{"id": "513042", "url": "https://cs.wikipedia.org/wiki?curid=513042", "title": "Tone Kropušek", "text": "Tone Kropušek\n\nTone Kropušek (* 2. listopadu 1928, Zibika) je bývalý slovinský politik a jeden z nejmladších účastníků národněosvobozeneckého boje za druhé světové války.\n\nNarodil se v Zibice, mládí strávil u svých prarodičů. Tři z jeho příbuzných skončili kvůli nesouhlasu a odporu proti okupaci v Osvětimi, dva byli zastřeleni ve Starim Piskeru. V patnácti letech se přidal k partyzánům a v období probíhající války byl mimo jiné kurýrem 11. slovinské národněosvobozenecké brigády „\"Miloš Zidanšek\"“. 15. května 1945 byl při rozpuštění slovinského partyzánského vojska demobilizován.\n\nStudoval na lesnické škole a odstěhoval se do Mariboru, kde se ujal vedení mládežnické organizace. V polovině padesátých let byl již předsedou celoslovinské mládežnické organizace. V roce 1962 absolvoval fakultu politických věd v Bělehradě. V letech 1965 až 1968 byl tajemníkem \"Svazu komunistů Slovinska\" v Mariboru a z titulu této funkce podporoval všestranný rozvoj regionu. Následně se ujal funkce předsedy slovinské pobočky \"Svazu odborů Jugoslávie\".\n\nZařadil se mezi klíčové postavy modernizace a liberalizace slovinské společnosti, podílel se také na přípravě třicetiletého plánu \"Slovinsko 2000\", které počítalo s přiblížením Slovinska nejrozvinutějším a nejvyspělejším zemím Evropy. Reformní plány, které Kropušek připravoval v odborových řadách, byly na celostátní úrovni doplněny reformní linií premiéra Stane Kavčiče – odpor zastánců starých pořádků a jejich podpora z centra federace však znamenala v konečném důsledku sesazení premiéra i šéfa oborů. Kropušek byl krátce předsedou parlamentu, jehož byl dlouholetým členem. Následoval návrat do Mariboru, kde se ujal funkce generálního ředitele společnosti \"Hidromontaž\". Kropoušek zde aplikoval moderní manažerské metody a spolupracoval s vědeckým sektorem. V roce 1984 odešel zájmy společnosti zastupovat do Berlína.\n\nDo důchodu odešel v roce 1988, začal se však věnovat spolku veteránů z národněosvobozenecké války. Po rozkladu Jugoslávie Svaz bojovníků aktivně participoval na budování slovinské samotnosti. Za svou činnost obdržel v roce 2005 Kropušek čestné občanství Mariboru.\n\n"}
{"id": "513043", "url": "https://cs.wikipedia.org/wiki?curid=513043", "title": "Migdal", "text": "Migdal\n\nMigdal ( מִגְדָּל, doslova \"Věž\", v oficiálním přepisu do angličtiny Migdal) je místní rada (malé město) v Izraeli, v Severním distriktu.\n\nLeží v nadmořské výšce 159 metrů pod úrovní moře, v příkopové propadlině u břehů Galilejského jezera v Galileji. Město se nachází cca 5 kilometrů severozápadně od Tiberiasu, 110 kilometrů severovýchodně od centra Tel Avivu a cca 47 kilometrů východně od centra Haify.\n\nMigdal je situován v hustě osídleném a zemědělsky intenzivně využívaném pásu podél Galilejského jezera, přičemž osídlení v tomto regionu je převážně židovské. Pouze jihovýchodně odtud, v úbočí pod masivem Arbel leží vesnice Chamam osídlená izraelskými Araby respektive Beduíny.\n\nMigdal je na dopravní síť napojen pomocí dálnice číslo 90, ze které zde odbočuje lokální silnice 807 směrem k západu.\n\nMigdal byl založen v roce 1910. Nynější židovské město navazuje svým jménem na biblické město \"Magdala\", které zmiňuje například Evangelium podle Marka 16,9 jako místo původu Máří Magdaleny Magdala, řecky nazývaná \"Taricheae\", bývala v helénském období významným židovským městským centrem v této oblasti. Probíhala tudy důležitá cesta spojující Galilejské jezero a centrální Galileu. Po založení nedalekého města Tiberias počátkem 1. století našeho letopočtu začala Magdala ztrácet na významu. Během první židovské války byla Magdala opevněna a sloužila jako židovský opěrný bod. Po porážce Židů se obec vyvíjela v římském a byzantském období už jen jako menší sídlo vesnického typu. Od 7. století zde skončilo židovské osídlení a ve vesnici žili křesťané. Později se zde usadili Arabové. Ti vesnici nazývali \"Madždal\". Podle internetových stránek Migdalu se zde Arabové usídlili až v polovině 19. století.\n\nRoku 1908 se nedaleko této arabské vesnice, cca 1 kilometrů od břehů Galilejského jezera, usadila skupina křesťanů z Německa, kteří toto místo považovali za rodiště Máří Magdaleny a chtěli se tu trvale usídlit a zřídit zemědělskou komunitu. Už roku 1909 ovšem odešli a jejich pozemky vykoupili židovští sionističtí aktivisté z Ruska, kteří tu založili zemědělskou farmu \"Achuzat Moskva\". Zakladateli osady bylo dvanáct mužů. Ta byla později rozparcelována na jednotlivé zemědělské usedlosti a vznikla z ní židovská vesnice \"Migdal\". Šlo o soukromě hospodařící vesnici typu mošava.\n\nMezi zdejšími osadníky figurují i slavné osobnosti židovských a izraelských dějin jako Berl Kacnelson nebo Aaron David Gordon. A když v roce 1912 dorazil do tehdejší turecké Palestiny Josef Trumpeldor, pozdější významný židovský voják, pracoval nějaký čas v osadě Migdal jako učitel.\n\nBěhem první světové války se ekonomická situace osady zhoršila. Po válce, za britského mandátu Palestina, začal nový růst. V letech 1920-21 zde působil pracovní oddíl Gdud ha-Avoda (גדוד העבודה), který mimo jiné zbudoval silnici do nedalekého Tiberiasu. V letech 1923-24 dorazila do vesnice nová skupina osadníků. V dobách ekonomické prosperity koncem 20. let se objevily plány amerických investorů na rozvoj turistického ruchu v Migdalu, kde se zamýšlela výstavba hotelu, zároveň sem přicházeli noví osadníci. Po nástupu ekonomické krize byly plány na turistický rozvoj obce opuštěny a Migdal i nadále zůstával jen menším vesnickým sídlem. Během 30. let ale pokračoval rozvoj obce. Došlo k výstavbě synagogy a školy.\n\nAž do poloviny 20. století existovala nedaleko židovského Migdalu stále arabská vesnice Madždal, umístěná přímo u břehu Galilejského jezera. V 19. století v ní žilo 80 lidí. Roku 1931 už měla 284 obyvatel, roku 1945 360 a v roce 1948 populace Madždalu vzrostla na 418. Právě tehdy, v dubnu 1948, během počátečního stádia první arabsko-izraelské války ale byla obec dobyta židovskými silami a vysídlena. Zůstala z ní jen muslimská svatyně Muhammada al-Ajamiho stojící poblíž hlavní silnice u Galilejského jezera.\n\nV roce 1949 byl Migdal povýšen na místní radu (malé město). Téhož roku měla obec 240 obyvatel a rozlohu katastrálního území 5 862 dunamů (5,862 kilometrů čtverečních). V této době nastal do obce skokový příliv nových obyvatel. Roku 1953 zde proto začala výstavba nových obytných čtvrtí, které postupně proměnily ryze vesnický charakter Migdalu.\n\nV současnosti se obyvatelé města zabývají zčásti zemědělstvím. Mnozí dojíždějí za praci mimo obec nebo pracují v turistickém ruchu.\n\nPodle údajů z roku 2005 tvořili Židé 93,5 % populace Migdal a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 96,4 %. Jde o menší sídlo spíše vesnického typu se setrvalým populačním růstem. K 31. prosinci 2014 zde žilo 1814 lidí. Během roku 2014 stoupla registrovaná populace o 1,1 %.\n\n"}
{"id": "513046", "url": "https://cs.wikipedia.org/wiki?curid=513046", "title": "Ostřice bledavá", "text": "Ostřice bledavá\n\nOstřice bledavá (\"Carex pallescens\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10-60, zřídka až 80 cm. Je vytrvalá, trsnatá, s krátkým oddenkem, bez výběžků. Listy jsou střídavé, přisedlé, s listovými pochvami. Lodyha je štíhlá, ostře trojhranná, delší než listy. čepele jsou asi 4-5 mm široké, na líci chlupaté (stejně jako pochvy), matné. Bazální pochvy jsou nejčastěji nachově hnědé, nerozpadavé. Ostřice bledavá patří mezi různoklasé ostřice, nahoře jsou klásky čistě samčí, dole čistě samičí. Samčí vrcholový klásek bývá jen jeden, samičích nejčastěji 2–3, samčí klas často převyšují. Samičí klásky jsou asi 0,5–2 cm dlouhé, bělavé až bělozelené stopkaté (dolní na cca 5–20 mm dlouhé). Listeny jsou bez pochev, dolní převyšuje květenství a je na bázi zvlněný Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 2,3–3 mm dlouhá, bělavě až hnědavě zelená, lesklá podlouhle eliptická, zobánek chybí. Každá mošnička je podepřená plevou, která je špičatá s osinku. V ČR kvete nejčastěji v květnu až v červnu. Počet chromozómů: 2n=62.\n\nOstřice bledavá roste ve většině Evropy, pouze místy na severu nebo na jihu (třeba Španělsko) skoro chybí, pak roste na Kavkaze a ostrůvkovitě v Asii na východ po jižní Sibiř. Dále roste v Severní Americe, na severovýchodě USA a v jihovýchodní Kanadě. Byla zavlečena na Nový Zéland.\n\nV ČR je to běžný druh rozšířený od nížin do hor, roste na loukách, častěji vlhčích až rašelinných, na pasekách, mokřinách u lesních cest, i ve světlých vlhčích lesích.\n\n\n \n"}
{"id": "513048", "url": "https://cs.wikipedia.org/wiki?curid=513048", "title": "Symlety", "text": "Symlety\n\nSymlety (někdy psáno symmlet) jsou rodinou ortogonálních vlnek vytvořenou matematičkou Ingrid Daubechies. Nemají explicitní vyjádření a jsou konstruovány stejně jako Daubechiesové vlnky tak, že na dané délce nosiče mají právě maximální počet nulových momentů. Rozdíl vůči Daubechiesové vlnkám spočívá v tom, že se při jejich konstrukci dbá na co největší symetrii. Jsou tak více symetrické než Daubechiesové vlnky a na rozdíl od nich mají téměř lineární fázi (pro lineární jsou koeficienty komplexní). Používají se k detekci nespojitosti derivací signálu, potlačení (ne)polynomiální části signálu a někdy k odstranění šumu.\n\n\n"}
{"id": "513059", "url": "https://cs.wikipedia.org/wiki?curid=513059", "title": "Antonín Bořek-Dohalský", "text": "Antonín Bořek-Dohalský\n\nAntonín Bořek-Dohalský z Dohalic (23. října 1889, Přívozec u Domažlic – 3. září 1942, Osvětim) byl český šlechtic a katolický kněz, arcibiskupský kancléř a kanovník svatovítské kapituly (obojí od 1931), člen protinacistického odboje a oběť nacistického teroru. \n\nPocházel ze starého českého hraběcího rodu Bořků z Dohalic. Teologii vystudoval na \"Collegio Urbano de Propaganda fide\" v Římě, na kněze byl vysvěcen v roce 1912. Od roku 1937 byl prelátem Vojenského a špitálního řádu sv. Lazara Jeruzalémského.\n\nMsgre. Bořek-Dohalský se netajil nepřátelským postojem k nacismu, v roce 1938 podepsal prohlášení české a moravské šlechty o věrnosti republice, po okupaci vypomáhal protinacistickému odboji, především ukrýváním a zásobováním jeho příslušníků. \n\nPo smrti kardinála Kašpara byl považován za jeho možného nástupce, což ještě posílilo jeho nepřátelství s německými pronacistickými exponenty v pražské arcidiecézi, Josefem Grünerem a Franzem Bobem, kteří doufali, že stoupající moc Třetí říše nakonec přinutí Svatý stolec jmenovat někoho z nich. \n\nZatčen byl 5. června 1942 během mše, kterou sloužil v Ústavu pro slepé dívky sester františkánek, předpokládá se, že na žádost či udání Bobeho. Nějakou dobu byl vězněn s bratrem Františkem v Terezíně a poté byl deportován do koncentračního tábora Osvětim, kde krátce po příjezdu zemřel v důsledku nelidského zacházení; podle jednoho svědectví byl ubit, podle jiného byl zastřelen při práci v bažinách.\n\n\n"}
{"id": "513062", "url": "https://cs.wikipedia.org/wiki?curid=513062", "title": "Apokalypsa (film)", "text": "Apokalypsa (film)\n\nApokalypsa (v originále Apocalypse Now) je americký kultovní válečný film režiséra Francise Forda Coppoly z roku 1979.\n\nÚstředními postavami filmu jsou dva důstojníci speciálních služeb americké armády ve Vietnamu. Jeden z nich, kapitán Benjamin L. Willard (Martin Sheen) je vyslán do džungle, aby zlikvidoval jiného důstojníka, pravděpodobně duševně chorého plukovníka Waltera E. Kurtze (Marlon Brando). Film byl natočen dle scénáře Francise Forda Coppoly a Johna Miliuse. Scénář vychází z povídky Josepha Conrada Heart of Darkness (česky Srdce temnoty) a částečně také z filmové verze Conradova Lorda Jima a Herzogova filmu Aguirre, hněv boží.\n\nNatáčení filmu se potýkalo s mnohými problémy, trvalo velmi dlouho, Martin Sheen v průběhu natáčení dostal infarkt, Marlon Brando se potýkal s nadváhou. Natáčení na Filipínách se také potýkalo s rozmary počasí, které zničilo mnoho drahých dekorací. Uvedení filmu bylo několikrát odloženo.\n\n"}
{"id": "513067", "url": "https://cs.wikipedia.org/wiki?curid=513067", "title": "Ludwig Persius", "text": "Ludwig Persius\n\nLudwig Persius (15. února 1803 v Postupimi – 12. července 1845 tamtéž) byl pruský architekt, žák Karla Fridricha Schinkela.\nPersius asistoval Schinkelovi kromě jiného také při stavbě zámku Charlottenhof a Římských lázní (\"Römischen Bädern\") v Parku Sanssouci v Postupimi. Dále se podílel na stavbě Velké fontány, (\"Große Fontaine\") kostela Friedenskirche, Oranžerie a rozhledny na vrchu Ruinenberg proti zámku Sanssouci.\n\nLudwig Persius navštěvoval v Postupimi městskou školu a gymnázium. V roce 1819 začal zeměměřičské studium na Bauakademii v Berlíně a ukončil je v březnu 1821. V té době již spolupracoval s Karlem Fridrichem Schinkelem na stavbách v Postupimi. Členem spolku architektů (\"Architektenverein\") se stal v roce 1824. Pod vedením Schinkelovým pracoval také jako jeho stavbyvedoucí na stavbách v Glienicke. Stavitelské zkoušky (\"Baumeisterprüfung\") na berlínské Bauakademii složil v roce 1826 a poté vedl stavbu zámku Charlottenhof. Persius se v roce 1827 oženil s Pauline Sello (1808–1883) pocházející ze známé rodiny dvorních zahradníků.\n\nPrvní Persiusovou samostatnou stavbou byl romantický mlýn, vystavěný v roce 1833 nedaleko Římských lázní v Parku Sanssouci jako obydlí zahradníka. Rok poté se Persius stal královským dvorním stavebním inspektorem. Mnoho cestoval, v roce 1840 navštívil Porýní, v dalším roce pak Paříž, Mnichov a další města. Fridrich Vilém IV. jmenoval Persiuse v roce 1841 svým dvorním architektem, v roce 1842 královským stavebním radou a členem \"Oberbaudirektion\" (Nejvyššího stavebního ředitelství). V roce 1845 podniknul Persius dlouhou cestu do Itálie, po návratu však 12. října 1845 umírá. Ludwig Persius je pohřben na hřbitově v Poznani.\n\n\nKresby a plány Ludwiga Persia Museum architektury TU Berlín\n"}
{"id": "513071", "url": "https://cs.wikipedia.org/wiki?curid=513071", "title": "Marijan Brecelj", "text": "Marijan Brecelj\n\nDr. Marijan Brecelj (partyzánský pseudonym Miha Borštnik; 23. dubna 1910 – 7. ledna 1989) byl slovinský právník, křesťanský socialista, účastník národněosvobozeneckého boje a národní hrdina Jugoslávie.\n\nBrecelj se narodil v okněžněném hrabství Gorice a Gradiška v roce 1910. Právnickou fakultu Univerzity v Lublani absolvoval v roce 1934 a v Lublani poté působil i jako právník. Po okupaci Slovinska se zapojil do křesťansko-socialistického hnutí. Do června 1942 žil v Lublani v ilegalitě, poté odešel k partyzánům. Po druhé světové válce zastával různé funkce. Od května 1945 byl místopředsedou slovinské vlády. V letech 1956 až 1963 byl ministrem komoditního obchodu svazové vlády.\n\nByl místopředsedou slovinského lidového shromáždění (1963 – 1967), místopředsedou federální skupštiny (1967 – 1974) a předsedou Skupščiny SR Slovinsko (1974 – 1978), když ve funkci vystřídal Tone Kropuška. V letech 1978 až 1982 byl členem republikového Předsednictva.\n\nZemřel v Lublani v lednu 1989.\n\nByl mimo jiné nositelem \"Partyzánské pamětní medaile 1941\", \"Řádu hrdiny socialistické práce\", \"Řádu národního osvobození\" a \"Řádu národního hrdiny\".\n\n\n"}
{"id": "513076", "url": "https://cs.wikipedia.org/wiki?curid=513076", "title": "Coiflety", "text": "Coiflety\n\nCoiflety jsou rodinou ortogonálních vlnek zkonstruovaných matematičkou Ingrid Daubechies. Jsou pojmenovány podle prof. R. Coifmana, který jako první požádal autorku o jejich vytvoření. Konstruují se podobně jako Daubechiesové vlnky a stejně tak nemají explicitní vyjádření. Na rozdíl od nich je však při jejich konstrukci kladen zřetel na maximální počet nulových momentů i v měřítkové funkci. Vlnky jsou symetričtější než vlnky Daubechiesové. Mezi jejich aplikace patří komprese obrazu (včetně jejich různých variant).\n\n\n"}
{"id": "513082", "url": "https://cs.wikipedia.org/wiki?curid=513082", "title": "Plešivec (České středohoří, 509 m)", "text": "Plešivec (České středohoří, 509 m)\n\nPlešivec (též \"Ledový vrch,\" ) se nachází asi pět kilometrů na severozápadně od Litoměřic na jižním okraji Českého středohoří (Kostomlatské středohoří). Vrchol se tyčí se do výše 509 m n. m. Od roku 1966 je celý vrch chráněn jako přírodní památka na rozloze necelých 33 ha.\n\nVrch je neovulkanickým sukem na žíle olivinického bazaltu, kterou eroze vypreparovala z okolních santonských pískovců. Strmá úbočí jsou pokrytá kamennými moři a balvanovými haldami. Vyskytují se v nich ledové suťové jámy a drobné pseudokrasové jeskyně.\nVrch je většinou zalesněný, ale jeho jižní svah pokrývá rozsáhlé suťové pole. Suťová pole složená z přibližně stejně velkých úlomků se také nazývají droliny. Vyskytují se na mnohých kopcích v této oblasti. V sopečném reliéfu Českého středohoří představuje Plešivec výrazný útvar budovaný žílou olivinického čediče, který se zde do roku 1945 těžil. V sutích na úpatí západního a severozápadního svahu, vznikly trvalé ledové jámy. V dutinách suti se hromadí těžký studený vzduch, který vlivem dokonalého utěsnění v dolní vanovité části suti nemůže proudit. V jámách se proto udržuje led a sníh do pozdního jara až počátku léta. Ledové jámy na Plešivci patří k nejznámějším jevům toho druhu v Českém středohoří, jedná se však o jev známý z mnoha dalších míst. Pod vrcholem se nachází \"Ledová studánka\" se stálou teplotou vody od 5 do 7 °C.\n\nNa jižním svahu stojí barokní kaple svatého Jana Křtitele postavená roku 1660 kolem ní rostou staleté duby.\n\nLokalita je významným hnízdištěm vzácných druhů ptáků, především dravců a sov. Na úpatí rostou náletové dřeviny především akát. Na svazích rostou duby a habry, místy tyto porosty mají pralesovitý ráz. Na vrcholu se objevují i lípy. Z květin se svazích brzy z jara objevuje jaterník podléška a bledule jarní.\n\nChráněné území s rozlohou 32,65 ha bylo na Plešivci vyhlášeno 14. října 1966. Důvodem byla ochrana suťových polí se systémem cirkulace vzduchu s trvalými ledovými jámami a ventarolami, na jejichž stabilizaci se podílejí výjimečné exempláře lip.\n\nZ vrcholu se otevírá pohled do širokého okolí, západně na tok Labe a vrch Lovoš, na jihu je vidět obec Miřejovice dále Litoměřice a zřícenina hradu Kamýk s okolním Hazmburkem a Košťálovem.\n\n"}
{"id": "513083", "url": "https://cs.wikipedia.org/wiki?curid=513083", "title": "Biortogonální spline vlnky", "text": "Biortogonální spline vlnky\n\nBiortogonální spline vlnky neboli vlnky Cohen-Daubechies-Feauveau (CDF) jsou rodinou symetrických biortogonálních vlnek odvozených v roce 1992 A. Cohenem, I. Daubechiesovou a J. C. Feauveauem. Tyto vlnky nemají explicitní vyjádření. Jejich hlavní aplikací je komprese obrazu. Jsou použity ve standardu komprese obrazu JPEG 2000, videa Dirac a otisků prstů FBI Fingerprint Image Compression Standard.\n\n\n"}
{"id": "513089", "url": "https://cs.wikipedia.org/wiki?curid=513089", "title": "Shannonova vlnka", "text": "Shannonova vlnka\n\nShannonova vlnka je vlnka původně definovaná ve frekvenční oblasti, jejímž účelem je rozdělit frekvenční spektrum ostře přesně v polovině. Tuto vlnku lze použít pouze k CWT (není ortogonální ani biortogonální). Existuje její komplexní i reálná varianta. V časové oblasti se vyjádří jako\n\n\n"}
{"id": "513093", "url": "https://cs.wikipedia.org/wiki?curid=513093", "title": "Meyerova vlnka", "text": "Meyerova vlnka\n\nMeyerova vlnka je ortogonální symetrická vlnka podobná Shannonově vlnce. Na rozdíl od ní však nedělí spektrum tak ostře. Existuje i její diskrétní aproximace. Vlnku lze použít pro CWT i DWT. Obvykle se počítá ve frekvenční oblasti.\n\nVlastnosti:\n\n"}
{"id": "513095", "url": "https://cs.wikipedia.org/wiki?curid=513095", "title": "Mexický klobouk (vlnka)", "text": "Mexický klobouk (vlnka)\n\nJako mexický klobouk se označuje vlnka, která je druhou derivací Gaussovy funkce. Existuje reálná a komplexní varianta. Použitelná je pouze k CWT (není ortogonální ani biortogonální). Má velmi dobrou rozlišovací schopnost v časové oblasti a malou rozlišovací schopnost ve frekvenční oblasti. Její dvourozměrná varianta se používá v počítačovém vidění (detekce hran).\n\nReálný mexický klobouk definován jako\n\n"}
{"id": "513100", "url": "https://cs.wikipedia.org/wiki?curid=513100", "title": "Rand", "text": "Rand\n\nRand a Randová může znamenat:\n\n\n\n"}
{"id": "513101", "url": "https://cs.wikipedia.org/wiki?curid=513101", "title": "Morletova vlnka", "text": "Morletova vlnka\n\nMorletova vlnka je vlnka používaná pouze ke CWT. Jedná se o komplexní exponenciálu modulovanou Gaussovským oknem. Dobře detekuje oscilace, ale není vhodná pro detekci osamocených singularit. Je schopná současné detekce amplitudy a fáze.\n\nKomplexní varianta je definována jako\n\n"}
{"id": "513104", "url": "https://cs.wikipedia.org/wiki?curid=513104", "title": "Gaborova vlnka", "text": "Gaborova vlnka\n\nDvourozměrná Gaborova vlnka je vlnka používaná k detekci frekvencí v různých směrech. Mezi její aplikace patří klasifikace textury, segmentace textury nebo registrace obrazů.\n\nV jednorozměrném případě sestává Gaborova funkce z komplexní exponenciály lokalizované kolem formula_1 oknem ve tvaru Gaussovy funkce.\n\nParametr formula_3 udává šířku Gaussova okna, formula_4 je frekvence kmitající komplexní exponenciály a formula_5 je volná proměnná.\n\nRodina Gaborových funkcí se nazývá vlnky, pokud vznikly roztažením a posunem z jedné elementární Gaborovy funkce (mateřská vlnka).\n\nParametr formula_7 je úměrný roztažení (dilatace) vlnky, formula_8 je její posun.\n\nVe dvourozměrném případě udává korelace mezi obrazem a dvourozměrnou Gaborovou funkcí energii koncentrovanou okolo dané pozice a frekvence v určitém směru.\nDvourozměrná konvoluce s kruhovou (nikoli eliptickou) Gaborovou funkcí (resp. vlnkou) je separabilní na řadu jednorozměrných konvolucí.\n\nParametr formula_10 udává v polárních souřadnicích frekvenci a její směr.\n\n"}
{"id": "513108", "url": "https://cs.wikipedia.org/wiki?curid=513108", "title": "Strategie (teorie her)", "text": "Strategie (teorie her)\n\nV teorii her je strategie kompletní sada možností, které má hráč k dispozici, aby mohl hru hrát v jakékoli situaci . Strategie tedy plně definuje možnosti hráčova rozhodování.\nProstor strategií je seznam všech možných alternativ, které jsou hráči dostupné. Hra v normálním tvaru, je určená třemi množinami. Mimo jiné i množinou všech prostorů strategii: formula_1. Zde formula_2 označuje prostor strategií i-tého hráče .\nStrategický profil (občas nazvaný strategická kombinace) je prostor strategií pro každého hráče který plně určuje všechny akce ve hře. Profil strategie musí obsahovat pouze jednu strategii pro jednoho hráče.\n\nNěkdy dochází k záměně významu pojmu strategie a tah (anglicky move). Tah je akce vyvolaná hráčem v nějakém bodě během hry. Například v šachu je za tah považovat přesun jedné figurky podle daných pravidel (pohyb střelce z C1 na G5). Na druhou stranu strategie je soubor tahů, které tvoří komplexní způsob hraní hry na několik kol dopředu. Tah je tedy součástí strategie .\n\nPokud jsou množiny strategií jednotlivých hráčů konečné, hovoříme o konečných hrách, je-li množina strategií alespoň jednoho hráče nekonečná, jde o nekonečnou hru.\n\nÚčastníci hry jsou hráči, každý hráč vybírá optimální strategii ze svého prostoru strategií podle hodnot výplatní funkce. Hráčův prostor strategií tedy definuje, jaké strategie je možné hrát. Předpokládáme, že hráči jsou inteligentní (racionální), tj. že maximalizují\nhodnotu své výplatní funkce. Dále předpokládáme, že hráči mají dokonalé informace, tj. že znají množiny hráčů, prostorů strategií i výplatních funkcí .\n\nNapříklad v klasické hře kámen-nůžky-papír má jeden hráč k dispozici následující prostor strategií:\n\nKaždý z hráčů má tedy svou množinu přípustných řešení, kterou nazýváme prostorem strategií. Z této množiny volí hráči svoje rozhodnutí – strategii. Ukazatel, který zhodnotí důsledek volby strategie, se nazývá užitkovou funkci a hodnota tohoto ukazatele se nazývá výhra .\n\nPro každého hráče je definována tzv. výplatní funkce, která každé kombinaci strategií hráčů přiřadí velikost výplaty tohoto hráče. Platba neboli výplata hry je výsledek hry jednotlivých hráčů v závislosti na jimi vybraných strategiích.\n\nPokud uvažujeme hru hranou v normální tvaru, pak budeme rozumět trojici množin formula_3, kde formula_4 je množina hráčů, formula_5 je množina prostorů strategií a formula_6 je množina výplatních funkcí hráčů. Každému hráči formula_7 náleží strategie obsažené v příslušném formula_8. Strategie je úplný popis jak odehrát hru a každému hráči poskytuje představu o návaznosti na kroky jeho spoluhráčů. Při hraní hry v normálním tvaru si každý hráč zvolí určitou strategii formula_9 a sada všech zvolených strategií (všech hráčů) dává příslušnou hodnotu výplatní funkce formula_10 pro hráče formula_11 Všichni hráči znají strategie své i svých spoluhráčů a znají všechny hodnoty výplatních funkcí .\n\nTeorie her předpokládá, že si hráč vybírá pouze efektivní strategie. Například ve hře nazvané vězňovo dilema se předpokládá, že žádný z hráčů se nechce nechat dobrovolně uvěznit. Očekává se, že hráč je konfrontován s určitým počtem situací a dokáže si je seřadit podle svých preferencí od nejvýhodnější po nejméně výhodnou. Toto seřazení musí být úplné, tj. musí pokrývat všechny situace, a tranzitivní, tj. pokud dá hráč přednost situaci A před situací B a situaci B před situací C, musí dát přednost situaci A před situací C. Na základě preferencí situací je odvozena užitková funkce (utility function) .\nHráč je inteligentní (racionální) pouze tehdy, pokud maximalizuje hodnotu své výplatní funkce (tj. svojí výhru) .\nNaopak hráči, kteří se konfliktu (hry) účastní, ale výsledek hry je nezajímá, jsou nazýváni neinteligentními hráči. Tito hráči ve hře vystupují jako náhodný mechanismus, který ovlivňuje výsledky inteligentních hráčů. Často se pro neinteligentního hráče používá též termín příroda . Termín Příroda navrhl John Harsanyi (1967-1968), nositel Nobelovy ceny za ekonomii. Představme si situaci s neúplnou informací, která zvyšuje nutnost uvažování názoru hráče na preference ostatních hráčů, jeho názory na názory ostatních o jeho preferencích, jeho názory o jejich názorech o jeho názorech na jejich preference, atd. A takto se spustí cyklický systém názorů. Právě Harsanyho teorie neúplných informací nabízí způsob doplnění struktury, ve které je informace neúplná. Hlavní principem je výpočet očekávané hodnoty. Navrhl zavést apriorní tah fiktivního hráče, nazvaného právě Příroda, který určuje typ každého hráče. Typ každého hráče a tudíž i jeho preference jsou výsledkem hodnoty náhodné proměnné, vybrané Přírodou .\nKlasické modely teorie her považují strategie jednotlivých hráčů za ucelený souhrn jejich chování, takže jakmile hráč nějakou svoji strategii vybere, nemá možnost své jednání již korigovat .\nZákladním pojmem teorie her je konfliktní situace. Tímto pojmem jsou označovány všechny situace, ve kterých jde o střet zájmů účastníků konfliktu. Dosažení cíle jednotlivých účastníků je omezováno nebo korigováno cíli a zájmy ostatních .\n\nKonfliktní situace může mít charakter:\n\nV případě antagonistického konfliktu dosažení cíle jedním z účastníků zamezí pozitivnímu výsledku ostatních, úspěch každého z hráčů je možný pouze na úkor úspěšnosti ostatních hráčů. Antagonické konfliktní situace musí vyhovovat následujícím podmínkám:\nAlespoň jeden účastník rozhodovací situace je inteligentní hráč, tzn. že jeho jednání je uvědomělé a volbou strategie sleduje určitý cíl V případě neantagonistického konfliktu mají všichni účastníci možnost více či méně realizovat svoje cíle. V neantagonistickém konfliktu nejsou cíle hráčů protichůdné a hráči mohou i spolupracovat .\n\nOptimální strategie je taková strategie, od níž žádná odchylka nemůže přinést hráči výhody, za předpokladu, že druhý hráč zachová svojí optimální strategii . Takto definované optimální strategie představují tzv. Nashovu rovnováhu (Nashovo rovnovážné řešení) a nazýváme je rovnovážnými strategiemi .\n\nU her, které hrají dva inteligentní hráči, je poměrně snadné stanovit optimální strategii, neboť\nNapříklad u her s nulovým součtem (se sumou rovnou nule) je zisk jednoho hráče záporně vzatý „zisk“ druhého hráče. V případě her hraných proti přírodě však nastávají potíže .\n\nRozlišujeme dvě varianty rozhodování ve hře proti přírodě, které vznikají v antagonistickém konfliktu:\n\nJestliže hráč 1 zná (například na základě předchozí zkušenosti) pravděpodobnost, s nimiž hráč 2 volí své strategie, pak se jedná o rozhodování při riziku .\n\nJestliže však toto rozložení pravděpodobností hráč nezná, mluvíme o rozhodování při nejistotě.\nV rozhodování o riziku a nejistotě využíváme Laplaceův princip. Ten navrhuje zvolit takovou strategii, která by byla optimální v případě, že by pravděpodobností, s nimiž nastanou různé stavy světa, byly shodné, tj. jako kdyby se jednalo o rozhodování za rizika se stejnými pravděpodobnosti přiřazenými jednotlivým stavům.\n\nŘešením hry v případě her v maticovém stavu může být ryzí nebo smíšená strategie . Jedná se o antagonistický konflikt s konečným počtem strategií.\n\nŘešení hry v oboru čistých strategií znamená, že hráč dosáhne svého cíle pouze pomocí jediné své strategie. Ať se hra opakuje (má několik partií) nebo je hrána pouze jedenkrát (má jedinou partii), optimální chování hráče je dáno právě touto jedinou strategií.\nRyzí optimální strategii hráče formula_13 budeme značit formula_14 a tato strategie přinese hráči formula_13 maximální výhru, ať již hráč formula_16 volí jakoukoli strategii. Ryzí optimální strategií hráče formula_16 budeme značit formula_18. Je to strategie, která zaručí hráči formula_16 minimální prohru, ať již hráčformula_20 volí jakoukoli strategii. Pro strategie formula_21 a formula_22 platí:\nformula_23\nLze tedy říci, že jakýkoliv hráč si pohorší, pokud se odkloní od své optimální ryzí strategie. Cena hry formula_24 je hodnota výplatní funkce formula_25. Pokud je cena hry nulová, jedná se o hru spravedlivou, pokud není, jedná se o hru nespravedlivou .\nPrvní hráč vybírá nejvyšší z nejnižších výher, kterou nazýváme dolní cena hry. Druhý hráč naopak vybírá nejmenší z nejvyšších proher, tento výsledek hry je nazýván horní cena hry.\nZa předpokladu rovnosti dolní a horní ceny hry je evidentní, že oba hráči nemají lepší volbu strategií. Vyberou-li své strategie jinak, bude jejich výhra menší, resp. prohra větší. Takto vybraná dvojice strategií se nazývá \"sedlovým bodem hry\".\n\nHledáme-li optimální řešení antagonistického konfliktu hledáme vlastně stabilní řešení, stabilní v tom smyslu, že ani jednomu hráči se nevyplatí od této strategie „utéct“. Tj. má to být takové řešení, aby pokud pouze první hráč změní strategii a druhý hráč zůstane u své strategie, potom si první hráč pohorší. Stejně tak s druhým hráčem. Ze stanovení dolní ceny hry a horní ceny hry vyplývá, že optimální řešení antagonistického konfliktu (v ryzích strategiích) existuje, pokud platí:\nformula_26\nPokud je tato rovnost splněna, existuje prvek v matici (hra hraná v maticovém tvaru), který je nejmenší ve svém řádku a největší ve svém sloupci. Tento prvek nazýváme sedlový bod.\nObecně hra v maticovém tvaru muže mít žádný, jeden nebo více sedlových bodů. Pokud nemá žádný, neexistuje optimální ryzí strategie, pokud má jeden, určuje optimální strategii, pokud jich má více, určuje alternativní optimální (rovnovážné) strategie.\nMaticová hra má řešení v oboru čistých strategií právě tehdy, když má sedlový bod. Z uvedené věty plyne, že řešit hru v oboru čistých strategií znamená nalézt sedlový bod hry. Odpovídající výhra, resp. prohra je cenou hry. Pokud se sedlový bod hry nepodaří nalézt, hra nemá v oboru čistých strategií řešení .\n\nPokud se nám nepodařilo najít sedlový prvek, znamená to, že dosavadní výklad nebyl dostatečný pro nalezení rovnovážných strategií ve všech možných rozhodovacích situacích, které je možné vyjádřit jako maticovou hru. Lze to vysvětlit na hře kámen-nůžky-papír. Tato hra je hrou dvou hráčů, z nichž každý má k dispozici tři možné strategie. Podle pravidel kámen vyhrává nad nůžkami, nůžky nad papírem a papír nad kamenem. V případě, že oba hráči zvolí stejnou strategii, nastává remíza. V reálné situaci by hráči hru opakovali, od toho však v tomto okamžiku abstrahujeme a považujeme remízu za konečný výsledek hry. Hra kámen, nůžky, papír je hrou s konstantním (nulovým) součtem, která je charakterizována maticí:\nformula_27\nJe jednoduché si ověřit, že v této matici není možné najít sedlový prvek, takže ani není možné najít Nashovo rovnovážné řešení v ryzích strategiích. Přesto danou hru běžně dohrajeme a známe odpovídající rovnovážnou strategii, která spočívá v náhodném výběru z prostoru strategií. Pro oba hráče je rovnovážnou strategií vektor (1/3; 1/3; 1/3) kde čísla představují pravděpodobnosti, že hráč bude volit první, druhou nebo třetí strategii. Tento typ strategií nazýváme smíšenými (pravděpodobnostními) strategiemi. Také pro tyto strategie platí, že hráč, který se od rovnovážné strategie odchýlí (zvolí jiné pravděpodobnosti), nemůže nic získat, ale naopak může ztratit.\nPokud maticová hra nemá řešení v ryzích strategiích, použijeme tzv. smíšeného rozšíření maticové hry. Prostory strategií nyní budou představovat vektory pravděpodobnosti, s jakou hráči zvolí jednotlivé strategie.\nRyzí strategie jsou tedy zvláštním případem (podmnožinou) smíšených strategií, kdy jedna z pravděpodobností je rovna jedné, a ostatní pravděpodobnosti jsou rovny nule. Pro maticové hry platí důležitá věta. Tzv. základní věta maticových her:\n\n\n"}
{"id": "513114", "url": "https://cs.wikipedia.org/wiki?curid=513114", "title": "Kladěruby", "text": "Kladěruby\n\nKladěruby je malá vesnice, část obce Nová Telib v okrese Mladá Boleslav. Nachází se asi 1,5 km na západ od Nové Telibi. Je zde evidováno 7 adres. Trvale zde žije 6 obyvatel.\n\nKladěruby leží v katastrálním území Nová Telib o výměře 3,37 km².\n\n"}
{"id": "513115", "url": "https://cs.wikipedia.org/wiki?curid=513115", "title": "Obora (Obrubce)", "text": "Obora (Obrubce)\n\nObora je malá vesnice, část obce Obrubce v okrese Mladá Boleslav. Nachází se asi 0,5 km na západ od Obrubcí. Je zde evidováno 38 adres. V roce 2001 zde trvale zde žilo 50 obyvatel.\n\nObora leží v katastrálním území Obrubce o výměře 7,65 km.\n"}
{"id": "513116", "url": "https://cs.wikipedia.org/wiki?curid=513116", "title": "Čížovky", "text": "Čížovky\n\nČížovky je malá vesnice, část obce Petkovy v okrese Mladá Boleslav. Nachází se 1 km na jih od Petkov. Vesnicí protéká Křešovský potok a p prochází silnice II/280. Je zde evidováno 15 adres. Trvale zde žije 10 obyvatel.\n\nČížovky leží v katastrálním území Petkovy o výměře 5,6 km.\n\n"}
{"id": "513117", "url": "https://cs.wikipedia.org/wiki?curid=513117", "title": "Bolest břicha", "text": "Bolest břicha\n\nBolest břicha je jedním ze symptomů, které mohou být spojeny jen s nevýznamnými či naopak život ohrožujícími onemocněními. Stanovení konečné diagnózy je obtížné, protože ke stejným příznakům vede celá řada onemocnění, z nichž některá mohou vyžadovat akutní operaci (tzv. Náhlá příhoda břišní).\n\nNásledující výčet možných příčin břišní bolesti (mimo jiné podle ) rozhodně není úplný:\n\n"}
{"id": "513118", "url": "https://cs.wikipedia.org/wiki?curid=513118", "title": "Lyrochvost nádherný", "text": "Lyrochvost nádherný\n\nLyrochvost nádherný (\"Menura novaehollandiae\", dříve \"Menura superba\"), občas uváděn pod názvem velechvost nádherný, je bažantu podobný zpěvný pták z čeledi lyrochvostovitých, kterou tvoří společně s blízce příbuzným lyrochvostem Albertovým.\n\nDorůstá přibližně 100 cm a je tak vůbec nejdelším pěvcem, svrchu je zbarven hnědě, spodinu těla má šedou. Nejvýraznějším znakem samců je velmi dlouhý ocas tvořený celkem šestnácti pery, z toho dvě jsou výrazně zbarvená a vlnitě zahnutá. U každého jedince trvá celých sedm let, než ocas doroste do plné velikosti. Má přitom neodmyslitelnou roli při námluvách, při kterých ho široce rozevírá, zatímco se samec hlasitě ozývá.\n\nJe typickým australským endemitem rozšířeným pouze v lesích jihovýchodní Austrálie, v rozmezí od jižní Victorie po jihovýchodní Queensland.\n\nLyrochvost nádherný má velmi dobrou schopnost věrně napodobovat různé odposlouchané zvuky, a to nejen ptačí nebo savčí, ale i ty umělé, jako je například alarm u auta, motorová pila či závěrka fotoaparátu. Kromě imitace zvuků se umí pohybovat do rytmu. Kombinace tance a vokálního projevu musí být dostatečně dobrá, aby mohl zapůsobit na potenciální partnerky. Před dospěním lyrochvostové svůj tanec pečlivě trénují.\n\nŽiví se zejména malými živočichy, které hledá v přízemním patře lesa. Samci jsou polygamní, tzn., že se během jednoho hnízdního období snaží spářit s větším počtem samic. Ty následně kladou jediné vejce do klenutého hnízda nad zemí.\n"}
{"id": "513122", "url": "https://cs.wikipedia.org/wiki?curid=513122", "title": "Zámostí (Písková Lhota)", "text": "Zámostí (Písková Lhota)\n\nZámostí je vesnice, část obce Písková Lhota v okrese Mladá Boleslav. Na severu přiléhá k vlastní Pískové Lhotě. Vesnicí protéká Jizera a prochází silnice I/16. Je zde evidováno 75 adres a trvale zde žije 130 obyvatel.\n\nZámostí leží v katastrálním území Písková Lhota o výměře 4,68 km.\n\n"}
{"id": "513125", "url": "https://cs.wikipedia.org/wiki?curid=513125", "title": "Valy (Plazy)", "text": "Valy (Plazy)\n\nValy (dříve též Volenovice) je malá vesnice, část obce Plazy v okrese Mladá Boleslav. Nachází se asi 1 km na severovýchod od Plaz. Vesnicí protéká Valská svodnice. Je zde evidováno 46 adres. Trvale zde žije 62 obyvatel.\n\nValy leží v katastrálním území Plazy o výměře 3,33 km.\n\n"}
{"id": "513126", "url": "https://cs.wikipedia.org/wiki?curid=513126", "title": "Kačov", "text": "Kačov\n\nKačov je malá vesnice, část obce Předměřice nad Jizerou v okrese Mladá Boleslav. Nachází se 1,5 km na sever od Předměřic. Vesnicí protéká Jizera. Je zde evidováno 24 adres. Trvale zde žije 15 obyvatel.\n\nKačov leží v katastrálním území Předměřice nad Jizerou o výměře 9,16 km.\n\n"}
{"id": "513127", "url": "https://cs.wikipedia.org/wiki?curid=513127", "title": "Čihátka", "text": "Čihátka\n\nČihátka je malá vesnice, část obce Ptýrov v okrese Mladá Boleslav. Nachází se asi 1 km na jihozápad od Ptýrova. Vesnicí protéká Jizera. Je zde evidováno 7 adres. Trvale zde žije 13 obyvatel.\n\nČihátka leží v katastrálním území Ptýrov o výměře 4,91 km.\n\n"}
{"id": "513128", "url": "https://cs.wikipedia.org/wiki?curid=513128", "title": "Maníkovice", "text": "Maníkovice\n\nManíkovice je malá vesnice, část obce Ptýrov v okrese Mladá Boleslav. Nachází se asi 2 km na západ od Ptýrova. Je zde evidováno 33 adres. Trvale zde žije 50 obyvatel.\n\nManíkovice leží v katastrálním území Ptýrov o výměře 4,91 km.\n\n\n"}
{"id": "513129", "url": "https://cs.wikipedia.org/wiki?curid=513129", "title": "Ptýrovec", "text": "Ptýrovec\n\nPtýrovec je malá vesnice, část obce Ptýrov v okrese Mladá Boleslav. Nachází se asi 1 km na východ od Ptýrova. Vesnicí protéká Jizera. Je zde evidováno 37 adres. Trvale zde žije 46 obyvatel.\n\nPtýrovec leží v katastrálním území Ptýrov o výměře 4,91 km.\n\n"}
{"id": "513130", "url": "https://cs.wikipedia.org/wiki?curid=513130", "title": "Dolní Rokytá", "text": "Dolní Rokytá\n\nDolní Rokytá je vesnice, část obce Rokytá v okrese Mladá Boleslav. Nachází se asi 1 km na jih od Rokyté. Je zde evidováno 67 adres. Trvale zde žije 121 obyvatel.\n\nDolní Rokytá je také název katastrálního území o rozloze 5,12 km.\n\n\n"}
{"id": "513131", "url": "https://cs.wikipedia.org/wiki?curid=513131", "title": "Horní Rokytá", "text": "Horní Rokytá\n\nHorní Rokytá je vesnice, část obce Rokytá v okrese Mladá Boleslav. Nachází se asi 2 km na severozápad od Rokyté. Je zde evidováno 53 adres. Trvale zde žije 71 obyvatel.\n\nHorní Rokytá je také název katastrálního území o rozloze 5,5 km.\n\n\n"}
{"id": "513132", "url": "https://cs.wikipedia.org/wiki?curid=513132", "title": "Lemčík hedvábný", "text": "Lemčík hedvábný\n\nLemčík hedvábný (\"Ptilonorhynchus violaceus\") je zpěvný pták z čeledi lemčíkovitých.\n\nDorůstá 28-32 cm. Samci jsou celí leskle modří se světlým zobákem a hnědými končetinami, samice a mladí ptáci jsou svrchu olivově zelení s hnědými křídly a ocasem a spodinu těla mají žlutou s jemnými černými pruhy.\n\nObývá deštné lesy východní Austrálie v rozmezí od jižního Queenslandu po Victorii. Izolovaná populace žije také v severním Queenslandu.\n\nPodobně jako všichni lemčíky má i tento druh velmi zajímavé a originální námluvy. Samci v trávě staví chodbičku, tzv. loubí, kterou po stranách zdobí šťávou a na zem pokládá různé barevné, nejčastěji modré, žluté a lesklé předměty, například bobule, květy, papíry, sklo nebo kusy plastu. Zajímavostí je, že s pokročilým věkem samci dávají přednost modrým předmětům před ostatními. Samice si tato loubí prohlíží a samci se přitom snaží upoutat jejich pozornost tancem. Na následné stavbě hnízda i na inkubaci vajec se však již podílí samotná samice.\n\n"}
{"id": "513134", "url": "https://cs.wikipedia.org/wiki?curid=513134", "title": "Lemčík velký", "text": "Lemčík velký\n\nLemčík velký (\"Chlamydera nuchalis\") je běžný zástupce čeledi lemčíkovitých obývající suché lesy a křovinaté porosty v blízkosti vody na rozsáhlém území severní Austrálie.\n\nDorůstá 33-38 cm a je celý šedý s tmavšími křídly a ocasem. Samci mají navíc na rozdíl od samic růžovou chocholku na hlavě.\n\nPodobně jako většina ostatních druhů lemčíků staví v trsu trávy i tento druh loubí. To následně zdobí ulitami plžů a snaží se upoutat pozornost samic, které sami následně provádí inkubaci vajec a starají se i o již vylíhlá mláďata.\n\n"}
{"id": "513136", "url": "https://cs.wikipedia.org/wiki?curid=513136", "title": "Ču Te", "text": "Ču Te\n\nČu Te (čínsky: znaky\"朱德\", pinyin: \"Zhū Dé\"; 1. prosince 1886, I-lung, Čína – 6. července 1976, Peking, ČLR) byl čínský komunistický vojevůdce a státník. Je považován za zakladatele Čínské lidové osvobozenecké armády.\n\nČu Te narodil se v I-lungu a pocházel z třinácti dětí.\nRoku 1905 se Ču vzdělával ve vojenské akademii v Jün-nanu, kde se seznámil s ideály Sunjatsena a jeho Kuomintangu.\n\nV roce 1911, kdy byla svržena mandžuská dynastie, byl Ču plukovníkem v čínské armádě.\n\nPo smrti své první ženy si tehdy vyvinul silný návyk na opium a začal trpět depresemi. V roce 1920 se Ču stal bezpečnostním komisařem provinciální vlády v Jün-nanu. V té době byla zavražděna jeho druhá žena a dítě, což možná přispělo k rozhodnutí, aby opustil Čínu pro studium v Evropě.\n\nV roce 1922 studoval na Göttingenské univerzitě v Německu. Roku 1925 se setkal s Čou En-lajem, který byl pro studentské protesty vyhnán z Číny. Čouovým přispěním vstoupil Ču do Komunistické strany Číny. Roku 1926 se opět vrátil do Číny, kde chtěl odvrátit severní pochod, ale neúspěšně.\n\nBěhem Dlouhého pochodu velel Ču jednomu z pluků armády, který sotva přežil ústup skrz S’-čchuan.\n\nBěhem Druhé čínsko-japonské války a Čínské občanské války držel Ču pozici jednoho z velitelů čínské osvobozenecké armády. V roce 1940 organizoval vytlačení Japonců z Číny.\n\nRoku 1949 byl jmenován vrchním velitelem Čínské lidové osvobozenecké armády. V letech 1956 až 1966 byl místopředsedou komunistické strany, a v letech 1954 až 1959 místopředsedou Čínské lidové republiky. V roce 1955 se stal maršálem.\n\nV roce 1966, během kulturní revoluce, byl z politických postů odvolán. Díky pokročilému věku však nebyl uvězněn. V roce 1971 se do politiky vrátil.\n\nRoku 1976 Ču Te zemřel ve věku požehnaných 89 let.\n"}
{"id": "513143", "url": "https://cs.wikipedia.org/wiki?curid=513143", "title": "Leskoptev nádherná", "text": "Leskoptev nádherná\n\nLeskoptev nádherná (\"Lamprotornis superbus\") je středně velký pěvec z čeledi špačkovitých.\n\nDorůstá 18–19 cm a je považována za jednoho z nejkrásnějších zástupců své čeledi. Dospělí ptáci mají černou hlavu a zobák a modrozelený hřbet, hruď, křídla a ocas. Spodinu těla má oranžovočervenou a od modré hrudi oddělenou výrazným bílým pruhem, bílé jsou i spodní krovky ocasní. Mladí ptáci jsou v porovnání s dospělci jednotvárnějšího vzhledu a postrádají bílé zbarvení na hrudi. Duhovky přitom mají nejprve hnědé, později šedobílé a nakonec krémově bílé.\n\nBěžně obývá savany, řídké lesy, stepi a zemědělskou krajinu ve východní Africe, konkrétně na území Etiopie, Somálska, Ugandy, Keni a Tanzanie.\n\nLeskoptev nádherná je všežravá, požírá zejména hmyz, měkkýše a červy, ale také plody a semena, zejména obilná, kvůli čemuž bývá v některých oblastech považována za škůdce.\n\nHnízdo z trávy a větviček staví obvykle na trnitém keři nebo stromě, občas také ve skalních štěrbinách. Snůška čítá průměrně 4 vejce, na kterých sedí zhruba 20 dní. Na péči o mláďata se podílí oba rodiče.\n\n"}
{"id": "513148", "url": "https://cs.wikipedia.org/wiki?curid=513148", "title": "Ilyrské provincie", "text": "Ilyrské provincie\n\nIlyrské provincie ( ', ', ', ') byl v letech 1809–1816 státní útvar na území dnešní Dalmácie, Istrie, Kraňska, Rakouského přímoří, Terstu, Dubrovníku, Korutanska a chorvatského přímoří. Ilyrské provincie byly součástí Francouzského císařství pod vládou Napoleona jako autonomní provincie.\n\nNázev „Ilyrské“ byl uměle odvozen od starověkých Ilyrů, kteří v prostoru žili kolem roku 2 tisíce př. n. l.\n\nZa napoleonských válek obsadila Napoleonská Francie rakouské historické země na jaderském pobřeží. Mírem z Campa Formia získala celou Dalmácii s výjimkou Dubrovníku Habsburská monarchie. Po porážce v bitvě u Slavkova postoupilo Rakousko celou Dalmácii Napoleonovi, který ji zprvu začlenil do jím vytvořeného Italského království, od 14. října 1809 pak přímo k Francii. Území Republiky Dubrovník, zrušené 31. ledna 1808. Ilyrské provincie se skládaly z Dalmácie, Istrie, Kraňska, Gorice, Terstu, Korutanska a chorvatského přímoří a bývalé republiky Dubrovník.\n\nIlyrské provincie se staly přímou součástí Francouzského císařství – jeho departementem, v jehož čele stál francouzský guvernér. Francouzská správa zde oslabila feudální vztahy a vytvořila příznivé podmínky pro rozvoj národního hnutí Jihoslovanů. Ilyrské provincie se měly stát nástupištěm francouzské expanze proti Osmanské říši..\n\nPo bitvě národů v roce 1815 se území Ilyrských provincií dostalo zpět pod rakouskou nadvládu. Ač měla francouzská nadvláda krátkého trvání, jde o jeden z mezníků slovinské historie. Napoleon Bonaparte přináší myšlenky nového společenského uspořádání (heslo: volnost, rovnost, bratrství) a zavádí je i na obsazeném území Habsburské monarchie. Slovinština vyrůstá právě na základě zkušenosti z Ilyrských provincií (Slovinsko je jedním z mála států, kde je mimo Francii Napoleon oslavován).\n\nNa Vídeňském kongresu bylo území Ilyrských provincií vráceno vrácena Rakousku, to území rozdělilo na autonomní korunní zemi Dalmatské království, k němuž patřil Dubrovník i Kotor a na korunní zemi Ilyrské království (Korutany, Kraňsko, Gorice, Terst, Istrie), jež bylo 1849 opět rozděleno, tentokrát na 3 země.\n\n\n\n"}
{"id": "513153", "url": "https://cs.wikipedia.org/wiki?curid=513153", "title": "Klubák žlutozobý", "text": "Klubák žlutozobý\n\nKlubák žlutozobý (\"Buphagus africanus\") je středně velký zpěvný pták z čeledi špačkovitých (ačkoli bývá občas řazen do samostatné čeledi Buphagidae).\nJe běžný v savanách v subsaharské Africe v rozmezí od Senegalu až po Súdán. Společně s blízce příbuzným klubákem červenozobým tvoří rod \"Buphagus\".\nKlubák žlutozobý je 20 cm velký s hnědou vrchní stranou těla a hlavou a žlutavou spodinou. Má silný žlutý zobák s červeným koncem a silné končetiny.\nZdržuje se v blízkosti pasousích se stád velkých sudokopytníků, z jejichž srsti vybírá malé bezobratlé živočichy. Živí se i jejich krví, čímž zvířatům způsobuje malé otevřené rány, které jsou lákadlem různých parazitů.\n\nKlubák žlutozobý hnízdí ve stromových dutinách vystlaných chlupy skotu. Snůška čítá 3–6 vajec. Během období rozmnožování tvoří velká hejna.\n\n"}
{"id": "513157", "url": "https://cs.wikipedia.org/wiki?curid=513157", "title": "Ilyrské království", "text": "Ilyrské království\n\nIlyrské království ( ; ; ; ) byl v letech 1816–1849 státní útvar, jedna z rakouských korunních zemí, rozkládající se na území dnešního Rakouska (Korutany), Slovinska (Kraňsko a Gorice), Chorvatska (Istrie, Střední Chorvatsko i s přímořím) a Itálie (Terst a okolí). Království bylo ustaveno jako nástupnický útvar po Ilyrských provinciích, vytvořených Francouzi během napoleonských válek. Oproti předchozím „francouzským“ provinciím chyběla Dalmácie, z níž se stala samostatná korunní země a po roce 1822 i Střední Chorvatsko s Rijekou (Fiume).\n\nToto království zahrnovalo jižní části habsburských dědičných zemí, v jejichž rámci patřilo k bohatším (hlavní spojení Rakouska s Jaderským mořem); díky velkému počtu Slovinců a Chorvatů zde žijících mělo silně slovanský ráz.\n\nNapoleonská Francie po svém vítězství u Wagramu donutila v schönbrunnském míru (1809) Rakousko k odstoupení zemí na jaderském pobřeží (Korutany, Istrie, Kraňsko, Gorice a Gradiška, Terst, Chorvatské přímoří s Rijekou, Dalmácie) a také Republiku Dubrovník. Z těchto území byly posléze v roce 1809 vytvořeny Ilyrské provincie, součást Francouzského císařství.\n\nPo bitvě u Lipska v roce 1815 se území Ilyrských provincií dostalo zpět pod rakouskou nadvládu, což definitivně potvrdil Vídeňský kongres.\n\nV roce 1816 Rakousko Illyrské provincie de iure zrušilo a rozdělilo území na 2 autonomní celky, korunní země:\n\nDo roku 1822 bylo součástí Ilyrského království i území Chorvatského království (Střední Chorvatsko), ale pak bylo vyděleno jako samostatná korunní země. Po roce 1825 byl Terst se svým bezprostředním okolím odloučen od místní správy a podřízen přímo rakouské Koruně.\n\nNa jaře roku národů v roce 1848 panoval mezi Slovinci návrh na začlenění Dolního Štýrska do království Illyrského, tak aby většina slovinských území byla sjednocena v jedné správní jednotce a bylo by tak dosaženo myšlenky \"Spojeného Slovinska\". Petr Kozler navrhl mapu tak rozšířeného království Illyrie, která se později se stala důležitým národním symbolem během slovinského národního obrození. Návrh zvětšení království byl však vídeňskou vládou zamítnut.\n\nNaopak, v následujícím roce (1849) bylo Ilyrské království zrušeno a rozděleno opět na jednotlivé země, z nichž se skládalo, a to Kraňské vévodství, Korutanské vévodství a Přímoří (složené z Istrijského markrabství, Gorického hrabství s Gradiškou a Terstu – sídla místodržícího).\n\n\n"}
{"id": "513159", "url": "https://cs.wikipedia.org/wiki?curid=513159", "title": "Klubák červenozobý", "text": "Klubák červenozobý\n\nKlubák červenozobý (\"Buphagus erythrorhynchus\") je zpěvný pták z čeledi špačkovitých (některými autory však bývá řazen do čeledi Buphagidae).\n\nObývá savany v subsaharské Africe v rozmezí od Středoafrické republiky po Súdán a Jihoafrickou republiku.\n\nKlubák červenozobý dorůstá 20 cm, svrchu je hnědý a spodinu těla má žlutohnědou. Zobák má červený.\n\nZdržuje se v blízkosti pasoucích se stád velkých sudokopytníků, z jejichž srsti vybírá malé bezobratlé živočichy. Na druhou stranu se však živí i krví a zvířatům tak způsobuje malé otevřené rány, které jsou opět lákadlem různých parazitů.\n\nKlubák červenozobý hnízdí ve stromových dutinách vystlaných chlupy skotu. Snůška čítá 2-5 vajec (průměrně 3). Během období rozmnožování tvoří velká hejna.\n\n"}
{"id": "513162", "url": "https://cs.wikipedia.org/wiki?curid=513162", "title": "Nakladač", "text": "Nakladač\n\nNakladač, také lopatový nakladač je stavební stroj, určený k nakládání a přemisťování sypkých materiálů na krátké vzdálenosti. Díky vybavení lopatou je zvláště vhodný k provádění zemních prací. Existují nakladače o hmotnostech od 2 tun až po 200 tun.\nS lopatovými nakladači jsou příbuzné čelní nakladače, stavěné na bázi traktorů. Někdy se přímo nazývají traktorové nakladače. Nejmenším druhem nakladačů jsou čelní nakladače řízené smykem – tzv. kompaktní nakladače. Vyznačují se kompaktními rozměry a velmi dobrou ovladatelností.\nNakladače mohou být vybaveny váhou, takže přímo při nakládání se zjistí hmotnost nákladu.\n\nPrvní nakladače vznikly ve 20. a 30. letech dvacátého století ze zemědělských traktorů vybavených nakládacími lopatami poháněnými lanem. Z nich se vyvinuly ve 40. a 50. letech dvacátého století samostatné stavební stroje, které začala vyrábět řada firem po celém světě. Moderní nakladače už mají pracovní nástroje ovládané hydraulicky. Původní řízení nakladačů bylo řiditelnou zadní nápravou nebo i oběma nápravami řiditelnými. V 60. a 70. letech dvacátého století se prosadilo řízení děleným kloubovým rámem. Pohon nakladačů zajišťují takřka výhradně výkonné vznětové motory. Vlastní pojezd nakladače může být realizován jako diesel-elektrický. Vznětový motor pohání elektrický generátor a každé kolo je poháněno vlastním elektromotorem. Tento typ pohonu je častý u těch největších strojů.\n\n\nŘada velikostí nakladačů je skutečně široká, existují nejrůznější provedení. Existují malé nakladače s výkonem mezi 20 a 60 kW a velké stroje s výkony mezi 70 až 590 kW. Pohotovostní hmotnost je u menších strojů do 7,5 tuny, u největších strojů běžně do 90 tun. Objem lopaty se pohybuje mezi 0,8 až 10,5 m³. Při práci se rychlost jízdy pohybuje do 15 km/h, při přesunu bez nákladu dosáhne nakladač i více než 40 km/h.\n\n\nŘízení u nakladačů bývá nejčastěji řešeno kloubem. Kloub se nachází přibližně uprostřed stroje a je hydraulicky ovládán. Řidič má pracoviště většinou na zadní polovině stroje, jen výjimečně vpředu. Nakladače některých výrobců mají tuhý rám a jsou řízeny natáčením všech kol. Tento princip se vyznačuje lepší stabilitou při práci, nevýhodou je možnost zatáčet jen za jízdy.\n\nNakladače vyrábí velký počet firem. Mezi největší a nejznámější výrobce patří společnosti Caterpillar, Liebherr, Volvo, Atlas, Terex, Komatsu, Orenstein & Koppel, Case nebo XCMG.\n\n\n"}
{"id": "513164", "url": "https://cs.wikipedia.org/wiki?curid=513164", "title": "Thomas Cromwell", "text": "Thomas Cromwell\n\nThomas Cromwell, 1. hrabě z Essexu (kolem roku 1485 v Putney – 28. července 1540) byl anglický státník a první ministr krále Jindřicha VIII. Jeho reformy významně přispěly k postupnému upevnění anglického (později britského) parlamentarismu.\n\nThomas Cromwell byl jediný syn Waltera Cromwella (asi 1463–1510), zvaného \"Smyth\". Pocházel z dobré a zámožné rodiny. Jeho děd náležel k rodu Cromwellů z Nottinghamshire, jehož nejznámější zástupce Ralph Cromwell (1394–1456) byl třetím baronem z Cromwellu.\n\nV mládí Cromwell cestoval dlouhou dobu po Itálii, kde působil jako žoldák. Poté vstoupil do služeb kardinála Thomase Wolseye a získal postupně přízeň krále Jindřicha VIII. Po pádu a smrti kardinála Wolseye se stal důvěrníkem krále, který jej ke konci roku 1530 povolal do své tajné rady (\"Privy Council\"). Cromwell získal značnou moc nad tehdejší upevňující se anglikánskou církví. V dubnu 1534 král oficiálně potvrdil Cromwella ve funkcích svého vrchního tajemníka a prvního ministra, které již nějakou dobu zastával. V červenci 1536 se stal baronem pod jménem Cromwell z Wimbledonu.\n\nCromwell byl vůdcem protestantské strany na dvoře Jindřicha VIII, dle jeho rozkazu byla mnohá z katolických opatství v tehdejší Anglii zrušena a majetek zabaven ve prospěch státu. Mělo to sice za následek zvýšení státního rozpočtu, nicméně těmito činy si Cromwell získal mnoho odpůrců nejen mezi katolickými kněžími, ale i mezi šlechtou a obyčejným lidem. Poté, co si král dal odhlasovat další reformu, která vedla Anglii zpět ke katolicismu, zprostředkoval Cromwell čtvrté, posléze nezdařené manželství krále s německou luteránskou šlechtičnou Annou z Cleve v naději, že tak bude upevněno spojení panovníka s protestanty v Německu. 17. dubna 1540 byl povýšen na hraběte z Essexu a královského komořího (\"Lord Great Chamberlain\"). Dodnes nevíme s jistotou, zda Anna Klevská skutečně byla svým vzhledem tak nepříjemná (sám Jindřich VIII. jí nazval šerednou vlámskou kobylou s povislými prsy i břichem) nebo zda se králi neznelíbila svým nechutenstvím k jeho osobě, neboť on sám v té době vážil přes 120 kilo a měl na noze páchnoucí vřed.\n\nProti Cromwellovi byly však již dlouhou namířeny intriky katolíků vedenými především 3. vévodou z Norfolku, Thomasem Howardem, strýcem dvou králových manželek, Anny Boleynové a Kateřiny Howardové. Náhlá nevole krále ke svému ministrovi, který zinscenoval Jindřichovo nešťastné manželství s Annou Klevskou, vedla ke Cromwellově politickému pádu, k odebrání všech titulů včetně hraběcího a uvěznění v londýnském Toweru. Proti Cromwellovi bylo vedeno soudní líčení, ve kterém byl obžalován z velezrady, odsouzen k trestu smrti a popraven 28. července 1540. Howardovi stoupenci se však nespokojili jen s jeho popravou, ale hodlali ho i v jeho posledních chvílích ponížit. Zařídili, aby Cromwella popravoval nezkušený kat, který nejenom že nebyl schopný utnout hlavu na jeden pokus, nebyl se sekerou schopný trefit ani na krk, proto popravu musel dokončit ostrahový zřízenec. Nedlouho poté Jindřich VIII. projevil lítost nad tím, že způsobil smrt svého \"nejvěrnějšího služebníka\", a své radě až do smrti vyčítal, že ho donutili nechat Cromwella popravit.\n\nThomas Cromwell je považován za jednoho z největších státníků Anglie. Je hrdinou románů \"Wolf Hall\" a \"Předveďte mrtvé\" od Hilary Mantelové, která za ně obdržela Bookerovu cenu. Byl prastrýcem pozdějšího lorda protektora Olivera Cromwella po linii své sestry, jejíž potomci převzali jméno svého slavného příbuzného.\n\n"}
{"id": "513171", "url": "https://cs.wikipedia.org/wiki?curid=513171", "title": "Pěvec ryšavý", "text": "Pěvec ryšavý\n\nPěvec ryšavý (\"Cercotrichas galactotes\") je malý zpěvný pták z čeledi lejskovitých.\n\nHnízdí v rozmezí od Středomoří až po Pákistán, izolovaně také v subsaharské Africe od Sahelu po Somálsko. Je částečně tažný se zimovišti ve východní Africe a Indii. Jedná se přitom o obyvatele suchých otevřených krajin s křovisky.\n\nDorůstá 17 cm. Svrchu je hnědý, spodinu těla má šedou, výrazný je i jeho světlý pruh nad okem. Velmi nápadný je také jeho dlouhý silný ocas, který drží většinou vzpřímeně.\n\nŽiví se hmyzem, který chytá na zemi. Hnízdí v keřích, do hnízda klade 3-5 vajec.\n\n"}
{"id": "513177", "url": "https://cs.wikipedia.org/wiki?curid=513177", "title": "Magdala", "text": "Magdala\n\nMagdala je jméno několika sídel:\n\n"}
{"id": "513178", "url": "https://cs.wikipedia.org/wiki?curid=513178", "title": "Parlamentní republika", "text": "Parlamentní republika\n\nParlamentní republika je forma republiky působící v rámci parlamentního systému vlády. Tento systém je postaven na dělbě moci mezi mocí zákonodárnou, výkonnou a soudní, rovněž tak na implementaci systému brzd a protivah, většinou v ústavě, tedy na vzájemném korigování a ovlivňování těchto jednotlivých mocí, přičemž hlavní roli zde hraje parlament. Ačkoli naprosté oddělení mocí nemusí být pro tento systém uspořádání příznačné, protože vrcholný orgán výkonné moci, kterým je vláda, tedy kabinet, respektive její hlava – hlava vlády, typicky premiér či kancléř, zde zpravidla nejsou do této exekutivní funkce voleni, jejích legitimita tak bývá odvozována od legislativy, většinou právě od voleb do parlamentu. \n\nZcela základním rysem tohoto systému pak bývá, že vláda, tedy exekutiva, je odpovědna legislativě – v parlamentní republice je pak institut hlasování o důvěře vládě. V tomto systému je pak většinou hlava státu – typicky prezident, s omezenými exekutivními pravomocemi, není však hlavou vlády – prezident zde může být volen přímo, či nepřímo, nicméně podstatou je, že vrcholným orgánem exekutivy hlava státu v takovémto systému nebývá. \n\nTypické pro parlamentní způsob vlády je tedy odlišení hlavy státu a hlavy vlády. Vládu jmenuje prezident, který většinou pověří jejím sestavením představitele nejsilnější parlamentní strany, nicméně toto nemusí být striktním pravidlem, a dále vládu schvaluje parlament. Parlament pak také může i vyslovit vládě nedůvěru \n\nDalším klíčovým rysem tohoto systému bývá, že vláda není odpovědna prezidentovi. \n\nPředstavitelé třetí moci – justice, tedy soudci, pak bývají většinou jmenováni exekutivou. \n\n"}
{"id": "513180", "url": "https://cs.wikipedia.org/wiki?curid=513180", "title": "Přestanice", "text": "Přestanice\n\nPřestanice () je malá vesnice na úpatí vrchu Borek v nadmořské výšce 670 metrů. Je součástí obce Hlavňovice v okrese Klatovy. V roce 2011 zde trvale žilo 32 obyvatel a v roce 2015 zde bylo evidováno 24 adres. Vesnice leží v katastrálním území \"Přestanice\" o výměře 11,04 km².\n\nV minulosti, okolo roku 1400, zde stála středověká tvrz a ratejna (místnost, kde žili nájemníci). Je odtud výhled na Svatobor a na místní Přestanický rybník. Nachází se zde ještě JZD a kravín, který již nefunguje. Každý rok se u rybníčku na návsi pořádají různé společenské akce.\n\nPrvní písemná zmínka o vesnici pochází z roku 1290.\n"}
{"id": "513195", "url": "https://cs.wikipedia.org/wiki?curid=513195", "title": "Pudlov", "text": "Pudlov\n\nPudlov (německy: \"Pudlau\", polsky: \"Pudłów\") je malá vesnice, součást města Bohumín.\n\nPudlov má první písemnou zmínku jako osada z roku 1428. Jednalo se o malou obec rovinatého charakteru, jejíž obyvatelé se zabývali především zemědělstvím. Původ jména Pudlov není zcela jasný. Zeměpisné názvy se základem Pudel bývají u vody. A protože obec leží u řeky Odry, která ji často zaplavovala, je pravděpodobné, že Pudlov dostal jméno podle povahy terénu. Staré jádro obce se nazývalo Dědina, u hranice s Vrbicí byla část Na granici, která byla po druhé světové válce přejmenována na Louny jakožto poděkování Lounům za pomoc s obnovou zničené obce po válce. Pudlov také z vděčnosti převzal polovinu lounského městského znaku. Obec byla řídce osídlena a k jejímu rozvoji přispěla až výstavba průmyslových závodů především v Šunychlu-Bohumíně-nádraží a dalších obcí v okolí.\n\nNa sklonku 19. a prvního desetiletí 20. století docházelo k přílivu průmyslových investic. V roce 1875 vybudoval C. Bujakovski v Šunychlu malou továrničku na výrobu mlýnských kamenů. V roce 1885 zahájil berlínský průmyslník Albert Hahn se společníkem H. Eisnerem stavbu velké rourovny v Šunychlu, o dva roky později při železniční spojce do Annabergu (dnešní Chalupki) postavil hrabě Larisch rafinerii minerálních olejů. K využití místních surovin byla domácím podnikatelem Starhembergem v Záblatí v roce 1890 uvedena do provozu cihelna. Haličský petrolejář Weinreb a spol. vystavěl v roce 1893 v Šunychlu rafinerii borové smoly. V roce 1896 byly založeny dokonce tři závody. Lvovská firma Berger a spol. postavila cihelnu v Šunychlu a berlínský podnikatel Vogt továrničku na mýdlo a svíčky ve Starém Bohumíně. Pro rozvoj Pudlova však bylo v tomto roce nejvýznamnější vybudování drátovny v jeho katastru. Ke stavbě spojili kapitál železářští podnikatelé z německého Slezska (Německa).\n\nDo konce století vznikla ještě malá olejovna firmy Ostia. Akciová společnost Rudolf Goldschmied a spol. v roce 1904 vložila úspěšně svůj kapitál do stavby chemické továrny, původně na výrobu zinkových barev. Ta si velice rychle v rámci monarchie získala monopolní postavení ve výrobě sacharinu. V roce 1908 vznikla rovněž za využití místních surovin Quasnitzova cihelna ve Skřečoni a konečně v roce 1923 v Pudlově továrna na zpracování mořských ryb továrníka Kally, která byla místním obyvatelstvem označována jako Kalorka. K lítosti místních obyvatel i turistů z Polska však tento oblíbený provoz v devadesátých letech 20. století zanikl.\n\nPrvní pudlovská škola byla z roku 1876 a druhá z roku 1897 až 1898. Obě tyto školy stály vedle kapličky a byly úplně zničeny během náletu 29. srpna 1944. Stávající škola nese název ZŠ T. G. Masaryka. Dodnes si mnoho starších obyvatel pamatuje název „Staro kolonia“ zvaná Maroko, snad podle toho, že domy měly malá okna jako v Maroku.\n\nPudlov nemá příliš významných staveb. Mezi nejznámější patří kaplička sv. Isidora – rolníka z roku 1902, Antošovická lávka pro pěší přes Odru, nově vystavěna v roce 2000, protože tu původní strhla v roce 1997 ničivá povodeň. Dále je zde vodojem, jež byl postaven roku 1961 a mnoho částí kolejového svršku bývalé úzkorozchodné dráhy.\n\n"}
{"id": "513197", "url": "https://cs.wikipedia.org/wiki?curid=513197", "title": "Agent Communication Language", "text": "Agent Communication Language\n\nAgent Communication Language (ACL) se nazývá jazyk navržený pro komunikaci v prostředí multiagentních systémů, který slouží ke vzájemné výměně informací, koordinaci a kooperaci mezi agenty.\n\nZákladní typy komunikace se liší podle cíle, kam směřují zprávy. Komunikaci tedy můžeme rozdělit na přímou, kdy jsou zprávy posílány dalším agentům a komunikaci nepřímou, kdy jsou zprávy soustředěny v dané struktuře (např. tabule). U přímé komunikace můžeme rozlišit tři druhy posílání zpráv: \nJazyky pro komunikaci v multiagentních systémech jsou založeny na teorii řečových aktů vycházející z lingvistické analýzy komunikace v přirozeném jazyce. Teorie řečového aktu vychází z představy, že v souvislosti s řečovou komunikací člověk nejenom vyslovuje nějaké tvrzení, ale současně koná i jisté akce. Řečové akty mohou být:\nV oblasti jazyků ACL, kromě teorie řečového aktu hrají roli i teorie tvorby počítačových jazyků resp. počítačové lingvistiky. Problém agentní komunikace lze z tohoto úhlu pohledu rozdělit na tři úrovně. A to na úroveň syntaktickou, sémantickou a pragmatickou.\nNa vlastním přenosu zpráv a informací se podílí různé úrovně:\n\nArchitektura multiagentního systému může být:\nTyto architektury můžeme hodnotit z hlediska robustnosti (odolnosti vůči poruchám), škálovatelnosti (rozšiřitelnosti o další komponenty), implementačním nároků a nároků na komunikaci.\n\nNejznámějšími jazyky v oblasti multiagentního modelování jsou KQML a FIPA-ACL.\n\nKQML (Knowledge Query and Manipulation Language) je jazyk a protokol pro výměnu informací a znalostí. Byl vyvinut na začátku 90. let v rámci projektu ARPA Knowledge Sharing Effort. Jazyk se zaměřuje na podporu pragmatických a sémantických aspektů komunikace mezi agenty. Je to tedy jazyk podporující činnost agentů při hledání agentů vhodných ke spolupráci, navazování spojení mezi agenty a výměně informací mezi agenty. Na syntaktické úrovni není KQML vázán na použití žádného konkrétního jazyka. Jazyk KQML je založen na dvou základních principech.\n\nPrvním principem je definice relativně malého počtu tzv. performativů (komunikačních sloves) pro realizování předem specifikovaných řečových aktů. Každá zpráva sestává zejména performativu a jeho parametrů. Vlastní obsah zprávy může být zapsán v libovolném jazyce a představuje obsah jednoho parametru. Performativy se rozdělují do několika typů jako např. informační (tell, deny, untell,…), dotazy (ask, ask-if, ask-about,…), odpovědi (error, sorry,…), práce s virtuální bází znalostí (insert, delete,…), atd.\n\n     Příklad zprávy\n     (inform\n     :sender (agent-identifier :name i)\n     :reciever (agent-identifier :name j)\n     :content\n     \"weather(today,raining)\"\n     :language Prolog\nDruhým principem je nepřímá komunikace s využitím tzv. faciliátorů. Zavádí se speciální \ntřída agentů. Rozlišují se tři druhy faciliátorů: matchmaker, broker a mediátor.\n\nJazyk FIPA-ACL byl navržen koncem 90. let sdružením FIPA (Foundation for Physical Intelligent Agents), které se zabývá standardizací v multiagentních systémech. Vychází z principů jazyka KQML, ale snaží se lépe definovat sémantiku a komunikační protokoly. Základem jazyka jsou opět typizované druhy zpráv realizující řečové akty, nazývané tentokrát komunikační akty. Komunikační akty se konceptuálně neliší od performativů, jejich nabídka je ovšem odlišná. \n\nFIPA jich stanovila pouze uzavřenou množinu a nové komunikační akty mohou vzniknout jen přípustnou kombinací těch základních. Tyto akty se dá rozdělit do \npěti skupin:\n\nDalší rozdíly oproti KQML:\n\nMultiagentní systém\nMultiagentní modelování\nReaktivní agent\nRacionální agent\n"}
{"id": "513199", "url": "https://cs.wikipedia.org/wiki?curid=513199", "title": "Olga Boznańska", "text": "Olga Boznańska\n\nOlga Boznańska (15. dubna 1865 Krakov – 26. října 1940 Paříž) byla polská malířka. Nikdy nepatřila k žádné škole, skupině, směru ani proudu. Byla geniální portrétistka, ale stejně úspěšně, i když méně často, se věnovala i jiným žánrům.\n\nVýznam Olgy Boznańské spočívá v neochvějné důslednosti, s níž realizovala vlastní vizi umění. Jedná se o jednu z největších malířek v dějinách umění.\n\nNa přání svých rodičů se učila kreslit již od raného dětství. V její době nebyly ženy přijímány na Akademii výtvarných umění. V Krakově tedy studovala soukromě u Kazimierze Pochwalského, Józefa Siedleckého a Adriana Baranieckého a navštěvovala přednášky Konstantyho Górského. Vzhledem k jejímu mimořádnému talentu bylo rozhodnuto, že bude ve studiu pokračovat mimo Krakov. Na přání otce odjela v roce 1886 studovat do Mnichova, který byl v té době kulturním centrem. I zde musela studovat mimo Akademii. Vzdělávala se pod vedením německého malíře Carla Kricheldorfa. Navštěvovala mnichovskou Pinakotéku, kde kopírovala díla velkých mistrů. Měla velmi vyhraněné názory na umění a neváhala zaujmout kritický postoj i k práci svého učitele. Kriticky se stavěla i ke svým dílům a díky tomuto přístupu dělala významné pokroky. V roce 1888 se krátce vzdělávala u Wilhelma Dürra. Brzy ale bylo jasné, že přerostla své učitele.\n\nV roce 1889 se osamostatnila a začala svoje práce vystavovat i mimo Mnichov – ve Varšavě, Berlíně, Vídni. Hodně cestovala po Evropě. Dvakrát navštívila i Paříž, její pozdější působiště. Mnohokrát se samozřejmě navrátila do Krakova, kde ale byly odezvy na její umění relativně slabé.\n\nV roce 1894 obdržela ve Vídni zlatou medaili za Portrét malíře Paula Nauena a v Londýně vyznamenání za Portrét miss Mary Breme.\nV roce 1895 zastupovala prof. Theodora Hummela na Malířské škole v Mnichově.\n\nV roce 1896 jí Julian Fałat (polský malíř, 1853-1929) nabídl místo učitelky na krakovské Akademii výtvarných umění, na které o deset let dříve nesměla ani studovat. Olga Boznańska však místo odmítla. Chtěla zůstat v Mnichově, kde měla spoustu přátel a kde, jak poznala, byly lepší podmínky pro ženu – umělkyni.\n\nV roce 1896 také poprvé vystavovala v Paříži. Na pařížský Salón byly přijaty dva její obrazy. Tehdy to vnímala jako největší možný dosažitelný úspěch. \n\nV roce 1898 se do Paříže, tehdejšího centra umění, přestěhovala. V tomto roce vystavovala v Krakově, Mnichově, Berlíně a Paříži.\n\nPracovala velmi intenzivně. Její paleta se postupně začala projasňovat, namísto plátna stále častěji používala lepenku, na jejímž povrchu zůstávají barvy matné. To jí umožnilo dosahování zajímavých koloristických efektů bez toho, aby musela měnit škálu používaných barev. Nejraději používala šedou barvu, které postupně dokázala dodávat stále další barevné odstíny od studených až po teplé.\n\nV roce 1901 poprvé vystavovala v Carnegie Institute v Pittsburghu (USA). Téhož roku francouzská vláda koupila do státních uměleckých sbírek její obraz „Bretonka“ a o tři roky později potom „Portrét slečny Dygatové“. Postupně dostávala stále více zakázek na portréty. Ve francouzském odborném i denním tisku se množily recenze na její práci, vesměs velmi pozitivní. S úctou se o její tvorbě vyjadřovali i tehdejší významní kritici jako např. Roger Marx, či Louis Vauxcelles. Zdůrazňovali především psychologickou hloubku děl a autorčin výjimečný cit pro barvu a subtilitu barevné harmonie.\n\nV roce 1907 získala stříbrnou medaili v Carnegie Institute v Pittsburghu. V roce 1912 na výstavě v Pittsburghu reprezentovala Francii spolu s Claudem Monetem a Augustem Renoirem. Ve stejném roce byla oceněna stříbrnou medailí na mezinárodní výstavě v Amsterdamu a také se stala prezidentkou Sdružení polských umělců „Sztuka“.\n\nDo počátku první světové války věhlas Olgy Boznańské stále stoupal. Po válce se ale objevila řada nových směrů. Umění, stejně jako poválečný svět, bylo rvavé, intenzivní často soustředěné na okamžitý efekt. Umění Olgy Boznańské bylo pravým opakem. Stále klidnější, uzavřené do sebe, ve své hloubce nenápadné. Zakázek znatelně ubývalo.\n\nV roce 1923 její obrazy znovu reprezentovaly francouzské umění na výstavě v Pittsburghu. V roce 1934 jí byla udělena polská státní cena, která na nějaký čas vylepšila její finanční situaci. Několik jejích obrazů koupilo polské Ministerstvo zahraničních věcí a také varšavské Národní muzeum. V roce 1937 získala Velkou cenu na Světové výstavě v Paříži.\nJejím posledním velkým úspěchem pro ni byla účast na benátském Bienále v roce 1938, kde prodala pět obrazů.\n\nPo odchodu do Paříže se s ní rozešel její mnohaletý snoubenec, malíř Józef Czajkowski. Pro pětatřicetiletou umělkyni to bylo velkým zklamáním. Od doby, kdy ji její nastávající opustil, se oblékala stále podle módy z roku 1900. V Paříži trávila většinu času ve svém ateliéru, kde se cítila nejlépe.\n\nV roce 1906 jí zemřel otec, který jí finančně podporoval a dozvěděla se, že u její sestry Izabely se začíná projevovat psychická choroba. Sama umělkyně stále silněji pociťovala sklony k depresím, proti kterým bojovala už od mládí. \nO jejích pocitech a názorech svědčí řada dochovaných dopisů. Autorka ovládala několik jazyků. Otci psávala polsky, matce francouzsky a sestře anglicky. \n\nDo jejího života ostře zasáhla první světová válka, která jí působila velké utrpení. Její tehdejší dopisy svědčí o autorčině citlivosti a hlubokém smutku nad tehdejší situací a nemožností ovlivnit běh věcí.\n\nPo válce se potýkala s finančními problémy. Živil jí pronájem domu v Krakově. Do jejího pařížského ateliéru údajně chodila řada lidí žádajících o finanční pomoc a umělkyně ji nedokázala nikomu odepřít.\n\nOlga Boznańská milovala zvířata. Měla dva psy, ptáky a spoustu myší. Zvířata se mohla volně pohybovat po ateliéru a měla na svědomí zničení řady jejích obrazů.\n\nV roce 1934 spáchala její sestra sebevraždu. Po její smrti malířka stále více trpěla. Kromě psychických problémů ji trápily i fyzické potíže. Měla sklerózu a mučil ji ekzém na obličeji, ze kterého jí bolely oči. Pouze při práci u malířského stojanu se cítila lépe. Intenzivně tvořila až do své smrti.\n\n\n"}
{"id": "513200", "url": "https://cs.wikipedia.org/wiki?curid=513200", "title": "Holub nikobarský", "text": "Holub nikobarský\n\nHolub nikobarský (\"Caloenas nicobarica\") je velký holub obývající lesy různého druhu na malých ostrovech a v pobřežních regionech v rozmezí od Nikobarských ostrovů východně přes Malajské souostroví až po Šalamounovy ostrovy a Palau. Je také jediným žijícím zástupcem rodu \"Caloenas\" a na základě rozborů DNA lze říci, že je blízce příbuzný vymřelého dronta mauricijského.\n\nDorůstá průměrně 33 cm. Má modro-šedé břicho, hruď a hlavu s dlouhými přiléhavými pery, jasně bílý krátký ocas, tmavě zelené a hnědé peří na hřbetě a křídlech a černé oči. Na zobáku má patrný hrbol, který je u samců mírně větší než samic. Obě pohlaví se liší také množstvím hnědého opeření na vrchní straně těla, které je u samic o něco větší a velikostí - samice jsou totiž mírně menší než samci. Mladí ptáci se pak od dospělců liší černým zbarvením ocasu.\n\nZdržuje se v hejnech a požírá zejména semena, plody a pupeny. Na stromech staví jednoduché hnízdo z větví, do kterého následně klade jedno světle modré vejce.\n\nHolub nikobarský je chován v přibližně 80 evropských zoo, z toho nejvíce v Německu (zhruba 20 zoo). V rámci Česka se jedná o pět zařízení:\n\n\nV minulosti tento druh chovaly také Zoo Chleby či Zoo Dvůr Králové. Na Slovensku tento holub chován nebyl a není.\n\nHolub nikobarský se v pražské zoo prvně objevil roku 1969. Současný chov je datován od roku 1991. První úspěšný odchov se podařil v roce 2000 a od té doby se daří úspěšné odchovy opakovat. Ke konci roku 2017 bylo chováno sedm jedinců (čtyři samci a tři samice).\n\nTento druh je k vidění v dolní části zoo, konkrétně ve voliérách mezi pavilonem tučňáků a výběhem tapírů jihoamerických naproti vstupu do expozičního celku Vodní svět a opičí ostrovy.\n\n"}
{"id": "513205", "url": "https://cs.wikipedia.org/wiki?curid=513205", "title": "Varný kamínek", "text": "Varný kamínek\n\nVarný kamínek je malé tělísko obvykle z porézního materiálu, které se přidává do zahřívané kapaliny proto, aby nedošlo k jevu zvanému utajený var, tedy k přehřátí kapaliny nad bod varu a poté k explozivnímu varu. \n\nPro laboratorní účely se vyrábějí varné kaménky speciálně určené k tomuto účelu a případně pokryté teflonem, aby byly co nejvíce chemicky inertní. Typickými materiály jsou oxid hlinitý, karbid křemíku, uhličitan vápenatý, síran vápenatý, porcelán nebo uhlík, často pokrytý nereaktivní vrstvou PTFE. Při méně náročném použití, například ve školních laboratořích, lze užít např. střep porcelánu nebo skla..\n\nVarný kamének je potřeba přidat do kapaliny již v době, kdy je ještě chladná; pokud se přidá těsně před dosažením bodu varu, může jeho přidání způsobit bouřlivý var v okolí kaménku. \n"}
{"id": "513206", "url": "https://cs.wikipedia.org/wiki?curid=513206", "title": "Arbovirové infekce ptáků", "text": "Arbovirové infekce ptáků\n\nArboviry (zkratka z angl. arthropod-borne viruses) představují velkou skupinu virů, které mají výrazný tropismus pro centrální nervový systém (CNS) a které jsou přenášeny anebo se pomnožují (replikují) v členovcích sajících krev ( komáři, klíšťata). Arbovirové infekce jsou celosvětově rozšířené a vyznačují se sezónním i geografickým výskytem.\n\nVolně žijící a migrující ptáci a hlodavci jsou hlavním rezervoárovým hostitelem a zdrojem arbovirů pro savce včetně člověka. Z doposud známých více než 530 arbovirů z 12 různých čeledí bylo přes 100 arbovirů izolováno z ptáků nebo ornitofilních členovců. U ptáků byly zatím izolovány arboviry patřící do 6 čeledí – \"Togaviridae\", \"Flaviviridae\", \"Bunyaviridae\", \"Arenaviridae\", \"Reoviridae\" a \"Rhabdoviridae\". Počet arbovirů infikujících ptáky bude pravděpodobně větší, o čemž svědčí izolace dalších kmenů arbovirů (Nyamanini, Kammavanpettai a Sembalam), dosud taxonomicky nezařazených. U mořských ptáků byly zjištěny protilátky proti virům Avalon, Meaban, Tyuleniy, Soldado a Terpenya. Častým hostitelem arbovirů je racek (Larus argentatus). U domácí drůbeže, případně pernaté zvěře chované v zajetí, mají veterinární význam hlavně infekce způsobované virusy prvních dvou jmenovaných čeledí.\n"}
{"id": "513209", "url": "https://cs.wikipedia.org/wiki?curid=513209", "title": "Peter Schmeichel", "text": "Peter Schmeichel\n\nPeter Bolesław Schmeichel (* 18. listopad 1963, Gladsaxe) je bývalý dánský fotbalový brankář. Je považovaný za jednoho z nejlepších brankářů, který kdy chytal v anglické Premier League. V letech 1990, 1993 a 1999 získal v Dánsku ocenění Fotbalista roku. Pelé ho roku 2004 zařadil mezi 125 nejlepších žijících fotbalistů. Jeho syn Kasper Schmeichel je taktéž fotbalovým brankářem.\n\nNarodil se v Dánsku polskému otci a dánské matce.\nV Dánsku nastupoval za kluby Hvidovre a Brøndby Kodaň. Odtamtud v roce 1991 přestoupil do Manchesteru United za 550 000 liber. Tam také nejvíc proslul. Do svého odchodu v roce 1999 odehrál 398 zápasů, vstřelil i jeden gól. Manchesteru pomohl k 5 titulům v lize, 3 v FA Cupu, jeden v ligovém poháru a zejména jeden v Lize mistrů. V sezoně 1992/93 vychytal 22 čistých kont, celkem ve 42% zápasů v Manchesteru nedostal gól. Byl skvělý na brankové čáře, ve vzduchu, v soubojích jeden na jednoho, výborný dirigent obrany. Na vrcholu byl, stejně jako celý Manchester United, v sezoně 1998/99, kde pomohl svému týmu k tzv. „treble“ – vyhrál v domácí lize, Lize mistrů i domácím poháru. Právě ve finále Ligy mistrů šel za nepříznivého stavu v nastaveném čase při rohovém kopu do vápna soupeře a měl také podíl na střele Giggse a dorážce Sheringhama, který srovnal stav. A chvilku později dal gól z dalšího rohového kopu Solskjær a United tak oslavovali obrovský úspěch. A spoustou skvělých zákroků se na něm podílel i Schmeichel.\n\nPo této sezoně, v níž odehrál 60 zápasů, odešel do Sportingu Lisabon, pak ještě vystřídal Aston Villu a Manchester City, kde ukončil kariéru. Po jeho odchodu z Manchesteru se na postu jedničky vystřídalo mnoho gólmanů, například Fabien Barthez nebo Tim Howard, ale žádný ho nedokázal nahradit. To se alespoň částečně podařilo Nizozemci van der Sarovi, který pak s Manchesterem také vyhrál Ligu mistrů (na začátku kariéry se mu to podařilo i s Ajaxem Amsterdam). Ovšem i přes tohoto zkušeného brankáře je Schmeichel stále zapsán v srdcích fanoušků United jako jeden z nejlepších hráčů novodobé éry Manchesteru.\n\nV anketě nejlepších evropských gólmanů za posledních 20 let umístil na 3. místě (5. byl Edwin van der Sar).\nSir Alex Ferguson, trenér Manchesteru, označil Schmeichelův nákup za nejlepší nákup století.\n\nV dresu dánské fotbalové reprezentace vyhrál Euro 1992. Celkem odehrál v letech 1987–2001 129 utkání a vstřelil dokonce jeden gól (3. června 2000 z pokutového kopu proti Belgii – remíza 2:2).\n\n"}
{"id": "513210", "url": "https://cs.wikipedia.org/wiki?curid=513210", "title": "Ramat Jišaj", "text": "Ramat Jišaj\n\nRamat Jišaj ( רָמַת יִשַּׁי, doslova \"Jišajova výšina\", v oficiálním přepisu do angličtiny Ramat Yishay, přepisováno též Ramat Yishai) je místní rada (malé město) v Izraeli, v Severním distriktu.\n\nLeží v nadmořské výšce 90 metrů, na pomezí pahorkatiny v Dolní Galileji a Jizre'elského údolí. Město se nachází cca 78 kilometrů severovýchodně od centra Tel Avivu a cca 20 kilometrů jihovýchodně od centra Haify.\n\nRamat Jišaj je situován v hustě osídleném a zemědělsky intenzivně využívaném pásu, přičemž osídlení v tomto regionu je smíšené. Vlastní Ramat Jišaj obývají Židé, stejně jako většinu zemědělských obcí v sousedním Jizre'elském údolí. Na severní straně začíná region s vyšším zastoupením izraelských Arabů. Cca 10 kilometrů na východě pak začíná převážně arabská aglomerace města Nazaret.\n\nRamat Jišaj je na dopravní síť napojen pomocí dálnice číslo 75, která spojuje Haifu a Nazaret. Z ní zde k severovýchodu odbočuje dálnice číslo 77 do Tiberiasu.\n\nRamat Jišaj byl založen v roce 1925. Židovská osada byla založena na místě dosavadní arabské vesnice \"Džida\" (ג'דה). Nově zřízená židovská vesnice byla zpočátku nazvána \"Manor\" (מנור), ale neoficiálně bývala stále nazývána Džida. Teprve roku 1945 byl název změněn na Ramat Jišaj podle Jišaje Adlera – jednoho z iniciátorů založení města.\n\nMyšlenka na založení této nové osady byla dílem skupiny polských Židů z Varšavy, Lodže a Białystoku, kteří zde chtěli zbudovat kombinaci zemědělské a průmyslové obce v duchu dobových evropských snah o vytvoření ideální dělnické komunity. Každý obyvatel měl obdržet 10 dunamů (1 hektar) půdy a zároveň zde měla být postavena textilní továrna. Do června 1926 sem v rámci přistěhovalecké vlny čtvrté aliji dorazilo 200 polských osadníků a zprovozněna byla i textilka Emek ha-Tekstil (עמק הטכסטיל). Vznikla zde také další textilní tkalcovská továrna. Prvotní rozmach byl po nástupu ekonomické krize vystřídán po několika letech úpadkem a osada byla téměř opuštěna. V 30. letech 20. století navíc trpěla útoky během arabského povstání v Palestině. O její nové osídlení se zasloužil v roce 1944 Israel Jehuda Adler, který zde zakoupil 10 usedlostí.\n\nV roce 1958 byl Ramat Jišaj povýšen na místní radu (malé město). Od 80. let 20. století prodělal Ramat Jišaj velkou bytovou výstavbu. Pozůstatkem původního arabského osídlení regionu je budova \"Chan\", kterou zde nechal postavit mezi roky 1896 a 1902 místní arabský šejk. Objekt byl v současnosti opraven a patří k hlavním pamětihodnostem v Ramat Jišaj. V obci působí základní i střední školství.\n\nPodle údajů z roku 2005 tvořili Židé 99,5 % populace Ramat Jišaj a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 100 %. Jde o menší sídlo městského typu s rychlým populačním růstem. K 31. prosinci 2014 zde žilo 7500 lidí.\n\n"}
{"id": "513214", "url": "https://cs.wikipedia.org/wiki?curid=513214", "title": "Karloman", "text": "Karloman\n\nKarloman bylo jméno těchto panovníků z karlovské dynastie:\n"}
{"id": "513219", "url": "https://cs.wikipedia.org/wiki?curid=513219", "title": "Honda NSR125", "text": "Honda NSR125\n\nHonda NSR125R je sportovní motocykl s dvoutaktním motorem o obsahu 124 cm³, který byl vyráběn v letech 1988-2003.\nJméno získal od motocyklu NSR 500 GP, který měl velký úspěch na okruzích.\n\nJsou dva modely motocyklu NSR125: starší model JC20 vyráběný v letech 1988 až 1994 a novější JC22 vyráběná od roku 1993 do roku 2003, který měl aerodynamický tvar, dvě přední světla, kterým se podle tvaru říkalo \"liščí oči\".\n\nPři prodejích v různých zemích záleželo, jak bude motocykl upraven místním potřebám a zákonům. Tyto motocykly měly svá specifická výrobní čísla.\n\nZde motocykly měly výrobní čísla ZDCJC22A nebo ZDCJC22D (D je sportovně laděný model.).\n\nMotocykl zde neměl žádná omezení ve výkonu.\n\nVe Velké Británii měly motocykly číslo ZDCJC22C.\n\nOmezení motocyklu zde byly v exhalaci výfukových plynů, které musely být sníženy.\n\nTady měly motocykly číslo ZDCJC22B.\n\nByly zde omezení ohledně exhalace výfukových plynů.\nMotocykl zde měl i jiné sání, nové CDI CI639 a TV-124 kvůli výkonu.\n\nVe Švýcarsku měly motocykly číslo ZDCJC22E.\n\nZde bylo omezení motocyklu v otáčkách motoru, který nesměl překročit 7500 ot./min.\n\nZde měly motocykly číslo HI-JC20 1.\n\nOmezení motocyklu bylo v úpravě sání motoru.\n\n"}
{"id": "513231", "url": "https://cs.wikipedia.org/wiki?curid=513231", "title": "Polybutadien", "text": "Polybutadien\n\nPolybutadien (BR) je umělý kaučuk, který vzniká polymerací 1,3-butadienu. Vedle styren-butadienového kaučuku je to nejpoužívanější umělý kaučuk vůbec. Používá se v gumárenství na výrobu pneumatik, přidává se do různých směsových pryskyřic a dokonce se používá jako materiál na golfové míčky.\n\nPolybutadien má obvykle (jako ostatní polymery) vysokou molární hmotnost, neboť jedna molekula polybutadienu se skládá i z více než 2000 jednotek butadienu. Tyto jednotky se v reaktoru řadí za sebe, a to za přítomnosti katalyzátoru (komplexy obsahující neodym, nikl či kobalt, nebo např. butyllithium). Reakce je silně exotermická (uvolňuje se při ní energie) a hrozí při ní riziko výbuchu.\n"}
{"id": "513237", "url": "https://cs.wikipedia.org/wiki?curid=513237", "title": "Blue Mountain Peak", "text": "Blue Mountain Peak\n\nBlue Mountain Peak je s výškou 2 256 m n. m. nejvyšší horou ostrovního státu Jamajka. Patří do pohoří Blue Mountains (Modré hory). Tradiční cesta pro pěší výlet na vrchol je dlouhá 10 kilometrů a celkové převýšení je tisíc metrů.\n\nJamajčané dosahují vrcholu nejraději před východem Slunce, takže túra trvá 3 až 4 hodiny ve tmě. V ranních hodinách bývá jasná obloha a v dáli lze spatřit Kubu. Počasí na vrcholu je chladné, v zimě se zde vyskytují také sněhové srážky. Na hoře lze nalézt mnoho endemických druhů, často v zakrslé formě. To je způsobeno hlavně studeným podnebím, které brání růstu. \n"}
{"id": "513243", "url": "https://cs.wikipedia.org/wiki?curid=513243", "title": "Cyklistická trasa 33", "text": "Cyklistická trasa 33\n\nCyklistická trasa 33 nazývaná též Šumavská magistrála je cyklistická trasa Klubu českých turistů II. třídy (dálková) určená pro cyklistiku vedená mezi obcemi Všeruby, Železná Ruda a Vyšší Brod. Prochází okresy Domažlice, Klatovy, Prachatice a Český Krumlov. Délka trasy je 205,5 km. Vzdálenost vzdušnou čarou je 126 km. Maximální nadmořské výšky trasa dosahuje mezi Modravou a Kvildou u Tetřevské slati (1145 m n. m.).\n\nŠumavská cyklistická magistrála vychází z křižovatky cyklistických tras před kostelem svatého Michala ve Všerubech a navazuje zde na Magistrálu Český les–Krušné hory (cyklotrasa 36). Odtud vede po silnici druhé třídy II/190. Z té odbočuje na křižovatce Liščí hájovna pod Jezvincem a po lesní komunikaci vede přes Orlovice do Hadravy. Po silnici pokračuje do Nýrska.\n\nMezi Gerlovou Hutí a Srním vede trasa po nově vybudované střídavě asfaltové a pískové cyklostezce souběžné se silnicí. S přípravou projektu se začalo již v roce 2005. Stezka byla rozdělena do čtyř úseků: úsek Gerlova Huť - Nová Hůrka (délka 5 km, náklady 18 mil. Kč, dokončeno 11/2006 ), úsek Nová Hůrka - Vysoké Lávky (délka 10 km, první 3 km do Skelné dokončeny 11/2013, náklady 10,6 mil. Kč), úsek Vysoké Lávky - Prášily - Velký Bor (délka 6,9 km, náklady 30 mil. Kč, dokončeno 12/2009), úsek Velký Bor - Srní-Mechov (délka 4,2 km, náklady 23,1 mil. Kč, dokončeno 12/2010).\n\nZ Nové Pece vede magistrála po levém břehu Lipna. V posledních letech tu bylo vybudováno několik nových úseků. U Horní Plané byl v roce 2013 vybudován ve dvou etapách 5,5 km dlouhý úsek mezi železniční zastávkou Pernek a Jenišovem, aby nahradil původní trasu přes osady Maňava a Pihlov, kterou si cyklisté zkracovali po velmi frekventované silnici I/39 z Horní Plané do Volar, kde došlo za posledních patnáct let ke třem smrtelným zraněním cyklistů. V roce 2010 byla otevřena 11,5 km dlouhá Jezerní cyklostezka vedoucí z Frymburka přes Lipno nad Vltavou až na přehradní hráz. Její vybudování přišlo na 40 milionů korun. Přispěly na ni SFDI a obce. Záměr vznikl už v roce 1997, ale nebylo jednoduché jej uskutečnit. Stezka svou atraktivní trasou vytváří turistické korzo, jež láká mnoho návštěvníků Lipenska.\n\n"}
{"id": "513257", "url": "https://cs.wikipedia.org/wiki?curid=513257", "title": "Haplocheirus", "text": "Haplocheirus\n\nHaplocheirus byl menší svrchnojurský teropodní dinosaurus z nadčeledi Alvarezsauroidea, jíž je zdaleka nejstarším a nejbazálnějším zástupcem. Posouvá vznik této nadčeledi o celých 63 milionů let zpět, neboť žil na území dnešní severovýchodní Číny asi před 161 až 159 miliony let. Žil tedy dokonce o zhruba 10 milionů let dříve, než známý německý prapták \"Archaeopteryx\". Typový druh \"H. sollers\" byl popsán mezinárodním týmem paleontologů v roce 2010.\n\nPodle amerického badatele Gregoryho S. Paula dosahoval tento dinosaurus délky asi 2,2 metru a hmotnosti kolem 25 kilogramů. Délku 2 metry odhadl pro tohoto dinosaura i paleontolog Thomas Holtz.\n\n"}
{"id": "513259", "url": "https://cs.wikipedia.org/wiki?curid=513259", "title": "Mistrovství světa v ledním hokeji 2002 (Divize II – kvalifikace)", "text": "Mistrovství světa v ledním hokeji 2002 (Divize II – kvalifikace)\n\nMistrovství světa v ledním hokeji (Divize II - kvalifikace) se probíhala ve dnech 11. února–13. února 2002 v mexickém městě Ciudad de México.\n\n KLDR - Nový Zéland 11:3 (3:0, 6:2, 2:1)\n\n11. dubna - Ciudad de México\n\n12. dubna - Ciudad de México\n\n13. dubna - Ciudad de México\n\n\n\n"}
{"id": "513267", "url": "https://cs.wikipedia.org/wiki?curid=513267", "title": "Bistahieversor", "text": "Bistahieversor\n\nBistahieversor (podle místa nálezu v divočině u Bisti/DeNa-Zin v Novém Mexiku) je rodem teropodního dinosaura z nadčeledi Tyrannosauroidea a čeledi Tyrannosauridae. Žil asi před 74,55 miliony let na území jižních částí dnešních USA.\n\nŠlo o poměrně mohutného dravce, dosahujícího délky asi 8 až 9 metrů a hmotnosti až kolem 2,5 tuny. Je vzdáleným příbuzným proslulého tyranosaura, který žil asi o 8 milionů let později. V některých znacích na lebce se tento tyranosaurid lišil od svých severněji žijících příbuzných, jako byl \"Daspletosaurus\" nebo \"Gorgosaurus\". Měl celkem 64 zubů a zvláštní lebeční otvor nad očnicí, který mohl obsahovat vzdušný vak pro odlehčení lebky.\nV roce 2020 byla publikována studie o mozkovně bistahieversora, zkoumané na základě metod moderní počítačové tomografie. Výzkum ukázal, že celkově se mozkovna tohoto velkého dravce podobala mozkovně pozdějšího druhu \"T. rex\" a změny směrem k vývoji vyspělejších tyranosauridů už byly nastoupeny u těchto forem. Některé smysly se u tyranosauridů postupně výrazně zlepšovaly, ať již jde o čich, sluch nebo zrak.\n\nTypový a jediný známý druh \"B. sealeyi\" byl formálně popsán počátkem roku 2010 (ačkoliv zkameněliny dinosaura byly známé již od roku 1990, kdy byly ovšem považovány za fosilie rodu \"Aublysodon\").\n\nMezi nejbližší příbuzné bistahieversora patří zřejmě další tyranosauridi rodu \"Lythronax\" a \"Teratophoneus\". Pokročilejší a geologicky mladší tyranosauridi, jako je rod \"Nanuqsaurus\" jsou mu již vzdáleni více.\n\n\n"}
{"id": "513273", "url": "https://cs.wikipedia.org/wiki?curid=513273", "title": "Osoblaha (řeka)", "text": "Osoblaha (řeka)\n\nOsoblaha ( (na dřívější pruské části toku) nebo \"Ossa\" (na dřívější rakouské části), ) je levostranný přítok řeky Odry v okrese Bruntál v Moravskoslezském kraji. Na polském území protéká Opolským vojvodstvím. Délka toku činí 65,5 km. Plocha povodí měří 993,3 km².\n\nŘeka pramení ve Zlatohorské vrchovině na severních svazích Kutného vrchu (866 m) v nadmořské výšce 715 m, dříve byl uváděn pramen na svahu Biskupské kupy pod názvem \"Petrovický potok\" (německy \"Petersbach\"), od spojení s Mušlovem (německy \"Muschelbach\") u Pitárného. Nejprve její tok směřuje na severovýchod. Protéká Petrovicemi, Janovem a Jindřichovem, kde se říčka stáčí na východ. Níže po proudu nad obcí Bohušov se obrací na sever a teče při česko-polské hranici. Dále protéká Osoblahou, pod níž ji zleva posiluje řeka Prudník (polsky \"Prudnik\"). Pod tímto soutokem opouští území Česka v nadmořské výšce 203 m v k. ú. Studnice u Osoblahy. V Polsku teče převážně severovýchodním směrem. Protéká vsí Racławice Śląskie (poblíž je nad řekou visutý železniční most) a městem Głogówek. U města Krapkowice se vlévá do řeky Odry.\n\n\nPrůměrný průtok na česko-polské hranici činí 2,08 m³/s.\n\nHlásný profil:\n"}
{"id": "513278", "url": "https://cs.wikipedia.org/wiki?curid=513278", "title": "Pietro Antonio Solari", "text": "Pietro Antonio Solari\n\nPietro Antonio Solari (asi 1450, Milán – 1493, Moskva) byl italský architekt a sochař.\n\nSolari byl synem a žákem Guiniforta Solariho (1429–1481). Pracoval na „Milánském dómě“ a odešel kolem roku 1490 do Moskvy, kde s jiným italským architektem Marcem Ruffem pracovali na stavbě paláce Moskevského kremlu. V roce 1491 pracovali společně s Marcem Ruffem na audienční a trůnní hale cara Ivana III. a vytvořili fasetový palác, dnes je to ještě nejstarší světská stavba v Moskvě. Solari navrhl také věž Borovickaja \"(název odvozen od stromu borovice)\". Byla jiná než ostatní jeho moskevská díla. Stavbu provedl Aristotile Fioravanti (asi 1415/20–1486) v italském renesančním slohu.\n\n"}
{"id": "513287", "url": "https://cs.wikipedia.org/wiki?curid=513287", "title": "Manson", "text": "Manson\n\nManson může být:\n\n\n\n"}
{"id": "513290", "url": "https://cs.wikipedia.org/wiki?curid=513290", "title": "Frasier", "text": "Frasier\n\nFrasier je americký sitcom televizní stanice NBC, který byl v premiéře vysílán v letech 1993 až 2004. Jedná se o spin-off seriálu \"Na zdraví\" (\"Cheers\"), ze kterého pochází hlavní postava psychiatra Dr. Frasiera Cranea, jehož ztvárnil Kelsey Grammer.\n\n\"Frasier\" získal rekordních 37 cen Emmy. Stal se tak jedním z nejúspěšnějších spin-off seriálů a zároveň jedním z nejlépe kriticky hodnocených komediálních seriálů v televizní historii.\n\nAčkoli se seriál odehrává v Seattlu ve Washingtonu, byla zde natočena pouze jediná jeho epizoda. Zbytek seriálu byl natočen ve studiích Paramount Pictures a v různých lokacích v okolí Los Angeles.\n\nPsychiatr Dr. Frasier Crane (Kelsey Grammer) se po rozvodu vrací z Bostonu, kde se odehrával předcházející seriál \"Cheers\" do svého rodného města Seattlu. Plány na staromládenecký život vezmou za své, když se rozhodne vzít k sobě svého otce Martina Cranea (John Mahoney), policistu, který musel jít do důchodu, protože byl ve službě postřelen a nyní kulhá. Spolu s otcem do bytu přijde i jeho pes Eddie, kterého Frasier nemá rád. Kvůli Martinovu zranění se do bytu nastěhuje také jeho nová fyzioterapeutka Daphne Moonová (Jane Leeves), která se zároveň stará o domácnost. Častým návštěvníkem bytu je také Frasierův bratr Niles (David Hyde Pierce). Ten se zamiluje do Daphne, což je jedním z hlavních témat celého seriálu (své city před ní ale tají až do poslední epizody sedmé řady).\n\nFrasier má v rádiu KACL svůj vlastní pořad, kde jako psychiatr radí lidem v různých životních situacích. Jeho produkční je Roz Doyleová (Peri Gilpin) s bohatým milostným životem. Z Roz a Frasiera se časem stanou i přes rozdílný charakter blízcí přátelé.\n\nČastou zápletkou seriálu jsou problémy mezi Frasierem, Nilesem a Martinem plynoucí z jejich odlišného třídního postavení. Zatímco intelektuální Frasier a Niles si potrpí na kulturní události, drahé restaurace, kvalitní vína apod., jejich otec raději navštěvuje normální hospody a pije pivo. Sourozenecká rivalita Frasiera a Nilese je také častým zdrojem komických situací. Seriál také sleduje Nilesův rozvod se svou přecitlivělou ženou Maris (ta se v seriálu ale nikdy fyzicky neobjeví), Frasierovo hledání lásky nebo snahu obou bratrů získat dobré postavení mezi seattleskou elitou. V seriálu se také pravidelně objevuje Frasierova bývalá žena Lilith (Bebe Neuwirth), také známá ze seriálu \"Cheers\", se synem Frederickem.\n\nMnoho hlavních postav ze seriálu \"Cheers\" se někdy objevilo také ve \"Frasierovi\". Pravidelně se ale vracela, s výjimkou Frasiera Cranea, pouze Frasierova bývalá manželka Lilith Sterninová. John Mahoney a Peri Gilpin, kteří ve \"Frasierovi\" ztvárnili Martina Cranea a Roz Doyleovou, se ale zase dříve objevili v jiných rolích v \"Cheers\".\n\nStejně jako manželka Norma Petersona z \"Cheers\" je Nilesova manželka Maris tzv. nikdy neviděnou postavou. Tento způsob je využit i u několika dalších menších postav.\n\nV mnoha případech si \"Cheers\" a \"Frasier\" vzájemně odporují. O Frasierově matce se ve \"Frasierovi\" mluví vždy jako o citlivé, inteligentní ženě a výborné matce, ale v jedné epizodě \"Cheers\" vyhrožuje se zbraní v ruce Diane Chambersové, že ji zabije, pokud okamžitě neukončí vztah s jejím synem. V jedné epizodě \"Cheers\" Frasier říká svému příteli Samu Malonemu (Ted Danson), že jeho otec-vědec právě zemřel. Když se ve \"Frasierovi\" Sam a Frasierův otec potkávají, vysvětluje to Frasier tím, že se tehdy s otcem pohádali a on byl rozčílený.\n\nKelsey Grammer byl za svou roli Frasiera krátce nejlépe placeným televizním hercem ve Spojených státech. Frasier Crane se stal (spolu s účinkováním v seriálu \"Cheers\") postavou, která se objevovala v televizním primetime po nejdelší dobu. Později to ale překonaly hlavní postavy seriálu \"Simpsonovi\", ale Frasier tento rekord stále drží pokud se započítávají pouze hrané postavy.\n\nPůvodně neměl mít Frasier bratra, protože v \"Cheers\" předtím říkal, že je jedináček, ale herecké schopnosti Davida Hydea Pierce a jeho podobnost k mladému Grammerovi způsobily, že se objevila postava Nilese. Roz Doylovou měla původně hrát Lisa Kudrow, ale během zkoušek jí role nesedla, a tak byla obsazena Peri Gilpin.\n\nKromě hlavních postav se v seriálu objevovala celá řada dalších vedlejších postav. Mnoho z nich, např. Frasierova bývalá manželka Lilith, kterou ztvárnila Bebe Neuwirth, mělo svůj původ stejně jako Frasier Crane v seriálu \"Cheers\". Další postavy se objevily v seriálu nově. Některé se pravidelně vracely, např. rozhlasoví moderátoři Bob \"Bulldog\" Briscoe (Dan Butler), Gil Chesterton (Edward Hibbert) a Julia Wilcoxová (Felicity Huffman), ředitel rádia Kenny Daly (Tom McGowan), Daphnin snoubenec Donny Douglas (Saul Rubinek) nebo Frasierova agentka Bebe Glazerová (Harriet Sansom Harris).\n"}
{"id": "513301", "url": "https://cs.wikipedia.org/wiki?curid=513301", "title": "Lancia (Formule 1)", "text": "Lancia (Formule 1)\n\nLancia působila ve Formuli 1 v letech 1954 a 1955, majitelem byla Italská automobilka Lancia.\n"}
{"id": "513303", "url": "https://cs.wikipedia.org/wiki?curid=513303", "title": "Trogoni", "text": "Trogoni\n\nTrogoni (Trogoniformes) je řád ptáků obsahující pouze jednu čeleď, trogonovití (Trogonidae). Čítá celkem 39 druhů v osmi rodech. Z fosilních záznamů přitom vyplývá, že zde žili již před 49 miliony lety, tedy ve střední éře eocénu.\n\nTrogoni mají měkké, většinou jasně zbarvené peří. Jako pro jediný ptačí řád je pro ně charakteristická tzv. heterodaklie, tzn., že jejich první a druhý prst směřuje dozadu a třetí a čtvrtý dopředu. Obývají tropické lesy po celém světě, největší druhovou rozmanitost však představují v neotropickém pásmu. Tři zástupci rodu \"Apaloderma\" se vyskytují v Africe, rod \"Harpactes\" a \"Apalharpactes\" je zastoupen zase v Asii a zástupci zbylých čtyř rodů obývají Střední a Jižní Ameriku.\n\nŽiví se hmyzem, na který číhají z vhodné pozorovatelny a plody a jsou typickými představiteli stromových ptáků, čemuž nasvědčuje jejich zobák a slabé končetiny nepřizpůsobené pohybu na zemi. Jsou obvykle stálí, ačkoli některé druhy jsou částečně tažné.\n\nHnízdí ve stromových dutinách nebo v opuštěných termitích hnízdech, kam kladou 2-4 bílá nebo pastelově zbarvená vejce.\n\n"}
{"id": "513324", "url": "https://cs.wikipedia.org/wiki?curid=513324", "title": "Na zdraví", "text": "Na zdraví\n\nNa zdraví (v anglickém originále Cheers) je americký sitcom, který vysílala v letech 1982 až 1993 televizní stanice NBC. Seriál se odehrává v baru Cheers v Bostonu, kde se schází skupina místních, aby se pobavila a napila. Seriálu hrozilo po první sérii zrušení kvůli nízké sledovanosti, ale nakonec pokračoval a stal se jedním z nejúspěšnějších seriálů, během svého vysílání získal 28 cen Emmy z celkových, tehdy rekordních 117 nominací.\n\n\"Na zdraví\" se po svém ukončení dočkalo svého spin-off seriálu \"Frasier\", jehož hlavní postavou se stal Frasier Crane v podání Kelseyho Grammera, který se přestěhoval z Bostonu do svého rodného města Seattlu. Ve \"Frasierovi\" se pak objevila většina z hlavních postav \"Na zdraví\".\n"}
{"id": "513329", "url": "https://cs.wikipedia.org/wiki?curid=513329", "title": "FT", "text": "FT\n\nSpojení písmen F a T může mít různé významy:\n\n\n\n\n"}
{"id": "513333", "url": "https://cs.wikipedia.org/wiki?curid=513333", "title": "Roš Pina", "text": "Roš Pina\n\nRoš Pina ( nebo , doslova \"Nárožní kámen\", Rosh Pina, v oficiálním přepisu do angličtiny Rosh Pinna) je místní rada (malé město) v Izraeli, v Severním distriktu.\n\nLeží v nadmořské výšce 394 metrů, na východním úbočí hory Har Kana'an v Horní Galileji poblíž údolí horního toku řeky Jordán. Ze svahů Har Kana'an skrz město prochází směrem k řece Jordán vodní tok Nachal Roš Pina. Město se nachází cca 122 kilometrů severovýchodně od centra Tel Avivu a cca 55 kilometrů severovýchodně od centra Haify.\n\nRoš Pina je situována v hustě osídleném pásu, přičemž osídlení v tomto regionu je většinově židovské. Vlastní Roš Pinu obývají Židé, stejně jako většinu zemědělských obcí v údolí Jordánu. Výjimkou je město Tuba-Zangarija cca 4 kilometry východním směrem, které obývají Izraelští Arabové. Na západ od Roš Piny ovšem začíná centrální hornatá oblast Galileje, ve které mají demografickou převahu Arabové.\n\nRoš Pina je na dopravní síť napojena pomocí dálnice číslo 90, která vede severojižním směrem podél Jordánu, z Metuly do Tiberiady. Z ní zde odbočuje k západu lokální silnice číslo 8900 vedoucí do Safedu.\n\nRoš Pina byla založena v roce 1882. K prvnímu pokusu o židovské osídlení tu došlo už roku 1879, kdy sem dorazila skupina lidí ze Safedu, kteří se chtěli stát zemědělci. Zakoupili zde pozemky, ale nedostatečné zkušenosti s farmařením, nevlídné klima a nemoci přiměly většinu osadníků, aby svůj pokus vzdali. Roš Pina občas bývá popisována jako nejstarší novověká židovská osada v Palestině, protože byla založena o tři týdny dříve než Petach Tikva. Tato prvotní osada ale z výše uvedených důvodů v roce 1880 prakticky zanikla. Navíc nesla jiné jméno: Gaj Oni, podle sladkovodního pramene, který tu ústí do Nachal Roš Pina.\n\nK skutečnému vzniku Roš Piny tak došlo až v 1. prosince 1882. Tentokrát byla osídlena skupinou Židů z Rumunska, kteří sem dorazili v rámci první aliji. Pojmenování nové vesnice je inspirováno citátem z Bible v Knize žalmů 118,22: \"\"Kámen, jejž zavrhli stavitelé, stal se kamenem úhelným\".\" Další osadníci do vesnice dorazili z Ruska. Roku 1884 převzal tuto zemědělskou osadu pod svou správu baron Edmond James de Rothschild. Z této doby pochází správní budova, dodnes dochovaná jako Midrešet Roš Pina. Roku 1889 tu vznikla první škola s hebrejským vyučovacím jazykem. Ekonomika osady se tehdy zaměřovala na produkci vína a hedvábí, od roku 1905 ale byly tyto obory opuštěny a vesničané přešli na běžnou rostlinnou a živočišnou výrobu.\n\nV roce 1901 přešla vesnice pod správu Jewish Colonization Association zřízené baronem Rotschildem pro pokračování jeho sponzorských aktivit v Palestině. Místní obyvatelé nesouhlasili s podmínkami, za kterých měla osada nově fungovat a v únoru 1901 dokonce kvůli tomu vyslali delegaci do Evropy. V nedaleké vesnici Metula téhož roku dokonce došlo k potyčce mezi rolníky a zástupci Jewish Colonization Association, která byla nakonec vyřešena smírem.\n\nRoš Pina se počátkem 20. století stala místem významného agronomického výzkumu, jehož výsledky pak využívaly další židovské vesnice. Roku 1917 zde byla také zřízena laboratoř pro výzkum malárie, která tehdy sužovala místní obyvatele.\n\nV dubnu 1938 Britové zatkli v Roš Pině tři členy organizace Irgun, kteří stříleli na arabský autobus. Jeden z nich, Šlomo Ben Josef, byl pak za to popraven a stal se pro pravicovou část izraelské společnosti symbolem protibritského odporu.\n\nV době první arabsko-izraelské války v roce 1948 ležela Roš Pina v místech bojů mezi izraelskou armádou a arabskými silami. Jednání o příměří mezi Izraelem a Sýrií se po válce odehrávaly od dubna do července 1949 v prostoru východně odtud, v území nikoho mezi Roš Pina a Mišmar ha-Jarden.\n\nV roce 1949 byla Roš Pina povýšena na místní radu (malé město). Téhož roku měla obec 400 obyvatel a rozlohu katastrálního území 18 000 dunamů (18 kilometrů čtverečních).\n\nObyvatelstvo se zčásti živí turistickým ruchem. V centru Roš Piny se dochovala původní zástavba z konce 19. století. U obce leží průmyslová zóna Cachar. V Roš Pina funguje sekulární základní škola. Děti z náboženských rodin dojíždějí do škol v Safedu.\n\nPodle údajů z roku 2005 tvořili Židé 97,8 % populace Roš Pina a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 99,3 %. Jde o menší sídlo spíše vesnického typu se setrvalým populačním růstem. K 31. prosinci 2014 zde žilo 2906 lidí. Během roku 2014 populace stoupla o 2,1 %.\n\n"}
{"id": "513334", "url": "https://cs.wikipedia.org/wiki?curid=513334", "title": "Krátkodobá Fourierova transformace", "text": "Krátkodobá Fourierova transformace\n\nJako krátkodobá Fourierova transformace (', STFT) se označuje Fourierova transformace aplikovaná na analyzovanou funkci postupně po krátkých úsecích, které vybírá pomocí reálného symetrického okna. Tím řeší problém souběžného určení času i frekvence, na kterých je rozmístěna energie signálu (funkce). Tato transformace tedy provádí časově-frekvenční analýzu.\n\nSTFT analyzuje signál po krátkých úsecích, které vybírá pomocí jeho součinu s reálným symetrickým oknem formula_1. Jádro transformace tvoří\n\nDopředná transformace je definována jako\n\nPro určení energie se používá tzv. spektrogram\n\nSpeciálním případem STFT je Gaborova transformace, která používá okno ve tvaru Gaussovy funkce\n\nZ definice je zřejmé, že změna rozlišení ve frekvencích vyžaduje přepočítání celé transformace s jinou velikostí okna. Tento problém se snaží odstranit vlnková transformace.\n"}
{"id": "513336", "url": "https://cs.wikipedia.org/wiki?curid=513336", "title": "Risen", "text": "Risen\n\nRisen je akční fantasy RPG počítačová hra. Byla vyvinuta německou společností Piranha Bytes a vydána firmou Deep Silver.\n\nVerze pro operační systém Windows, kterou připravovala Piranha Bytes sama, byla vydána 2. října 2009. Ve stejnou dobu byla vydána v Evropě i verze pro Xbox 360. Tu však vyvíjí pod pečlivým dohledem Piranha Bytes jiný tým.\n\nHra je fanoušky prvních dílů série Gothic považována za jejího nástupce, na rozdíl od nového pokračování nesoucího název Arcania: Gothic 4, který většina fanoušků spíš proklíná a za Gothic jej ani nepovažují. Risen je ale brán jako Gothic s jiným názvem a v jiném kabátku. Jméno hry v překladu znamená \"Povstání\" – což charakterizuje nejen samotný obsah hry, ale také povstání Piranha Bytes, kteří chtějí dokázat, že na to ještě mají (po nepříliš vydařeném Gothic 3). Ve hře je také pěkná novinka, ohledně přátel hrdiny – jsou zde oproti Gothic sérii zapojeny do role i ženy, které předtím neměly téměř žádnou roli.\n\nCelá hra se odehrává na tropickém ostrově Faranga.\n\nRisen začíná nadpřirozenými událostmi. Planety zasahuje tzv. \"temná vlna\". Krajiny jsou pustošeny magickými proudy, poté co z podzemí vyvstaly prastaré chrámy, z nichž se vyrojily krvežíznivé bestie a začaly přepadat bezmocné obyvatele.\n\nJen sopečný ostrov Faranga zůstává od zničujících proudů ušetřen. Inkvizice, vedená Inkvizitorem Mendozou, odplouvá na králův rozkaz z přístavu Gaurus, aby prozkoumala 120 mil vzdálené souostroví a našla tam odpovědi na tyto tajemné jevy. Po svém příjezdu přebírá Mendoza vládu na ostrovem. Don Esteban, který doposud velel městu, uprchne se svými přívrženci do bažiny. Inkvizitor znovu vyráží na svou loď, aby plul k jinému ostrovu v souostroví.\n\nInkvizitorovu lod stihne strašlivá bouřka. Na palubě jsou však dva černí pasažéři – hlavní hrdina celé hry a\nžena jménem Sara. Krom strašlivé bouřky zaútočí na posádku i Titán, kterého však krom Inkvizitora nikdo\nnevidí – ten totiž nosí červený okulár, umožňující vidět Titány. Inkvizitorovi došlo, že se s Titánem\nnemůže měřit a tak se teleportoval na bezpečné místo, zatímco své muže a vás nechal v lodi. Přivalí se\nobrovská vlna, která zničí celou loď a zabije skoro celou posádku. Jediní, kdo přežili, jste vy (hlavní hrdina),\na Sara. A tím to celé začíná.\n\nSe Sarou se postupně vydáváte prozkoumávat zakázaný ostrov jménem Faranga. Probojujete si cestičku krásnou,\nale i dost nebezpečnou džunglí a dozvíte se první informace o ostrově. Zjistíte, že všude po ostrově\nse prochází vojáci invkizice, kteří vás – pokud se k nim přiblížíte – zmlátí a zrekrutují do kláštera,\nkde sídlí mágové a Inkvizitor. Pokud nechcete být inkvizicí, je lepší jít do bažin – kde se stanete\nobyčejným bojovníkem, nebo jít do přístavního města, kde můžete plnit úkoly pro inkvizici a pro mágy, ale\ntaké bandity.\n\nPozději půjdete vyjednávat se samotným Inkvizitorem, který vám ukáže možný zdroj všech potíží – bránu do vulkánu,\nkterá ale nemůže být otevřena bez pěti \"klíčů\" – jakmile jsou získány, Invkizitor spolu s vojáky čeká již u brány.\nPředáte disky Inkvizitorovi, a otevře se brána – z níž vyleze váš hlavní a né moc oblíbený nepřítel – ještěřané,\nkteří se také objevili již v druhém dílu z série Gothic. Postupně se dostáváte přes mnoho pastí dál do vulkánu\nspolečně s inkvizicí po boku – pak se dostanete k bráně s titánem – hlavním cílem celé hry. Narazíte i na\njakého si ducha, který je válečník s titány – zatímco invkzitor chce použít ohnivého titána, aby zničil\nostrov, hrdina to nemůže dovolit a prosí Ursegora (Válečníka s titány) o radu. Ten mu poví, že nejlepší\nzbraní proti titánovi je titán. Být titánem pro člověka je však možné jen se zbrojí Ursegora – zbrojí\nválečníka s titány. Zbroj budete muset získat sám prolízáním dungeonů a také s runou, díky které\nmusíte odstranit magické bariéry. Runu vám předá Ursegor. Vy pak pomocí ní otevřete jednotlivé chrámy\na budete získávát části titánské zbroje. Jakmile získáte zbroj, budete stejně silní jako Ursegor za dob,\nkdy ještě žil a nyní jste schopen postavit se titánovi – cestu vám ale zkříží inkvizitor, který chce ostrov\nzničit za pomocí titána, aby mohl bojovat s dalšími titány – to mu ale nemůžete dovolit a tak to nepůjde jinak,\nnež jej zabít. Po zabití Inkvizitora se vydáte na samotného Titána. Po jeho poražení hra končí.\n\nSystém hry je víceméně zachován z původního Gothic. Hráč s každou novou úrovní dostává 10 zkušenostních bodů,\nkteré investuje mezi sílu, obratnost, manu, či boj s mečem a podobně. Rozdělení zbraní již však není, jako\ndřív. Hráč si vybere mezi mečem, sekerou či holí a nové úrovně s nimi, které lze zvýšit u\nučitelů, přinášejí nové útoky. Novinkou mezi dovednostmi je také Klenotnictví, které je \"napojeno\" na kovářství,\na umožňuje vytvářet prsteny a amulety. Další novinkou je výroba svitků, která poslouží bojovníkům neumějící\nkouzlit magii – bojovou magii ale mít na svitky nemůžou, jelikož bojová magie je dělána krystaly – bojovníci\nsi vlastně pomůžou kouzly, které jsou potřebné v dungeonech pro překonání pastí a dostání se dál.\nBojový systém však prošel velkou změnou.\n\nAčkoli je stavěn na původním bojovém systému z Gothic 3, který měl tento systém strašný, vývojáři jej\npředělali a vytvořili skvělý soubojový systém, u kterého je potřeba myslet a taktizovat. Některá\nmonstra mají své vlastní speciální útoky – ještěr se schovává do krunýře, ghúlové používají ledové kouzlo,\ngnomové po vás v boji hází všemožný odpad. Ve hře ale nepotkáte skřety, ti jsou nahrazeni trochu jinou rasou –\njedná se o humanoidní druh, který se poprvé objevil již v Gothic 2. Vývojáři sami chtěli, aby tento druh\nbyl před hráči utajen. Ale vrátíme se zpět k systémům. Mágové se stejně jako dřív učí různé magické kruhy,\njiž ale v menším počtu – pouze čtyři kruhy. Bojová Magie je udělána tzv. Krystaly, které jsou ale pouze tři –\ntedy pouze tři bojová kouzla (když nepočítáme Inferno), která ale vylepšujete za dovednostní body.\n\nVe hře stále platí systém frakcí v tom, že různí obyvatelé nosí zbroje podle frakce, ke které patří.\nV Risenu jsou dostupné tři frakce – bandité, žijící v bažinách na severozápadě a Inkvizice, která spolu\ns Mágy sídlí v klášteře. Mezi frakcemi jsou ale jen drobné rozdíly v úkolech na přijímání\ndo určité frakce a bojový styl. Za bandity si vyberete mezi mečem a sekerou, na dálku pak mezi lukem a kuší.\nZa Inkvizici si vemete hůl a na dálku budete kouzlit krystalovou (útočnou) magii. No a Mágové, ti se\nspecializují hlavně na magii, takže jako jediní ve hře umí používat jak krystalovou magii, tak i runovou.\nSamozřejmě, všechny tři frakce mohou používat svitky, a jejich výrobu se mohou naučit všichni (bandita to\nmůže udělat tak, že až půjde do kláštera, naučí se tu dovednost zde). Stejně jako v prvních dílech série\nGothic, i zde plníte vždycky stejné úkoly hlavní příběhové linie, ať chcete či nechcete.\n\n"}
{"id": "513354", "url": "https://cs.wikipedia.org/wiki?curid=513354", "title": "Nivchové", "text": "Nivchové\n\nNivchové (rusky: Нивхи), též Giljaci jsou obyvatelé ruského Dálného východu. Obývají severní část ostrova Sachalin (Sachalinská oblast), západní i východní pobřeží, povodí řek (hlavně řeka Tym) a povodí řeky Amuru (Chabarovský kraj, Přímořský kraj, Židovská autonomní oblast). Malá část jich nepůvodně žije na Ukrajině a na severu Japonska (ostrov Hokkaido).\n\nNivchů je přibližně 5 800. Podle sčítání v roce 2002 jich v Rusku žije 5 162 a na Ukrajině, podle sčítání z roku 2001, jich žije 584.\n\nNivchové se sami sebe označují jako Ньивхгу (\"Nivchgu\") nebo Ньигвнун (\"Nigvnun\") – tyto názvy znamenají „lidé“. Rusové označují Nivchy slovem Нивхи (\"Nivchi\") – toto označení bylo přijato sovětskou vládou v roce 1930. Ruští objevitelé je však ze začátku nazývali Гиляки (\"Giljaki\", ), které je dnes zastaralé. Slovo \"Giljak\" pravděpodobně pochází z tunguzských jazyků a znamená „lidé, kteří používají velké lodě s krátkými pádly“.\n\nNivchové jsou mongoloidní rasy. Jsou kratšího vzrůstu (do 160 cm), mají šikmé (mandlové) oči, úzké rty a plochý a kulatý obličej. Mají tmavé vlasy, oči a na rozdíl od ostatních mongoloidů mají tmavší pleť.\n\nNivchština je izolovaný jazyk. Má tři dialekty rozdělené podle oblastí které Nivchové obývají: amurský (povodí Amuru – Chabarovský kraj), severosachalinský (severní část Sachalinu) a východosachalinský (východní část Sachalinu).\n\nNivchové jsou považováni za potomky nejstarších neolitických obyvatel povodí Amuru a Sachalinu. Nejstarší zmínka o Nivchech pochází z 12. století z čínské kroniky kde Nivchové jsou nazýváni \"Giljemi\" (: Ťi-lie-mi, 吉列迷), později byli v kontaktu s administrativou dynastie Jüan.\n\nBěhem 17. a 18. století byli Nivchové objeveni Rusy. V roce 1643 o Nivchech napsal Rus Vasilij Poljarkov, který je nazýval Giljaky.\n\nBěhem druhé světové války přemístili Japonci Nivchy (okolo 100 osob) a Ainy z japonské části Sachalinu (též Karafuto) na Hokkaidó. Mnoho Nivchů se po válce vrátilo zpět na Sachalin, malá část Nivchů zůstala v Japonsku.\n\nSovětský režim a kolektivizace přinesly velké změny v životě Nivchů. Nivchové se museli vzdát tradičního rybolovu a začít pracovat v kolchozech (první nivchský kolchoz – \"Čir-unvd\" (Nový život) byl založen v roce 1930) a věnovat se zemědělství. Nucení Nivchů k zemědělství bylo však těžké z důvodu animistického přesvědčení že orat půdu je hřích. Nivchština byla ve školách a na veřejných prostranstvích zakázána. Nastolena byla ruština, čímž se zrychlila rusifikace Nivchů.\n\nV roce 1991, po rozpadu Sovětského svazu Nivchové přestali pracovat v kolchozech. V dobách Sovětského svazu Nivchové byli závislí na financování státu. V důsledku toho se po jeho rozpadu mezi nimi rozmohla chudoba. Dnes je tradiční způsob život Nivchů ohrožen těžbou zemního plynu a ropy na Sachalinu.\n\nNivchové tradičně vyznávají animismus a šamanismus. Nivchové mají animistické představy o světě – skoro každý přírodní jev má svého \"yz\", pána, ducha. Nivchové věřili že svět má tři vrstvy. Naše země je prostřední. Pokud člověk zemře, dostane se do podsvětí (dolní svět, \"Mly-vo\"). V podsvětí trvá život déle a vše je opačně (např. léto se změní na zimu, den na noc atd.). Muži musejí projít v podsvětí tři vrstvy – proto jsou pohřbívání ve třech vrstvách oblečení. Ženy musejí projít čtyři vrstvy – jsou tedy pohřbeny ve čtyřech vrstvách oblečení.\n\nNivchové věří že zemi stvořil \"Tajchnad\". Když \"Tajchnad\" kráčel po Sachalinu, z jeho šlápot se stalo říční koryto pro řeku Tym. A kam šlehnul bičem, tam vytvořil přítok řeky Tym. Dalším důležitým bohem byl \"Pal-Yzng\" - bůh hor a tajgy. Podle mýtu vznikli Nivchové takto: Na vodě plavala kachna které snesla vejce ze kterých se vylíhla mláďata. Ta si postavila hnízda. Když hnízd bylo mnoho, spojila se a začala na nich růst tráva a později i stromy, mezi nimiž byl i modřín. Když kapky modřínové pryskyřice ukáply na zem, stali se z nich Nivchové. Modřínová pryskyřice je tmavá, proto mají Nivchové tmavší pleť než jejich sousedé Orokové, kteří mají velmi světlou pleť díky tomu, že podle mýtu pocházejí ze smůly borovice, která je světlá.\n\nAby si Nivchové zajistili dobrý lov či štěstí, tzv. \"krmí\" (tento akt se nazývá \"ču-ču\") duchy moře (pro zajištění dobrého rybolovu), ohně (který je mezi Nivchy zvláště ceněný) či země (pro dobrý lov). Do ohně, moře či do země (v tomto případě do křoví) se dávají obětiny duchům těchto živlů v podobě jídla (\"mos\", jukola), koření, vodky (\"arak\"), tabáku, bylinek či vrbových proutků. I v současnosti se na mnoho místech na Sachalinu koná v předvečer začátku rybářské sezóny rituální krmení ducha moře které je spojené s vystoupením folklorních souborů, ukázkami tradičního tance a zpěvu, a soutěžení v tradičních sportech. Těchto slavností se účastní mnoho lidí z řad široké veřejnosti.\nNivchové tradičně praktikovali medvědí rituál (\"čchyf-lecherd\") – náboženský obřad, jehož součástí je obětování medvěda. Medvěd je v nivchské mytologii vnímán jako nejvyšší tvor, prapředek Nivchů a medvědí rituál je vnímán jako komunikace s nadpřirozeným světem kam medvěd po smrti odejde. Naposledy se na Sachalinu tento rituál spojený s obětováním medvěda prováděl v 60. letech 20. století. Některé jeho prvky, jako je medvědí tanec žen, hostina s tradičními pokrmy nebo soutěže v tradičních sportech se dosud provádějí.\n\nTento medvědí rituál se prováděl v lednu a únoru. Nejprve bylo nutné v lese odchytit medvídě, v případě nutnosti byla jeho matka zabita. Medvídě bylo chováno v chlívku z kmenů stromů ozdobeném jedlemi (\"inau\") na nichž byly zavěšeny posvátné hoblinky štěstí (\"nau\"). O medvídě se ženy staraly jako o vzácného hosta - bylo myto a krmeno až do dospělosti, tedy 2-3 roky. V den rituálu muži medvěda uvázali na lano a vyvedli z chlívku na místo obětování. Tam jej uvázali ke dvěma sloupkům vyřezávaným ze dřeva (\"kargan\"), také zdobeným jedlemi \"inau\". Ženy se rituálu neúčastnily - během oběrování tančily medvědí tanec (\"ticht\"), kdy s větvičkami jehličnanů v rukou a za doprovodu tradičního hudebního nástroje \"tjatid schar\" (kmen stromu do kterého se buší paličkami) předváděly pohyby medvěda. Nakonec byl medvěd zastřelen šípem do srdce. Spolu s ním byli zastřelenii dva psi, mající za úkol duši medvěda vyprovázet k Pal-Yzngovi, bohovi hor a tajgy. Poté byl medvěd stažen z kůže a druhý den jeho vařené maso snědli účastníci rituálu. Pouze medvědí lebka a kůže z jeho hlavy, dále používána jako maska, snědeny nebyly, pokládaly se za posvátné. Následovala bohatá hostina, každý host byl hoštěn tradičním nivchským pokrmem mosem) a hry, spojené se zápasy a soutěží ve skoku do výšky a do dálky, skoku přes saně, v hodu harpunou či v závodě psích spřežení.\n\nTradičně žili Nivchové usedle či polokočovně. V létě se přesunovali do letních vesnic blízko pobřeží či řek a živili se zde hlavně rybolovem a lovem mořských savců (tuleni, kytovci). V zimě žili v zimních vesnicích, které byly umístěny často v tajze nebo dále od pobřeží, kde se věnovali hlavně lovu lesní zvěře ale také stále rybolovu. Mořští savci a ryby se prakticky lovili celý rok. Díky tomu jejich maso tvoří nejdůležitější složku nivchské kuchyně. Tuleni (tuleň obecný) a kytovci se tradičně lovili harpunami a sítěmi z kožených řemínků. Ryby se nejčastěji lovili do sítí. Menší lesní zvěř, jako jsou lišky, soboli, vydry říční a různí ptáci se lovila méně, pomocí luku a šípů nebo různých pastí (oka). Při lovu medvěda se používal oštěp. Kromě lovu se Nivchové živili sběrem lesních plodů a řas, který zajišťovaly ženy a děti, a chovem psů kteří sloužili jako zápřah do saní. Malá část Nivchů, která se věnovala chovu sobů, byla ovlivněna Tunguzy (Oroky, Evenky) - názvy typu sobů aj. jsou tunguzského původu.\n\nOd dubna do podzimu žili Nivchové ve svých letních osadách. Letním obydlím (\"ke-raf\") je dřevěná chýše, která je často postavená na kůlech. Zimním obydlím je zemnice ve tvaru komolého čtyřbokého jehlanu nazývaná \"to-raf\". Stěny\" to-rafu\" jsou z kmenů stromů, které jsou z části zabudované v zemi a pokryté zeminou a trávou. Uprostřed zemnice je ohniště (nad ním otvor pro kouř) a kolem stěn jsou rozmístěny lavice na kterých se spí.\n\nNivchské vesnice (\"vo\") byly stavěné poblíž řek či blízko k mořským pobřežím. V jedné vesnici mohlo žít až 20 rodin stejného klanu – skupiny lidí, kteří mají společné předky. Mezi Nivchy je byla pravidlem monogamie, ale často se mezi nimi objevovala i polygamie. Nivchové jsou tradičně patrilineární – dědictví a privilegia se dědí po otcovské linii. Pokud se muž ucházel o dívku, museli \"ymchové\" (rod ženicha) přivést „výkupné“ za nevěstu \"achmalkům\" (rod nevěsty) v podobě kožešin, zbraní, jídla, kovových předmětů (nádobí, ozdoby apod.), vodky (\"arak\") a také loveckých psů. Poté žije nevěsta v klanu ženicha.\nPodle Lva Šternberga se ve společenském systému Nichvů uchovaly pozůstatky skupinového manželství. Mimomanželský sexuální styk byl tolerován, dokonce běžný, zejména mezi mužem a sestrami jeho manželky, ženami bratrů a ženami z klanu jeho matky. Naopak styk mezi muži a ženami jeho otcovského klanu byl přísně zakázán jako incestní. Tabu incestu bylo tak silné, že sourozenci opačného pohlaví spolu obvykle ani nemluvili..\n\nNivchové dělili rok do dvanácti lunárních měsíců. Měsíce byly nazvány podle typických činností, které se v nich prováděly nebo podle aktuálních změn života v přírodě. Názvy měsíců jsou svým významem velmi podobné pojmenování měsíců u severoamerických indiánů, zvláště kmenů Severozápadního pobřeží, např. Tlingitů a Cimšjanů.\n\n\n\n\n\n\n\n\n\n\n\nObdobí od listopadu do května trávili Nivchové v zimních osadách, v polopodzemních srubech \"to raf\", od června do října žili v domech na kůlech \"ke raf\".\n\nFolklór Nivchů je podobný ostatním národům žijících na Sachalinu a v povodí Amuru – Orokové, Nanajci, Ulčové a jiní.\n\nNivchská hudební tradice je velmi bohatá. Tradiční Nivchská hudba je spíše vokální (využívání hlasu zpěváka) i když také využívá svérázné hudební nástroje. Hra na tyto nástroje má sólový charakter. K tradičním nivchským hudebním nástrojům patří:\n\n\nK tradičním ústním žánrům patří:\n\n\nNivchové tradičně nosili oděvy které se zapínaly na pravém rameni. Zimní oblečení bylo vyráběno z kůží tuleňů, ryb a kožešin sobolů, rysů, vyder, lišek a psů. Letní odívání bylo hlavně z rybí či tulení kůže a také z bavlněných a hedvábných látek které Nivchové získávali díky obchodu s Rusy, Číňany a Mandžuy. Ženský oděv (\"hucht\") je plášť dlouhý po kolena který se zapíná na pravém rameni. Lemy svátečního \"huchtu\" byly zdobeny tradičním ornamentem a často i kožešinou. Mužské oděvy \"skij\" byly kratší, tmavší barvy a méně zdobené. K nim muži nosí kožené kalhoty. Muži také mohli nosit na kalhoty kilt \"kosk\", nejčastěji z tulení či psí kůže. V zimě se nosili kožešinové čepice (\"hak\") a v létě se používali čelenky nebo pokrývky hlavy z březové kůry. Boty, \"torbasy\", byly nejčastěji vyráběné z tulení kůže.\n\nV tradiční nivchské kuchyni je používáno nejčastěji rybí maso, maso z mořských savců (tuleň) a zvěřina. Ryby se suší nebo udí nad ohněm - takto připravená ryba se nazývá mad-jir ma, která je základem mnoha tradičních nivchských pokrmů. Dalšími složkami tradiční nivchské kuchyně jsou různé lesní plody nebo divoký čenek. Od 12. století byli Nivchové v kontaktu s Číňany, Mandžuy a Japonci kteří k Nivchům přinesli nové suroviny jako je sůl, cukr, rýže, proso a čaj. Během kolonizace dálného východu Rusy v 18. a 19. století se k Nivchům dostala mouka, vodka (nivchsky arak), chléb, brambory, máslo a různé (pro ně neznámé) druhy zeleniny, ovoce a masa. Oblíbeným tradičním pokrmem je mos, pudink z vody, rozmělněného rybího masa, lesních plodů a tuleního tuku, nebo muvi, pyré z brusinek a brambor.\n\nNivchové znají mnoho her a sportů, které mnohdy měly rituální konotace. Provozovali je především v zimě, v rámci medvědého obřadu, případně při svatebníh obřadech. Jako jinde na Sibiři a v arktické oblasti jsou u Nivchů oblíbeny hlavně soutěže ve skoku, Muži závodí ve skoku do dálky i v přeskakování saní, stojících vedle sebe. Oblíbené jsou i dostihy psích spřežení, závody v lukostřelbě a hodu harpunou (oštěpem) na cíl.\nZvláštní postavení měl šerm holemi zvanými \"zar ťar\". Jednalo se tlusté, přibližně dvoumetrové hole ze dřeva břízy nebo střemchy. Tento tvrdý sport, jehož cílem bylo zasáhnout protivníka do hlavy, sloužil k bojovému výcviku, ale také při řešení sporů mezi nivchskými rody a osadami, kdy měl funkci ordálu. Vítěz souboje měl povinnost poraženého vzkřísit a obvázat mu hlavu.\n\n\n\n\n\n\n\n"}
{"id": "513355", "url": "https://cs.wikipedia.org/wiki?curid=513355", "title": "Quartier des Quinze-Vingts", "text": "Quartier des Quinze-Vingts\n\nQuartier des Quinze-Vingts (česky doslova: \"čtvrť Patnáct-Dvacet\") je 48. administrativní čtvrť v Paříži, která je součástí 12. městského obvodu. Má rozlohu 123,6 ha a nepravidelný tvar. Její hranice tvoří řeka Seina na jihozápadě, \"Boulevard de la Bastille\" na západě, \"Rue du Faubourg Saint-Antoine\" na severu, \"Rue Chaligny\" na východě a \"Rue Villiot\" a \"Rue de Rambouillet\" na jihovýchodě.\n\nČtvrť nese jméno podle starého ústavu pro slepce Hôpital des Quinze-Vingts, který zde sídlil do roku 1780. Jeho jméno bylo odvozeno od číslovky 300 (15×20), neboť byl určen pro 300 slepců.\n\n"}
{"id": "513356", "url": "https://cs.wikipedia.org/wiki?curid=513356", "title": "Hôpital des Quinze-Vingts", "text": "Hôpital des Quinze-Vingts\n\nHôpital des Quinze-Vingts (česky doslova: \"Nemocnice Patnáct-Dvacet\") je nemocnice specializující se na oftalmologii v Paříži. Původní pečovatelský ústav pro slepce byl založen kolem roku 1260. Dal jméno též jedné z pařížských čtvrtí Quartier des Quinze-Vingts, ve které se původně nacházel. Dnes ovšem sídlí o něco dále v \"Rue de Charenton\" č. 28 v sousední čtvrti Picpus taktéž ve 12. obvodu.\n\nÚstav založil král Ludvík IX. asi v roce 1260, jako špitál pro slepce. Jeho první sídlo bylo v ulici \"Rue Saint-Honoré\", kde zůstal až do roku 1780. V tomto roce nechal Ludvík XVI. ústav přeložit na současné místo do ulice \"Rue de Charenton\" do bývalých kasáren černých mušketýrů (jejich název byl odvozen od barvy pokrývky jejich koní), kteří byli v roce 1775 zrušeni.\n\nZvláštní jméno špitálu znamená číslovku 300 ve dvacítkové soustavě (15 x 20 = 300), neboť měl být dle legendy založen pro 300 křižáků, kteří byli v zajetí saracénů za sedmé křížové výpravy oslepeni a vrátili se s králem zpět do vlasti. Panovníkovým cílem byla především péče o slepce v Paříži, je však možné, že osud slepých navrátilců přispěl k jeho rozhodnutí.\n\nNemocnice, která sídlí v budově z roku 1957, se dodnes specializuje na oční lékařství a její součástí je \"Centre Hospitalier National d'Ophtalmologie des Quinze-Vingts\" (\"Národní nemocniční centrum oftalmologie Quinze-Vingts\").\n\n"}
{"id": "513358", "url": "https://cs.wikipedia.org/wiki?curid=513358", "title": "Salto mortale", "text": "Salto mortale\n\nSalto mortale (italsky skok smrti) je výraz pro\n"}
{"id": "513361", "url": "https://cs.wikipedia.org/wiki?curid=513361", "title": "Integrální transformace", "text": "Integrální transformace\n\nJako integrální transformace se v matematice označují některé speciální případy lineárních integrálních operátorů, což jsou lineární zobrazení formula_1 mezi dvěma prostory funkcí formula_2, jež se dají zapsat v podobě integrálu\n\nkde formula_4 a formula_5 jsou otevřené podmnožiny, formula_6 je měřitelná funkce označovaná v tomto kontextu jako jádro transformace, formula_7 je libovolná funkce z prostoru formula_8 a formula_9 je její obraz, tedy funkce z prostoru formula_10. \n\nPříklady integrálních transformací jsou Fourierova, Laplaceova nebo vlnková transformace. \n\nK integrální transformaci může (ale obecně nemusí) existovat inverzní transformace, převádějící obraz z prostoru formula_10 zpět na vzor z prostoru formula_8. Pokud existuje, dá se vyjádřit rovněž jako integrální operátor, ale s odlišným (tzv. inverzním) jádrem formula_13 a odlišným oborem integrace formula_14.\n\nPřehled některých často používaných transformací:\n! scope=\"col\" | Transformace\n! scope=\"col\" | Symbol\n! scope=\"col\" | formula_15\n! scope=\"col\" | formula_16\n! scope=\"col\" | formula_13\n! scope=\"col\" | formula_14\n"}
{"id": "513366", "url": "https://cs.wikipedia.org/wiki?curid=513366", "title": "Prskavec", "text": "Prskavec\n\nPrskavec (\"Brachinus\") Weber, 1801 je rod brouků z podčeledi prskavci příslušející do čeledi střevlíkovití.\n\nPrskavec je velký 0,2 až 3 cm, ploché tělo má dlouze protaženo, krovky jsou kratší než tělo, vyčnívá mu špičatý zadeček. Velká hlava i hruď jsou hnědé až tmavě červené barvy, rýhované krovky má kovově zelené, modré nebo skoro černé. Vláknitá segmentová tykadla mají třetí a čtvrtý díl tmavší a jsou celá porostlá chloupky. Stehna dlouhých nohou má rozšířena. Je to nelétavý, dravý brouk, který se živí drobnějším hmyzem a plži.\n\nŘadíme ho mezi parazitoidy, protože se vyvíjí na úkor jiného druhu, což je u čeledi střevlíkovitých vzácností. Jeho larvy, které mají tři instary, se vyvíjí na kuklách kvapníka rodu \"Amara\" Bonelli, 1810, První instar aktivně vyhledá hostitele a začíná kuklu požírat, druhý a který již má omezenou pohyblivost v konzumaci kukly pokračuje a třetí ji dokončí a následně se zakuklí. Americké druhy larev prskavce zase parazitují na kuklách brouků čeledí potápníkovití, vírníkovití, vodomilovití nebo mandelinkovití.\n\nPodmínky, ve kterých prskavci žijí, se různí podle jednotlivých druhů. Například druhy evropské obývají převážně suchá stanoviště (pole, úhory, vinice, stepi), kdežto např. americké žijí i na vlhkých březích řek a jezer.\n\nPrskavec se stává v našich podmínkách vzácným broukem, pravděpodobně následkem chemizace a mizením biotopů které mu vyhovovaly. Proto vyhláškou 395/1992 Sb. ve znění vyhl. 175/2006 Sb. Ministerstva životního prostředí „o ochraně volně žijících živočichů“ byl zařazen do kategorie „Ohrožené druhy“ (další stupně jsou „Silně ohrožený“ a „Kriticky ohrožený“).\n\nI když je prskavec dravcem, před většími predátory potřebuje ochranu. Jeho vyměšovací buňky vytvářejí v jeho těle hydrochinon, peroxid vodíku a popřípadě ještě další chemikálie závislé na druhu brouka. Tyto chemikálie brouk uskladňuje v zásobníku a v případě nebezpečí přes svalově ovládaný ventil přesune do tlustostěnné reakční komory. Tato komora je potažena buňkami, které vytvářejí speciální enzymy (katalázu a peroxidázu). Jakmile je směs vtlačena do této komůrky, začnou tyto enzymy okamžitě štěpit peroxid vodíku a katalyzovat oxidaci hydrochinonu na chinon. Při této reakci vzniká volný kyslík a vytvoří se tolik tepla, že se pětina obsahu reakční komůrky vypaří. Tím vznikne přetlak, brouk s velkou přesností zamíří zadeček na svůj cíl a oblak chemikálií horký okolo 100 °C je vystříknut na nepřítele. Vystříknutí probíhá v pulsech s frekvencí asi 500 pulsů za sekundu. Výstřik je dokonce slyšet. Prskavec dokáže zahnat nejen predátory z říše hmyzu, ale třeba i menší žábu.\n\nSlučováním hydrochinonu a peroxidu vodíku dojde k exotermní reakci:\nCH(OH) (aq) + HO (aq) → CHO (aq) + 2HO.\n\nBrouk prskavec žije ve všech světadílech. Vyskytuje se v celé Evropě, vyjma Severní Evropy a Alpské oblasti. V Evropě žije asi 50 a celosvětově okolo 500 druhů. Ve střední Evropě jsou rozšířeny dva druhy, prskavec větší a prskavec menší.\n\nRod Brachinus se dělí na několik podrodu a velké množství druhů, taxonomie není dosud ustálena. V mnoha případech se vedou diskuze, co je druh a co poddruh.\nOba středoevropští prskavci se na pohled od sebe liší jen velikostí a barevným odstínem,\nZde jsou roztříděny evropské druhy:\n\n"}
{"id": "513369", "url": "https://cs.wikipedia.org/wiki?curid=513369", "title": "Verlag Carl Ueberreuter", "text": "Verlag Carl Ueberreuter\n\nVerlag Carl Ueberreuter je nakladatelská společnost a velké soukromé nakladatelství v Rakousku, vydávající ročně více než 300 knižních novinek.\n\nV roce 1805 založil Georg Ueberreuter ve Vídni, v domě \"U pelikána\" (dnešní Alser Straße 24), vlastní tiskárnu. Na stejné adrese dosud sídlí nakladatelství \"Verlag Carl Ueberreuter\".\nV roce 1866 převzala rodinná firma Salzer tiskárnu Ueberreuter. V té době již od roku 1798 vlastnila papírnu \"Papwerfabrik\". V roce 1946 firma založila nakladatelství.\n\nNakladatelství obrázkových knih \"Aneta Betz Verlag\", založené v Mnichově roku 1958, patří od roku 1972 k nakladatelství \"Verlag Carl Ueberreuter\" ve Vídni.\n\nFirma vydává populárně naučné knihy, knihy pro děti a mládež, obrázkové knihy, fantastické a je zde také moderní antikvariát pod značkou \"Label tosa\". Název Tosa je odvozen od jména zakladatele Thomase Salzera a je nakladatelskou specialitou pro knihy v přijatelné ceně.\n\nV létě 2006 nakladatelství odstartovalo segment programu velkého tisku s 30 tituly z oblasti krásné literatury, dobrodružné i rady do života.\nUeberreuter je rozšířeným nakladatelstvím v Rakousku a počítá se špičkovými knihami pro děti a mládež přeloženými do německého jazyka. Jako jedna z hlavní nabídky je pravidelný odběr fantastické literatury \"Cena Wolfganga Hohlneina\", která je dotována 10.000 Euro na literaturu tohoto žánru. Specializací této ceny \"Wolfganga Hohlneina\" je konkurs vyhlášený v roce 1983, tak říkajíc že byl \"odkryt\" Ueberreiterem.\nV roce 1979 dostala firma státní vyznamenání a povolení od té doby v obchodním styku užívat spolkový znak. V dubnu 2007 se uskutečnil nákup \"Lappan Verlag\" GmbH v severoněmeckém Oldenburgu. Od 1991 až do léta 2000 patřilo k firmě Ueberreuter i hospodářské nakladatelství; toto bylo však prodáno \"Süddeutschen Verlag\" patřící skupině \"Verlag Hüthig Fachinformationen GmbH\", prodáno skupině patřící nakladatelství a sloučeno s \"moderním průmyslem\".\n\n \n\n"}
{"id": "513370", "url": "https://cs.wikipedia.org/wiki?curid=513370", "title": "Daviscupový tým Indie", "text": "Daviscupový tým Indie\n\nDaviscupový tým Indie reprezentuje Indii v Davisově poháru od roku 1921 pod vedením národního tenisového svazu All India Tennis Association (AITA) (hindsky: अखिल भारतीय टेनिस संघ).\n\nNejlepším výsledkem družstva jsou tři finále z let 1966, 1974 a 1987. Indie a Rumunsko jsou tak jediné týmy soutěže, které se probojovaly do více než jednoho finálového utkání, ale nezískaly titul. Do finále Davis Cupu 1974 proti Jihoafrické republice odmítl celek nastoupit proti jihoafrické politice rasové segregace, apartheidu. Indie přitom byla s Ánandem a Vidžajem Amritražovými v sestavě silným favoritem. \n\nTýmovým statistikám vévodí bývalý první hráč deblového žebříčku Leander Paes, jenž zaznamenal nejvyšší počet 92 vyhraných zápasů, 44 vítězných čtyřher a odehrál 57 mezistátních utkání ve 29 sezónách. Nejvyšší počet 50 vyhraných dvouher dosáhl Ramanathan Krišnan. Ánand Amritraž se v pásmovém finále B Davis Cupu 1968 proti Cejlonu stal v 16 letech a 37 dnech nejmladším hráčem, jenž zasáhl do zápasu. Naopak jako nejstarší nastoupil Hassan-Ali Fyzee do čtvrtfinále evropského pásma proti Dánsku v roce 1927, kdy mu bylo 47 let a 243 dní. \n\nHistorický rekord Davisova poháru v počtu 327 gemů v mezistátním zápase drží Indie a Austrálie z finále Východního pásma Davis Cupu 1974. Průběh utkání ze stavu 0:2 na zápasy dokázali Indové otočit dvakrát. Nejdříve ve světové baráži 2010 proti Brazílii a poté ve druhém kole I. asijsko-oceánské skupiny 2018 proti Číně. \nV nově zavedeném kvalifikačním kole Davis Cupu 2019 družstvo podlehlo Itálii a v listopadu odehrálo poslední duel ročníku, když v I. asijsko-oceánské zóně porazilo Pákistán 4:0 na zápasy.\n\nŽebříček ATP je uveden k 28. říjnu 2019, týdnu posledního utkání Davis Cupu 2019.\n"}
{"id": "513372", "url": "https://cs.wikipedia.org/wiki?curid=513372", "title": "Korelace (zpracování signálu)", "text": "Korelace (zpracování signálu)\n\nKorelace, resp. vzájemná korelace (\"\"), je důležitým operátorem v oblasti zpracování signálu. Určuje podobnost tvaru signálů. V lineární algebře odpovídá skalárním součinům.\n\nPro spojité signály je definována následovně.\nSymbol formula_2 značí komplexní sdružení.\n\nA analogicky je definována pro diskrétní signály.\n\nLze si všimnout podobnosti s konvolucí. Jeden operátor lze vhodně nahradit druhým.\n\nJako autokorelace se rozumí korelace formula_4. Lze tak určit tzv. soběpodobnost signálu, tedy zda se např. signál v určitých periodách neopakuje.\n\nNásleduje ukázka výpočtu pro diskrétní signály formula_6 a formula_7.\n\nPro formula_8:\n\nPro formula_9:\n\nPro formula_10:\n\n"}
{"id": "513376", "url": "https://cs.wikipedia.org/wiki?curid=513376", "title": "Autokorelace", "text": "Autokorelace\n\nAutokorelace náhodných složek je jev, kterým ve statistice označujeme porušení Gauss-Markovova požadavku pro možnost odhadu regresních parametrů metodou nejmenších čtverců.\n\nMatice kovariancí formula_1, která má při splnění nekorelovanosti náhodných složek tvar: formula_2, při autokorelaci vykazuje nenulové kovariance (tedy nediagonální prvky jsou nenulové). (Platí, že formula_3 je nám neznámý rozptyl náhodných složek a formula_4 je jednotková matice řádu \"n\".\n\n\n\nTzv. autoregresní struktura prvního řádu:\n\nformula_8\n\nzároveň platí následující vztah:\n\nformula_9\n\nkde formula_10 je tzv. autokorelační koeficient prvního řádu. Platí pro něj formula_11, protože jinak by měla rovnice explozivní charakter a byla by tak narušena homoskedasticita v matici formula_1. Nejsilnější korelace je vždy mezi dvěma sousedními vektory náhodných složek.\n\n\nProtože neznáme přesnou podobu vektoru náhodných složek u, pracujeme s vektory reziduí formula_18.\n\n\nformula_19\n\nPro výslednou charakteristiku nelze určit kritickou hodnotu, při které bychom odmítli hypotézu H při testování proti d-statistice. Postup vyhodnocení je následující:\n\n\n\nStatistika \"h\" má následující podobu:\n\nStatistiku \"h\" testujeme přes normované normální rozdělení N(0;1), kdy pro\n\n\nformula_24 \n\ncož vyústí v následující podobu modelu, který již bude poskytovat při použití metody zobecněných nejmenších čtverců vydatné i asymptoticky vydatné odhady regresních parametrů:\n\n\n"}
{"id": "513383", "url": "https://cs.wikipedia.org/wiki?curid=513383", "title": "Award of Garden Merit", "text": "Award of Garden Merit\n\nAward of Garden Merit, zkráceně \"AGM\", je ocenění udělovaná zahradním rostlinám britské The Royal Horticultural Society (RHS). Ceny jsou udělované každoročně po různých testech (které můžou trvat jeden i více roků, v závislosti na typu rostliny) v RHS Garden ve Wisley a další RHS zahrady, nebo po pozorování rostlin specialisty, a ty mají za cíl posoudit výkon rostlin pro podmínky ve Velké Británii. Tyto testy jsou dostupná v brožurce a na RHS webu. \n\nPro získání tohoto prestižního ocenění:\n\nOd roku 1989 má Francie podobné ceny nazvané \"Merites de Courson\".\n\n"}
{"id": "513384", "url": "https://cs.wikipedia.org/wiki?curid=513384", "title": "Alfons Mensdorff-Pouilly", "text": "Alfons Mensdorff-Pouilly\n\nAlfons Mensdorff-Pouilly (* 7. září 1953 Vídeň), celým jménem Alfons Eduard Alexander Antonius Maria Andreas Hubertus, je rakouský obchodník, lobbysta a bývalý agent britského zbrojního koncernu BAE.\n\nMensdorff-Pouilly v 90. letech 20. století působil v České republice jako poradce firmy BAE Systems v souvislosti s rozhodováním o nákupu stíhaček, které si v roce 2004 česká vláda pronajala na deset let za více než 19 miliard korun.\n\nV březnu 2009 na Mensdorff-Pouillyho uvalil rakouský soud koluzní vazbu, ale o pět týdnů později byl propuštěn. V dubnu zveřejnil rakouský časopis \"Format\" část tajné zprávy britské protikorupční služby, podle které Mensdorff-Pouilly korupčně manipuloval politický proces v případech nákupů letounů v Rakousku, Maďarsku a České republice. K tomuto účelu měl k dispozici asi 107,6 milionu eur (2,9 miliardy korun). V lednu 2010 ho britský protikorupční úřad obžaloval ze spiknutí za účelem korupce při dodávce stíhaček Jas-39 Gripen do České republiky, Maďarska a Rakouska. Podle britského úřadu v období od ledna 2002 do prosince 2008 spolu s dalšími osobami korumpoval neznámé představitelům a agentům vlád některých středoevropských a východoevropských zemí.\n\nPochází ze šlechtického rodu Mensdorff-Pouilly, jeho otec byl hrabě Alexander Mensdorff-Pouilly, který se v roce 1952 oženil s Illonou Erdödy. Alfons Mensdorff-Pouilly žije s bývalou ministryní Marií Rauch-Kallatovou. Jeho syn je Ferdinand Mensdorff-Pouilly (* 1993), kterého má ze svazku s realitní makléřkou.\n\n"}
{"id": "513385", "url": "https://cs.wikipedia.org/wiki?curid=513385", "title": "Manifest z Ventotene", "text": "Manifest z Ventotene\n\nManifest z Ventotene ( ) s podtitulem Směrem ke svobodné a sjednocené Evropě byl manifest napsaný Altiero Spinellim a Ernesto Rossim během věznění na italském ostrově Ventotene během 2. světové války. Dokončen byl v červnu roku 1941 a začal kolovat v italském protifašistickém odboji a v roce 1943 se stal programem Evropského federalistického hnutí (\"Movimento Federalista Europeo\"). Manifest vyzývá k federaci evropských států pro těsné spojení států Evropy, aby se zabránilo válce. \n\n"}
{"id": "513387", "url": "https://cs.wikipedia.org/wiki?curid=513387", "title": "Daviscupový tým Ekvádoru", "text": "Daviscupový tým Ekvádoru\n\nDaviscupový tým Ekvádoru reprezentuje Ekvádor v Davisově poháru od roku 1961 pod vedením národního tenisového svazu Federación Ecuatoriana de Tenis.\n\nV rámci šestnáctičlenné Světové skupiny, hrané v letech 1981–2018, celek postoupil jedinkrát do čtvrtfinále v roce 1985. V něm podlehl Československu 0:5 na zápasy. V Davis Cupu 1967 vyhrál Americkou zónu, ovšem následně v barcelonském mezipásmovém semifinále nestačil na Španělsko 0:5. V Davis Cupu 2019 tým vyhrál utkání I. skupiny Americké zóny nad Venezuelou 4:0 na zápasy. \n\nTýmovým statistikám vévodí Nicolás Lapentti s nevyšším počtem 61 vyhraných zápasů, 41 vítězných dvouher a 20 čtyřher (jako Andrés Gómez). Lapentti pak drží historický daviscupový rekord v počtu 13 vyhraných pětisetových utkání. \n\n"}
{"id": "513391", "url": "https://cs.wikipedia.org/wiki?curid=513391", "title": "Villette", "text": "Villette\n\nVillette je román pro dívky a ženy Charlotte Brönteové složený ze dvou částí.\n\nV první části knihy se hlavní hrdinka, slečna \"Lucie Snow\", která se přeplaví na kontinent, aby si zde, po smrti dámy, u níž sloužila jako služebná a společnice, našla místo. Najde je v hlavním městě (Villette) fiktivního malého státečku \"Labassecoure\", a stává se nejprve vychovatelkou dětí madame Beckové a posléze učitelkou v jejím penzionátu. O prázdninách Lucie vážně onemocní a šťastnou náhodou se setkává se svou kmotrou a jejím synem, kteří rovněž odešli z Anglie. První část končí doručením prvního dopisu od Johna Brettona, syna Luciiny kmotry, kvůli němuž se rozkmotřila s Monsieur Paulem (Davidem Carlem Emanuelem), bratrancem madame Beckové a jejím osobním učitelem matematiky.\n\nDruhá část pak pokračuje náhodným setkáním Lucie a Johna s Monsieurem de Bassompierre a jeho krásnou dcerou Paulinou Mary. John s Paulinou se do sebe postupně zamilují a on se konečně zbaví vlivu Paulininy sestřenky Ginevry. Rovněž se pomalu začíná odvíjet vztah Lucie a Monsieur Emanuela, protože jsou však rozdílného vyznání, do cesty se jim staví mnoho překážek. Jednou z nich je paní Walravensová, matka Emanuelovy mrtvé snoubenky, dále páter Silas, který jej učil a kterého nejvíce popuzuje právě rozdílné vyznání Lucie a Emanuela. Nakonec tu je sama Luciina zaměstnavatelka, Madame Becková, která by si sama Emanuela chtěla vzít a tak mnohé vytěžit (přesto, že je Emanuel díky pomoci rodině své snoubenky chudý). Příběh pokračuje zásnubami Emanuela a Lucie. Lucii Emanuel předá nový penzionát s tím, že odplouvá do zámoří a až se za tři roky vrátí, vezmou se.\n\nRomán však končí tragicky. Když se Emanuel vrací, strhne se obrovská bouře, která potopí mnoho lodí, mezi nimi i tu, na jejíž palubě se plavil Emanuel. Náplní Luciina života se tak stává pouze její penzionát na předměstí svaté Klotyldy.\nTato kniha, vydaná v češtině roku 1999 nakladatelstvím Albatros je autentickým opisem života v penzionátech a zcela uvěřitelnou výpovědí o společnosti devatenáctého století. Jazyk je spisovný, doplňovaný občas anglickými a hlavně francouzskými výrazy, které dokonale podtrhují atmosféru celého příběhu.\n"}
{"id": "513393", "url": "https://cs.wikipedia.org/wiki?curid=513393", "title": "Slovenské vzdušné zbraně", "text": "Slovenské vzdušné zbraně\n\nSlovenské vzdušné zbraně (, zkratkou SVZ) byly ozbrojené letecké síly tzv. Slovenského státu, existující od března 1939 do října 1944. Jejich úkolem byla obrana vzdušného prostoru Slovenské republiky, ale SVZ se účastnily i vojenských operací proti Rudé armádě na Východní frontě. První bojové akce SVZ uskutečnily v tzv. „Malé válce“ a ve válce proti Polsku. \n\nLetadla pro výcvik poskytlo Německo a Itálie K obraně slovenského vzdušného prostoru byly využívány stroje Messerschmitt Bf 109 (typy E a G), Avia B-534, a další stíhací letouny. S obranou samozřejmě pomáhaly i jednotky Luftwaffe dislokované v oblasti.\n\nZkoušku ohněm prodělalo slovenské letectvo hned v březnu 1939, kdy ozbrojené síly Maďarska vnikly po záboru Podkarpatské Rusi (16. března) na území východního Slovenska. Proti maďarským vzdušným silám byly nasazeny 45. a 49. stíhací letka s dvaceti B-534 a 12. a 13. pozorovací letka, vyzbrojená asi dvaceti Š-328, operující z letiště ve Spišské Nové Vsi. Jejich protivník nasadil do akce stíhací letku 1/1 \"Íjász\", vybavenou italskými stíhačkami Fiat CR.32. Hned první den operací (23. března) ztratili Slováci dvě B-534, zasažené protiletadlovou palbou. 26. března bylo podepsáno příměří; během čtyř dnů bojů však Slovensko ztratilo devět letounů Avia B-534 a čtyři Letovy Š-328, sedm pilotů bylo zabito a jeden zajat.\n\nSvou roli sehrálo slovenské letectvo i při invazi do Polska. Nasadilo 39. a 45. stíhací letku a 16. pozorovací letku. Hlavní úlohou stíhacích letek bylo eskortování německých střemhlavých bombardérů Junkers Ju 87 při útocích na polské pozice. Při provádění těchto akcí SVZ ztratily dvě svá letadla (pravděpodobně B-534). 16. pozorovací letka shazovala lehké bomby a letáky a podílela se na kurýrní službě.\n\n22. června 1941 překročila německá armáda hranice Sovětského svazu, kterému Třetí říše vzápětí vyhlásila válku. Tentýž den Slovensko prostřednictvím prezidenta a ministra zahraničních věcí vyjádřilo tomuto tažení podporu, což o dva dny později potvrdilo vysláním bojových jednotek na východní frontu. Na frontě bylo kromě pozemního vojska nasazeno i slovenské letectvo. Navzdory nedostatkům ve výzbroji a výcviku si slovenští letci vedli poměrně úspěšně a na zastaralých dvouplošnících získali řadu vzdušných vítězství. Legendární letka 13 přezbrojená na Messerschmitty Bf 109 pokračovala v boji po boku Luftwaffe i po stažení většiny ostatních slovenských jednotek. Nejúspěšnějším pilotem byl Ján Režňák s 32 potvrzenými sestřely. Zvrat ve válce na východní frontě ale brzy demoralizoval i letectvo, stejně jako u pozemního vojska zde docházelo k případům dezerce a po vypuknutí Slovenského národního povstání se letci přidali na stranu povstalců.\n\nSlovenské letectvo vzniklo na základě československého 3. leteckého pluku generála-letce Milana Rastislava Štefánika, který jako jediný z šesti československých leteckých pluků byl umístěn na Slovensku. Po vytvoření Slovenského státu v březnu 1939 převzaly nově vzniklé Vzdušné zbraně jeho leteckou výzbroj a organizační strukturu. Velitelem letectva se stal pplk. Ján Ambruš, velitelem pluku mjr. Karol Sojček. Letectvo se v té době potýkalo hlavně s nedostatkem pilotů a zastaralostí leteckého parku.\n\n\nNa konci roku 1939 došlo k celkové reorganizaci jednotek. Kvůli stálému nedostatku bojových pilotů byl zredukován počet letek - z pěti stíhacích vznikly tři (11. a 12. v Piešťanech a 13. ve Spišské Nové Vsi), ze sedmi pozorovacích také tři (1. v Žilině, 2. ve Spišské Nové Vsi a 3, v Nitře). Byla vytvořena nová letecká škola v Trenčianských Biskupicích, používající původně letadla čs. provenience, později pak letadla německá. Došlo ke sloučení velitelství leteckého pluku s velitelstvím letectva na Ministerstvu národnej obrany. Navíc vznikly nové samostatné perutě, podléhající jednotlivým velitelstvím divizních oblastí.\n\n\n\n"}
{"id": "513394", "url": "https://cs.wikipedia.org/wiki?curid=513394", "title": "AK-103", "text": "AK-103\n\nAK-103 je pokročilá verze známé ruské útočné pušky AK-47, pro náboje 7,62 x 39 mm.\nJde o kombinaci a vylepšený vývoj AK-74 a AK-101 s použitím plastů namísto kovových a dřevěných komponent všude tam, kde je to možné pro snížení celkové hmotnosti. AK-103 může být kombinován s taktickou svítilnou, laserovým zaměřovačem, teleskopickým zaměřovačem, tlumičem nebo vrhačem granátů GP-25.\n\nV ruské armádě je vybavenost útočnou puškou AK-103 limitována pouze pro vybrané jednotky, zároveň je však exportován do jiných zemí jako například Venezuela. Během povstání v červené mešitě v létě roku 2007 v Islamabádu používaly pákistánské speciální jednotky AK-103.\n\nRozdíly oproti sérii AKM obsahují pozměněné zadní a přední radiální čepy, společně s pravoúhlým plynovým blokem, přední část zaměřovače je ve stylu AK-74, nálitek na bajonet a výstupek pro uchycení příslušenství, je použit černý žebrovaný zásobník na 30 střel konstruován ze syntetické pryskyřice (kterýžto je také AKM kompatibilní), z AK-74 používá i tzv. úsťovou brzdu (ta omezuje nechtěný samozdvih při střelbě), má černou syntetickou pažbu s tepelným štítem.\n\nAK-104 je kompaktní verze AK-103. Kombinuje výhody staršího AKS-74U a novější verze samopalů AK-74, disponuje přesnější palbou. Je rovněž konstruován pro munici 7,62 x 39 mm.\n\nZbraň byla vyvíjena zároveň s AK-103 a AK-101 společně s vylepšenými verzemi AK-74, AKS-74U a AKM .\n\n\n\n"}
{"id": "513395", "url": "https://cs.wikipedia.org/wiki?curid=513395", "title": "Milan Uhde", "text": "Milan Uhde\n\nMilan Uhde (* 28. července 1936 Brno) je český spisovatel, dramatik, scenárista a politik.\n\nZa vlády komunistů byl významným představitelem disentu a po sametové revoluci v letech 1990–1992 působil jako ministr kultury české vlády a od vzniku samostatné republiky v roce 1993 byl 1. předsedou Poslanecké sněmovny České republiky, od ledna až do února roku 1993 na základě čl. 66 Ústavy také vykonával vymezené funkce prezidenta republiky. Z titulu své funkce kontrasignoval Ústavu České republiky. Od srpna 2011 do března 2014 zastával funkci předsedy Rady České televize.\n\nNarodil se ve smíšené právnické rodině, jeho matka byla židovka. Za druhé světové války se snažila s tichým souhlasem svých rodičů získat dokumenty o nežidovském původu, přesto ale byla vystavena rasovému pronásledování. Milan Uhde ve svých pamětech popisuje jako jeden ze silných zážitků svého dětství, jak je vyháněn s matkou z obchodu, protože židé směli nakupovat jen v určené hodiny.\n\nVzdělání získal v Brně: chodil zde do obecné školy, roku 1953 maturoval na gymnáziu v Králově Poli a v roce 1958 absolvoval Filosofickou fakultu Masarykovy univerzity (později Jana Evangelisty Purkyně, dnes opět Masarykova univerzita), obor čeština a ruština. V 50. letech 20. století byl členem Československého svazu mládeže a vnitřně souhlasil s komunistickým režimem. Za zlom považuje rok 1956, kdy v důsledku událostí v Maďarsku ztratil komunistické přesvědčení a nebyl mu pak ani nabídnut vstup do KSČ. Pracoval jako redaktor významného brněnského měsíčníku pro literaturu, umění a kritiku Host do domu (vycházel 1954–1970) a zároveň působil jako externí učitel na Janáčkově akademii múzických umění (1967 – 1971). V roce 1971 dosáhl titulu doktora filosofie.\n\nPo zákazu časopisu se stal spisovatelem z povolání, ale roku 1972 se po zveřejnění článku v Rudém právu dostal na seznam zakázaných spisovatelů a jeho tvorba se nesměla publikovat až do sametové revoluce v roce 1989. Jeho knihy byly odstraněny z veřejných knihoven a bylo mu bráněno ve výkonu jakéhokoliv výdělečného povolání. Psal pod jmény jiných divadelní hry (nejčastěji pro Divadlo na provázku), publikoval v samizdatu, spolupracoval se zahraničními divadly a rozhlasovými a televizními stanicemi.\n\nPodepsal Chartu 77, v roce 1988 se stal i signatářem Hnutí za občanskou svobodu. V roce 1989 založil spolu s jinými disidenty nakladatelství Atlantis a stal se jeho šéfredaktorem. Následující rok po něm tuto pozici převzala jeho první manželka, aby se mohl plně věnovat politické kariéře.\n\nV roce 1990 se stal po Milanovi Lukešovi druhým polistopadovým ministrem kultury. V roce 1992 se na JAMU habilitoval jako docent. Ve vládě působil původně za Občanské fórum (v roce 1990 zasedal v Kolegiu Občanského fóra), později přešel do ODS. V období od 6. června 1992 do 6. června 1996 byl za ODS nejprve poslancem České národní rady (volební obvod Jihomoravský kraj) a po jejím přejmenování v souvislosti s rozdělením státu 1. ledna 1993 poslancem Poslanecké sněmovny. Ve stejném období byl od 29. června 1992 zvolen předsedou České národní rady a od 1. 1. 1993 se stal předsedou Poslanecké sněmovny. V první den České republiky 1. ledna 1993 přednesl známý projev končící slovy „…Česká republiko, dobrý den!“.\n\nOd roku 1996 se dostával mezi skupinu politiků ODS kritickou vůči některým názorům a postojům předsedy strany Václava Klause. Na kongresu ODS v prosinci 1996 přednesl polemický projev, v němž konstatoval, že ODS se zpronevěřuje svému programu a že opustila slušného občana. Zároveň označil volební slogan z voleb roku 1996 \"Dokázali jsme, že to dokážeme\" za nabubřelý a odpudivý. Zároveň ale zpětně (v rozhovoru z roku 2008) konstatoval, že Václav Klaus byl otevřený kritice a nebyl mstivý a že část vnitrostranické opozice se tehdy rozhodla pro „\"cestu kabinetního pokusu o odstranění Václava Klause z politiky\"“.\n\nVe volebním období, od 1. června 1996 do 19. června 1998, byl rovněž zvolen do Poslanecké sněmovny, od 16. července 1996 do 9. června 1997 předsedal poslaneckému klubu ODS. Po pádu koaliční vlády ODS se díky svému kritickému postoji ocitl mezi těmi, kteří byli vyzváni k odchodu ze strany, přestoupil tedy do poslaneckého klubu Unie svobody, jehož členem byl od 20. ledna 1998 do konce zkráceného volebního období. Byl iniciátorem několika poslaneckých návrhů zákonů, z nichž byl schválen pouze jeho Návrh novely zákona o mimosoudních rehabilitacích (78/1998 Sb.), který inicioval spolu s Jiřím Karasem. Zákon se snažil zrovnoprávnit nucené práce příslušníků vojenských báňských oddílů s nucenými pracemi příslušníků PTP.\n\nSvůj přestup do Unie svobody hodnotil zpětně jako chybu („\"Ocitl jsem se ve straně, kde mě nechtěli. Kdyby byli přede mnou odhalili, že jejich hlavním cílem je poslat Klause do politického důchodu, byl bych řval jako tygr\".“). Již na jaře jaře 1998 napsal analýzu \"Jednadvacet záznamů o pravicové havárii\", v níž se kriticky vyjadřuje o nově vzniklé Unii svobody. V roce 1998 opustil aktivní politiku a stal se opět spisovatelem z povolání. Vydává pro nakladatelství Atlantis ve sbornících své dřívější práce, ale neváhá ani zahajovat nové projekty.\n\nS postupem času se zdá, že se jeho názory opět sbližují s názory ODS. Lituje toho, že problémy ODS otevřeně nekritizoval už dřív, ale ozval se až v době, kdy se neřešeny rozrostly do takové šíře, že se jejich kritika stala nástrojem jiných snah než jen snahy o nápravu věcí (jeho dopis Václavu Klausovi k 60. narozeninám) V názoru na události v ČT v roce 2000 se postavil na stranu ODS proti vzbouřencům. V roce 2002 byl za ODS navržen místopředsedou Rady Českého rozhlasu a byl jím zvolen. Funkci vykonával do roku 2006.\n\nV roce 2011 byl zvolen 12 hlasy z 15 do čela Rady České televize (dvouleté volební období). V roce 2013 byl členy Rady jako předseda zvolen znovu. Mandát mu vypršel v březnu 2014.\n\nŽije v Brně, od roku 1963 do roku 2009 byla jeho manželkou Jitka Uhdeová, v současné době jednatelka a ředitelka nakladatelství Atlantis. V 73 letech se znovu oženil. Má dvě děti: Michala (podnikatel) a Janu (pracuje v nakladatelství Atlantis).\n\nJde o autora povídek, divadelních a rozhlasových her, scénářů a sbírek poezie.\n\n\nOd roku 1952 přispíval rovněž do periodik: \"Rovnost\", \"Host do domu\", \"Literární noviny\", \"Plamen\", \"Kultura\", \"Kulturní tvorba\". Napsal řadu textů pro brněnské Divadlo X.\n\n\n\n\n"}
{"id": "513397", "url": "https://cs.wikipedia.org/wiki?curid=513397", "title": "Faust", "text": "Faust\n\nFaust je legendární postava vzdělance, který uzavřel smlouvu s ďáblem. Legenda je německého původu, ale rozšířila se i do dalších evropských zemí. Příběh o doktoru Faustovi a jeho smlouvě s Mefistofelem je od 16. století jedním z nejčastěji zpracovávaných námětů v evropské literatuře.\n\nPředlohou pro postavu doktora Fausta byl Johann Georg Faust (asi 1480–1540), potulný alchymista, astrolog a mág, o kterém již za jeho života kolovaly zvěsti o jeho spolčení s ďáblem a jeho hrozném konci. Ty daly vznik mnoha legendám a poskytovaly spisovatelům, kteří se zabývali jeho postavou, značnou volnost. Mezi motivy, které se opakují v různých zpracováních, patří Faustova touha po vědění a moci, pakt s ďáblem a Faustovy erotické spády.\n\nJedním z nejstarších literárních podání legendy je německá \"Historia von D. Johann Fausten\" Johanna Spiese z roku 1587. Zatímco starší populární kultura zobrazovala Fausta jako blázna a šarlatána, od 18. století se zpracování faustovské problematiky prohlubuje. Hlavním motivem se stává rozpolcenost člověka mezi vírou v Boha a touhou po neomezeném poznání. Faust je pojímán jako silný a ctižádostivý jedinec překračující hranice svého určení, člověk, v němž se vyhraněný egoismus sváří s touhou po společenském uznání.\n\nFaustovský námět ovlivnil a dodnes ovlivňuje spisovatele, dramatiky, hudebníky, výtvarníky i filmaře. Velmi známá zpracování pocházejí od Christophera Marlowa a od Johanna Wolfganga Goetha.\n\nKnihy kouzel (grimoáry), vyšlé po roku 1500, obsahovaly tzv. zaklínání pekel, která byla připisována Johannu Faustovi. Časem víra v zázraky poklesla, ale vzrostl zájem o Fausta jako literární postavu. Jako symbol muže, jenž odmítl středověkem vyžadovanou pokoru, ale jehož ctižádost se zvrhne v hybris, se stal oblíbeným symbolem pomíjivosti. Zpravidla býval pojímán buď jako blázen, nebo jako zloduch.\n\nPrvní komplexní dílo, které se zabývalo životem Johanna Fausta, se objevilo v roce 1587, kdy knihtiskař Johann Spies publikoval v podobě knížky lidového čtení \"Historia von D. Johann Fausten\". Obsahuje řadu příběhů a anekdot, mnoho z nich s legendárními prvky. Spies informuje o Faustově studiu teologie a lékařství, jeho posedlosti čarodějnictvím, spojenectví s ďáblem a o hrozném Faustově odnesení do pekla. Kniha podává negativní obraz Fausta a vyzývá k bohabojnému životu. Získala velkou proslulost: mezi lety 1588 a 1611 byla přeložena do angličtiny, nizozemštiny, francouzštiny a češtiny. Faustovská látka tak pronikla do zahraničí.\n\nRoku 1589 vytvořil Christopher Marlowe dramatizovanou verzi Spiesovy „Historie“. \"Tragická historie o doktoru Faustovi\" obsahuje všechny její důležité prvky, ale Faustova postava již nese výrazné rysy renesance. Tento Faust touží po světské moci a opovrhuje teologií s její orientací na věčnost. Upisuje se magii a ďáblu, což také vede k jeho strašnému konci. Přesto je v díle vidět Marlowova sympatie k hlavnímu hrdinovi. Jedná se o první zpracování této látky, v němž má postava Fausta také kladné rysy.\n\nMarlowovo drama bylo kolem roku 1600 dovezeno do Německa anglickými divadelními společnostmi a převzato německými herci. V následujících letech však byla hra rozmělněna a redukována na komické prvky. Faust se stal komickou postavou, srovnatelnou s Kašpárkem. Pojetí Fausta se v divadelních zpracováních té doby obvykle pohybuje mezi směšnou postavou a démonickým monstrem.\n\nV éře osvícenství přibývají pokusy postavu Fausta obhájit a zásadně přehodnotit. Gotthold Ephraim Lessing zveřejnil v roce 1759 několik scén ze svého plánovaného dramatu (zůstalo nedokončeno). Faust je tu zobrazen jako po poznání lačnící renesanční člověk. Právě díky této touze po vědění se zachraňuje z paktu s ďáblem. Faust nyní symbolizuje osvícené umělce a vědce, kteří již nemohou být pojímáni jako zásadně negativní postavy.\n\nDalší významnou fázi reinterpretace Fausta nacházíme od roku 1775 v době hnutí Sturm und Drang. Mnoho mladých básníků se zabývalo faustovským tématem; Faust jim ztělesňoval vůli k duchovnímu a smyslovému dobrodružství uprostřed fádního, přespříliš civilizovaného a přírodě odcizeného světa. Paul Weidmann napsal alegorické drama, kde Fausta navštíví jeho rodiče a on se obrátí. Jakob Michael Reinhold Lenz popsal ve své básni \"Fragment aus einer Farce, die Höllenrichter genannt, einer Nachahmung der βατραχοι des Aristophanes\" Faustův život bez lásky jako pekelná muka.\n\nV populární kultuře se objevuje dosud často ještě Faust coby záporná postava. Například v Hamburku v roce 1785 pyrotechnik známý jako Girandolini uvedl efektní podívanou pod širým nebem „Doktora Fausta jízda do pekel“. Tato starší poloha faustovské látky byla využita také v dobových satirách. Klingerův román \"Faustův život, skutky a pekelná jízda\" (1791) je směsí osvícenské satiry a románu ve slohu Sturm und Drang.\n\nOd 19. století tato tradice plynule přechází do podoby melodramatu. Za zmínku v této souvislosti stojí Kringsteinerův \"Johann Faust\" (1811) a Klingemannův \"Faust\" (1815), populární hororová dramata. Také Louis Spohr hledal v materiálu pro operu \"Faust\" (1818) spíše přitažlivé libreto než myšlenkově hluboký obsah. Že symbolika marnosti v 19. století již nebyla brána vážně, je vidět z travestií, jako například ta od Geweye z roku 1815, v níž se předměty ve Faustově studovně – lebky, kostry, folianty, zbraně, glóby, mapy – pohybují a zpívají ve sboru skoro jako v Disneyově filmu.\n\nV roce 1808 vychází \"Faust. Prvý díl tragédie\" od Goetha. Goethe se snažil látku zbavit pesimismu. Dal svému zpracování náznak šťastného konce, aniž by jej podřídil náboženským dogmatům. Druhý díl Fausta, vydaný v roce 1832, už je považován spíše za kulturní a kritický esej než za divadelní hru. Goetha tato látka zaměstnávala téměř šedesát let; představil Fausta jako renesančního člověka a humanistu, jako moderního intelektuála, osvobozeného od poručnictví církve. Jeho podání klade důraz na Faustovu touhu po znalostech a mnohosti zkušeností. Tragédie učence dospěje k svému vrcholu, když si Faust musí přiznat, že jeho vlastní síly k touženému poznání světa nestačí. Goethe tedy odůvodňuje smlouvu s ďáblem smýšlením, které není zásadně zavrženíhodné. (Nakonec i Lessing považuje zvídavost za nejvznešenější pud člověka.) Kromě toho Goethův Faust spojuje touhu po vědění s tragédií Markétky. Markétka, Faustem svedená, je oproti němu ztělesněním čisté nevinnosti.\n\nV roce 1836 se objevilo drama \"Der vollendete Faust oder Romanien in Jauer\" od Baggesena – satira na část Goethova Fausta. Významný estetik, kritik a znalec Goetha Friedrich Theodor Vischer napsal parodii (cílící jak na \"Fausta\", tak na výklady a vykladače této básně) \"Faust. Der Tragödie dritter Teil\" (1862, 2. vydání 1886). Faustovská látka byla použita také jako námět několika baletů a oper. Nejslavnější hudební zpracování je Gounodův \"Faust\" z roku 1859. (Z úcty k Goethovi se opera v německé jazykové oblasti nazývá \"Margarethe\".) Ještě raný americký muzikál \"The Black Crook\" (1866) využívá faustovský materiál jako záminku k zábavné podívané.\n\nPojetí postavy Fausta ve 20. století se nevrací k optimistickému Goetheho zpracování. Oswald Spengler v knize \"Zánik Západu\" charakterizuje evropskou kulturu nové doby jako faustovskou, a to nikoli v pozitivním smyslu („Faustische Maschinenkultur“). Thomas Mann v románu \"Doktor Faustus\" (1947) čerpal z původních „Historia“ z r. 1587 a ze životopisů významných hudebníků a Friedricha Nietzscheho. Přesunul děj do doby 1. poloviny 20. století a v postavě Fausta kriticky zobrazil buržoazní třídu v Německu. V centru románu \"Mefisto\" Klause Manna stojí postava herce Hendrika Höfgena, který se pro svou kariéru neváhá zaplést s nacistickým režimem. Bulgakovova satira \"Mistr a Markétka\" útočí na ateistickou sovětskou říši 30. let 20. století.\n\n\n\n\n\n\n\n\n\n"}
{"id": "513401", "url": "https://cs.wikipedia.org/wiki?curid=513401", "title": "The Royal Horticultural Society", "text": "The Royal Horticultural Society\n\nThe Royal Horticultural Society, či RHS, ( Královská zahradnická společnost) byla založena v roce 1804 v Londýně jako Londýnská zahradnická společnost (\"Horticultural Society of London\"). Svůj současný název obdržela v roce 1861 královským výnosem manžela britské královny Viktorie prince Alberta. RHS je charitativní organizace podporující zahradničení a zahradnictví ve Velké Británii a v Evropě. Činí tak prostřednictvím řady výstav a zahrad volně přístupných veřejnosti. V roce 2004 oslavila společnost dvousetleté výročí. RHS má také vlastní knihovnu Lindley Library a rozdává různá ocenění.\n\nRHS má v Británii čtyři ukázkové zahrady, a sice ve Wisley v hrabství Surrey, v Rosemooru v hrabství Devon, Hyde Hall v hrabství Essex a Harlow Carr v Harrowgate v hrabství Severní Yorkshire.\nPrvní zahradu vlastnila společnost v letech 1818–1822 v Kensingtonu. V době od roku 1821 do roku 1903 pak vystřídala několik zahrad. V roce 1904 zakoupil sir Thomas Hanbury zahradu ve Wisley a daroval ji RHS. Tato zahrada je tedy nejstarší ze čtyř, jež společnost vlastní. Druhou byla zahrada v Rosemooru, kterou RHS darovala v roce 1988 lady Anne Berryová. Zahradu Hyde Hall společnost získala v roce 1993 a konečně roku 2001 Harlow Carr.\n\nNa květinových přehlídkách předává RHS vystavovatelům různá ocenění. Jedinci, o nichž je rada společnost přesvědčena, že zasluhují zvláštní ocenění, obdrží Čestnou medaili královny Viktorie (Victoria Medal of Honour). Veitchova pamětní medaile (Veitch Memorial Medal) nazvaná po britském zahradníkovi Jamesi Veitchovi je ocenění, jež dostávají lidé, kteří výrazně přispěli k rozvoji zahradnictví. Dalším oceněním je čestné členství. Zkrátka nepřijdou ani zahradní rostliny, které po řadě testů obdrží Cenu za vynikající zahradní vlastnosti (Award of Garden Merit).\n\n"}
{"id": "513402", "url": "https://cs.wikipedia.org/wiki?curid=513402", "title": "Mistrovství světa v ledním hokeji 2001 (Kvalifikace Dálného východu)", "text": "Mistrovství světa v ledním hokeji 2001 (Kvalifikace Dálného východu)\n\nMistrovství světa v ledním hokeji 2001 (Kvalifikace Dálného východu) proběhlo ve dnech 4.–6. září 2000 v Sapporu. Vítězem se stalo Japonsko, které se kvalifikovalo na Mistrovství světa v ledním hokeji 2001.\n\n Jižní Korea – Japonsko 0:8 (0:2, 0:5, 0:1)\n\n4. září 2000 – Sapporo\n\n5. září 2000 – Sapporo\n\n6. září 2000 – Sapporo\n\n\n\n"}
{"id": "513408", "url": "https://cs.wikipedia.org/wiki?curid=513408", "title": "Čižba", "text": "Čižba\n\nČižbou se rozumí lov drobných ptáků pomocí nejrůznějších loveckých technik (pasti, sítě, oka, lep…).\n\nSlovo čižba je odvozeno od slovesa číhat, které sloužilo i jako ptáčnický termín. Slovo souvisí s tvarem čouhat, tj. vykukovat (např. z úkrytu) a je zřejmě příbuzné se slovesem koukat (německy \"gucken\"). \n\nČižba (čužba, léčba, ptáčnictví) existovala od nepaměti vedle myslivosti a sokolnictví jako samostatný obor nebo dokonce „profese“. Byla doplňkovým zdrojem potravy, finančního příjmu i lidové zábavy. Písemné záznamy jsou známy až ze starověku, ale čižba je téměř jistě mnohem starší. Již v době římské byla na vrcholu rozvoje a kvetla ve všech územích přiléhajících ke středozemnímu moři. Nejstarší záznam z našeho území podává patrně Kosmova kronika \"„… Nic nezmohou záseky Čechů proti Němcům, tak jak nadarmo bývá roztažena síť před očima ptactva…“\" O staré tradici svědčí i související příjmení (Čihák, Ptáčník, Čížek, Stehlík, Hejl, Černohlávek) místní jména (Čihadlo, na Čihadle), rozšířená pořekadla („Když ptáčka lapají pěkně mu zpívají“), používané slangové výrazy („volavka“, „hejl“) nebo rčení („Zasral se jak vějica“, „Skočil mu na lep“, „Sedl na vějičku“, „Kouká jak hejl“, „na nose má hejla“). \n\nZe středověku se dochovaly četné písemné záznamy nebo zmínky o čižbě, čihařském náčiní a vybavení čihadel, metodách lovu i úlovcích. Výborný popis soudobé čižby podává J. A. Komenský v díle Orbis Pictus. Popisuje vybavení klasického čihadla (humenec – dvojdílná síť zatahovaná z kryté boudy pomocí šňůry, klícky s volavými ptáky, žíněná oka, rohatinu s lepem pokrytými vějičkami, skřipec – proštip umožňující chytat ptáky za prsty a past – truhličku). Čižba byla původně svobodná a chytání drobného ptactva bylo zřejmě volné až do konce 15. století. Později se objevují různá omezení a je omezována i doba chytání. Ptáčníci potřebovali souhlas vrchnosti nebo majitele pozemku. Na čižbu navazovala řada dalších, více či méně specializovaných, činností (výroba klecí z lískových nebo jiných prutů, příprava lepu, výroba pastí, získávání čerstvých nebo sušených mravenčích kukel…). Ještě ve 2. polovině 19.století byli profesionální ptáčníci, kteří si čižbu pronajímali od majitelů lesa za určitý roční poplatek. Vše bylo zcela legální a na lov ptáků s nimi chodívali ze záliby i příslušníci inteligence, učitelé, duchovní, myslivci či hutní úředníci. K takovému chytání byla nezbytná faječka, kus chleba se špekem a hlt kořalky. O zábavu přitom nebyla nouze. V českém prostředí postupně čižba upadala po zákonných omezeních a zákazech (1839 a zejména 1870) a hlavně v souvislosti se společenskými změnami na konci 19. století a zánikem konzumování ptactva v kuchyních. Z ptáčníků se udrželi jen ti, kteří chytali a prodávali zpěvné ptáky (zejména konopky, stehlíky, čížky, skřivany, pěnice nebo slavíky) určené pro chov v klecích. Zákazníky byli drobní řemeslníci, kterým byli zpěváčci celodenními společníky. Ještě do 40. let 20. století bylo v této formě ptáčnictví hojně rozšířeno. Téměř definitivní konec pak znamenal začátek II. světové války, kdy tuto činnost hrozily mnohem tvrdší postihy než dřív. Po 2. světové válce došlo k likvidaci drobných řemeslníků a zbylí chovatelé se orientovali stále více na chov kanárů nebo papoušků. Tak zmizeli chytačům zákazníci a ilegální čižbu provozovali pouze zapálení vášniví ptáčníci. Jejich prostřednictvím se do současnosti zčásti zachovaly vědomosti a dovednosti předáváné ústně mezi ptáčníky po stovky i tisíce let (příprava lepu, způsoby lovu na výra, chytací pasti a klícky…). Čižba je dodnes legální v některých evropských zemích s odlišným historickým vývojem (Španělsko, Rakousko…). Jde typicky o země, ve kterých nedošlo k masivní likvidaci drobných řemeslníků a soukromých zemědělců a zároveň nebyly tolik ovlivněny industrializací.\n\nUrčitým způsobem, vedena pochopitelně vědeckými pohnutkami, na tyto tradice navazuje činnost kroužkovatelů ptactva v České ornitologické společnosti. Kroužkování se na českém území provádí od roku 1913 (německá stanice v rámci přírodovědného spolku Lotos). České kroužky se používají od roku 1936 (1934) v rámci Československé ornitologické společnosti. Pro kroužkování se používají nárazové sítě nebo schválené typy pastí, které umožní chycení ptáka bez poranění. Výsledky kroužkování i dalších sledovacích metod poskytují informace o tahu, ekologii i etologii ptáků.\n\nNěkteré poznatky a vědomosti, získané ptáčníky – čižbáři při chovu volavých a zpěvných ptáků, využívají chovatelé pěnkavovitých ptáků dodnes (potrava, určování pohlaví a stáří, vystavování a posuzování ptáků, bionomie…). \n\n\n"}
{"id": "513409", "url": "https://cs.wikipedia.org/wiki?curid=513409", "title": "Chalífa bin Saíd Ál Nahján", "text": "Chalífa bin Saíd Ál Nahján\n\nChalífa bin Saíd Ál Nahján (* 25. ledna 1948) je od 3. listopadu 2004 prezidentem Spojených arabských emirátů. Ve funkci nahradil svého zesnulého otce a fakticky ji vzhledem k jeho špatnému zdravotnímu stavu vykonával už dříve.Nahradil ho jeho bratr ve funkci kvůli jeho špatnému stavu\n"}
{"id": "513412", "url": "https://cs.wikipedia.org/wiki?curid=513412", "title": "Mistrovství světa v ledním hokeji 2002 (Kvalifikace Dálného východu)", "text": "Mistrovství světa v ledním hokeji 2002 (Kvalifikace Dálného východu)\n\nMistrovství světa v ledním hokeji 2002 (Kvalifikace Dálného východu) proběhlo ve dnech 15. – října 2001 v Charbinu v Číně. Vítězem se stalo Japonsko, které se kvalifikovalo na Mistrovství světa v ledním hokeji 2002.\n\n Jižní Korea – Japonsko 1:1 (0:0, 1:1, 0:0)\n\n15. října 2001 – Charbin\n\n16. října 2001 – Charbin\n\n17. října 2001 – Charbin\n\n\n\n"}
{"id": "513413", "url": "https://cs.wikipedia.org/wiki?curid=513413", "title": "Šlomi", "text": "Šlomi\n\nŠlomi ( שְׁלוֹמִי, v oficiálním přepisu do angličtiny Shelomi, přepisováno též Shlomi) je místní rada (malé město) v Izraeli, v Severním distriktu.\n\nLeží v nadmořské výšce 92 metrů, na západním úbočí svahů Horní Galileji poblíž hranic s Libanonem. Město se nachází cca 115 kilometrů severoseverovýchodně od centra Tel Avivu a cca 32 kilometrů severoseverovýchodně od centra Haify. Je situováno na jižním úpatí hřbetu Reches ha-Sulam, který vybíhá ze západní Galileji až k moři a odděluje pobřežní planinu od území Libanonu. Severně od obce prochází tok vádí Nachal Chanita. Na jižní straně je to vádí Nachal Becet, které sem vstupuje z údolí Bik'at Šefa.\n\nŠlomi je situován v hustě osídleném a intenzivně zemědělsky využívaném pásu, přičemž osídlení v tomto regionu je etnicky smíšené. Vlastní Šlomi obývají Židé, stejně jako většinu zemědělských obcí v pobřežní planině včetně nedalekého města Naharija. Většinově židovský je i pás osad podél hranic s Libanonem. Směrem na jihovýchod, ve vnitrozemí Galileji, ale začíná region s demografickou převahou izraelských Arabů.\n\nNa dopravní síť je Šlomi napojen pomocí dálnice číslo 70 z Haify. Z ní zde odbočuje k západu lokální silnice číslo 899 vedoucí do k pobřeží Středozemního moře a Roš ha-Nikra.\n\nŠlomi byl založen v roce 1950. Název obce odkazuje na biblickou postavu Achíhuda, syna Šlomiho, z kmene Ašerovců, kterého zmiňuje kniha Numeri 34,27\n\nUž v roce 1949 se zde, poblíž opuštěné arabské vesnice al-Bassa (viz níže) usadili židovští přistěhovalci v provizorním táboře Ma'abara. V roce 1950 se tento tábor proměnil na trvalé sídlo nazvané Šlomi. Prvními osadníky byli židovští imigranti z Indie, Jemenu a Jugoslávie. Po roce 1956 do nového města zamířila nová přistěhovalecká vlna, tentokrát Židů původem ze severní Afriky.\n\nŠlomi vznikl jako takzvané Rozvojové město, které mělo zajistit rychlé ubytování pro přistěhovalce, kteří po vzniku státu Izrael dorazili do země, a posílit demograficky židovskou přítomnost v periferních částech státu. V roce 1960 byl Šlomi povýšen na místní radu (malé město). Počátkem 70. let 20. století se ale přiznává, že záměr učinit z Šlomi větší městské sídlo selhal.\n\nŠlomi si i v současnosti udržuje vysoký podíl nových přistěhovalců (20 % celkové populace). Ekonomika je založena na dvou průmyslových zónách, rozvíjí se turistický ruch. Velká část obyvatel za prací dojíždí mimo obec. Kvůli blízkosti hranice s Libanonem je město periodicky vystaveno útokům. V březnu 2002 zastřelili dva teroristé přestrojení za vojáky izraelské armády 6 lidí na silnici mezi Šlomi a kibucem Macuva. Během druhé libanonské války bylo město ostřelováno z Libanonu. V lednu 2008 sem dopadly z Libanonu vypálené dvě rakety Kaťuša.\n\nNedaleko nynějšího města se do roku 1948 rozkládala velká arabská vesnice al-Bassa (אל-בצה), která navazovala na místo ve starověku nazývané \"Bissa\". Za Římanů nesla jméno \"Bezeth\". Arabská vesnice zde vznikla po porážce křižáků ve středověku. V 1. polovině 20. století stály v al-Bassa chlapecká a dívčí základní škola, dvě mešity a dva křesťanské kostely, z nichž jeden se zachoval do současnosti. V 19. století měla al-Bassa cca 1000 obyvatel, v roce 1931 už 2000 a v roce 1948 zde žily přes 3000 lidí. Toho roku v květnu, během první arabsko-izraelské války, byla vesnice dobyta Haganou v rámci Operace Ben Ami. Obec byla vysídlena a její obyvatelé z většiny odešli do Libanonu. Zástavba vesnice byla z větší části zbořena.\n\nPodle údajů z roku 2005 tvořili Židé 93,2 % populace Šlomi a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 99,3 %. Jde o menší sídlo městského typu se setrvalým populačním růstem. K 31. prosinci 2014 zde žilo 6300 lidí.\n\n"}
{"id": "513414", "url": "https://cs.wikipedia.org/wiki?curid=513414", "title": "Prvosenka vyšší", "text": "Prvosenka vyšší\n\nPrvosenka vyšší (\"Primula elatior\") je zástupce prvosenek rostoucí v České republice. Často bývá zaměňována s velmi podobnou prvosenkou jarní, která má květy sytější barvy a začíná kvést dříve.\n\n6–30 cm vysoká vytrvalá rostlina s přízemní růžicí listů a uzlovitým oddenkem. Oddenek je hustě porostlý hnědými kořeny. Mladé listy jsou ze začátku na okrajích slabě podvinuté, ze spodní strany šedozelené barvy a mírně svrasklé. Listy starší jsou vejčitého kopinatého tvaru. V době květu listy dosahují délky 3–6 cm.\n\nNa stvolech vykvétají v jednostranných okolících nearomatické květy s asi 2 cm dlouhými květními stopkami. Tyto květy jsou oboupohlavné a pravidelné. Kalich, těsně přiléhající ke korunní trubce, srostl z pěti lístků. Vytváří úzký trubicovitý útvar, žlutavé barvy se zelenajícími hranami. Výška kalichu je přibližně 12 mm a asi od půlky je nesrostlý a vytváří pět zubů kopinatého tvaru. Korunní lem je plochý až mělce nálevkovitý. Trubkovitá koruna srostlá z pěti lístků měří v průměru 15–25 mm. Je nearomatická, má světle žlutou barvu, k ústí až oranžovou. Koruna je delší než kalich, a její cípy jsou nesrostlé a na středu srdčité. Svrchní semeník srostlý z pěti plodolist nese prodlouženou čnělku ukončenou hlavatou bliznou. Květ dále nese pět tyčinek přirůstající ke korunní trubce. Plody (tobolky) jsou delší než kalich a jsou válcovitého tvaru. Měří 11–15 mm. Semena jsou plochá. Kvete v březnu až květnu.\n\nStřední, jižní i západní Evropa. V oblastech od jižní Anglie a jižního Švédska po jih evropské části Ruska. Oblast pohoří Uralu, střední a jihozápadní Asie. V teplých oblastech Čech výjimečně. Častěji na Moravě a na vyšších chladnějších slunných místech. Roste na vlhkých světlých loukách a ve světlých smíšených či listnatých lesích. Vyskytuje se na vzdušných, ale vlhkých půdách kyselého až zásaditého charakteru bohatých na humus.\n\nPrvosenka obsahuje saponiny (přírodní mýdelnaté sloučeniny), z toho 5 % kyseliny primulové. Obsah saponinů v květech je asi 2 % a v oddenku okolo 10 %. Dále obsahuje glykosidy (primverosid, primulaverosid), silice, flavonoidy, vitamin C, kyselinu křemičitou a sacharidy.\nSbírají se celé okolíky nebo oddenek i s kořenem a zřídka i list. Květ se sbírá v době květu (duben, květen), ale oddenek již brzy na jaře, ještě před začátkem vegetace, nebo na podzim (obsahuje nejvyšší množství saponinů). Obě drogy se suší za teplot nepřevyšujících 35 až 40 °C.\n\nDroga účinně uvolňuje hleny a tím zlepšuje vykašlávání, tlumí záněty, působí mírně močopudně, přispívá k rozpadu močových kaménků a celkově uklidňuje.\n\nDroga se obvykle podává jako nálev (10 g květů na asi 500 ml vody 1× denně, nebo menší množství kořene na stejné množství vody) a to zejména při nemocích dýchacích cest, plic, ledvinových zánětech apod. Také se může použít na odstraňování podlitin ve formě obkladů z koncentrovanějšího odvaru drogy (40 g kořene na ¼ l vody), nebo proti dně, revmatismu, závratím či migréně (10 g celé rostliny, tj. kořen, listy i květ na 1 l vody).\nStejně jako prvosenky vyšší lze použít prvosenky jarní (\"Primula veris\"), jejíž účinky jsou vzhledem k obsahu účinných látek výraznější.\n\nPrvosenka vyšší je velmi variabilní druh.\nU nás jsou rozlišovány tři poddruhy.\n\nPrvosenka vyšší pravá (\"Primula elatior\" subsp. \"elatior\")\n\nPrvosenka vyšší tatranská (\"Primula elatior\" subsp. \"tatrensis\")\n\nPrvosenka vyšší krkonošská (\"Primula elatior\" subsp. \"corcontica\")\n\nTři poddruhy prvosenky vyšší, které rostou na území České republiky, jsou uvedeny v Červeném seznamu. Prvosenka vyšší krkonošská je zapsaná do skupiny kriticky ohrožených taxonů (C1) a prvosenka vyšší tatranská je ve skupině vzácnější taxony (C4b).\n\n \n"}
{"id": "513418", "url": "https://cs.wikipedia.org/wiki?curid=513418", "title": "Bear Grylls", "text": "Bear Grylls\n\nEdward Michael Grylls přezdívaný \"Bear\", (* 7. června 1974, Donaghadee, Severní Irsko) je britský dobrodruh, spisovatel a moderátor. Proslavil se jako průvodce v seriálu \"Nutné k přežití\" (\"Ultimate Survival/Man vs. Wild\") vysílaném na stanici Discovery Channel. Ve věku 23 let se stal v roce 1998 nejmladším Britem, který zdolal Mount Everest. V červenci 2009 se stal nejmladším (35 let) hlavním náčelníkem britských skautů ve Spojeném království.\n\nJe synem sira Michaela Gryllse a Sally Gryllsové. Vyrůstal na ostrově Isle of Wight u britského pobřeží, kde se s otcem začal věnovat horolezení a společně vyráželi na plachetnici. Má starší sestru Laru, která mu dala přezdívku \"Bear\", když mu byl pouhý týden. Studoval na Eton College a zakončil studium španělštiny na Londýnské univerzitě. Mluví plynule anglicky, španělsky, německy a francouzsky. Má černý pásek v karate. V květnu roku 1998 se stal tehdy nejmladším Britem, který kdy zdolal Mount Everest. V roce 2000 si vzal svoji ženu Sharu, s níž má 3 syny – Jesseho (2000), Marmaduka (2006) a Huckleberryho (2009).\n\nPo studiích odešel do armády. Sloužil 3 roky v SAS, kde prošel tvrdým výcvikem. Ve 21. pluku absolvoval parašutistický výcvik, a poté pracoval jako instruktor pro přežití v extrémních situacích. Dvakrát se zúčastnil i mise v Severní Africe. Při jedné z nich se mu stala nehoda v Keni. Ve výšce 4900 metrů se mu natrhl padák a on si při dopadu zlomil tři obratle. Strávil potom 18 měsíců v nemocnici na lůžku. V roce 2004 byl povýšen do čestné hodnosti poručík komandér.\n\nObeplutí Velké Británie – v roce 2000 obeplul Velkou Británii na vodním skútru za účelem získat peníze pro záchranný člun. Také vesloval nahý 22 mil podél řeky Temže, aby získal peníze pro kamaráda, který přišel o nohy při sestupu.\n\nObeplutí Arktidy – v roce 2003 obeplul Severní ledový oceán Arktidy s pětičlenným týmem na nafukovacím člunu. Museli čelit vichřici, ledovcům a podobným přírodním vlivům. Za tento výkon dostal Grylls hodnost poručík komandér.\n\nVečeře ve výšce – v roce 2005 vytvořil s kamarádem světový rekord za nejvyšší “open-air” formální večeři. Povedlo se jim to pomocí horkovzdušného balonu, kde měli speciálně upravený stolek ve výšce 25000 stop.\n\nPadákem přes Angel Falls – v roce 2005 přeletěl na paraglidu s teamem vodopády Angel Falls ve Venezuele.\n\nPadákem přes Himálaj – v roce 2007 přeletěl pomocí paraglidu Himálaj. Ve vysoké nadmořské výšce se vystavoval nebezpečí, protože teplota v této výšce klesá až na −60 °C. Tímto výkonem vytvořil nový světový rekord.\n\nNejdelší volný pád pod střechou – v roce 2008 pokořil Grylls Guinnessův rekord za nejdelší nepřetržitý tzv. vnitřní volný pád. Překonal tak tým z USA o pár sekund. Předchozí rekord činil 1 hodinu a 36 minut. Akce na podporu charity Global Angels.\n\nVýprava do Antarktidy – v roce 2008 vedl Bear team, který se vypravil na jeden z nejodlehlejších vrcholů Antarktidy. Dále Bear team pokračoval prozkoumat pobřeží na člunu a také cestoval přes zamrzlé pouště na lyžích s padákem, kde se Grylls zranil.\n\nHlavní Ambasador světového skautingu - Bear Grylls už nějakou dobu fungoval jako hlava Britského skautingu, ale v roce 2018 se stal hlavním ambasadorem světového skautingu\n\nÚtěk k legiím (Escape to the Legion)\n\nPořad uvedený v roce 2005 ve kterém se Bear Grylls spolu s jedenácti dobrovolníky, od bývalých zločinců po snaživé obchodníky, absolvuje tvrdý měsíční výcvik v bývalé legionářské pevnosti v západní části Sahary, která vznikla, aby poskytla podmínky pro náročný legionářský základní výcvik, jenž patří mezi nejtvrdší a nejtrýznivější fyzické i psychické zkoušky, jaké člověk zná.\n\nBear Grylls v tomto pořadu navštěvuje nehostinná místa po celém světě a demonstruje techniky, které zvyšují šance na přežití v případě nehody v daných lokalitách. Kromě využívání tradičních technik domorodých kmenů z příslušné oblasti se v pořadu objevují i situace obsahující moderní vybavení. V pořadu najdete situace, kde Bear šplhá na útesy, skáče s padákem z helikoptéry nebo letadla, leze po ledovci, omotává si v poušti hlavu močí nasáklým tričkem, svou moč uchovanou v chřestýší kůži i pije, jí výkaly různých zvířat, přespává v mrtvole velblouda, jí všemožné zástupce hmyzí říše a spí ve spacáku vyrobeném z otočené ovčí kůže.\n\nShow obsahuje mnoho sporných momentů, kdy byl Bear kritizován za využívání filmových triků nebo střihu. Pořad o 7 sériích vycházel od roku 2006 až do roku 2012.\n\nV roce 2010 Bear vytvořil sérii 12 dílů přinášejících rady, co dělat v krizových situacích, které se mohou přihodit komukoliv – dopravní nehoda, požár, útok psů, atp.\n\nTento pořad byl vysílán v roce 2013 a v 6dílné sérii zveřejnil reálné příběhy lidí, kteří přežili katastrofickou událost.\n\nBear hostoval v reality show \"Get Out Alive with Bear Grylls \"odehrávající se na Novém Zélandu, která měla premiéru 8. července 2013.\n\nDalší reality show, ve které Bear Grylls působil, byla spuštěna 5. května 2014 a ukazovala počínání 13 britů na neobydleném ostrově v Pacifiku s minimálním vybavením.\n\nInteraktivní seriál Netflixu, kde divák rozhoduje, co má Grylls udělat, aby přežil v divočině, případně splnil úkol (našel ztraceného člověka v džungli, doručil vakcínu). Jednotlivé díly jsou umístěny do různých prostředí, například džungle, hory, pouště. V případě špatných rozhodnutí může i později dojít k předčasnému ukončení mise a návratu k volbě, která problém způsobila.\nBear Grylls je autorem následujících knih:\n\nPod jménem Bear Grylls se vyrábí nože, nástroje a batohy společnost Gerber, oblečení pod jeho značkou potom britská společnost Craghoppers.\n\n"}
{"id": "513420", "url": "https://cs.wikipedia.org/wiki?curid=513420", "title": "Jagdgeschwader 52", "text": "Jagdgeschwader 52\n\nJagdgeschwader 52 (zkr.: JG 52) byla nejúspěšnější stíhací eskadra německé Luftwaffe za druhé světové války, během níž dosáhla více než 10 000 sestřelů nepřátelských letadel. Byla domovskou jednotkou tří nejúspěšnějších stíhacích es Luftwaffe – Ericha Hartmanna, Gerharda Barkhorna a Günthera Ralla. Jednotka létala v průběhu druhé světové války na různých typech stíhačky Messerschmitt Bf 109. Existence této eskadry je datována mezi lety 1939–1945.\n\n"}
{"id": "513422", "url": "https://cs.wikipedia.org/wiki?curid=513422", "title": "Mistrovství světa v ledním hokeji 2003 (Kvalifikace Dálného východu)", "text": "Mistrovství světa v ledním hokeji 2003 (Kvalifikace Dálného východu)\n\nMistrovství světa v ledním hokeji 2003 (Kvalifikace Dálného východu) bylo sehráno 4. února 2003 v Hačinohe v Japonsku. Utkání bylo hráno v rámci turnaje v ledním hokeji na pátých Asijských zimních her. Vítězem se stalo Japonsko, které se kvalifikovalo na Mistrovství světa v ledním hokeji 2003.\n\n Japonsko – Čína 15:0 (5:0, 6:0, 4:0)\n\n4. února 2003 – Hachinohe\n\n\n"}
{"id": "513425", "url": "https://cs.wikipedia.org/wiki?curid=513425", "title": "Mistrovství světa v ledním hokeji 2004 (Kvalifikace Dálného východu)", "text": "Mistrovství světa v ledním hokeji 2004 (Kvalifikace Dálného východu)\n\nMistrovství světa v ledním hokeji 2004 (Kvalifikace Dálného východu) bylo sehráno 6. září 2003 v Tokiu v Japonsku. Vítězem se stalo Japonsko, které se kvalifikovalo na Mistrovství světa v ledním hokeji 2004.\n\n Japonsko - Jižní Korea 4:1 (1:1, 1:0, 2:0)\n\n6. září 2003 - Tokio\n\n\n"}
{"id": "513431", "url": "https://cs.wikipedia.org/wiki?curid=513431", "title": "Jagdgeschwader 26", "text": "Jagdgeschwader 26\n\nJagdgeschwader 26 „Schlageter“ (zkr.: JG 26) byla stíhací eskadra německé Luftwaffe za druhé světové války. Účastnila se především bojů proti americkým, britským a francouzským jednotkám v západní Evropě, v menší míře však byla nasazena i v bojích na východní frontě. Pojmenována byla podle Alberta Leo Schlagetera, veterána z první světové války a člena polovojenských jednotek Freikorps, který byl roku 1923 uvězněn a popraven ve Francii. Existence eskadry je datována mezi roky 1939–1945.\n\n\n"}
{"id": "513433", "url": "https://cs.wikipedia.org/wiki?curid=513433", "title": "M. V. Lobethal", "text": "M. V. Lobethal\n\nM. V. Lobethal (z Vratislavi) byl český fotograf, který žil v polovině 19. století. Byl pravděpodobně prvním fotografem v českých zemích, který inzeroval nabídku fotografií na papíru a dochoval se jeho autoportrét. Je také autorem nejstaršího známého snímku fotoateliéru na českém území.\n\nMěl svůj ateliér v Praze v domě U zlatého anděla v Celetné ulici kde zhotovoval obyčejné i kolorované daguerrotypie kamerou Voigtländer a také fotografie na papíře. Vyráběl také fotografické miniatury do šperků, kopíroval malby a kresby a podle fotografií zhotovoval litografie. Roku 1847 při kladení základního kamene mostu v Podolsku vložil vedle daguerrotypické reprodukce mědirytiny arcivévody Štěpána do pamětní schránky i svůj autoportrét zabalený do letáčku s vyobrazením daguerrotypického ateliéru. \n\nTalbotovy kalotypie nazýval Lobethal jako \"„světelné obrazy na papíře“\".\n\n"}
{"id": "513435", "url": "https://cs.wikipedia.org/wiki?curid=513435", "title": "Jing-cung", "text": "Jing-cung\n\nCísař Jing-cung (; 29. listopadu 1427 – 23. února 1464) vlastním jménem Ču Čchi-čen (; Jing-cung bylo jeho chrámové jméno) byl císař vládnoucí čínské říši Ming v letech 1435–1449 a znovu od roku 1457.\n\nByl starším synem a nástupcem císaře Süan-te. Po převzetí vlády od nového roku byla vyhlášena panovnická éra „Správné vlády“, \"Čeng-tchung\". Říši převzal prosperující a na vrcholu moci. Byl prvním dětským císařem dynastie Ming, rozhodující vliv u dvora získali vysocí hodnostáři: do roku 1442 nejvyšší postavení zaujímala Jing-cungova babička velká císařovna vdova Čang podporovaná „třemi Jangy“ (to jest velkými sekretáři Jang Š’-čchim, Jang Žungem a Jang Pchuem), poté císař naslouchal především eunuchovi Wang Čenovi.\n\nRoku 1449 se na návrh Wang Čena osobně postavil do čela armády táhnoucí proti mongolskému vojsku Esena-tajši. V bitvě u Tchu-mu byla mingská armáda rozdrcena a císař upadl do zajetí. Vláda i země byly šokovány, dvůr nakonec reagoval povýšením císařova bratra Ču Čchi-jüa na trůn jako císaře Ťing-tchaje. Nyní již bývalý císař mezitím navázal dobré vztahy s Esenem a roku 1450 byl propuštěn.\n\nPo návratu Jing-cunga do vlasti se jeho císařský bratr cítil ohrožen, přikázal mu k pobytu Jižní palác v Zakázaném městě a omezil jeho kontakty s vnějším světem na minimum. Fakticky se Jing-cung nacházel v domácím vězení. Začátkem roku 1457 císař Ťing-tchaj onemocněl, a protože neměl dědice (jeho jediný syn zemřel roku 1453), byl Jing-cung schopen zorganizovat palácový převrat, kterým se v únoru 1457 dostal opět k moci. Heslem a názvem éry jeho druhé vlády bylo „Poslušnost vůli nebes“, \"Tchien-šun\". Následující měsíc Ťing-tchaj zemřel.\n\nJing-cung vládl ještě sedm let, než zemřel roku 1464, ve svých šestatřiceti letech. Císařský trůn poté zaujal jeho nejstarší syn Čcheng-chua.\n\nCísař Jing-cung byl šestý panovník čínské říše Ming. Jeho vlastní jméno bylo Ču Čchi-čen, Jing-cung je jeho chrámové jméno, udělené mu posmrtně.\n\nČu Čchi-čen se narodil 29. listopadu 1427. Byl starším ze dvou synů mingského císaře Süan-teho. Jeho matkou byla jedna z císařových vedlejších manželek, paní Sun. Už 20. února 1428 byl jmenován korunním princem. V březnu téhož roku Süan-te paní Sun povýšil na císařovnu. Otec měl ze synova narození velkou radost, oblíbil si ho a zahrnoval láskou. Dbal i na jeho vojenskou přípravu, roku 1433 ministerstvo války na císařův příkaz během šesti měsíců sestavilo oddíl 7112 fyzicky zdatných 11–12letých mladíků, který princ dostal k dispozici jako jeho velitel. Začal se též učit čtení a psaní, jeho prvním učitelem byl nejspíše eunuch a bývalý pedagog Wang Čen.\n\nCísař Süan-te zemřel 31. ledna 1435 po krátké, ani ne dvouměsíční, nemoci. Ču Čchi-čen byl při smrti otce ještě malý, sedmiletý, proto se objevil návrh dosadit na trůn dospělého Ču Čan-šana, knížete ze Siang, mladšího bratra Süan-teho. Podle čínského historika druhé poloviny 17. století Mao Čchi-linga Ču Čan-šana prosazovala velká císařovna vdova Čang, matka Ču Čan-šana a Süan-teho. Rychlá protiakce císařovny vdovy Sun zmařila povýšení Ču Čan-šana a vyústila v nastolení Ču Čchi-čena. Paní Čang si však udržela rozhodující roli v čele vlády.\n\nNaproti tomu editoři Ming-š’, oficiálních dějin říše Ming dokončených roku 1739, císařovnu vdovu Čang zobrazili jako zastánkyni práv Ču Čchi-čena. Podle jejich verze k sobě povolala všechny tři velké sekretáře  – Jang Š’-čchiho, Jang Žunga a Jang Pchua – a zdůraznila, že její vnuk Ču Čchi-čen je nyní císařem. Nato sekretáři vyjádřili svou věrnost malému princi, následováni celým dvorem.\n\nPo jmenování Ču Čchi-čena (jako císař je znám pod svým chrámovým jménem Jing-cung) císařem byla od čínského nového roku (tedy od 18. ledna 1436) vyhlášena nová panovnická éra „Správné vlády“, \"Čeng-tchung\".\n\nNástup Jing-cunga na trůn byl v souladu s pravidly – byl nejstarší syn zemřelého císaře a oficiálně jmenovaný korunní princ. Ale zákony zakladatele dynastie a říše Chung-wua zakotvily systém vlády založený na silném a iniciativním panovníkovi, který měl rozhodovat sám podle rad ministrů. Neexistovala žádná ustanovení ani precedenty, co dělat v případě dětského vládce. Nejvíce respektovanou a nejvýše postavenou osobou u dvora byla velká císařovna vdova Čang. Fakticky, byť ne formálně, se stala regentkou. Císařovna vdova Sun byla také občas konzultována, nicméně měla nižší status než její tchyně.\n\nPaní Čang stanula v čele rady tří velkých sekretářů a tří eunuchů. Sekretáři byli „tři Jangové“: Jang Š’-čchi, Jang Žung a Jang Pchu; poslední byl velkým sekretářem od roku 1424, první dva už od roku 1402. Byli velmi zkušení, vysoce kompetentní, mocní a respektovaní. Trojice eunuchů – Wang Ťin, Fan Chung a Ťin Jing – stála v čele Ředitelství obřadů, nejvlivnějšího úřadu císařského paláce. Všichni zastávali svá postavení už za předešlého císaře. Mezi velkými sekretáři a vedoucími eunuchy zaujala císařovna vdova roli arbitra. Nelegální vyřazení císaře z rozhodování ospravedlnil úspěch vlády zkušených státníků (především tří Jangů); na politickou stabilitu těchto let se pozdější generace ohlížely jako na zlatý věk.\n\nUčitelem, vychovatelem a důvěrníkem císaře byl eunuch Wang Čen. Wang Čen pocházel ze severočínské provincie Šan-si (stejně jako paní Čang) a jako třicátník byl výrazně mladší než ostatní členové císařské rady. Brzy vyšlo najevo, že mu císař bezmezně důvěřuje, jeho moc rostla a sekretáři museli začít počítat s jeho míněním. Paní Čang považovala vliv Wang Čena na císaře za nebezpečný, omezovala ho a roku 1437 Wangovi nařídila spáchat sebevraždu. Císař s podporou některých úředníků splnění příkazu zabránil.\n\nPolitická situace se začala měnit začátkem 40. let. Roku 1440 zemřel devětašedesátiletý Jang Žung, 8. června 1442 se císař oženil s paní Čchien, a od 18. listopadu 1442, několik dní před patnáctými narozeninami, začal přebírat vládu do svých rukou. O dva dny později zemřela císařovna vdova Čang.\n\nWang Čen měl nyní volnost. Nebyl bez talentu, přímý, pozorný, charismatický, ale časem namyšlený. Jeho moc byla založena v prvé řadě na osobním vlivu na císaře, který svého učitele nade vše ctil. Wang Čen byl i obratný politik. Získal si spojence – Sü Siho, později povýšeného na ministra války, velitele císařské gardy Ma Šuna i jeho zástupce a synovce Wang Šana, viceministra veřejných prací Wang Joua, později i ministra války Wang Ťiho (který dříve organizoval „dětskou armádu“ mladého císaře). S kontrolou nad císařskou gardou, kterou neváhal používat proti svým oponentům a jejíž součástí byla i zpravodajská služba, a vlivem mezi ministry Wang Čen snadno získal převahu. Zatímco za života paní Čang se držel zpátky, po její smrti začal vytlačovat velké sekretáře, nyní sedmdesátníky, z aktivní politiky. Jang Š’-čchi zemřel roku 1444, o dva roky později i Jang Pchu. Poté byl mezi velkými sekretáři silným mužem pouze Cchao Naj. Jeho kolega Ma Jü zůstal jen u rutinní práce a noví sekretáři jmenovaní koncem 40. let (Kao Ku, Čchen Sün a Miao Čung) nevybočovali z průměru a větší politický vliv neměli.\n\nZatím v provinciích získal definitivní podobu systém koordinátorů \"sün-fu\", řídících „tři provinční úřady“ (civilní, vojenský a kontrolní). Fungovali ve všech provinciích kromě Fu-ťienu a v šesti z devíti pohraničních velitelství na severní hranici. Bezprostředním důsledkem zavedení koordinátorů \"sün-fu\" byl přesun velení nad vojsky v provinciích do civilních rukou, patrně jako důsledek úpadku kvality dědičného důstojnictva.\n\nDvůr nezapomínal ani na kulturu. Za panování Jing-cunga bylo dokončeno znovuvydání souborů děl buddhistických a taoistických klasiků. A sice roku 1440 buddhistické kolekce \"Ta-cang-ťing\" () sestávající z 6361 \"tüanů\" („svazků“) v 636 knihách, ke které císař napsal předmluvu. Roku 1445 byla vydána taoistická sbírka \"Čen-tchung tao-cang\" () v 481 knihách o 5305 \"tüanech\". Roku 1443 vyšlo i dílo o morálních vzorech \"Wu-lun šu\" (, \"O pěti vztazích\") o 62 \"tüanech\". Roku 1443 císař napsal předmluvu k novému vydání sungského díla o akupunktuře \"Tchung-žen šu-süe čen-ťiou tchu-ťing\" () ve 3 \"tüanech\". Práce obsahovala text a ilustrace vyryté do kamene a bronzovou sochu s 360 akupunkturními body. Ilustrace a socha, původně vytvořené za dynastie Sung, byly erodované a zašlé, proto bylo zhotoveno obojí nově.\n\nOd poloviny 30. let 15. století začalo na severní polokouli šedesátileté chladné období, zhoršené občasnými záplavami a suchem, které přineslo neúrody, následované hladomory a epidemiemi. Také Čínu v druhé polovině třicátých let a v letech čtyřicátých postihla vlna přírodních katastrof. Záplavy střídalo sucho, epidemie a hladomory. Roku 1448 Žlutá řeka protrhla hráze a vody si našly cestu do moře v dnešním severním Ťiang-su, následující rok při dalším protržení hrází se část toku Žluté řeky vlila do řeky Kuo a pak Chuaj-che a vyústila do moře v jižním Ťiang-su. Záplavy pokračovaly i v 50. letech. Změny toku Žluté řeky ohrožovaly i zásobování Pekingu.\n\nVláda se snažila obětem pomáhat a odpouštěla daně ve velkých objemech, zejména za života císařovny vdovy Čang, vždy projevující starost o strádající lid. Přesto rostla nespokojenost obyvatelstva. Jejím zdrojem byl systém povinných prací, místy neúnosně zatěžující poddané. Řemeslníci se vyhýbali požadavkům státu, rolníci opouštěli půdu, až v některých okresech zůstala jen polovina obyvatelstva, naopak bandité a tuláci se množili.\n\nHospodářský pokles v Číně od začátku 40. let do poloviny 60. let 15. století vedl k omezení produkce porcelánu, zejména exportního. K rozvoji výroby nepřispěl ani císařův zákaz soukromého prodeje modrobílého porcelánu z roku 1439, který byl motivován ochranou státního monopolu. V lednu 1448 byl příkaz opakován a zpřísněn, panovník tehdy zakázal komukoliv v Žao-čou (kde leží Ťing-te-čen, slavný svým porcelánem) vyrábět pro soukromý prodej kromě modrobílého i porcelán jiných barev (žlutý, purpurový, červený, zelený, tmavomodrý i světlemodrý). Zákazy byly patrně jednou z příčin vzácnosti porcelánu ér Čeng-tchung, Ťing-tchaj a Tchien-šun (tj. období 1436–1464).\n\nNa výše zmíněné ekonomické problémy, ke kterým přistoupily ještě boje na jihozápadě ve 30. a 40. letech, a s nimi spojený pokles těžby v tomto na rudy bohatém kraji, reagovali „tři Jangové“ snížením státních výdajů. Zrušili zámořské expedice a omezili oficiální zahraniční obchod. Úsporná opatření přijímali tím snáze, čím více zasáhla ekonomické základy moci eunuchů z císařského paláce, konkurenční skupiny v mocenském boji. Právě eunuchové se podíleli na námořních expedicích a byli zainteresování v těžbě stříbra, také v polovině 30. let omezované.\n\nKoncem éry Süan-te vláda uznala neúspěch v prosazování státovek \"pao-čchao\" jako hlavního platidla a začala tolerovat stříbro. Guvernér Nan č’-li Čou Šen zavedl roku 1433 v prefekturách nejvíce zatížených daněmi placení pozemkové daně ve stříbře místo v rýži. Od roku 1436 byli placeni ve stříbře důstojníci pekingské posádky. Téhož roku byla pozemková daň v Nan č’-li, Če-ťiangu, Ťiang-si a Chu-kuangu také převedena na stříbro; přechod byl doprovázen snížením daně. Podle historika Ray Huanga šlo o ústupek jižním pozemkovým vlastníkům a obrat od Chung-wuovy politiky potlačování vlivu bohatých statkářů. Jiný historik Richard Von Glahn se přiklání k mínění, že šlo o pokus vytáhnout stříbro boháčů z jejich pokladnic. Současně vláda omezila těžbu stříbra na minimum.\n\nPoté, co ve vládě převážil vliv Wang Čena, eunuchové prosadili znovuotevření stříbrných dolů pod jejich dohledem. Avšak nízká produktivita těžby v kombinaci s vysokými požadavky dozorujících eunuchů vedla k sérii hornických povstání ve Fu-ťienu, Če-ťiangu a Ťiang-si. Po zajetí císaře Jing-cunga ve válce s Mongoly roku 1449 nová vláda těžbu opět omezila, po návratu Jing-cunga k moci roku 1457 byla omezení rušena, nicméně výnosy z těžby zůstaly nízké.\n\nPoté, co vláda připustila platby ve stříbře, státovky rychle ztratily veškerou přitažlivost, k velkému zklamání státníků. Od 30. let 15. století prakticky vymizely z užívání, stát jimi v omezené míře vyplácel zaměstnance, a stahoval je zpět jako povinné platidlo obchodních poplatků. Nicméně tyto malé objemy transakcí byly relativně izolované od ekonomiky země. Stříbro však nepostačovalo potřebám trhu, používalo se ve velkých platbách a placení daní, ale pro drobné platby ve městech měly neochvějnou pozici měďáky.\n\nRoku 1436 ministr daní neúspěšně navrhl vykoupení starých státovek a jejich nahrazení novými krytými stříbrem. Současně (kolem poloviny 30. let) vláda začala tolerovat užití mincí v obchodě, i když jejich zákaz patrně nebyl důsledně vynucován ani dříve. Oficiálně bylo užívání mincí povoleno až roku 1436, jako odpověď na petici jednoho prefekta z Kuang-si. Současně však, roku 1433 či 1436, vláda zastavila výrobu mincí.\nS uzavřením mincoven se postupem doby prohluboval nedostatek mincí. Na poptávku po mincích reagovali podnikatelé jejich soukromou ilegálními výrobou. Nespokojení úředníci v Pekingu je nebyli schopni potlačit, obnovit státní výrobu mincí se však neodhodlali.\n\nVe velkých městech severu, zejména Pekingu, mince převládaly v obchodu po celé 15. století, což dávalo příležitost úředníkům žehrat na ně jako na příčinu selhání státovek. Roku 1447 bylo tažení proti mincím náhle obnoveno, v reakci na výzvu guvernéra Pej č’-li, který přisoudil selhání státovek výlučnému užití mincí v obchodu Pekingu a měst na Velkém kanále. Přes opačné snahy jeho nástupce ministerstvo daní udrželo zákaz mincí až do roku 1453. Od poloviny 50. let 15. století začaly soukromé mince z Ťiang-nanu vytlačovat Jung-leho mince z pekingských trhů. Občas se objevující návrhy bojovat se soukromou mincí otevřením státních mincoven byly odmítnuty, sítě ilegálních mincoven proto prosperovaly. Soukromé mince byly horší kvality, s příměsí cínu nebo železa, nicméně vzácnost starých mincí nedávala obchodníkům na výběr a používali je, byť je brali za polovinu až třetinu nominální hodnoty. Někteří však nebrali žádné mingské mince, jiní se omezili na stříbro. Nedostatek měny vedl v částech Jün-nanu, Kuej-čou, S’-čchuanu, Ťiang-si, Chu-kuangu, Šen-si a Šan-si k návratu k směnnému obchodu.\n\nMingské soukromé ražby prostřednictvím obchodních vazeb odplývaly i do zahraničí. Paradoxně, zde byly přijímány jako platidlo i oficiálně, přestože v Číně je vláda zatvrzele odmítala uznat. Uzavření mincoven vyvolalo problémy od Japonska po Jávu. Zejména Japonsko, které nerazilo mince od 10. století, bylo na jejich dovozu z Číny závislé. Přerušení dodávek v první třetině 15. století bolestně ovlivnilo japonskou ekonomiku a mělo i politické následky, rozpad Japonska na soupeřící panství v období Sengoku.\n\nNa jihozápadních hranicích říše Ming v první čtvrtině 15. století zesílil jeden ze šanských států – Mong Mao (čínsky Lu-čchuan), kterému od roku 1413 vládl ambiciózní S’ Jen-fa. Od roku 1436 začal ohrožovat i mingské pozice v oblasti. Vojenský velitel Jün-nanu Mu Šeng dostal roku 1438 rozkaz zaútočit na něj s armádou odvedenců z Kuej-čou a Chu-kuangu. Mingská armáda nepřítele zprvu porážela, ale pak se projevily problémy se zásobováním a navíc čínští vojáci jen těžce snášeli nezvyklé subtropické klima. Oslabená mingská armáda utrpěla roku 1440 těžkou porážku.\n\nWang Čen považoval daňovou politiku císařovny vdovy Čang za příliš shovívavou a ve válce viděl příležitost ke zvýšení státních příjmů. Prosadil proto nové tažení. Do Jün-nanu byly vyslány posily ze S’-čchuanu, Kuej-čou a Chu-kuangu a začátkem roku 1441 byl celkovým velením pověřen ministr vojenství Wang Ťi. Wang Ťi byl zkušený civilní úředník, od roku 1435 zastával úřad ministra vojenství. V lučchuan-pchingmienských válkách velel druhému až čtvrtému tažení v letech 1441–1449. Bylo to poprvé v historii říše Ming, kdy se dostalo vrchní velení vojsk civilistovi. Pod jeho vedením padesátitisícová mingská armáda porazila Šany. S’ Jen-fa padl do zajetí barmského státu a mingského spojence Avy. Území Lu-čchuanu Číňané rozdělili a předali jiným šanským státům. Wang Ťi byl za odměnu povýšen na hraběte z Ťing-jüan, jeho zástupce Sü Si ho vystřídal na ministerstvu vojenství. Kritika, že zdroje potřebné na severu jsou odčerpávány na jihu, byla potlačena.\n\nVálka pokračovala v letech 1443–1444 a 1445, kdy mingské oddíly neúspěšně bojovaly s Avou. Další tažení proběhlo v letech 1448–1449. Tehdy Číňané společně s Avou porazili S’ Jen-faova syna S’ Ťi-faa sídlícího v Mong Jangu západně od řeky Iravádí. Vítězství oslavil Jing-cung v březnu 1449.\n\nVálky natrvalo upevnily mingskou moc v Jün-nanu, byť za cenu značných nákladů. Místní vládci uznávali mingskou svrchovanost a posílali do Pekingu tribut až do 16. století. Vnitropoliticky byly úspěchem Wang Čena, posílily jeho prestiž a reputaci státníka, i když finanční rezervy a zkušení generálové poté chyběli na severní hranici.\n\nNa růst poptávky po stříbře vyvolaný zavedením plateb některých daní ve stříbru roku 1436 vláda o dva roky později reagovala uzavřením stříbrných dolů a zákazem drobné těžby stříbra na pomezí Če-ťiangu a Fu-ťienu. V přelidněném regionu s množstvím nezaměstnaných bylo legálních možností obživy pomálu a tak těžba stříbra pokračovala ilegálně. Roku 1447 se vůdce jedné skupiny horníků těžících stříbro v horách mezi Če-ťiangem a Fu-ťienem otevřeně vzbouřil a začal shromažďovat stoupence a organizovat armádu.\n\nO něco později se ve vnitrozemí Fu-ťienu představitelé místní samosprávy, bratři Teng Mao-čchi a Teng Mao-pa, postavili proti vykořisťování nájemců. Nájemci na statkářích požadovali zrušení plateb nad rámec nájemních smluv. V březnu 1448 se bratři Tengové vzbouřili a začali dobývat jeden okres za druhým. Vláda se snažila situaci uklidnit, odpustila nezaplacené daně a potvrdila obyvatelstvu v regionu tříletou výjimku z povinných prací. Radikálnější část rebelů se však nevzdala a jejich síla dosáhla několika set tisíc mužů. Místní domobrana se s nimi nebyla schopna vypořádat a tak vláda v září 1448 vyslala na jihovýchod padesátitisícovou armádu.\n\nVojáci koncem roku 1448 na pomezí Fu-ťienu a Ťiang-su porazili povstalé horníky, v únoru 1449 zajali bratry Tengy a v květnu 1449 porazili hlavní síly jejich nástupce. Hornickou vzpouru zlikvidovali do srpna 1449. Rozptýlené zbytky fuťienských rebelů byly rozprášeny do roku 1452. Podle japonského historika Tanaky Masajošiho byla vzpoura bratří Tengů první čínské rolnické povstání namířené proti třídním vztahům na vesnici.\n\nÚspěchy na jihovýchodě a jihozápadě patrně vedly císaře k přeceňování síly mingských vojsk a ochotě se osobně postavit do čela armády.\n\nMongolové byli rozděleni mezi Urianchajce na jihovýchodě, východní Mongoly (či Tatary) na východě a Ojraty na západě. Poté, co vůdce východních Mongolů Arughtaj padl roku 1434 v bitvě s Ojraty, získali Ojraté v Mongolsku převahu a jejich náčelník Toghon oženil svou dceru s mladým chánem (východních) Mongolů Togto Bukou. Po Toghonově smrti 1440 zdědil vládu nad Mongolskem jeho syn Esen, Esen byl ambicióznější než jeho otec, v letech 1443 a 1445 zaútočil na Chami, významné město na cestě z Číny do střední Asie nedaleko čínských hranic, a roku 1448 si ho podřídil. Pokoušel se také přetáhnout na svou stranu mongolské oddíly mingské armády v západním Kan-su. Na východě jeho moc dosahovala až k hranicím Koreje. V Pekingu sjednocení Mongolska oponenti Wang Čena vnímali jako hrozbu.\n\nMongolové měli ve vztahu s Čínou zájem hlavně na svobodném obchodu – na výměně koní za čaj, hedvábí a luxusní zboží. Ti Mongolové, kteří žili podél hranic a pokoušeli se uživit zemědělstvím žádali mingské úřady o podporu. Mingská vláda ovšem výměnu čaje za koně rozvinula ne na hranicích s Mongoly, ale v Kan-su s kmeny v dnešním Čching-chaji, kde každé tři roky směnila milión \"ťinů\" (258 tun) čaje za 14 tisíc koní. Obchod s Mongoly mingské úřady omezovaly a regulovaly. Byl ziskový a kontroloval ho Wang Čen prostřednictvím sítě eunuchů-pověřenců v pohraničních městech.\n\nS postupujícím růstem moci Esena rostla i jeho potřeba zboží, až Číňané začali protestovat proti příliš velkému počtu přicházejících Mongolů. Do Ta-tchungu, hlavního obchodního střediska, přicházelo koncem 40. let až dva tisíce Mongolů ročně. Tak velké skupiny ozbrojených jezdců už představovaly bezpečnostní problém. Nevraživost a obavy mingských úřadů rostly a tak roku 1449 Mongolové dostali jen pětinu požadovaného zboží. Rozhodli se vzít si ho silou. Bezprostřední záminkou k válce bylo odmítnutí Esenovy žádosti o císařskou princeznu pro jeho syna.\n\nStav obrany severních hranic se po Jung-leho smrti postupně zhoršoval. Klesala kvalita výcviku i výzbroje a výstroje. Vojáci pekingské posádky byli využíváni při výstavbě vládních i soukromých budov. Velká zeď tehdy ještě nestála, hranici střežily pouze hlídkové prapory. Podle plánů měly zadržet nepřítele na hranicích, dokud nedorazí hlavní síly. Ty byly umístěné ve třech opevněných městech – Süan-fu, Ta-tchungu a Pekingu. V každém bylo umístěno několik desítek tisíc mužů; nejvíce, 160 tisíc, v Pekingu. Zálohy sestávaly z posádek rozptýlených v severovýchodní Číně (v Pej č’-li, Šan-tungu a Che-nanu). Ale protože Süan-fu bylo jen necelých 200 km od Pekingu, obranný systém neměl hloubku a předpokládal rychlou a rozhodnou reakci na útok.\n\nV létě 1449 se na severní hranici šířil neklid. Dne 20. července přišla zpráva o mongolském nájezdu v čele s Esenem. Císař rozkázal čtyřem generálům a 45 tisícům vojáků pekingské posádky postoupit do Ta-tchungu a Süan-fu a strážit hranici. Dne 30. července došla do Pekingu zpráva, že Mongolové zaútočili na Ta-tchung v rámci rozsáhlé invaze. Jing-cung bez konzultací s vládou 1. srpna přikázal zmobilizovat pekingskou posádku a rozhodl se, že osobně povede tažení proti Mongolům. Proti Jing-cungově účasti na výpravě zprvu protestovali ministr vojenství Kchuang Jie a jeho zástupce Jü Čchien, poté jménem řady znepokojených úředníků i ministr státní správy Wang Č’. Účast císaře považovali za nepřijatelně riskantní dobrodružství. Jing-cung se však opíral o precedenty – všichni dosavadní mingští panovníci, kromě Ťien-wena, osobně vedli armády do boje.\n\nDne 3. srpna pověřil svého mladšího bratra Ču Čchi-jüa prozatímní správou Pekingu a 4. srpna vyrazil z Pekingu. Do Süan-fu přibyl po sedmi dnech, zdržen bouří. Na tažení císaře doprovázelo na 20 zkušených generálů, vesměs držitelů šlechtických titulů, a stejný počet vysoce postavených úředníků, doprovázených stovkami níže postavených hodnostářů. Počet zmobilizovaných vojáků není znám, obvykle je uváděno půl miliónu, což je ale přehnaný odhad jednoho soudobého zdroje, skutečný počet byl výrazně nižší. I za optimálních podmínek by bylo obtížné armádu zásobovat, jednotky však byly narychlo shromážděné, špatně připravené a nekompetentně vedené. Mnozí z císařova okolí ho prosili, aby se vrátil, ale Wang Čen radil pokračovat. Ta-tchungu císař dosáhl 18. srpna. Na cestě zemřelo více vojáků hlady než v důsledku srážek s mongolskými oddíly. O dva dny později Jing-cung vydal příkaz k návratu. V Süan-fu se 30. srpna dozvěděl, že zadní voj byl Mongoly poražen a pomocný oddíl 40 tisíc mužů zcela zničen. Další večer se utábořil v poštovní stanici Tchu-mu, bez zdroje vody.\n\nRáno 1. září dvacet tisíc Mongolů zaútočilo a mingskou armádu rozdrtilo. Hladoví a žíznící mingští vojáci prakticky nekladli odpor. Zachránilo se jen několik hodnostářů, zahynul Wang Čen, dva vévodové, dva markýzi, pět hrabat, několik generálů a stovky úředníků. Později po znovuobsazení oblasti v ní mingské oddíly posbíraly desítky tisíc střelných zbraní a zbrojí a mnoho dalšího vybavení. Mongolové překvapení vlastním úspěchem se pokusili využít zajatého císaře k obsazení Süan-fu a Ta-tchungu, ale neuspěli. Neuspěli ani při pokusu o dobytí Pekingu a listopadu 1449 se vrátili do stepi. Mingská vláda obnovila hranici, ale nepodnikla žádnou útočnou akci.\n\nPoté, co zpráva o zajetí císaře dospěla do Pekingu, Jing-cungova matka, císařovna vdova Sun, přikázala prohlásit císařova dvouletého syna Ču Ťien-šena korunním princem s tím, že císařův bratr Ču Čchi-jü bude spravovat zemi. Úředníci požadovali potrestání stoupenců Wang Čena, podle nich zodpovědného za katastrofu. Ču Čchi-jü odmítl, načež úředníci v hněvu dva Wangovy spojence ubili holemi k smrti. Na naléhání Jü Čchiena poté Ču Čchi-jü souhlasil s konfiskací Wang Čenova jmění a popravou příbuzných. Jü Čchien se stal ministrem války a stabilizoval situaci, když zorganizoval obranu Pekingu pomocí nové armády. Zatím 17. září Ču Čchi-jü nastoupil na trůn jako císař Ťing-tchaj. Zajatého bratra prohlásil bývalým císařem (, \"tchaj-šang chuang-ti\", doslova „nejvyšší císař“).\n\nNový Ťing-tchajův režim se snažil zdiskreditovat selhavšího bývalého vládce. Pohraniční velitelé byli upozorněni, že s ním nemají navazovat kontakt. Esen nabídl jeho propuštění a vyslal do Číny dvě delegace dohodnout okolnosti excísařova návratu, ale podařilo se mu Jing-cunga vrátit až v září 1450. V zajetí císař zůstal dvanáct a půl měsíce, Ojraté se k němu chovali korektně a do Číny se vrátil jako jejich přítel.\n\nVláda úředníkům zakázala Jing-cunga uvítat, 20. září ho Ting-tchaj přivítal u brány Zakázaného města a přidělil mu k ubytování palác Nan-čcheng na jihovýchodě Zakázaného města. Zde Jing-cung strávil následujících šest a půl roku, prakticky jako vězeň. Žily tam s ním jeho manželky; narodili se mu tehdy tři synové (pátý až sedmý). Zásobování však bylo ubohé. Každoročně o Jing-cungových narozeninách úředníci žádali o povolení pogratulovat mu, vláda vždy odmítla.\n\nNáhle v noci 11. února 1457 ticho Nan-čchengu přerušili vojáci, kteří vyrazili bránu, vtrhli do budovy, oznámili excísaři, že je opět císařem a přivedli ho do trůnního sálu. Puč připravila malá skupinka v čele s eunuchem-generálem Cchao Ťi-siangem a generály Š’ Chengem, Čang Jüem a stratégem Sü Jou-čenem. Vpád do Nan-čchengu provedlo 400 mužů, vesměs Mongolů. Později se zapojilo celkem 2800 mužů, přičemž jedna polovina provázela císaře a druhá obsadila strategická místa Pekingu. S Jing-cungem se spiklenci spojili dva dny předem (podle jiné verze byl převrat pro něj překvapením).\n\nOrganizátory puče císař vyznamenal a povýšil. Jakmile si však upevnil pozici v čele vlády, postupně je jednoho po druhém odstavil. Sü Jou-čena odvolal v srpnu 1457, Š’ Cheng zemřel ve vězení v únoru 1460, Cchao Ťi-siang byl i s rodinou popraven pro zradu v srpnu 1461. Naopak bezprostředně po uchopení moci právě tito muži organizovali čistky Ťing-tchajových stoupenců, podezíraných z neloajality vůči novému režimu, přičemž mnozí byli popraveni nevinně, například Jü Čchien. Také sesazený císařův bratr byl nejspíše uškrcen a jeho památka haněna. Naopak Wang Čenovi se dostalo oficiálního pohřbu, sochy v klášteře Č’-chua s’ a posmrtného jména Ťing-čung (, doslova „Vyznamenán za věrnost“). Kvůli čistkám byl režim Jing-cunga velmi nepopulární. Císař se pokusil vylepšit svůj obraz tím, že doplnil velký sekretariát všeobecně respektovanými učenci Süe Süanem a Li Sienem. Koncem června 1457 Š’ Cheng a Cchao Ťi-siang usoudili, že už nepotřebují spolupráci Sü Jou-čena (který vedl sekretariát), a prosadili jeho zatčení a vypovězení do Jün-nanu. Na protest rezignovali Süe Süan a ministr trestů Süan Ni.\n\nVzájemné obviňování a zatýkání vyústilo začátkem roku 1460 v smrt Š’ Chenga. Cchao Ťi-siang pak s adoptovaným synem Cchao Čchinem z obavy ze stejného osudu naplánovali vzpouru. Generál Cchao Čchin v čele jím vedených mongolských oddílů povstal v srpnu 1461. Bezprostředním důvodem vyhrocení situace byla smrt příslušníka císařské gardy vyšetřujícího Cchaovy ilegální obchodní transakce s Mongoly. Povstalecké jednotky vedené Cchaem zapálily západní i východní bránu císařského města (brzy po začátku bojů je uhasil déšť) a zabily několik ministrů, než je vládní oddíly donutily se vzdát. Po porážce vzpoury spáchal Cchao Čchin sebevraždu.\n\nPo potlačení Cchaovy vzpoury se poměry ve vládě vrátily do klidných kolejí, sekretariát řídil Li Sien podporovaný Pcheng Š’em, vnějšímu dvoru pak dominoval ministr státní správy Wang Ao, který dbal na kvalitu úředníků. Vláda byla v následujících letech stabilní; ministři a velcí sekretáři zůstávali v úřadě do smrti nebo odchodu na odpočinek.\n\nI tak v zákulisí propukaly ostré potyčky mezi rodáky ze severu a jihu Číny. Do roku 1449 byli zvýhodňováni seveřané, což kritici připisovali proseverskému zaujetí Wang Čena. Naopak za Ťing-tchaje v letech 1449–1457 udělali kariéru mnozí jižané. Po restauraci vliv rodáků z jihu klesl. Jing-cung totiž závisel na radách velkého sekretáře Li Siena, původem z Che-nanu, který byl považován za vůdce severní strany a zvýhodňoval seveřany při jmenováních.\n\nJing-cung ve svém druhém období aktivně řídil vládu, vstával brzy a denně se věnoval státním záležitostem a vyřizování korespondence. Byl soucitný a proto nedlouho před smrtí přikázal zrušení zvyku sebevražd konkubín po smrti jejich muže. Také (roku 1457) dal svobodu Ču Wen-kuejovi, synu císaře Ťien-wena (vládl 1398–1402), vězněnému v Nankingu od svržení jeho otce roku 1402.\n\nJing-cung zemřel po krátké nemoci 23. února 1464. Nastoupil po něm jeho nejstarší syn Ču Ťien-šen jako císař Čcheng-chua. Vztahy mezi Jing-cungem a Ču Ťien-šenem nebyly příliš dobré, otec pochyboval o synově způsobilosti k vládnutí a až velcí sekretáři v čele s Li Sienem ho přesvědčili, že má zachovat nástupnictví nejstaršího syna.\n\nCísař Jing-cung měl celou řadu manželek, titul císařovny nosila paní Čchien, se kterou se oženil roku 1442. Po smrti Jing-cunga nosila titul císařovna vdova Cch’-i, zemřela roku 1468. Císařovna Čchien zůstala bezdětná, proto po něm nastoupil Ču Ťien-šen, syn paní Čou, jedné z vedlejších manželek Jing-cunga. Paní Čou byla po nástupu svého syna na trůn obdařena hodností císařovny vdovy, ale přesto žárlila na paní Čchien. Zemřela roku 1504.\n\n\n"}
{"id": "513437", "url": "https://cs.wikipedia.org/wiki?curid=513437", "title": "USS Enterprise (NCC-1701-D)", "text": "USS Enterprise (NCC-1701-D)\n\nUSS \"Enterprise s registračním číslem NCC-1701-D (běžně označovaná jako Enterprise\"-D) je fiktivní hvězdná loď účinkující v příbězích ze světa Star Treku. Je to pátá loď tohoto jména ve Hvězdné flotile, již od svého zařazení do služby byla vlajkovou lodí Spojené federace planet. Příběhy \"Enterprise\"-D byly natočeny jako seriál \"\", jednorázově se objevila v epizodách „Poslání“ seriálu \"\" a „Toto jsou cesty…“ seriálu \"\"; velkou roli tato loď hrála ve filmu \"\".\n\nJedná se o loď třídy \"Galaxy\" určenou pro dlouholeté mise, takže se na palubě nacházeli i rodinní příslušníci posádky. \"Enterprise\"-D byla vypuštěna roku 2363 a zničena v roce 2371 po klingonském útoku u planety Veridian III.\n\nDesign \"Enterprise\"-D vytvořil Andrew Probert, který se na konci 70. let 20. století podílel také na designu modernizované původní \"Enterprise\" představené ve snímku \"\".\n\nPro natáčení pilotní epizody \"Nové generace\" s názvem „Střetnutí na Farpointu“ (1987) vytvořil tým z Industrial Light & Magic pod vedením Easea Owyeunga dva modely, jeden o délce šest stop (přibližně 1,8 metru) a druhý, který byl dlouhý dvě stopy (0,6 m). Oba byly využity rovněž v prvních dvou sezónách seriálu. Pro třetí řadu \"Nové generace\" postavil Greg Jein upravený třetí model o délce čtyři stopy (1,2 m). Původní šestistopý model byl využíván při filmování oddělení primárního a sekundárního trupu lodě, následně byl v ILM upraven pro natáčení filmu \"Star Trek: Generace\". V říjnu 2006 byla tato replika prodána na aukci v domě Christie's za 576 000 dolarů společně s dalšími rekvizitami ze Star Treku.\n\nPro film \"Star Trek: Generace\" z roku 1994 vznikl rovněž počítačový model \"Enterprise\"-D. Ten byl posléze upraven v programu LightWave 3D a využit pro záběry různých lodí třídy \"Galaxy\" v seriálech \"Star Trek: Stanice Deep Space Nine\" a \"\".\n\n\"Enterprise\"-D byla postavena v docích Utopia Planitia na orbitě Marsu jako třetí loď třídy \"Galaxy\". Do služby byla zařazena roku 2363, jejím velícím důstojníkem se stal zkušený kapitán Jean-Luc Picard. Následujícího roku se nová loď vydala na svoji první misi k základně Farpoint, při které se dostala do prvního kontaktu s bytostí Q (viz pilotní dvojepizoda „Střetnutí na Farpointu“).\n\nV následujících sedmi letech prošla \"Enterprise\"-D a její posádka množstvím dobrodružství, která byla natočena jako televizní seriál \"\". Loď pod vedením kapitána Picarda a komandéra Rikera prvně kontaktovala (kromě výše zmíněného Q) množství ras, druhů a civilizací včetně Borga. Mezi další známé příběhy se řadí překročení warp rychlosti 10 při pokusech s motory, ukradení a navrácení lodě rasou Binarů či obrana Federace během borgské invaze, při které byla loď vážně poškozena a po níž následovala její oprava a modernizace (refit). \"Enterprise\"-D se rovněž dostala do časové smyčky, dovezla důstojníky a runabouty na nově zřízenou stanici Deep Space Nine či byla jednou z prvních lodí Federace, jež použila maskovací zařízení.\n\nNěkolikrát se loď rozdělila na primární (talíř s impulsními motory) a sekundární modul (s warp pohonem). V epizodách „Střetnutí na Farpointu“ a „Arzenál svobody“ byli v primárním modulu evakuováni civilisté, zatímco sekundární trup letěl do bitvy. V díle „To nejlepší z obou světů“ k tomuto manévru došlo, aby loď měla převahu v konfliktu. Naopak ve filmu \"\" posloužila talířová sekce jako záchranný člun, neboť v něm byla evakuována posádka.\n\n\"Enterprise\"-D byla zničena roku 2371 (viz film \"Star Trek: Generace\") při útoku klingonského Dravce, kterému velely Durasovy sestry. Loď měla vyřazené štíty a došlo k takovému poškození, že warp jádro bylo protrženo. Celá posádka byla evakuována do primárního modulu, který se od motorové sekce oddělil a odletěl do bezpečné vzdálenosti. Nárazová vlna výbuchu talířovou sekci odhodila do atmosféry planety Veridian III, kde ztroskotala. Celý tento incident proběhl s malými ztrátami na životech.\n\nV alternativní realitě, jež byla představena v epizodě „Všechno dobré...“, existovala \"Enterprise\"-D ještě v roce 2395, kdy se stala osobní vlajkovou lodí admirála Rikera. Mezitím podstoupila nejrůznější přestavby a modernizace, byla například přidána třetí warp gondola.\n\n\n"}
{"id": "513439", "url": "https://cs.wikipedia.org/wiki?curid=513439", "title": "Ťing-tchaj", "text": "Ťing-tchaj\n\nCísař Ťing-tchaj (; 21. září 1428 – 14. březen 1457) vlastním jménem Ču Čchi-jü () z dynastie Ming vládl od roku 1449 říši Ming. Nastoupil po svém starším bratru, císaři Jing-cungovi, zajatém Mongoly. Po převzetí vlády s novým rokem vyhlásil éru „Zářivé jistoty“, \"Ťing-tchaj\". Název éry je používán i jako jméno císaře. V únoru 1457 byl svržen palácovým převratem vedeným Jing-cungem, o měsíc později zemřel.\n\nRoku 1449 se císař Jing-cung na návrh eunucha Wang Čena osobně postavil do čela armády táhnoucí proti mongolskému vojsku Esena-tajši. V bitvě u pevnosti Tchu-mu byla mingská armáda rozdrcena a císař upadl do zajetí. Vláda i země byla šokována, dvůr nakonec reagoval povýšením císařova bratra Ču Čchi-jüa, pověřeného vedením vládních záležitostí po dobu tažení, na trůn. Nyní již bývalý císař mezitím navázal dobré vztahy s Esenem a roku 1450 byl propuštěn, k moci se však nevrátil – byl držen v domácím vězení v Jižním paláci Zakázaného města.\n\nCísař Ťing-tchaj, podporován prominentním ministrem Jü Čchienem, obnovil infrastrukturu země, byl opraven velký kanál i systém hrází na Žluté řece. Hospodářství prosperovalo a země sílila.\n\nCísař vládl osm let, když onemocněl a počátkem roku 1457 se jeho smrt stala blízkou, odmítl určit dědice (jeho syn a korunní princ zemřel ve čtvrtém roce vlády za nejasných okolností, pravděpodobně otráven). Odstavený Jing-cung využil příležitost a prostřednictvím palácového převratu se v únoru 1457 zmocnil vlády. Ťing-tchaj zemřel o měsíc později.\n\nŤing-tchaj se narodil 11. září 1428, jeho vlastní jméno bylo Ču Čchi-jü, Ťing-tchaj je jméno jeho panovnické éry. Ču Čchi-jü byl druhým synem Süan-teho, v letech 1425–1435 císaře čínské říše Ming. Roku 1435 Süan-te zemřel, poté jeho starší syn Jing-cung nastoupil na mingský trůn a jmenoval Ču Čchi-jüa knížetem z Čcheng.\n\nJako kníže z Čcheng měl v dospělosti Ču Čchi-jü sídlit v Šan-tungu v současném okrese Wen-šang (v městské prefektuře Ťi-ning). Povahou byl spíše plachý, slabý a nerozhodný a nikdy neměl zájem o moc. S bratrem měl přátelský vztah. Patrně z obou důvodů stále zůstával v hlavním městě, i když ve druhé polovině 40. let byl dost starý na přesídlení do Wen-šangu.\n\nV létě 1449 se na severní hranici mingské říše šířil neklid. Koncem července došla do Pekingu zpráva, že Mongolové v čele s jejich faktickým vládcem Esenem v rámci rozsáhlé invaze zaútočili na Ta-tchung. Císař Jing-cung se rozhodl osobně vést tažení proti Mongolům v doprovodu svého důvěrníka Wang Čena a mnoha generálů a úředníků. Dne 3. srpna pověřil Ču Čchi-jüa prozatímní správou Pekingu, přičemž mu přidělil pomocníky zastupující nejdůležitější mocenské skupiny: císařský rod reprezentovala Ťiao Ťing, jedna z Jing-cungových manželek; palácové eunuchy Ťin Jing (vedoucí ředitelství obřadů a v nepřítomnosti Wang Čena nejvýše postavený eunuch); vládu ministr státní správy Wang Č’ a čtvrtým byl velký sekretář Kao Ku. Všechna významnější rozhodnutí měla počkat na císařův návrat.\n\nJing-cung vyrazil do boje 4. srpna. Výsledky měsíčného tažení byly nulové, zato na zpáteční cestě se císařská armáda nechala 1. září zaskočit Mongoly, kteří ji v bitvě u poštovní stanice Tchu-mu rozprášili. Mnoho vyšších velitelů zahynulo, císař Jing-cung padl do zajetí.\n\nSe souhlasem Jing-cungovy matky císařovny vdovy Sun stanul Ču Čchi-jü od 4. září v čele vlády. Císařovna vdova omezila jeho vliv označením jeho pověření za dočasné a 6. září ještě povýšením dvouletého Ču Ťien-šena, nejstaršího syna Jing-cunga, na následníka trůnu.\n\nDne 15. září vedoucí civilní a vojenští představitelé v čele s Jü Čchienem požádali císařovnu vdovu o instalaci Ču čchi-jüa na císařský trůn. Smyslem opatření byla stabilizace vlády a vylepšení pozice mingských úřadů ve vztazích s Mongoly prostřednictvím snížení významu zajatého Jing-cunga. Ču Čchi-jü byl jako jediný dospělý blízký příbuzný zajatého císaře přirozený kandidát. Ču Čchi-jü byl z návrhu vylekaný a odmítal jej. Okolí však jeho chování vidělo jako ryze formální zdráhání, obvyklé v podobných případech. Nakonec ustoupil a 17. (či 22. nebo 23.) září nastoupil na trůn jako císař Ťing-tchaj. Bratra prohlásil „nejvyšším císařem“ (, \"tchaj-šang chuang-ti\"), což byl formálně vyšší, ale pouze čestný titul. Proti nástupu nového císaře protestoval pouze jeden hodnostář, který za to zaplatil životem.\n\nMongolové nezaútočili na Peking bezprostředně po vítězství u Tchu-mu, kdy by patrně uspěli, ale váhali a nechali Číňanům dva měsíce na vzpamatování se z porážky. Mezitím uvedl obranu Pekingu do pořádku nový ministr vojenství Jü Čchien, který fakticky stanul v čele vlády už před jmenováním nového císaře. Mongolové k městu přitáhli až 27. října, ale obléhání vzdali už po čtyřech dnech, když pochopili, že nemají šanci na úspěch.\n\nŤing-tchajova vláda odmítla všechny Esenovy nabídky na vykoupení zajatého excísaře a požadovala jeho bezpodmínečný návrat. Zajatec se pro Mongoly stal spíše obtíží a nakonec ho vrátili bez podmínek. Ťing-tchaj neměl sebedůvěru k ponechání bratra na svobodě, internoval ho v Jižním paláci a izoloval od jakéhokoliv spojení s vládními úředníky. Obava z bratra zastínila zbytek jeho vlády a motivovala i ostražitou politiku vůči Mongolům.\n\nTradiční historikové vyzvihují a chválí Ťing-tchajovu vládu zvláště ve srovnání se špatnými a nekompetentními eunuchy dominujícími předešlému desetiletí. Nicméně moc se jednoduše nepřesunula od eunuchů k úředníkům, i za Ťing-tchaje měli eunuchové nemalý díl moci. Spíše po roce 1449 eunuchové i úředníci spolupracovali k obrození země.\n\nDo určité míry Ťing-tchajův režim navazoval na tradici vlády „tří Jangů“ (spravujících říši od poloviny 20. let do začátku 40. let 15. století), přičemž kontinuitu s jejich režimem ztělesňoval Wang Č’, zastávající v letech 1443–1457 funkci ministra státní správy. Ve čtyřicátých letech byl stálým oponentem Wang Čena, po roce 1449 spolupracoval s Jü Čchienem. V letech 1451–1453 mu v úřadě pomáhal spoluministr Che Wen-jüan, kterého roku 1453 nahradil Wang Ao, jehož vzestup podporoval Jü Čchien. Wang Ao úspěšně řídil obranu Liao-tungu, později velel v Kuang-tungu a Kuang-si; zůstal ministrem státní správy, dokud nezemřel roku 1467 v třiasedmdesáti letech. Široce respektovaní ministři státní správy a jejich pečlivý výběr schopných úředníků přinesl všeobecnou kvalitu administrativy ve třetí čtvrtině 15. století.\n\nŤing-tchajovi ministři zůstávali ve funkci obvykle dlouhá léta. Ministři daní Ťin Lien, obřadů Chu Jing, trestů Jü Š’-jüe a prací Š’ Pchu byli ve funkci po celou dobu jeho vlády. Stálé bylo i vedení kontrolního úřadu (v letech 1445–1454 Čchen I, poté Jang Šan, Wang Wen, Siao Wej-čen, Li Š’) a velitelé armády (Š’ Cheng, eunuchové Cchao Ťi-siang a Liou Jung-čcheng).\n\nMezi důležité stoupence Ťing-tchaje patřili eunuchové Ťin Jing a Sing An. První byl velmi vlivný ve 30. letech, později ztratil moc ve prospěch Wang Čena. Za Ťing-tchaje se stal vedoucím ředitelství obřadů, ale kvůli podpoře návratu Jing-cunga byl roku 1450 uvězněn. V čele eunuchů pak stanul Sing An, který hrál důležitou roli ve vyjednáváních o návratu Jing-cunga a ve výměně korunního prince roku 1452. Oba zmínění eunušští generálové (Cchao Ťi-siang a Liou Jung-čcheng) hráli roku 1453 velkou roli ve vojenské reformě. Naproti tomu velcí sekretáři (Čchen Sün a Kao Ku) nestáli za Ťing-tchaje mezi výraznými politiky.\n\nPřes personální stabilitu nebyla vládnoucí skupina prosta sporů. V letech 1451–1452 se Jü Čchien, nejvlivnější osoba v Pekingu, dostal do ostrého konfliktu se Š’ Chengem kvůli zneužití moci a korupci ze strany Š’ Chenga a jeho rodiny. Císař nebyl schopen spor uklidnit, dokud v letech 1454–1455 Jü Čchien neonemocněl a neztratil velkou část svého vlivu.\n\nRoku 1451, poté co pominulo bezprostřední nebezpečí, začal Jü Čchien s vojenskou reformou. Nejdříve vybral z vojsk na severovýchodě 100 tisíc vojáků, které rozdělil do pěti výcvikových oddílů (\"tchuan-jing\"); roku 1452 k nim přidal ještě 50 tisíc vojáků a vytvořil deset výcvikových jednotek. Dále zreorganizoval systém velení pekingské posádky. Původně bylo velení rozděleno mezi generály a eunuchy a každý ze tří velkých výcvikových táborů (pro pěchotu, jízdu a střelné zbraně) byl zcela samostatný pod vlastním velením. Avšak oddíly z různých táborů nebyly zvyklé spolupracovat. Jü Čchien podřídil každý tábor jednomu veliteli a celou posádku nejvyššímu veliteli. Současně dozor na posádkou odebral eunuchům. Výsledkem byl vznik jednotného velení a větší role pekingských generálů v řízení výcvikových táborů. Nové uspořádání výcvikových táborů bylo mezi různými mingskými systémy velení ojedinělé tím, že generálové řídící výcvik veleli týmž vojákům i v boji.\n\nKvůli nedostatku mužů a nepoužitelnosti většiny dědičných vojáků se po roce 1449 rozšířila dříve jen ojedinělá praktika najímání vojáků za mzdu z řad rolnického a/nebo městského obyvatelstva. Najatým vojáků se říkalo \"ping\", v kontrastu k dědičným vojákům \"ťün\".\n\nPo návratu Jing-cunga k moci roku 1457 byl Jü Čchien popraven a jeho reformy zrušeny.\n\nŠan-tung postihl roku 1450 hladomor, dešti a chladným počasím těžce trpěly v letech 1452–1454 provincie severní Číny i dolní tok Jang-c’-ťiang. Na severu Číny bylo sucho roku 1455 následováno dešti léta 1456. Pomoc obyvatelstvu a nedoplatky daní vyprázdnily státní pokladnu.\n\nRoku 1453 byl zrušen zákaz používání mincí v obchodě. Od poloviny 50. let 15. století začaly z pekingských trhů ilegální soukromé mince z Ťiang-nanu vytlačovat staré Jung-leho mince. Občas se objevující návrhy bojovat se soukromou mincí obnovením státní výroby byly odmítnuty, neoficiální sítě ilegálních mincoven proto prosperovaly.\n\nVláda věnovala pozornost regulaci Žluté řeky, naléhavé po velkých povodních a změnách toku roku 1448, po nichž řeka tekla do moře jak severně, tak jižně od poloostrova Šan-tung. Kromě toho změny toku Žluté řeky přinesly problémy v zásobování Velkého kanálu vodou. Pokusy o nápravu situace a opravy v letech 1449–1452 nepřinesly výsledek. Roku 1453 Sü Jou-čen, který upadl do nemilosti v krizi roku 1449, kdy navrhoval přesun hlavního města z Pekingu do Nankingu, předložil plán na znovuvýstavbu hrází a kanálů. Během dvou let provedl silami až 58 tisíc dělníků komplexní opravy hrází a vyhloubení stokilometrových kanálů. Jeho dílo úspěšně odolalo velké povodni roku 1456 a sloužilo desítky let.\n\nTradiční historie vnímá 50. léta především ve světle soupeření dvou císařských bratrů, nicméně marxisté připomínají především třídní konflikty. Trvalá nespokojenost obyvatelstva vyvolávala povstání, která zaměstnávala armádu po většinu 50. let. Do roku 1452 doznívala povstání ve Fu-ťienu a Če-ťiangu. V provinciích Kuang-tung a Kuang-si rostla svévole nečínských obyvatel (kmenů Miao a Jao), dokud je v letech 1452–1453 rázně nepotlačil Wang Ao. V letech 1450–52 se bouřili Miaové a Jaové v Kuej-čou a Chu-kuangu. V letech 1453–56 trvaly nepokoje ve Fu-ťienu, Chu-kuangu, S’-čchuanu a Če-ťiangu. Celá 50. léta trvaly ozbrojené srážky v Kuang-tungu, kde úřady proti povstalcům mobilizovaly loajální kmeny. Proti mingské vládě se vesměs bouřily nečínské národy, případně čínští horníci a bezzemci v okrajových oblastech provincií, nejhustěji osídlené regiony zachovávaly klid.\n\nCelkově byla vláda Ťing-tchaje dobou úspěšných reforem a obnovy stability dosažené schopnými ministry. V oblasti kultury éra Ťing-tchaj vynikla zvláště rozvojem zdobení technikou drátkového emailu (cloisonné), která se od té doby v čínštině nazývá \"ťing-tchaj-lan\" (, doslova „modrá [barva éry] Ťing-tchaj“).\n\nTrvalým politickým problémem Ťing-tchajovy vlády byl osud Jing-cunga a otázka nástupnictví. Přestože byl Jing-sung izolován, ve vládě měl stále příznivce, např. ministra obřadů Chu Jinga. Obvykle by císařovi oponenti museli opustit úřady, císař však váhal s řešením zmíněných problémů a ponechal je ve vládě.\n\nKorunním princem byl od roku 1449 nejstarší syn Jing-cunga. Císař se však po čase rozhodl uchovat trůn pro své potomstvo. Pro svůj plán postupně získal dostatečnou podporu, dílem uplácením, dílem zastrašováním, a 20. května 1452, i přes trvající opozici velkých sekretářů a některých dalších úředníků, dosavadního následníka jmenoval knížetem z I a svého syna Ču Ťien-ťiho korunním princem. Týž den byla sesazena císařovna Wang a nahrazena následníkovou matkou paní Chang. Toto zjevné hájení osobních zájmů oslabilo císařovu prestiž.\n\nČu Ťien-ťi zemřel už roku 1453 a jeho matka roku 1456. Jiného syna císař neměl a nový korunní princ už nebyl jmenován. Někteří, jako ředitel na ministerstvu obřadů Čang Lung († 1484) a cenzor Čung Tchung († 1455) navrhli znovunastolení Jing-cunga, za což byli uvěznění, Čung Tchung a někteří další zemřeli na následky bití. Poté ambiciózní muži u dvora a ve vládě začali organizovat spiknutí ve prospěch Jing-sunga.\n\nSpiknutí vedli Š’ Cheng, Cchao Ťi-siang, Sü Jou-čen a Čang Jüe. Příležitost se našla, když koncem roku 1456 císař onemocněl, takže několik dní neuděloval audience a zrušil i obřady Nového roku 1457. Žádost o jmenování následníka zůstala bez odpovědi, dvůr se připravoval v atmosféře úzkosti na císařovu smrt. Ráno 11. února 1457 spiklenci vytáhli Jing-cunga z jeho rezidence a posadili na trůn, k překvapení hodnostářů přišlých na ranní audienci. Jing-cung ihned provedl změny ve vládě – spiklence povýšil, dosavadní vedoucí osobnosti odvolal. Někteří ze stoupenců ťing-tchajova režimu byli zabiti, jako Jü Čchien, Wang Wen a tři vysoce postavení eunuši.\n\nŤing-tchaj byl degradován na knížete z Čcheng. Z nemoci se neuzdravil a zemřel 14. března 1457. Možná byl zavražděn. Dostal posmrtné jméno Li („Rebel“) a byl pohřben mimo areál císařských mauzoleí, u Jü-čchüan-šan. Někteří úředníci navrhovali i zrušení jeho panovnické éry, stejně jako byla zrušena éra Ťien-wen, ale Jing-cung nesouhlasil. Až roku 1475 – za vlády císaře Čcheng-chuy – dostal Ťing-tchaj posmrtné jméno jméno – Kung-ting kchang-žen ťing chuang-ti (), kratší než u ostatních císařů. Chrámové jméno Taj-cung () obdržel v polovině 17. století od panovníka dynastie Jižní Ming v Nankingu.\n\nCísař Ťing-tchaj měl vícero manželek, titul císařovny postupně nosily dvě z nich:\n\nPo smrti Ťing-tchaje bylo jeho konkubínám přikázáno spáchat sebevraždu, ale sesazená císařovna Wang žila dál mimo palác. Údajně ji chránil její synovec, nyní opět následník a pozdější císař Čcheng-chua, který ji umožnil vzít si své cennosti. Jing-cung jí poté nechal prohledat dům a zabavil 200 tisíc \"liangů\" stříbra a další poklady. Zemřela v lednu 1507, dostala posmrtné jméno Čen-chuej ťing chuang-chou (). Pohřbena je v mauzoleu svého muže.\n\nKromě jediného syna měl Ťing-tchaj též dceru (podle \"Ming-š’\" dvě), princeznu Ku-an () roku 1469 provdanou za Wang Siena (, † 1514), pravnuka Wang Ťiho.\n\n"}
{"id": "513441", "url": "https://cs.wikipedia.org/wiki?curid=513441", "title": "Čcheng-chua", "text": "Čcheng-chua\n\nCísař Čcheng-chua (; 9. prosinec 1447 – 9. září 1487) vlastním jménem Ču Ťien-šen (), od roku 1457 Ču Ťien-žu () z dynastie Ming vládl v letech 1464–1487 mingské Číně. Nastoupil po svém otci, císaři Jing-cungovi. Po převzetí vlády s novým rokem vyhlásil éru „Úplné změny“, \"Čcheng-chua\". Název éry je používán i jako jméno císaře.\n\nNarodil se jako Ču Ťien-šen císaři Jing-cungovi roku 1447. O dva roky později byl jeho otec v bitvě u Tchu-mu zajat Mongoly, sesazen a po návratu ze zajetí novým císařem Ťing-tchajem, mladším bratrem Jing-cunga, odsunut do ústraní v domácím vězení. V době otcova zajetí byl Ču ťien-šen jmenován korunním princem, po třech letech však o postavení následníka trůnu přišel. Až po Ťing-tchajově svržení a smrti roku 1457 se Jing-cung vrátil na trůn a Ču Ťien-šen, nyní přejmenovaný na Ču Ťien-žua, se opět stal korunním princem.\n\nNa trůn nastoupil po otci v únoru 1464 v šestnácti letech. V prvních letech vlády zavedl novou politiku zahrnující snížení daní a posílení moci státu. Nicméně po čase se kladný účinek změn vyčerpal a v posledních letech jeho panování začali v Zakázaném městě dominovat eunuchové, nechvalně známí Wang Č’ a Liang Fang. Pozitivní prvky císařovy vlády byly postupně negovány jeho tendencí ke zvýhodňování oblíbenců namísto povyšování schopných. To vedlo k rozšíření korupce a obohacování protekcionářů na úkor státní pokladny. Po celé zemi vypukly rolnické revolty, ale byly rázně potlačeny. Císař vládl více autokraticky než jeho předchůdci, když posílil tajnou policii sledující nálady v zemi.\n\nNa císaře měla velký vliv Wan Čen-er, palácová dáma starší než on. Stala se jeho oblíbenou ženou zejména po porodu syna roku 1464; dítě brzy zemřelo, ale paní Wan si udržela moc nad císařem i nad jeho harémem – s věrnými eunuchy nutila ostatní ženy k potratům, otěhotněly-li s císařem, nevyhýbala se ani otrávení matek i dětí, pokud porodily. Až roku 1475 se císař mohl dozvědět o existenci svého pětiletého syna Ču Jou-tchanga, do té doby přežívajícího v utajení.\n\nČcheng-chua se považoval za velkého válečníka a věnoval armádě velkou pozornost. V boji proti Mongolům dosáhla v 70. letech 15. století reorganizovaná mingská vojska podstatných vítězství, prvních od roku 1449. Budovaly se obranné zdi v Šen-si a Šan-si, základ dochované Velké čínské zdi. Ve spojení s Koreou Číňané úspěšně válčili s džürčenskými kmeny ve východním Mandžusku.\n\nČcheng-chua zemřel roku 1487 po třiadvaceti letech vlády, na trůn po něm nastoupil Ču Jou-tchang jako císař Chung-č’.\n\nČcheng-chua se narodil 9. prosince 1447, jeho vlastní jméno bylo Ču Ťien-šen, Čcheng-chua bylo jméno jeho panovnické éry. Byl nejstarším synem císaře Jing-cunga a jedné z jeho vedlejších manželek, paní Čou.\n\nRoku 1449 byl jeho císařský otec zajat Mongoly v bitvě u Tchu-mu. Poté v čele vlády prozatímně stanul mladší bratr zajatého císaře Ču Čchi-jü a současně byl Ču Ťien-šen prohlášen následníkem trůnu. O několik dní později se Ču Čchi-jü stal císařem, znám je jako císař Ťing-tchaj. Roku 1450 Mongolové zajatého Jing-cunga vrátili Číňanům, ale Ťing-tchaj ho uvrhl do domácího vězení. Ču Ťien-šen zůstal následníkem do roku 1452, kdy byl degradován na knížete z I (). Žil oddělen od rodičů ve špatných materiálních podmínkách a pod tlakem situace začal koktat. Nový následník, jediný syn Ťing-tchaje, však zemřel už roku 1453. Nástupnická otázka zůstala otevřená a pozice Ču Ťien-šena nejistá, dokud koncem roku 1456 Ťing-tchaj neonemocněl. Nejistotu využili stoupenci Jing-cunga, kteří v únoru 1457 provedli převrat a dosadili Jing-cunga zpět na trůn.\n\nČu Ťien-šena 1. března 1457 otec jmenoval korunním princem. Současně mu změnil jméno z Ťien-šen na Ťien-žu, patrně protože původní jméno vybrané roku 1449 Ťing-tchajem bylo pro Jing-cunga nepřijatelné.\n\nČu Ťien-šen byl malíři zobrazován jako spíše robustně stavěný, s plnými tvářemi, bystrýma očima, velkými ušními lalůčky a zastřiženým knírem a bradkou. Stejné středoasijské rysy jsou vidět na portrétech jeho předků až po prapraděda. Jeho syn a nástupce, přestože také bradatý, byl drobnější a i další císaři byli jižního gracilního typu. Jako dítě Ču Ťien-šen reagoval pomalu a navíc koktal. Jing-cung měl proto pochybnosti o jeho inteligenci a schopnosti vládnout, nicméně velcí sekretáři (především Li Sien) ho přiměli k zachování nástupnictví pro nejstaršího syna.\n\nJing-cung zemřel 23. února 1464. Následující den byla jmenována dvanáctičlenná císařská rada, která měla projednávat vládní politiku a radit mladému císaři. V radě bylo šest úředníků: velký sekretář Li Sien, ministr státní správy Wang Ao, ministr daní Nien Fu, velký sekretář Pcheng Š’, ministr vojenství Ma Ang (1399–1476) a velký sekretář Čchen Wen (1405–1468), čtyři eunuchové: Liou Jung-čcheng, Sia Š’, Fu Kung, Niou Jü a dva vojáci: Sun Ťi-cung, markýz z Chuej-čchang, a Sun Tchang, markýz z Chuaj-ning. Na trůn Čcheng-chua usedl 28. února 1464.\n\nPři převzetí vlády už byl pod vlivem své oblíbenkyně Wan Čen-er, původně služebné jeho babičky, císařovny Sun, a plnil jí jakákoli přání. Inteligentní a cílevědomá Wan byla zprvu jeho chůvou, později konkubínou. Při nástupu Čcheng-chuy na trůn jí bylo 34 let, dvakrát více než sedmnáctiletému císaři.\n\nKonflikty mezi ženami uvnitř Zakázaného města se nepříznivě odrazily na císařově prestiži. První incident nastal hned v den nástupu na trůn, když vzplanula diskuze nad titulem Jing-cungovy vdovy, císařovny Čchien. Podle řádů měla dostat titul císařovna vdova (\"chuang-tchaj-hou\"), ale císařova vlastní matka paní Čou si tentýž titul nárokovala také. Byla sice jen druhořadou manželkou Jing-cunga, ale nyní matkou panujícího císaře, a proto požadovala stejný status jako excísařovna Čchien. Paní Čou argumentovala též svou věrností Jing-cungovi, za kterou zaplatila strádáním s ním v domácím vězení v letech 1450–1457.\n\nV konfliktu mezi matkou a nevlastní matkou císař nechal úředníky vyjádřit jejich mínění a tajně je k tomu povzbuzoval, otevřeně však jednal se zdánlivou neochotou. Na návrh Pcheng Š’a a Li Siena dostaly obě titul \"chuang-tchaj-hou\", ale císařovna Čchien s přidanými před ním znaky \"Cch'-i\" (, „laskavá“). Paní Čou to vnímala jako diskriminaci a soustavně tlačila na své zrovnoprávnění. Mladý císař od hádajících se císařoven utíkal k paní Wan.\n\nPo nástupu na trůn si Čcheng-chua vzal za císařovnu paní Wu, která se však vzápětí dostala do konfliktu s paní Wan a požadovala její bičování za nezdvořilost. Měsíc po svatbě proto panovník císařovnu zavrhl a zbavil titulu. Žila pak v ústraní v Zakázaném městě ještě 45 let. Ještě téhož roku 1464 se novou císařovnou stala paní Wang, která si dávala pozor, aby paní Wan nezkřížila cestu. Zůstala bezdětná a uchránila se tak její nepřízně.\n\nRoku 1466 paní Wan porodila císařovi syna a obdržela hodnost „urozená dáma“ (\"kuej-fej\"). Jejich syn do roka zemřel a další děti neměla, ale ostře císaře střežila a ostatní ženy nutila k potratům, aby jejich případný syn neohrozil její postavení. O několik let později měl císař syna od jiné konkubíny, jmenoval ho v prosinci 1471 následníkem, ale dítě brzy zemřelo. Historikové se všeobecně domnívají, že v jeho smrti měla prsty paní Wan.\n\nDvůr a vláda byli hluboce znepokojeni chybějícím dědicem a vlivem paní Wan, úředníci ji v podáních císaři kritizovali, císař je však odmítal s tím, že se vměšují do jeho soukromých záležitostí. Až když si v červnu 1475 povzdechl, že v osmadvaceti letech ještě nemá dědice, přítomný eunuch ho impulsivně upozornil na existenci pětiletého syna vychovávaného excísařovnou Wu.\n\nCísař měl totiž o několik let dříve aférku s dívkou z Kuang-si příjmením Ťi, patrně jaoskou zajatkyní přivedenou do paláce kolem roku 1467. Roku 1469 se seznámila s císařem a otěhotněla. Paní Wan těhotenství odhalila, ale eunuchové nesplnili její příkaz k podání prostředku vyvolávajícího potrat a místo toho matku skryli v komnatách excísařovny Wu, kde 30. července 1470 porodila chlapce. Následujících pět let matka i dítě žili ve skrytu u paní Wu.\n\nNadšený císař syna uznal, dal mu jméno Ču Jou-tchang a přemístil ho do bezpečí pod ochranu císařovny vdovy Čou. O měsíc později paní Ťi zemřela za podezřelých okolností. Císař se poté odstěhoval z paláce obývaného paní Wan a svého dědice před paní Wan chránil. Císařovna vdova Čou následníka dokonce varovala, aby při návštěvách paní Wan nic nejedl ani nepil.\n\nCísař po roce 1475 evidentně žil nezávisleji na paní Wan, protože v letech 1476–1487 mu pět žen dalo jedenáct synů a šest dcer. Přestože císař s ní nadále nežil, jeho oddanost vůči ní nepolevila a snad ji podporou jejích činností chtěl kompenzovat svou nepřítomnost. V druhé polovině své vlády totiž jen zřídka omezoval její aktivity, často ilegální. Její agenti se angažovali v Jün-nanu v těžbě mědi, stříbra, zlata a drahokamů, v zahraničním obchodu, lovu perel v Kuang-tungu, výběru daní na dolním toku Jang-c’-ťiang, obchodu se solí. Roku 1483 si jeden z eunuchů při nákupu starožitností v Su-čou vedl tak arogantně, že místní úředníci a džentry skoro sáhli po zbraních. Poté, co se císař dozvěděl o jeho nepřístojnostech, nechal ho popravit. Její hlavní eunuch Liang Fang řídil císařský sklad v Pekingu, což mu dávalo možnost prodejem zboží za přemrštěné ceny zakrývat prodej úřadů organizovaný paní Wan.\n\nPřese všechny stížnosti císař paní Wan nijak nepotrestal. Naopak trestal úředníky protestující proti jejímu zneužívání moci, nepřiměřeným výdajům a korupci, takže si podržela nemalý vliv až do své smrti roku 1487.\n\nJiným nechvalně známým eunuchem éry Čcheng-chua byl Wang Č’, původem Jao zajatý a vykastrovaný během protipovstaleckých tažení 60. let. Dostal se mezi služebníky paní Wan, měl však jen nevýznamné posty, dokud nebyl roku 1477 postaven do čela Západního křídla (\"Si-čchang\"), tajné policie doplňující již dlouho existující Východní křídlo. Záhy se dostal do sporu s velkým sekretářem Šang Luem a ministrem vojenství Siang Čungem a dosáhl jejich odvolání. Tehdy se ve funkcích drželi jen ti, kteří těsně spolupracovali s paní Wan, nebo ti co se stáhli a mlčeli. Wang Č’ terorizoval elitu metropole několik let, než byl roku 1482 odeslán z Pekingu na inspekci pohraničních vojsk. Roku 1483, poté, co důvěru císaře získala obvinění předložená jeho konkurentem z Východního křídla, ho císař přeložil do oddílu strážícího císařské hrobky v Nankingu.\n\nPo desetiletích deprese se ve druhé polovině 15. století ekonomika Číny i okolních zemí začala vzpamatovávat. Bodem obratu byl růst těžby drahých kovů od 60. let. Těžba se zvedla mírně v Číně, jihovýchodní Asii, západní Africe a podstatně v Evropě. To vedlo k růstu dovozů východního zboží (pepře, koření, porcelánu) do střední Asie, na Blízký východ a do Evropy. V Číně se opětně rozběhly porcelánky v Ťing-te-čenu, obchod na jihovýchodním pobřeží vzkvétal. Mingská keramika se nejen vrátila na asijské a africké trhy, ale v 80. letech 15. století se dostala až do Evropy. Ťingtečenské výrobky éry Čcheng-chua patří designem i zdobením mezi nejlepší porcelán mingské éry. Zvláštní význam má rozvoj polychromie (\"tou-cchaj\", , doslova „soupeření barev“), v následujícím století obdivované a napodobované.\n\nObchod podpořilo i zrychlení dopravy, když po velkých záplavách ve střední a jižní Číně roku 1465 nastoupila vlna výstavby mostů. Rozvíjelo se hedvábnictví; v 70. a 80. letech 15. století se výroba hedvábí v Ťiang-nanu přesunula s měst na venkov, takže v okolí jezera Tchaj-chu se doslova v „každé vesnici“ tkalo hedvábí. Vzestup hospodářství přinesl hluboké změny, růst měst i obchodu, zvláště na jihu a jihovýchodě, podpořený expanzí zahraničního obchodu po roce 1470 a dovozem japonského stříbra. Hospodářský růst přinesl bezprecedentní monetizaci ekonomiky.\n\nOd uzavření mincoven ve 30. letech 15. století trval nedostatek měďáků. Příležitosti se chopili padělatelé. Občas se objevující návrhy bojovat se soukromou mincí obnovením státních ražeb byly odmítány a tak sítě ilegálních mincoven prosperovaly a jejich „nové mince“ vytlačovaly staré Jung-leho (vládl 1402–1424) měďáky i z pekingských trhů. Soukromé mince byly horší kvality, s příměsí cínu nebo železa viditelně odlišné, nicméně vzácnost starých ražeb nedávala obchodníkům na výběr a používali i tyto padělky, byť je brali za 1/2 až 1/3 nominální hodnoty. Někteří však nebrali žádné mingské mince, jiní se omezili na stříbro. Dělníci vyplácení v nekvalitních mincích na to dopláceli polovičním reálným příjmem. Mince proto mizely z oběhu a stát, podobně jako dříve se státovkami, se je snažil podpořit vyžadováním plateb v nich. Od 1465 tak bylo možno platit komerční poplatky ve státovkách i mincích. Vláda současně odmítala uvolnit mince ze státních pokladnic nebo odlévat nové.\n\nProblémy s penězi poznamenaly i zahraniční obchod. Japonské mise z let 1468, 1477 a 1483 byly poznamenány úpornou snahou Japonců o návrat ke stavu za Jung-leho, kdy měnili své zboží za měďáky ve výhodnějším kurzu než mohli dosáhnout na trhu. Naopak cílem mingských úřadů byla minimalizace plateb v mincích a jejich náhrada hedvábím a jiným zbožím; také se pokoušely přinutit Japonce akceptovat „nové mince“ v nominální hodnotě, což Japonci považovali za zlodějnu. Mince se proto do Japonska dostávaly zejména podloudným obchodem.\n\nPřes rozvoj obchodu, řemesel a měst nebyl stav zemědělství dobrý. Počet obyvatel mingské říše byl vysoký a dále rostl, ale koncem 15. století přetrvávalo relativně chladnější klima, které rolníkům nepřálo. Důsledkem byly hladomory v různých regionech severní a střední Číny, zejména v 60. letech, a vysoké ceny potravin – začátkem 70. let stála rýže dvaapůlkrát více než ve 30. letech 15. století. Bandité se množili dokonce i v okolí metropole. Vláda se snažila obyvatelstvu pomoci, organizovala stavbu zavlažovacích kanálů, při hladomoru v pekingské metropolitní oblasti poskytla obyvatelstvu proso ze státních zásob a nabízela uprchlým rolníkům návrat do jejich domovů, případně i prozatímní ubytování, přičemž jim poskytovala setbu, hospodářská zvířata a pětileté osvobození od daní.\n\nV éře Čcheng-chua rozloha císařských statků vzrostla z nevelké velikosti na více než 80 tisíc hektarů; do začátku 16. století se zvětšily ještě šestnáckrát. Jejich výnosy byly osobním příjmem panovníka. Osobní panství panovníka se setkalo s nevolí úředníků, jistý cenzor marně namítal, proč císař konkuruje statkářům, když mu patří celá země. Rozsáhlá panství získávaly rozhodnutím panovníka i císařovny vdovy, následník trůnu, příbuzní císařoven, eunuchové a různí oblíbenci, což stejně jako v případě císařských statků poškozovalo původní vlastníky půdy, změněné na nájemce, i státní pokladnu. Nejen císař a jeho okolí, ale i bohatí statkáři zvětšovali své pozemky na úkor ruinovaných drobných rolníků. Zejména v Ťiang-nanu tento vývoj kontrastoval s raným mingským obdobím, kdy vláda tamní velké pozemkové vlastníky omezovala a držela pod přísnou kontrolou.\n\nCísař byl známý jako schopný kaligraf; zachoval se jeho svitkový barevný obraz mytologického bojovníka s démony Čung Kchueje nazvaný \"Suej-čao ťia-čao\" (, \"Hodně štěstí k Novému roku\") z roku 1481. Oblíbil si divadlo a hudbou a měl vlastní skupinu herců-eunuchů. Roku 1478 složil několik poém, nyní ztracených, roku 1483 napsal předmluvu k \"Wen-chua ta-šun\" (), souboru ponaučení pro následníka. Podpoře císařského paláce se těšil buddhismus – na císařův příkaz bylo roku 1473 západně od Pekingu postaveno pět pagod v indickém stylu, patrně jediné takové v pekingské oblasti.\n\nNicméně většina konfuciánců se k buddhismu a buddhistickým metodám kultivace osobnosti stavěla odmítavě, kupříkladu tehdejší přední neokonfuciánec Chu Ťü-žen. K významným postavám tehdejšího intelektuálního života patřil i Čchen Paj-ša, učenec z Kuang-tungu, který vychoval řadu významných učenců a úředníků.\n\nČcheng-chua byl osobně velkorysý, neusiloval o pomstu za ústrky svého dětství. S všeobecným souhlasem rehabilitoval nespravedlivě postižené z dřívějších dob, schvaloval opatření na pomoc oblastem postiženým hladomorem. Roku 1468 císař rozkázal zbít tři chanlinské akademiky, kteří se dostali do sporu s císařovnou vdovou Čou ohledně výzdoby při svátku lampionů. Obecně však Čcheng-chua nechával hodnostáře zbít jen zřídka, na rozdíl od ostatních císařů dynastie.\n\nVe vojenských i civilních záležitostech dal na rady velkých sekretářů a ministrů. Cenil si přímé a schopné státníky, ale dovolil paní Wang prosazovat nevhodné muže a při celkové nerozhodnosti se ve vládních diskuzích přelétavě přidával na tu či onu stranu. Jeho smířlivost omezila frakční soupeření, když jako jediný přetrvávající rozpor zůstala rivalita mezi seveřany a jižany, císařem o něco více preferovanými. Ze tří velkých sekretářů při nástupu Čcheng-chuy na trůn byl ze severu pouze Li Sien, kdežto Čchen Wen a Pcheng Š’ pocházeli z Ťiang-si.\n\nPo roce 1464 měl nejvlivnější postavení ve vládě velký sekretář Li Sien, který dominoval i v posledních letech života Jing-cunga. Li Sien obsadil významné posty v administrativě svými kandidáty, vesměs schopnými a respektovanými muži. Jeho moc nebyla pociťována jako nepřiměřená, neboť při rozhodování vždy preferoval diskuzi. Zejména personální otázky vždy konzultoval s ministry státní správy (v případech úředníků) a vojenství (u důstojníků).\n\nPůvodní velké sekretáře postupně doplnili a nahradili brilantní učenci Liou Ting-č’ († 1469) a Šang Lu (odvolaný roku 1477). Císař však do sekretariátu jmenoval i oportunistické a bezprincipiální Wan Ana († 1489) a Liou Ťiho († 1493). V posledních letech Čcheng-chuovy vlády měli silné postavení nechvalně známí eunuchové Wang Č’ a Liang Fang. Též kamarila kolem paní Wan měla nelichotivou reputaci. Pod jejich vlivem se císař vzdálil úředníkům a jeho ministři roky čekali na osobní setkání s panovníkem.\n\nV průběhu 15. století rostl počet eunuchů císařského paláce a stále více jich sloužilo v civilních i vojenských funkcích i v provinciích. Koncem 15. století bylo eunuchů ve službě přes 10 tisíc a jejich počet se prakticky vyrovnal počtu regulérních civilních úředníků. V následujícím století ho dokonce předčil.\n\nEunuchové měli na starosti velký díl vojenských záležitostí, dohled nad nákupem koní v zahraničí a většinou (tributárního) zahraničního obchodu, výrobou zbraní, státní výrobou hedvábí, brokátu a porcelánu, obstarávání a dopravou potřeb dvora, spravování paláce, císařských hrobek. V neposlední řadě řídili i tajnou službu, jejíž činnost poskytovala nejvíce důvodů ke stížnostem. Protesty proti zvůli tajné služby, kvůli které žili úředníci, obchodníci i běžní obyvatelé metropole ve strachu ze zatčení a mučení, neměly úspěch. Naopak stály kariéru ministra Siang Čunga a sekretáře Šang Lua.\n\nVýše uvedené záležitosti spravovala eunušská byrokracie nezávisle na civilních úřadech. Za Čcheng-chuy se rozšířila a upevnila a její moc začala být i formálně uznávána – příkladem bylo jmenování eunuchů do císařské rady sestavené po smrti Jing-cunga. Příkladem růstu moci eunuchů byl systém přezkumu soudních kauz. Prováděli ho „tři soudní úřady“, totiž cenzorát, ministerstvo trestů a Velký odvolací soud (\"Ta-li s’\"). Každý podzim přezkoumávaly rozsudky smrti a potvrzovaly je, zmírňovaly či vracely k došetření. Od 40. let 15. století někdy v poradách eunuši zastupovali císaře, v éře Čcheng-chua se vliv eunuchů dále zvýšil a neváhali v těchto poradách prosazovat své mínění proti velkým sekretářům a úředníkům.\n\nČcheng-chua měl za svůj vzor válečnické císaře Süan-teho a Jing-cunga, svého praděda a děda. Snažil se o aktivní vojenskou politiku a neváhal s odměňováním generálů (za vojenské úspěchy jmenoval devět hrabat a jednoho markýze).\n\nV éře Čcheng-chua bylo v systému \"wej-suo\" základem mingské armády cca 500 pluků (\"wej\") složených z praporů (\"suo\") rozmístěných po říši. Teoreticky v nich mělo být na 3 miliony vojáků, reálný stav byl sotva poloviční. Spravovány byly pěti hlavními vojenskými komisemi. V Pekingu a okolí bylo posádkou přes 70 pluků císařských gard, které teoreticky měly mít dalších milion mužů, ale jejich skutečný početní stav byl mnohem nižší. Navíc mnoho jejich vojáků pracovalo jako dělníci, naopak byly jmenovány (a placeny) desetitisíce nadpočetných důstojníků. Císařské gardy nepodléhaly pětici hlavních vojenských komisí. Nepodléhalo jim také devět obranných oblastí podél severní hranice, které disponovaly cca 300 tisíci vojáků, lépe zásobených a cvičených než vnitrozemské oddíly.\n\nV poslední třetině 15. století už byla vojenská kvalita dědičného důstojnictva mnohem nižší a jeho sepětí s trůnem slabší než počátkem století. Namísto nekompetentní druhé či třetí generace potomků kdysi úspěšných vojevůdců tak řídili vojenské záležitosti spíše civilní úředníci a eunuši věnující se vojenské kariéře. Armády nyní vedli úředníci věnující se i vojenským záležitostem, k nejpřednějším z nich patřili Chan Jung (1422–78), Wang Jüe (1426–99), Siang Čung (1421–1502) a Ma Wen-šeng (1426–1510).\n\nČcheng-chua vzápětí po nástupu na trůn zavedl výběr důstojníků ve speciálních zkouškách. Více se však vojenské zkoušky rozšířily v 70. letech 15. století. Současně císař radikálně zreformoval vojenský výcvik pluků pekingské posádky. Dosud byli vojáci z provincií posíláni do tří velkých táborů, ve kterých probíhal výcvik pěchoty (v Táboru pěti armád), jízdy (v Táboru tří tisíc) a jednotek vyzbrojených střelnými zbraněmi (v Dělostřeleckém táboru). V květnu 1464 císař přikázal obnovit jednotný výcvikový sbor (existující už v letech 1449–1457) a rozdělit ho na dvanáct divizí po deseti tisících lidech. Vojáci sboru byli vybráni z více než 300 tisíc vojáků tří táborů, přespočetní se vrátili zpět do provincií.\n\nSmyslem opatření bylo ve smíšených divizích naučit taktické souhře pěchotu, jízdu a jednotky vyzbrojené střelnými zbraněmi, předtím ve třech táborech cvičených samostatně. Celkové velení nad těmito divizemi měl markýz Sun Ťi-cung, fakticky po vojenské stránce divize vedl eunuch Liou Jung-čcheng, 73letý veterán Jung-leho časů. V každé divizi byl zástupcem velitele eunuch, jehož funkce se nazývala \"ťien-ťiang nej-čchen\", palácový dozorčí nad střelnými zbraněmi. Střelné zbraně byly totiž ostře hlídány císařovým nejdůvěryhodnějším personálem. Od poloviny 70. let byly (v důsledku vlivu Wang Č’a) divize kompletně pod velením eunuchů.\n\nNově vycvičený pekingský sbor se účastnil úspěšných kampaní na severní hranici – porážek Mongolů roku 1471, 1473 a 1480 a Džürčenů v letech 1467 a 1479. V bojích jeho vojáci získali reputaci krutých zabijáků, což v případě povstání v západním Šen-si roku 1478 vedlo k jejich uvedení do pohotovosti, ale na radu Pcheng Š’a zůstali v Pekingu; obával se totiž o civilní obyvatelstvo v případě jejich nasazení. Nicméně malé oddíly byly použity proti povstalým kmenům Jao v Kuang-si. V pozdějších letech sbor oslabil, když byl částečně využíván jako pracovní síla pro veřejné i soukromé práce, a stal se proto předmětem kritiky; v počátcích éry Čcheng-chua však byl silný a efektivní.\n\nPovstání Jaoů v Kuang-si v čele s kmenovým vůdcem Chou Ta-kouem nazrávalo od 50. let a vypuklo roku 1464. Současně se vzbouřili i Miaové a Čuangové. Centrum povstání bylo v horské krajině 120–160 km severozápadně od sídla prefektury Sün-čou (dnes Kuej-pching). Rebelové nepříjemně překvapili Číňany přenesením bojů z hor do hustě osídlených pobřežních oblastí Kuang-tungu. Povstání a pohyby vojsk se rozšířily i do jižního Chu-kuangu, Kuej-čou a Ťiang-si. Místní hodnostáři doufali, že Jaoy uklidní amnestií a dary. Ministr vojenství Wang Chung však rozhodl o rázné odpovědi. Jmenoval do čela expediční armády generála Čao Fua, vojsko však fakticky vedl jeho zástupce Chan Jung, nový guvernér Kuang-tungu. K dispozici měli 30 tisíc vojáků, včetně tisícovky obávaných mongolských jízdních lučištníků, a na 160 tisíc mužů místních sil. Roku 1466 Chan Jung ve dvou kolonách, které přitáhly od severu z Chu-kuangu a od západu z Kuang-tungu, zaútočil na jádro povstaleckého území a v sérii urputných bitev je dobyl. Pacifikace regionu trvala ještě několik let. Chan Jung, který zůstal na jihu do roku 1468, reorganizoval místní správu zřízením nového kraje v místě, posílením koordinace mezi úřady Kuang-tungu a Kuang-si a vtažením jaoských předáků do mingské správy.\n\nPovstání Chou Ta-koua bylo nejsilnější vzpourou menšinových národů jihozápadu konce 15. století, ne však jedinou. Miaové se bouřili společně s Jaoy i v následujících letech různě po jihozápadní Číně. Na pomezí Kuej-čou a Chu-kuangu je opakovaně porážel generál Li Čen, který šířil mezi porobenými národy strach a hrůzu; pobil se svou armádou tisíce miaoských rebelů roku 1467 a znovu v letech 1475–1476. Na pomezí Kuej-čou a S’-čchuanu proběhlo jiné povstání v letech 1466–1468, k jeho potlačení byla vyslána armáda v čele s ministrem vojenství Čcheng Sinem. I zde se povstání opakovalo, v letech 1477–1480. Další série miaoských rebelií postihla v 60. a 70. letech jižní S’-čchuan a byla zadušena silou tamním guvernérem Čang Canem, který střídavě bojoval s Miaoy na jihu provincie a Tibeťany na severozápadu.\n\nBouřili se i Čuangové, kvůli používání otrávených střel obávaní bojovníci. V bojích s Chou Ta-kouem byli najati proti Jaoům, ale do konce 15. století se dvakrát postavili proti mingské vládě.\n\nŤing-siangské povstání v letech 1465–1476 bylo největším čínským povstáním v 15. století a snad i největším sociálním otřesem mingského státu mezi občanskou válkou 1399–1402 a povstáním Li Š’-čchenga v závěrečných letech mingské doby. Jméno neslo po prefekturách Ťing-čou a Siang-jang v severozápadním rohu Chu-kuangu.\n\nV raném mingském období byly prefektury Ťing-čou a Siang-jang prakticky pusté, ale od 30. letech 15. století se začala zalidňovat ilegálními přistěhovalci. V 60. letech severní Čínu a dolní a střední tok Jang-c’-ťiang opakovaně postihovaly hladomory. Počet uprchlíků v oblasti Ťing-siang žijících nezávisle na státu proto vzrostl na necelé dva miliony. Do čela se jim postavil Liou Cchung, který sjednotil drobné lupičské bandy, prohlásil se králem z Chan a začal vytvářet vlastní administrativu a organizovat desetitisícovou armádu. Vláda odpověděla vysláním vojsk v čele s veteránem ze severních hranic Ču Jungem, hrabětem z Fu-ning, a Paj Kuejem, ministrem prací. Ti roku 1465 shromáždili vojska z několika provincií, včetně oddílů Li Čena z Chu-kuangu, a rozdrtili povstání. Sám Liou Tchung padl do zajetí v létě 1466.\n\nProblém se slabostí úřední správy zůstal, a když se do regionu roku 1470 kvůli hladomoru nahrnulo dalších 900 tisíc lidí, vypukla nová vzpoura. K potlačení povstání byl vyslán Siang Čung, tehdy hlavní cenzor. V provincii Chu-kuang sebral, s pomocí Li Čena, 250tisícovou armádu. S ní rebelii rozdrtil, přičemž nechal stovky lidí popravit, tisíce poslat do vyhnanství a 1,5 milionu navrátit do jejich domovin.\n\nLidé se však do regionu začali vracet a v létě 1476 se opět vzbouřili. Tehdy vláda vyslala do oblasti k prozkoumání sociálních a hospodářských podmínek cenzora Jüan Ťiea a v metropoli se rozvinula živá diskuze o možnostech řešení problému. Vláda se rozhodla řešit problémy pomocí sociálních a organizačních opatření v regionu a pověřila Jüan Ťiea jejich zavedením. Jüan Ťie uznal práva přistěhovalců na jimi obdělávané pozemky a zaregistroval přes 113 tisíc rodin s 438 tisíci členy. Na jeho návrh bylo zřízeno několik nových okresů a koncem roku 1476 i nová prefektura Jün-jang. V sídle nové prefektury vzniklo obranné vojenské velitelství s kompetencí i pro přilehlé okresy sousedních provincií. Za rok práce se mu podařilo zavedením řádné správy stabilizovat situaci a uklidnit region.\n\nMingská přítomnost za hranicí vlastní Číny byla jen formální, omezovala se na udělování titulů, hodností a obchodních privilegií, bez zasahování do života dotčených útvarů. Státy a kmeny na sever a severozápad od mingské Číny měly zájem o styky a obchod s Mingy; početnost i frekvence tributních poselstev proto rostla. K nevoli Číňanů ale Mongolové neváhali s nájezdy, kterými si chtěli vynutit rozšíření obchodu a více železa, zrna, řemeslných výrobků a luxusního zboží. Mingské tituly mohly podpořit legitimnost vlády obdařených, přinášely právo na obchod ve formě tributních vztahů a mingská vláda se mohla cítit zavázána k diplomatické a vojenské pomoci dotyčným. Neplynula z nich však žádná úřední moc vůči poddaným, jako ve vlastní Číně. Ani Číňané neměli iluze o své moci v severních stepích, nepromeškali však žádnou příležitost k rozšíření svého vlivu a prestiže.\n\nZa Čcheng-chuy se mingské zájmy ve střední Asii omezily na pokus o získání kontroly nad Chami, městem na Hedvábné cestě v dnešním Sin-ťiangu. Jeho ujgurští vládci vyznávali islám; uznávali mingskou svrchovanost a od mingských císařů obdrželi titul \"wang\" (král). Vládce Chami byl začátkem 70. let 15. století zabit knížetem přišlým z Mongolistánu, který se prohlásil sultánem Turfanu a vzápětí se dostal do války s „pohanskými“ (tj. nemuslimskými) Ojraty. Boje probíhaly na severozápadě jeho území v údolí Ili. V Pekingu zatím ministři diskutovali, zda střety a neklid v Chami vyřešit vojensky nebo diplomaticky (přerušením styků).\n\nRoku 1473 se Mingové pokusili dosadit do Chami starou vládu. Bylo vysláno malé čínské vojsko podpořené dvěma mongolskými kmeny (největšími z mingských spojenců žijících mezi Čínou a Chami). Mongolů bylo 30 tisíc. Ale když spojenci došli k Chami, zjistili, že je nepřátelská armáda obešla, načež se Mongolové stáhli k obraně svých domovů. Osamocený čínský oddíl byl Turfanci snadno zlikvidován. Opětovně se začali Číňané do poměrů v Chami vměšovat až od začátku 90. let 15. století.\n\nV Mandžusku tamní džürčenští kmenoví náčelníci, kterých bylo 384, drželi formální mingské tituly velitelů pluků (\"wej\"). Obnovení mingské vojenské moci Čcheng-chua využil k útokům na Džürčeny v letech 1465 a 1479. Tažení proběhla s pomocí korejských vojsk a uspěla, když oslabila ťienčouské džürčenské kmeny a zanechala je rozdělené až do počátku 17. století.\n\nVzhledem k nejasné a proměnlivé politické situaci v Mongolsku o ní měli Číňané jen mlhavé představy. Mongolové byli v druhé polovině 15. století rozděleni na Urianchajce severně a severovýchodně od pekingské oblasti, tümedské Mongoly severně od Šan-si a ordoské Mongoly v Ordosu severně od Šen-si. Obyvatelstvo dnešního Mongolska žijící za těmito skupinami Číňané označovali za Tatary. A konečně na severozápadě podél čínsko-mogolské hranice a Hedvábné stezky se rozkládala řada malých knížectví. Ze všech mongolských skupin byli Urianchajci nejstabilnější a nejtěsněji spojeni s Mingy.\n\nRoku 1468 povstali Mongolové v Ku-jüanu, jednom z pohraničních velitelství ležícím na půl cestě mezi Si-anem a Lan-čou. Tamější Mongolové zde byli usazeni od konce 60. let 14. století a podléhali vlastním dědičným náčelníkům. V červnu 1468 z nejasných příčin povstali, opevnili se v horách severně od města a rozdrtili místní mingské oddíly. Poté vláda na místo vyslala armádu v čele se Siang Čungem a Ma Wan-šengem, tehdy hlavním cenzorem sloužícím jako guvernér Šen-si. Na podzim 1468 armáda zaútočila a během několika měsíců rebely zlikvidovala, poslední počátkem roku 1469.\n\nIncident v Ku-jüanu u části pekingských hodnostářů vzbudil obavy z Mongolů usazených na čínském území a jejich eventuálního spojení s Mongoly za hranicí a dokonce i s Tibeťany. Současně totiž (roku 1468 i 1469) útočili nájezdníci z Mongolska na Jü-lin. Velitelé reorganizované pekingské posádky zdůrazňovali nebezpečí. Toužili totiž po boji, aby mohli vyzkoušet své oddíly a získali kořist a slávu. Proti nim se postavili velcí sekretáři Pcheng Š’ a Šang Lu, kteří namítali, že rebelie je poražena.\n\nVyřešení situace dostal za úkol Wang Jüe, nejschopnější ze stoupenců válečné strany spojených s eunuchy a dvořany, přeložený koncem roku 1469 do Jü-linu. Roku 1470 v sérii bitev porazil mongolské nájezdníky. Paj Kuej, oponent válečné strany a nyní ministr vojenství, poslal na místo Jü C’-ťüna jako guvernéra (v úřadě zůstal do roku 1477). Jü C’-ťün spolu s Wang Jüem stabilizoval situaci. Zatímco Wang porážel Mongoly v poli (v letech 1471 a 1473), Jü naplánoval výstavbu obranné zdi v Ordosu. Vláda v obavě z nákladů na stavbu váhala a dala svolení až po třech letech, roku 1474. Poté 40 tisíc vojáků během několika měsíců postavilo 1777 \"li\" (1000 km) dlouhou zeď vysokou 9 metrů a s množstvím věží a dalších podpůrných staveb. Zeď se osvědčila při velkém útoku v létě 1482.\n\nMongolské nájezdy nicméně pokračovaly i poté. Koncem 15. století mongolskou sílu částečně obnovil Batü Möngke, od roku 1483 veliký chán Mongolů. Pod jeho vedením Mongolové obnovili útoky na čínské území a mingská vítězství ze 70. let 15. století tak přišla vniveč.\n\nČcheng-chua zemřel 9. září 1487. Je pohřben v mauzoleu Mao-ling (). Obdržel posmrtné jméno Čchun chuang-ti () a chrámové jméno Sien-cung (). Nastoupil po něm jeho nejstarší žijící syn Ču Jou-tchang, známý jako císař Chung-č’.\n\nVe vojenských i civilních záležitostech je císař hodnocen kladně za to, že následoval rady schopných politiků jako byli Li Sien a Pcheng Š’. Rozbroje mezi regionálními klikami úředníků nepřevýšily únosnou míru. Politicky a kulturně byla éra Čcheng-chua obdobím přechodu – dobou vzestupu dominance civilních úředníků nad vojáky, růstu vlivu jižanů, posunu kulturního centra z Ťiang-si na dolní tok Jang-c’-ťiang.\n\nCísař však nemůže být zbaven odpovědnosti za prodej úřadů klikou kolem paní Wan a eunuchů, mnoho z takto jmenovaných byli jeho oblíbenci. Císařova opatrnost a flegmatičnost sice bránila jeho úplnému ovládnutí kýmkoliv, nicméně paní Wan a někteří eunuchové zneužívali jeho přízeň k osobnímu obohacování.\n\nPřesto byla jeho vláda jedním z nejlepších období mingské historie. Excesy eunuchů byly vyváženy dlouhodobými klady, z nichž nejvýznamnějším bylo proniknutí na území kmenů Jao v Kuang-tungu a Kuang-si, což zabezpečilo údolí Západní řeky a některých jejích přítoků pro dopravu a osídlení. Podobně expedice roku 1465 proti domorodcům jižně od Lu-čou v S’-čchuanu eliminovaly hrozbu pro dopravu na Jang-c’-ťiang. Vojenské reformy posílily armádu za současného zvýšení vlivu eunuchů, kteří byli zpravidla přinejmenším druzí ve velení. V několika útocích byli oslabeni Džürčeni, kteří poté nebyli závažnou hrozbou po celé století. Vybudování 1000 km dlouhé Velké zdi v Šen-si roku 1474 zajistilo obranu proti Mongolům v ohbí Žluté řeky.\n\nCísař Jing-cung měl celou řadu manželek, titul císařovny nosily dvě z nich z nich, po císařově smrti ho obdržely další dvě:\n\n\n\n\n\n"}
{"id": "513443", "url": "https://cs.wikipedia.org/wiki?curid=513443", "title": "Josef Krtička", "text": "Josef Krtička\n\nJosef Krtička byl český fotograf. \nPůsobil v polovině 19. století jako „cestující fotograf“. Přišel z Turnova do Prahy, kde se později usadil a provozoval daguerrotypický fotoateliér. Pořídil portrét Karla Havlíčka Borovského, který ho následně doporučoval ve veřejném tisku. Své inzeráty psal Krtička česky. \n\nF. K. Drahoňovský o něm napsal: \"Krtičkovi jakož i každému Čechovi není přirozeno dělati křiku, on v tichosti provozuje své umění, ale ono mluví za něho živými slovy...\"\n\nTalbotovy kalotypie nazýval Krtička \"„oblesky na papíře“\".\n\n"}
{"id": "513451", "url": "https://cs.wikipedia.org/wiki?curid=513451", "title": "Jagdgeschwader 54", "text": "Jagdgeschwader 54\n\nJagdgeschwader 54 „Grünherz“ (zkr.: JG 54) byla stíhací eskadra německé Luftwaffe za druhé světové války. Tato eskadra se se svými více než 9600 vítěznými sestřely stala po JG 52 druhou nejúspěšnější stíhací eskadrou všech dob. Nasazena byla v bojích nad Lamanšským průlivem, jihem Velké Británie, v bitvě o Francii a dále pak na východní frontě. Jejími členy byla například stíhací esa Walter Nowotny, Otto Kittel nebo Hannes Trautloft.\n\nPo prvotních úspěších nad Lamanšským průlivem v létě 1940 byla eskadra v rámci příprav na plánovanou operaci Barbarossa přesunuta k hranicím Sovětského svazu. Eskadra byla v prvotních fázích války vyzbrojena stíhačkami Messerschmitt Bf 109F, později to byly stroje Focke-Wulf Fw 190.\n\nJG 54 byla známa také pro nestandardní kamuflážní nátěry na svých letadlech. Během bojů o Leningrad mezi lety 1941–1942 například používala černozelený/tmavozelený nástřik draku letadla se žlutými pruhy na spodní straně křídel. Eskadra existovala mezi lety 1939–1945.\n\n\n"}
{"id": "513462", "url": "https://cs.wikipedia.org/wiki?curid=513462", "title": "Oves hluchý", "text": "Oves hluchý\n\nOves hluchý (\"Avena fatua\") je travina z čeledi lipnicovité, která je také známa pod synonymem ovsaha.\n\nJe to jednoletá tráva se stébly vysokými 50 až 120 cm. Vytváří menší trsy. Listy mají ploché lysé čepele široké až 15 mm. Květenství je všestranná lata, rozkladitá s drsnými větvičkami, rovnoběžně odstálými, asi 30 - 40 cm dlouhá. Klásky jsou tříkvěté, dlouhé asi 18 - 25 mm, osinaté, při dozrání se rozpadají. Osa klásků je chlupatá. Plevy jsou stejné, špičaté, dlouhé 2 - 2,5 cm. Pluchy má lesklé, špičaté, kopinaté, dlouhé 14 - 20 mm, dvouzubé se štětinami dlouhými asi 5 mm.\nPlodem je pluchatá obilka, protáhle kopinatá, dlouhá 12 - 20 a široká 2,5 - 3,5 mm s tuhou, z boku vyrůstající zalomenou osinou dlouhou 2 - 4 cm, dole spirálově stočenou.\n\nOves hluchý je ve středoevropských podmínkách rozšířen zvláště na těžkých jílovitých půdách v oblastech s nižší nadmořskou výškou, kde obilky vydrží v půdě déle životné. Roste hlavně v obilí, v okopaninách, na úhorech a rumištích. Daří se mu i v horách až po hranici růstu obilných kultur.\n\nDomovské oblasti pro oves hluchý jsou Evropa, severní Afrika, Habeš a Asii. Mimo tato území byl zavlečen do celé Ameriky.\n\nRozšiřuje se výhradně semeny, jedná rostlina vyprodukuje až 1000 obilek. Základním způsobem šíření ovsa hluchého je vysemenění obilek na stanovišti, osinaté obilky se také snadno přichycují na srst zvířat a mohou se také snadno šířit větrem. Osina je hydroskopická a při změně vlhkosti vykonává otáčivý pohyb, který může zašpičatělou obilku zavrtat do půdy. Obilky po dozrání hned neklíčí, potřebují ještě asi 5 měsíců k fyziologickému dozrání, doba kolísá podle teploty a vlhkosti. Pak vyklíčí cca ze 70 %, po přezimování klíčí téměř ze 100%. Nejlépe klíčí v hloubce 3 - 5 cm, obilky s poraněnými nebo odstraněnými pluchami klíčí snadněji. Klíčivost si podržují vlhké půdě 3, v suché 5 let.\nZ jara začíná klíčit při 10 a více °C. Růst ovsa hluchého je mnohem rychlejší než obilí, dokáže mnohem lépe čerpat z půdy vodu a živiny. Je to proto, že při metání je poměr kořenů k nadzemní části u obilí asi 1:5 a u ovsa hluchého 1:1. Nejdříve dozrávají laty hlavních stébel, a to nejdříve na vrcholu a teprve později spodní. Teprve pak uzrávají i stébla odnožovací. První převážná část zralých semen vypadá do půdy, zbytek se sklidí současně s obilím a při používání nečištěného zrní pro další výsev se rozšiřuje do dalších polních ploch.\n\nOves hluchý je plevelnou rostlinou rostoucí v obilovinách, luskoviny, silážní kukuřici a okopaninách. Nejvíce škodí v jařinách, které se mnohdy musí zaorat, protože jsou ovsem hluchým přerostlé. Ozimy již mají v době, kdy oves hluchý klíčí, zapojené porosty a jeho růst většinou potlačí. V okopaninách ho udržíme na přiměřené míře častým kypřením. Je možno ho zkrmovat ještě za zelena, později ostré osiny zvířatům škodí.\nPro svou vlastnost, že převážná část obilek samovolně vypadne při dozrání, se nedá prakticky využívat jako obilnina.\n\n\n\n \n"}
{"id": "513468", "url": "https://cs.wikipedia.org/wiki?curid=513468", "title": "Seznam českých filmových pohádek", "text": "Seznam českých filmových pohádek\n\nToto je seznam československých a českých filmových a televizních pohádek od roku 1922 až do současnosti. Seznam není kompletní!\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "513469", "url": "https://cs.wikipedia.org/wiki?curid=513469", "title": "Alexandr Alexandrovič Novikov", "text": "Alexandr Alexandrovič Novikov\n\nAlexandr Alexandrovič Novikov ( – 3. prosince 1976) byl velitelem sovětského letectva během druhé světové války, dosáhl hodnosti hlavního maršála letectva.\n\nNarodil se v Krjukovu v Kostromské oblasti v chudé rolnické rodině, s dobrým prospěchem vychodil základní školu, vystudoval učitelský ústav a nastoupil jako učitel v základní škole v Peševu. V roce 1917 začal studovat agronomii při Polytechnickém institutu v Ivanovu, ale studium musel kvůli hmotné nouzi své rodiny přerušit.\n\nZuřila občanská válka a tak byl Novikov v roce 1919 povolán do Rudé armády, konkrétně k 27. privolžskému pluku do Nižného Novgorodu a protože se osvědčil, byl o rok později poslán do velitelského kurzu. V témže roce se stal i členem Komunistické strany. Po jeho absolvování sloužil jako zástupce velitele pluku u 43. střelecké divize 7. armády u Petrozavodsku, odkud byl převelen přesně v době vypuknutí vzpoury námořníků v Kronštadtu ke 128. střelecké brigádě v Petrohradu. Po počátečních neúspěšných pokusech byl k jejímu potlačení povolán Michail Tuchačevskij. Novikov byl načas od brigády odvelen do jeho štábu a zodpovídal za průzkum v jednom ze sektorů. Po ukončení bojů v březnu 1921 se ke 128. brigádě vrátil.\n\nV listopadu 1921 byl Novikov přijat do zdokonalovacích kurzů velitelského sboru „Výstřel“. Zde se poprvé dostal na palubu letadla, což mu učarovalo. Požádal o přijetí do Žukovského institutu inženýrů Rudého letectva, ale kvůli zrakovým problémům nebyl přijat. Místo toho byl po absolvování akademie odvelen do Batumi a posléze roku 1923 do Tbilisi, kde sloužil ve velitelských funkcích v Kavkazské vojensko-politické škole Rudé armády. Oženil se zde a počal syna. Roku 1924 se účastnil potlačování Čolokašviliho povstání a o tři roky později nastoupil na Frunzeho vojenskou akademii. Po jejím absolvování byl odvelen do Smolenska jako velitel průzkumu u 11. střeleckého sboru. Zde dostal mimo jiné za úkol studovat pro potřeby průzkumu letecké operace u štábu oblastních leteckých sil.\n\nOdtud se mu roku 1932 i přes zrakové problémy podařilo dostat se k letectvu a nastoupil jako náčelník štábu u 450. letecké brigády ve Smolensku, kde se naučil létat na stíhacích letadlech. V roce 1935 mu zemřela žena Milica na tuberkulózu a nechala mu tři malé děti. Téhož roku začal fyzicky sloužit na bojových strojích, konkrétně jako velitel lehké bombardovací eskadry v Soči. V letech 1937 a 1938 se Novikova okrajově dotkly stalinské čistky. Byl vyloučen z komunistické strany a načas byl zbaven velení a hodnosti. Naštěstí pro něj nic horšího. Poté nastoupil jako náčelník štábu leteckých sil Leningradského vojenského okruhu.\n\nBěhem zimní války proti Finsku na přelomu let 1939 a 1940 si polní velitelé stěžovali na nedostatečnost leteckého průzkumu. Tyto stížnosti padaly na Novikovovu hlavu, přesto, že se průzkumných letů často účastnil i sám osobně. Na jeho kariéře se to ale příliš neodrazilo a v roce 1940 se stal velitelem leteckých sil Leningradského vojenského okruhu.\n\nPo napadení Sovětského svazu nacistickým Německem 22. června 1941 organizoval Novikov leteckou obranu Leningradu a přístupů k němu jak se dalo a hlavně z čeho se dalo. Po vytvoření tří vrchních velitelství směrů v červenci se stal velitelem letectva severozápadního směru. Zůstal jím i po nahrazení Vorošilova Žukovem. Po uzavření blokády Leningradu organizoval kromě letecké obrany města vzdušný zásobovací most a letecké krytí cesty přes zamrzlé Ladožské jezero.\n\nV únoru 1942 byl odvolán z Leningradu a jmenován zástupcem velitele letectva Pavla Žigareva, přičemž jeho hlavní náplní práce mělo být organizování leteckých rezerv. Nejprve ale plánoval letecké operace v rámci Žukovovy zimní ofenzívy, přičemž osobně před Stalinem kritizoval rozdělení leteckých sil na armádní a frontové, což znemožňovalo vytváření větších bojových uskupení. Poté v březnu koordinoval letecké síly při společném útoku Leningradského a Volchovského frontu při prorážení blokády Leningradu, přičemž se stal prvním leteckým důstojníkem, který tuto činnost prováděl pro dva fronty najednou. Současně dostal za úkol zlikvidovat vzdušné zásobování německých vojsk obklíčených v děmjanském kotli. Nechal zde těžce naložené Junkersy Ju 52 napadat bitevními Šturmoviky, což je jeden z příkladů jeho novátorství, kterým začal být všeobecně známý.\n\nJeště téhož roku byl povýšen a jmenován vrchním velitelem vzdušných sil a náměstkem lidového komisaře obrany pro letectvo. Zaměřil se na nové typy letadel, dosáhl zrušení oddělených frontových a armádních letectev a zavedl samostatné vzdušné armády nepodřízené pozemním silám. Postupně také provedl reorganizaci rezervních sil, aby jejich nasazování bylo koordinované. Při zhroucení jižní fronty a po německém postupu ke Stalingradu byl Novikov pověřen přímým řízením leteckých operací v tomto prostoru. Po obklíčení německých jednotek se mu postupně podařilo přerušit letecký zásobovací most. 17. března 1943 byl povýšen na maršála letectva, čímž se stal prvním držitelem této hodnosti. Při bitvě v Kurském oblouku spolu se Žukovem odpovídal za koordinaci leteckých a pozemních sil. Koordinace podobného typu při velkých ofenzívách pak byly až do konce války jedním z jeho hlavních úkolů. Při útoku na Smolensk donutil Němce stáhnout část vojsk z hlavního útočného směru tím, že záměrně nechal bombardovat falešné cíle. V květnu 1944 byl na nějaký čas opět poslán na sever, kde měl zorganizovat bombardování Finska právě žádajícího o příměří. Chtěl k tomu využít i bombardéry Boeing B-29 Superfortress z uvažované dodávky z USA, ze které ovšem nakonec sešlo. Po návratu zpět na hlavní bojiště velel sovětským leteckým silám až do konečné porážky Německa. Poté se v Moskvě účastnil příprav bojových operací proti Japonsku na Dálném východě.\n\nPo skončení války čekala Novikova práce s přicházejícím věkem tryskových motorů. V únoru 1946 byl ale v rámci další vlny čistek zatčen, zbaven hodnosti a vyznamenání a vyslýchán Abakumovem. Odsouzen byl na pět let, ale ve vězení si pobyl o rok více. V roce 1953 po Stalinově smrti byl rehabilitován a stal se zástupcem velitele leteckých sil a velitelem dálkových bombardérů. Nástup Chruščova a jeho záliba v raketách znamenaly Novikovův odsun a odchod do výslužby roku 1956. Do roku 1967 řídil Vysokou školu civilního letectva, přičemž od roku 1959 vyučoval i vojenské piloty. Zemřel 3. února 1976.\n\n"}
{"id": "513472", "url": "https://cs.wikipedia.org/wiki?curid=513472", "title": "Javne'el", "text": "Javne'el\n\nJavne'el ( יַבְנְאֵל, v oficiálním přepisu do angličtiny Yavne'el) je místní rada (malé město) v Izraeli, v Severním distriktu.\n\nLeží v nadmořské výšce 16 metrů pod úrovní moře, v Dolní Galileji. Obec je situována v údolí Bik'at Javne'el, které je na jihozápadě ohraničeno terénním zlomem Har Javne'el a Har Adami, na severovýchodě pak obdobným prudkým svahem vrchoviny Ramat Porija. Město je situováno na jihozápadním okraji údolí, na úpatí svahů Har Javne'el, ze které do hlavního vodního toku údolí - Nachal Javne'el, ústí vádí Nachal Šarona, Nachal Jama a Nachal Charcit.\n\nMěsto se nachází cca 98 kilometrů severovýchodně od centra Tel Avivu, cca 50 kilometrů jihovýchodně od centra Haify a cca 6 kilometrů východně od Galilejského jezera, v intenzivně zemědělsky využívaném pásu s poměrně řídkým osídlením. Hustota zalidnění v katastru obce (98 obyv./km čtv.) je výrazně pod průměrem Severního distriktu (278 obyv./km čtv.). Osídlení v tomto regionu je většinou židovské. Vlastní Javne'el obývají Židé, stejně jako většinu zemědělských obcí v okolní krajině. Pouze cca 5 kilometrů na západ leží město Kafr Kama, které obývají izraelští Čerkesové. Region centrální Galileji s arabskou demografickou převahou leží dále na západ.\n\nNa dopravní síť je Javne'el napojen pomocí lokální silnice číslo 767 vedoucí k Tiberiasu.\n\nJavne'el byl založen v roce 1901. Název odkazuje na biblickou lokalitu \"Jabneel\", kterou zmiňuje Kniha Jozue 19,33\n\nK slavnostnímu založení Javne'el došlo 7. října 1901. O vznik vesnice se zasloužil Chajim Kalwarijski-Margalijot, aktivista z Jewish Colonization Association. Vesnici založila Jewish Colonization Association zřízená jako nástupnická organizace pro sponzorské aktivity barona Edmonda Jamese de Rothschilda v tehdejší turecké Palestině. Původně se nazývala Jemma (ימה) podle místního názvu doloženého v Talmudu i Mišně. Prvními osadníky byli rolníci z jiné židovské vesnice Metula a z dalších osad. Šlo o hlavní židovskou osadu zřízenou v Dolní Galileji v době druhé aliji. Bývá také nazývána Matkou dolnogalilejských osad. Obyvatelé zpočátku čelili útokům okolních Arabů. Ti například v srpnu 1910 ukradli zdejší stádo ovcí. Po zásahu domobrany z Javne'el bylo stádo navráceno.\n\nV lednu 1940 provedli v Javne'el razii Britové a objevili tu tajný sklad zbraní Hagany. V době britského mandátu poblíž Javne'el fungovalo malé letiště, které umožňovalo ilegální přepravu židovských imigrantů z Iráku.\n\nRoku 1949 měl Javne'el 630 obyvatel a rozlohu katastrálního území 20 718 dunamů (20,718 kilometrů čtverečních). Šlo tehdy ještě pořád o vesnici, a to soukromě hospodařící (typ mošava).\n\nV roce 1951 byl Javne'el povýšen na místní radu (malé město). V této době byly k Javne'el postupně připojeny tři sousední vesnice: Bejt Gan (בית-גן), Smadar (סמדר) a Mišmar ha-Šloša (משמר השלושה), do té doby samostatné.\n\nČást starousedlíků se nadále zabývá zemědělstvím. Do města přicházejí i noví obyvatelé, kteří již nejsou vázáni na vesnický životní styl. V 1. dekádě 21. století se sem přistěhovala i skupina ultraortodoxních Židů.\n\nPodle údajů z roku 2005 tvořili Židé 99 % populace Javne'el a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 100 %. Jde o menší sídlo spíše vesnického typu. K 31. prosinci 2014 zde žilo 4080 lidí. Během roku 2014 populace stoupla o 1,3 %.\n\"* údaj za rok 1949 zahrnuje do populace obyvatele tehdy samostatných vesnic Javne'el, Bejt Gan a Mišmar ha-Šloša\"\n\n"}
{"id": "513477", "url": "https://cs.wikipedia.org/wiki?curid=513477", "title": "Elly van Hulstová", "text": "Elly van Hulstová\n\nElisa Maria \"Elly\" van Hulstová (* 9. června 1959, Culemborg) je bývalá nizozemská atletka, běžkyně, která se specializovala na střední tratě.\n\nZúčastnila se letních olympijských her v roce 1984 a 1988. Na letních hrách v Los Angeles 1984 doběhla ve finále závodu na 1500 metrů na dvanáctém místě. O čtyři roky později na olympiádě v jihokorejském Soulu 1988 skončila na dvojnásobné trati devátá. 4. března 1989 vytvořila v Budapešti nový světový rekord v závodě na 3000 metrů. Trať zaběhla v čase 8:33,82. Rekord překonala až 18. února 2001 Rumunka Gabriela Szabóová, která v Birminghamu čas vylepšila na 8:32,88.\n\n"}
{"id": "513480", "url": "https://cs.wikipedia.org/wiki?curid=513480", "title": "Pepca Kardelj", "text": "Pepca Kardelj\n\nPepca Kardelj (rozená Maček; 20. únor 1914, Spodnja Zadobrova, Rakousko-Uhersko – 15. duben 1990, Lublaň, SFRJ/Slovinsko) byla slovinská účastnice národněosvobozeneckého boje za druhé světové války a manželka vysokého stranického funkcionáře a jugoslávského politika Edvarda Kardelje.\n\nNarodila se ve vesnici Spodnja Zadobrova nedaleko Celje. Jejím bratr byl vysoce postavený slovinský straník a politik Ivan Maček. Pepca vstoupila do Komunistické strany Slovinska v roce 1935 a již v roce 1937 byla členkou ústředního výboru.\n\nV prvních dnech okupace Jugoslávie se zapojila do hnutí odporu. V prosinci 1941 však byla spolu s Tone Tomšičem, Vidou Tomšičovou a Mihou Marinkou zatčena. Uvězněná zůstala až do italské kapitulace. V Jugoslávské lidové armádě měla hodnost podplukovnice v záloze.\n\nSpáchala sebevraždu 15. dubna 1990 v Lublani.\n\nByla nositelkou \"Partyzánské pamětní medaile 1941\", \"Řádu zásluh o národ\" se zlatou hvězdou, \"Řádu bratrství a jednoty\" a dalších jugoslávských vyznamenání.\n"}
{"id": "513483", "url": "https://cs.wikipedia.org/wiki?curid=513483", "title": "Lesní hora (Krkonoše)", "text": "Lesní hora (Krkonoše)\n\nLesní hora (německy \"Baumberg)\" je vrchol v České republice ležící v Krkonoších.\n\nLesní hora je nevýrazný vrchol v prostoru Širokého hřbetu asi 2 kilometry severozápadně od Pece pod Sněžkou a 3,5 km jihozápadně od nejvyšší hory Krkonoš Sněžky. Prudké svahy se nacházejí na severní a jižní straně hory. Směrem na jihovýchod k Peci pod Sněžkou je spád pozvolnější. Severozápadně od vrcholu je pouze mělké sedlo. Vrchol se nachází na území Krkonošského národního parku.\n\nV nevelké vzdálenosti od vrcholu směrem na jihovýchod pramení Pecký potok, který stéká po jejím úbočí směrem k Peci pod Sněžkou, kde se zleva vlévá do Zeleného potoka. Ten protéká Zeleným dolem pod jižním svahem hory. Modrým dolem pod severním svahem protéká Modrý potok. Oba jsou pravými přítoky Úpy.\n\nCelý povrch hory býval pokryt smrkovou monokulturou, která je nyní z velké části vykácena a velkou část vrcholových partií Lesní hory nyní zaujímají zvolna zarůstající paseky.\n\nPo jižním úbočí Lesní hory stoupá k severozápadu neveřejná asfaltová komunikace z Pece pod Sněžkou na Richterovy boudy, Výrovku a Luční boudu nazývaná Čertovy schody. V prostoru mezi nadmořskou výškou 950 a 1000 metrů obchází vrchol z východu kapacitní lesní cesta. V blízkosti vrcholu prochází i červeně značený trasa Okruh Zeleným a Modrým dolem. Mimo úseku po Čertových schodech vede tato trasa převážně po pěšinách. Žádné významné stavby se v okolí vrcholu hory nenacházejí. Asi jeden kilometr západním směrem vzdálené Richterovy boudy se nacházejí již za sedlem na pokračujícím Širokém hřbetu.\n"}
{"id": "513484", "url": "https://cs.wikipedia.org/wiki?curid=513484", "title": "Nutné k přežití", "text": "Nutné k přežití\n\nNutné k přežití nebo též \"Boj o přežití\", \"Šance na přežití\" či \"Muž vs. divočina\" (anglicky Man vs. Wild nebo též \"Born Survivor: Bear Grylls\", \"Ultimate Survival\", \"Survival Game\", \"Real Survival Hero\" či \"Bear Grylls\") je britský dokumentární seriál vyrobený a vysílaný televizí Discovery Channel. Hlavním úkolem je ukázat divákovi pravidla nutná pro přežití v různých extrémních oblastech světa.\n\nBritský dobrodruh a voják Bear Grylls v seriálu demonstruje vliv extrémních podmínek v různých oblastech světa, které jsou často navštěvovány turisty. Grylls simuluje roli ztraceného turisty a jen s minimální výbavou a bohatými zkušenostmi z výcviku ve speciální jednotce britské armády předvádí pravidla přežití v nehostinné krajině. Diváka seznamuje se znalostmi nutnými na nalezení zdroje pitné vody, ulovení kořisti, zdolávaní přírodních překážek (řek, kaňonů) a přivolaní pomoci.\n\nSeriál byl vysílán v letech 2006 až 2011 na Discovery Channel, kde byl připravován v různých jazykových mutacích, mimo jiné i v češtině a slovenštině), taktéž pod názvem \"Jak přežít\" (angl. \"Born Survivor\" nebo \"Ultimate Survival\"). Mimořádně se v pořadu objevily i známé osobnosti: Ben Stiller, Will Ferrell nebo Jake Gyllenhaal.\nPo šesti letech byla tvorba pořadu ukončena. Počátkem roku 2013 však společnost Discovery Networks International oznámila další spolupráci s Bearem Gryllsem na novém šestidílném projektu \"Bear Grylls: Extrémní přežití\".\n\nV Česku vydala společnost Intersonic první řady v edici levných DVD na podzim 2009 a na jaře 2010.\n\nBear Grylls již snědl:\nobří červy, pavouka tarantulu, brouky, střevlíka, solifugu, štíra, veverku, ještěrku, žábu, oční bulvu jaka, oční bulvu ovce, maso ze zdechliny zebry, tuk z velbloudí zdechliny, mravence, šneka, kobylku, želvu, piraňu, plno druhů hadů, kozlí varlata, škorpiona, netopýra, syrové ryby, nedožvýkaný trus od medvěda, syrové vejce se zárodkem, krokodýla, obří stonožku, skunka, různé stonky, bylinky, semínka z rostlin a mnoho dalších nechutných věcí nutných pro přežití.\n\nBear Grylls již vypil:\nvlastní moč několikrát, krev, špinavou vodu z kaluží či nezdravých stojatých vod, vodu ze žaludku velblouda, vodu vymačkanou z trusu slona, tekutiny z želvy, různé mízy z rostlin a další ... každá kapička lepší než dehydratace.\n\nCo vše se přihodilo Bearu Gryllsovi při natáčení epizod:\nzlomené koleno, rozdrcená chrupavka v koleni, zlomený palec u nohy, infekce v palci u nohy, extrémní úžeh, omrzliny nohou a rukou, odštípnutá holenní kost, ušní infekce, zlomená žebra, vymknutý kotník, mrtvice, odštípnutý zub.\n\nBeara mnoho lidí viní z podvodnictví a používání filmových triků při natáčení nebezpečných scén.\n\n"}
{"id": "513485", "url": "https://cs.wikipedia.org/wiki?curid=513485", "title": "Virtuální ekonomika", "text": "Virtuální ekonomika\n\nVirtuální ekonomika (někdy také syntetická ekonomika) je emergentní ekonomika existující v perzistentním virtuálním světě, kde je možné v rámci internetové hry směňovat virtuální zboží. Lidé obvykle nevstupují do těchto virtuálních ekonomik z nezbytnosti, ale za účelem oddechu a zábavy. Virtuální ekonomiky většinou postrádají ty aspekty reálné ekonomiky, které nejsou považovány za zábavné (hráči ve virtuální ekonomice obvykle nepotřebují kupovat jídlo za účelem přežití ani uspokojovat jiné biologické potřeby). I tak někteří lidé pomocí obchodů ve virtuální ekonomice dosahují reálných peněžních zisků.\n\nVirtuální ekonomiku jsou pozorovány v MUD a MMORPG hrách. Největší virtuální ekonomiky vznikly právě v MMORPG hrách. Virtuální ekonomiky existují také v hrách simulujících život, což lze považovat za nejradikálnější krok směrem k spojování virtuální ekonomika s reálným světem. Například vnímání intelektuálního vlastnictví práv na předměty vytvořené hráči ve hře Second Life a politika volného trhu s Lindenskými dolary - oficiální měna, s kterou obchoduje i třetí strany. Virtuální ekonomika můžou také existovat v hrách v prostředí internetových prohlížečů, kde možno utrácet reálné peníze a uživatelé si můžou otevírat vlastní obchody.\n\nVirtuální vlastnictví se vztahuje na jakýkoliv zdroj, který je kontrolován pravomocemi, co zahrnuje virtuální objekty, avatary nebo celé uživatelské účty. Následující charakteristiky jsou obecně nalézány ve virtuálním vlastnictví. Nicméně není vyloučeno, že virtuální vlastnictví postrádá jedno nebo více těchto charakteristik anebo můžou být interpretovány s rozumnou flexibilitou.\n\nExistence těchto podmínek vytváří ekonomický systém s vlastnostmi podobnými těm, které vidíme v současných ekonomiích. Proto, ekonomická teorie může být často užita na studium těchto virtuálních světů.\n\nUvnitř virtuálních světů, kde existují virtuální ekonomiky, jsou herní položky obvykle oceňovány na základě nabídky a poptávky užitné hodnoty předmětu – tvůrce nemá nad cenou absolutní kontrolu.\nVětšina hráčů vnímá tyto emergentní ekonomiky jako možnost aktivně se účastnit hry. Vytváří se tak nová dimenze reálna. V klasických virtuálních ekonomiích bylo zboží oceňováno měnou existující jenom v dané hře. Tyto měny jsou často použitelné k zisku i v reálném světě.\n\nUvolnění World of Warcraft firmou Blizzard Entertainment v roce 2004 a jeho následný nesmírný úspěch ve světe zvedl povědomí jak o MMORPG tak o jejich sekundárních trzích. V tom čase se otevřelo mnoho nových trhů. Hledání \"WoW Gold\" na Googlu vrací velké množství stránek (více než 90 sponzorovaných výsledků v červnu 2006), ze kterých může být koupeno Zlato. Obchod reálných peněz ve virtuálním trhu rostl, až se stal multi-miliardovým průmyslem. Hráči EverQuest-u Brock Pierce a Alan Debonneville založili Internet Gaming Entertainment Ltd (IGE), společnost která nabízela nejen virtuální komodity na výměnu za reální peníze, ale také poskytovala profesionální zákaznický servis. IGE měla vytrénované zaměstnance, kteří byli schopni zvládat finanční potíže, odpovídat na dotazy zákazníků a zajišťovat technickou podporu – vše pro spokojenost hráčů s jejich reálně nabitými penězi. Vytvoření obchodu v Honkongu, kde malá armáda technicky zdatných a slabě placených pracovníků plnila příkazy, vytvářela avatary, získávala zboží a doručovala je kamkoli po světě, pomohlo globálnímu rozšíření virtuálních světů. Tento lukrativní obchod otevřel celý nový typ ekonomiky, kde hranice mezi reálným a virtuálním nejsou úplně jasné.\n\nStovky společností jsou enormně úspěšné v tomto nově vzniklém obchodě s virtuálními položkami prodávajícími se za stovky nebo dokonce tisíce dolarů. Některé z těchto společností prodávají veliké množství virtuálního zboží pro jednu hru, jiné prodávají různé virtuální služby určeny pro rozličné hry. Obchodování s virtuálním zbožím za skutečné peníze reprezentuje vývoj virtuálních ekonomií, kde se lidi scházejí, kde se potkávají reální a virtuální světy uvnitř ekonomické sféry.\n\nAčkoliv virtuální trhy můžou růst, není jasné jak veliký rozsah můžou dosáhnou s podporou velikého počtu podniků, kvůli nahraditelnosti zboží na těchto trzích a nedostatku faktorů jako třeba lokalizace a distribuce poptávky. Navzdory početným slavným příkladům ekonomického růstu Second Life, amatérský analytik v roce 2008 odhadl nerovnost v příjmu v Second Life's ekonomice horší než bol kdykoliv zaznamenán v jakékoliv reální ekonomice: a Gini koeficient 90.2, Hoover index 77.8 a Theil index 91%.\nNicméně, aplikace těchto ekonomických ukazatelů ve virtuálním světě může být nevhodná, protože nedostatek je pouze virtuální a existuje přímý vztah mezi bohatstvím ve hře a časem stráveným hraním.\n\nMnožství nástrojů pro porovnání tohoto sekundárního trhu se v poslední době zvýšilo. Schopnost směny reálných peněz za virtuální peníze, poskytuje hráčům možnosti k získání virtuálních komodit. Takových komodit, které hráčům garantují možnosti, zvyšují jejich dovednosti nebo dobrou reputaci – cokoliv co je jasnou výhodou vůči ostatním hráčům.\n\nEye On MOGS byla první stránka umožňující porovnání virtuálních komodit od různých prodejců. Nabídli možnost konvertovat reálné peníze do virtuálního zlata, ISK nebo kreditů v závislosti na zalidněnosti jednotlivých virtuálních světů. Dalším důležitým vstupem byl GamerPrice, který rozmístil umělé agenty, které poskytovali porovnávání cenových výsledků v reálném čase.\n\nDalšími jsou Gilfinder.com, BuddyPlayer, Gold Price Watcher, GameUSD a WoW Gold Seeker.\n\nS růstem popularity MMORPG her a sekundárních trhů (někteří průmyslový experti předpokládali v roce 2009, že sekundární trh bude mít vyšší obrat než souhrn poplatků za samotnou hru, mají takovéto služby větší pravděpodobnost být méně kuriózní a více akceptovanými ve smyslu přímé interakce s těmito trhy.\n\nVýdělek z obchodů s virtuálními komoditami je považován za skutečný příjem, jelikož hráči do takových her investují skutečné peníze. Tato možnost přinesla, přímé spojení mezi hrou a skutečným světem. Výdělky, jež jsou stále častěji konvertovány do reálných peněz, přitahují pozornost daňových úřadů a vlád.\n\nSpekuluje se, že zisky tvořené ve virtuálních světech by mohly podléhat zdanění dokonce předtím, než jsou konvertované zpět do reálných peněz. Zpochybněním je, jak řekl jeden komentátor, že spíš bude možné koupit skutečné zboží za virtuální peníze - například objednat skutečnou pizzu, než IRS bude vnímáno jako zdanitelný zisk ve skutečném světě.\n\nPři finančních transakcích ve virtuálních světech mohou vznikat problémy podobné těm v reálném světě. V jižní Koreji, kde je počet hráčů počítačových her masivní, hlásili někteří provozovatelé her vznik gangů a mafie. Silní hráči ohrožovali začátečníky a nutili je platit za jejich „ochranu“, i když ve skutečnosti kradli a loupili.\n\nJiné podobné problémy vznikají v jiných virtuálních ekonomiích. Ve hře The Sims Online, byl 17letý chlapec s přezdívkou \"Evangeline\" přistižen, že budoval cyber-bordel, kde měli zákazníci platit sim-money za minutu cyber sexu. Maxis zrušil všechny jeho účty, ale Evangeline si uložil své jmění do Gaming Open Market, aby byl schopen ponechat si aspoň jeho část.\n\nVirtuální loupež v roce 2007 vedla k hlasům některých členů komunity v Second Life, aby vznikla externí regulace těchto obchodů. V červnu 2007 se pachatel s privilegovanými informacemi dostal k burze, uložil falešný depozit a pak utekl s ekvivalentem 10 000 dolarů. Rozplynul se ve vzduchu. Navzdory zdánlivě malé kořisti, zanechala jeho krádež city investorů rozhořčené a zranitelné.\n\nNicméně ve hře EVE Online je zlodějina a gaunerství na úkor jiných hráčů bezchybně umožněna vnitřní strukturou hry. Pouze však v případech, kdy nejsou prováděny obchody s reálným světem. Hráčům je dovoleno loupit veškeré položky obětí padlých v bitvě, ale existuje odrazující prostředek ve formě NPC policejní intervence ve vyšším chráněném prostoru. Přes podnikovou špionáž a pirátství bylo zničeno nebo uloupeno virtuální vlastnictví v hodnotě desítek tisíců amerických dolarů. Vyústilo to do obecně rozšířeného trestního konfliktu a zločinu mezi jednotlivými korporacemi.\n\nMnoho MMORPGS jako například RuneScape, World of Warcraft, Guild Wars, Warhammer Online, Lord of the Rings Online a Final Fantasy XI striktně zakazují nákup zlata, komodit nebo jiných produktů spojených s hrami za reálnou světovou hotovost. Final Fantasy XI a Warhammer Online mají obě kompletní bojové štáby určené pro odstraňování obchodování s reálnými penězi ze hry.\n\nPro udržení stabilní ekonomiky v trvalém virtuálním světě musí být vynucena rovnováha mezi zdroji a odpadištěm. Obecně, hry mají početné zdroje nových objektů, které můžou hráči získat. Nicméně, některé nemají skutečné odpadiště, nebo metody odstraňování oběživa z cirkulace. Jestli jiné faktory zůstávají konstantní, nejvýznamnější dodávané oběživo oslabuje kupní silou danou množstvím - proces známý jako inflace. V praxi to má za následek konstantně rostoucí ceny obchodovatelných komodit. Se správnou rovnováhou nárůstu hráčské základně, zdrojů oběživa a odpadišť můžou virtuální ekonomika zůstat stabilně natrvalo.\n\nStejně ve skutečném světe, můžou činy hráčů destabilizovat ekonomiku. Tzv. \"gold farming\" (hospodaření se zlatem) vytváří oběživo uvnitř hry rychleji než obvykle, zhoršuje inflaci. V extrémních případech, hacker může být schopen dostat se do systému a vytvořit velké množství peněz. To by mohlo vést k hyperinflaci.\n\nVe skutečném světe se celé instituce věnují udržováním požadované úrovně inflace. Tento obtížný úkol je vážná záležitost pro seriózní MMORPG, kteří se musejí často vyrovnat s mudflací (inflace v MUD).\n\nV těchto virtuálních ekonomikách je hodnota objektů ve hře často vázána k síle, kterou jejich vlastních získá. Tato síla dovoluje uživatelům, obvykle, nabýt více vzácných a hodnotných položek. V důsledku toho, zdroje ve hře nejsou jen obchodovatelné objekty, ale mohou hrát roli kapitálu.\n\nHráči také můžou nabývat lidský kapitál, když se stávají silnějšími. Mocní hráči často podporují podvodné chování, jelikož tak můžou získávat lepší položky, které lze získat pouze při kooperaci více hráčů.\n\nVirtuální ekonomiky také existují v \"metagame\" světech akčních her na hrdiny a sběratelských karetních hrách. Nové oběživa metaher vznikli hrách jako Everquest nebo World of Warcraft. Dragon kill points nebo DKP reprezentují poloformální skóre užívané společenstvy hráčů. Hráči jsou konfrontováni s velikou škálou výzev nebo vpádů, které můžou být přemoženy jen pomocí koordinovaného úsilí spousty hráčů v jednom momentě. Dragon kill points nejsou oficiálními oběživy, ale vytváří a spravují je nejsilnější společenstva pro účely odměn.\n"}
{"id": "513488", "url": "https://cs.wikipedia.org/wiki?curid=513488", "title": "První bitva u Breitenfeldu", "text": "První bitva u Breitenfeldu\n\nBitva u Breitenfeldu se odehrála 17. září 1631 několik kilometrů severně od Lipska. Na jedné straně stála vojska Katolické ligy pod velením Jana Tserclaese Tillyho, na straně druhé vojska švédská, saská a německých protestantů pod velením švédského krále Gustava II. Adolfa. Bitva skončila drtivou porážkou vojsk Katolické ligy.\n\nTato bitva se stala důležitým mezníkem třicetileté války. Byla svedena na jedné straně protřelým vojevůdcem Tillym, který se zúčastnil od svého mládí spousty válečných konfliktů po celé Evropě. Jako mladík bojoval ve španělské armádě proti nizozemským povstalcům, zúčastnil se bojů proti Turkům v Uhrách a Transylvánii a v neposlední řadě stál v čele císařské armády na Bílé hoře. Na straně druhé stál úspěšný vojevůdce a strůjce nového způsobu válčení, švédský král Gustav II. Adolf.\n\n17. září 1631 nastoupilo 36 000 katolických vojáků Tillyho tvořených převážnou většinou žoldnéřů najatých ze všech koutů Evropy proti 26 000 většinou švédských odvedenců a 16 000 saských vojáků pod velením saského kurfiřta Jana Jiřího.\n\nV 17. století se pozemní vojska skládala ze tří složek - pěchoty, jízdy a dělostřelectva. Pěchota se dále dala rozdělit na lehkou a těžkou, kdy lehká využívala střelné zbraně a těžká chladné zbraně pro přímý kontakt s nepřítelem. Toto rozdělení začalo s příchodem lehkých palných zbraní mizet, kdy ke konci sedmnáctého století úplně vymizela těžká pěchota využívající pouze chladné zbraně.\n\nV bitvě u Breitenfeldu stály na obou stranách jednotky vyzbrojené puškami s doutnákovým zámkem. Jednalo se o těžké zbraně s kadencí střelby okolo jedné rány za minutu. Kvůli nedostatku ochrany mušketýrů se v poli nacházel i druhý typ jednotek - pikenýři. Ti používali 5 - 5.5 metru dlouhé píky a nosili zbroj, nejčastěji pěchotní kyrys.\n\nPěchota katolické ligy byla organizována do upravených španělských tercios - čtverců těžké pěchoty s rohy doplněnými o mušketýry. Jednalo se vysoce defenzivní formaci, která byla schopná odolat skoro jakémukoli útoku jízdy, ale výměnou jednotka ztratila pohyblivost a část střelců nebyla schopná pálit. Kvůli těmto problémům byla na křídlech rozestavěná jízda, na levém pod vedením Pappenheima a na pravém pod vedením Fürstenberga.\n\nOproti tomu Gustav Adolf nasadil své muže v brigádách - šest řad mušketýrů následovaných pěti řadami pikenýrů. Jednalo se spíše o útočnou formaci, která se bránila kontinuální palbou z mušket. Její nevýhodou byly odhalené boky, zároveň však mohla mnohem snáze manévrovat a koordinovat s jízdou, popřípadě i uvolnit pikenýry k samostatnému útoku.\n\nKatolická jízda se skládala ze dvou typů, těžké jízdy - kyrysníků, pojmenovaných podle své zbroje, ozbrojených meči, respektive šavlemi a jízdními pistolemi. Zadruhé pak z arkebuzírů, lehké jízdy ozbrojené lehkými puškami. Tito byli určeni k podpoře kyrysníků, popřípadě k samostatným činnostem, jako k přestřelkám, výzvědným akcím či jiným nezávislým operacím.\n\nŠvédská jízda měla nevýhodu v nedostatku vybavení, vyjma několika jednotek německých žoldnéřů používali málo šlechtěné koně ze severských zemí. Kromě toho byla až moc často i v početní nevýhodě. Z důvodu těchto nedostatků nasadil Gustav Adolf oddělené skupiny mušketýrů jako střeleckou podporu jízdy, což se ukázalo jako extrémně efektivní.\n\nDělostřelectvo v této době ještě nevyužívalo explozivní střely. Normálně bylo využíváno během obléhání, v případě polní bitvy ztrácelo na účinnosti. Proti živým cílů se používala strategie, kdy se měla střela po dopadu na zem odrazit a teprve poté vletět do nepřátelské armády a tak napáchat co největší škody. Tímto způsobem se dosahovalo vyšší účinnosti než přímou palbou.\n\nŠvédové měli k dispozici unifikovanější dělostřelectvo, včetně tříliberních kanónů přidělených pěchotě. Ty byly sice mnohem slabší než obléhací děla, ale v poli byla výrazně nebezpečnější - rychlejší, manévrovatelnější a bohatě stačila na likvidaci živých cílů.\n\nObě strany měly přibližně stejně pokročilé technologie, vyjma kvalitnějšího švédského dělostřelectva. Obě strany byly dobře zásobeny a terén nedával žádné ze stran rozhodující výhodu. Hlavní rozdíl byl v uspořádání hlavních složek armád - pěchoty.\n\nSamotná bitva začala okolo poledního a trvala přibližně 6 hodin. Po dvouhodinové přestřelce artilerie, kdy na jednu císařskou salvu připadalo tři až pět salv ze švédské strany, zaútočila těžká jízda ligy pod velením Pappenheima na švédské pravé křídlo. Tento útok měl malý efekt a kombinovaná obrana pěchoty, která poprvé v historii použila techniku palby v salvách, a jízdy umožnila protestantům útok zastavit a dokonce vést protiútok, který vedla jízda pod velením Johana Banéra, který donutil Pappenheima ustoupit 15 mil severozápadně k Halle.\n\nCísařská pěchota zůstala stabilní, ale druhému křídlu jízdy se podařilo donutit Sasy k ústupu směrem na Eilenburg. Pappenheimův útok není dnes plně vysvětlen, zdali se pokusil o dvojité obklíčení, nebo zda se jednalo o předem připravený a domluvený plán. Každopádně generál Tilly rozpoznal příležitost na svém pravém křídle a vyslal velkou část své pěchoty proti Sasům. Ti byli rozdrceni a císařské oddíly se nyní chystaly zaútočit na Švédy. Zde se ovšem projevila nevýhoda tercios. Než se stihli obrátit a zaútočit, maršál Gustav Horn velící švédskému levému křídlu přesunul svoje zálohy a zaútočil na rozhárané šiky vojáků ligy.\n\nV tuto chvíli Gustav Adolf nařídil Banérovi, aby zaútočil na bývalý císařský střed a ukořistil jejich artilerii. Zároveň s tím vedl střed a pravé křídlo do útoku po diagonále, aby se jeho linie vyrovnala s levým křídlem. Jízdního útoku se pak sám zúčastnil. Následně Švédové spustili palbu z ukořistěných děl ligy, na velice nízkou vzdálenost. V tuto chvíli, pod dvojí dělostřeleckou palbou a pod přímým útokem ze tří stran (centrální pěchota, Hornovo levé křídlo a Banérova jízda) bylo jen otázkou času, kdy se Tillyho armáda zhroutí. Po několika hodinách se tak skutečně stalo. Tilly i Pappenheim byli oba zraněni, ale dokázali prchnout z bojiště směrem ke městu Halle. \n\nNečekaná porážka u Breitenfeldu znamenala pro císařskou armádu velkou ztrátu. V posledním stadiu bitvy ztratila liga většinu své armády a ta musela nyní být postavena znovu od základů. Na rozdíl od nich Švédská armáda byla nyní větší než kdy dříve, protože váhající německé protestantské státy spatřily v dříve pochybném zapojení Švédů svou naději na poražení Katolické ligy a nebylo již pro Adolfa Gustava těžké je získat na svou stranu. Dalším důležitým ziskem pro Švédy bylo také potvrzení funkčnosti vojenských strategií a reforem, které zavedl Gustav Adolf.\n"}
{"id": "513490", "url": "https://cs.wikipedia.org/wiki?curid=513490", "title": "SK Slavia Praha (volejbal ženy)", "text": "SK Slavia Praha (volejbal ženy)\n\nŽenský volejbalový klub SK Slavia Praha je pravidelným a dlouhodobým účastníkem nejvyšší české volejbalové ligy. Založen byl v roce 1933. Největšího úspěchu dosáhl klub v sezoně 1964/65, kdy se stal mistrem Československa. V samostatné české lize získala Slavia stříbro v sezoně 2005/06 a bronz v sezoně 2006/07, avšak většinou se pohybuje ve středu tabulky.\n\n"}
{"id": "513491", "url": "https://cs.wikipedia.org/wiki?curid=513491", "title": "Noční můra v Elm Street 4: Vládce snu", "text": "Noční můra v Elm Street 4: Vládce snu\n\nNoční můra v Elm Street 4: Vládce snu je čtvrté pokračování hororové série filmů s názvem \"Noční můra v Elm Street\".\n\nKristen Parkerová začne mít po návratu do normálního života opět noční můry. Při jedné z nich se ocitá ve Freddyho domě, kde jí ošklivě pokouše pes. Při další noci se Freddymu vrací síla a začíná opět vraždit. Nejdříve jsou zabiti Roland a Joey (kluci, kteří v předchozím díle pomohli zneškodnit Freddyho) a jako další oběť si Freddy vyhlídne Kristen.\n\n\nHudba byla ve filmu složena skladatelem jménem Craig Safan, ovšem originální znělku složil Charles Bernstein pro původní film.\nVe filmu se nacházejí songy:\nHudba od Craiga Safana\n"}
{"id": "513492", "url": "https://cs.wikipedia.org/wiki?curid=513492", "title": "Ariadnina nit (film)", "text": "Ariadnina nit (film)\n\nAriadnina nit je český televizní film, který v roce 1992 natočila režisérka Věra Jordánová jako pohádkový příběh na motivy antických bájí.\n\nJeště před narozením Minotaura král Minos slíbil, že bohu Poseidonovi obětuje býka, avšak Ariadna byla dcerou krétského krále Minose. Daedalus dostal od Minosa rozkaz postavit Labyrint, aby v něm byl uvězněn Minotaurus, napůl býk a napůl člověk, kterého žena Minose - Pasiphae - porodila po pohlavním styku s býkem. Ještě před narozením Minotaura král Minos totiž slíbil, že bohu Poseidonovi obětuje býka, avšak Minos to odmítl a tak se bůh pomstil tím, že donutil jeho ženu, aby toužila po styku s býkem. Proto bylo nutné Minotaurovi posílat aténské mladé muže a dívky v podobě obětí.\n\nTheseus, aténský mladík, se rozhodl doprovázet jednu ze skupin obětí, avšak do jedné nešťastnice, Ariadny, se zamiloval. Ariadna mu dala nit, kterou umožňuje možnost odpočinutí si v labyrintu, aby byl schopen zabít Minotaura a najít cestu zpátky ven.\n\n"}
{"id": "513497", "url": "https://cs.wikipedia.org/wiki?curid=513497", "title": "Noční můra v Elm Street 5: Dítě snu", "text": "Noční můra v Elm Street 5: Dítě snu\n\nNoční můra v Elm Street 5: Dítě snu je páté pokračování hororové série filmů s názvem \"Noční můra v Elm Street\".\n\nRežie se chopil Stephen Hopkins. Díky tomuto filmu mu byla záhy svěřena režie hororu \"Predátor 2\" (1990).\n\nAlice Johnsonová zjišťuje, že je v jiném stavu. Když to zjistí Freddy Krueger, rozhodne se vstoupit nenarozenému dítěti do snů a Alici tak ovládnout.\n\n"}
{"id": "513499", "url": "https://cs.wikipedia.org/wiki?curid=513499", "title": "Freddyho smrt - Poslední noční můra", "text": "Freddyho smrt - Poslední noční můra\n\nFreddyho smrt – Poslední noční můra je šesté pokračování hororové série filmů s názvem \"Noční můra v Elm Street\". Jde o jediný díl, který natočila žena, a to Rachel Talalay.\n\nFilm byl natočen jako první ve 3D v produkci New Line Cinema. Objevují se tu i 3D triky, jako například ve scéně útěku z Elm Street, při kterém bylo rozbito čelní sklo.\n\nFilm začíná jako všechny díly ze série s logem New Line Cinema. Hned po tom se objeví hláška, která se objevila i v a s názvem\n\"Do you know the terror of he who falls asleep,\nto the very toes he is terrified,\nbecause the ground gives way under him\nand the dream begins...\" Friedrich Nietzsche\n(v překladu \"Znáte ten strach když usne,\njeho prsty u nohou jsou zničeny.\nprotože zem pod ním mizí\na sen začína...\"\na pak \"Welcome to prime time, bitch \" Freddy Krueger, (v překladu \"Vítej v hlavním vysílacím čase, blbečku\".\n\nDále je v ději letadlo a v něm John Doe, který utíká ze Springwoodu. Dále co osloví starší dámu že se bojí a ona ho odhodí se slovy \"Neotravuj\", a dáme vyletí z letadla stropní částí a John podlahou. Padá dolů a letí přímo na střechu domu z Elm Street kde bydlela Nancy Thompsonová a Jesse Walsh. Jakmile spadne, tak se probudí v posteli ale jakmile otevře okno tak zjistí že dům padá dolů, a uteče zpátky k posteli. Potom je záběr z okna jak Freddy Krueger je převlečen za čarodějnici a říká mu \"Já dostanu tebe zlatíčko, a tvou duši taky\" a odletí. Jakmile dům spadne on vyletí z okna a chce utéct z kopce ale zakopne a spadne. Padá z kopce, a jakmile se zastaví tak se před ním objeví budka s mužem s krvavýma očima, a sklo budky bylo také od krve, a řekl mu \"Jeden lístek, na okružní cestu, pospěš si chlapče ať nezmeškáš autobus\" a jak to dořekl tak do něj narazil autobus a v něm Freddy Krueger se slovy \"Autobus je v plné rychlosti, žádné křičení za jízdy\". A zastaví, příčina zástavy způsobí to že John spadne a jak spadne zanechá za sebou otvor ze sna do reality, spadne a rozbije si hlavu o kámen. K otvoru přichází Freddy a řekne \"Teď buď hodný malý pes, a běž hledat\" a v záběru je jak se John probouzí.\n\nDále se nacházíme v záběru na nápravný ustav pro mladé lidi, kde se John setká s Meggie-Psycholožka, Tracy-Je chudá dívka který zemřel otec a ona má problémy se sebeovládáním, Spencer-Mladý bohatý rebel, který zapaluje auta, ničí okna apod., a Carlos-kluk kterého jeho matka připravila o sluch ušní tyčinkou jelikož tzv. \"zlobil\" a neslyšel jí.\n\nMeggie postupně zjišťuje Johnovi problémy a je připravena jed do Springwoodu, o kterém John sní ve svých Nočních můrách.\n\nPři hledání pravdy zjišťují že ve Springwoodu nejsou už žádné děti a Springwood nyní žije ve strachu, a je celý poblázněn. Když jdou Meggie a John po ulici tak uviděli dětsky namalovaného Freddyho Kruegera a pod ním napsáno \"One-Two Freddy´s coming for you\", dále u zvonku u školy \"Three-Four Better Lock your door\" a na školním atlasu \"Five-Six Grab your Crucifix\" a tam zjišťují pomocí učitele který učí imaginární děti, že Freddy měl dítě K.Krueger a že bylo dáno do sirotčince.\n\nV domě kam utekli Tracy, Spencer a Carlos je prázdno a špína. Carlos zemře tak, že Freddy mu zesílí zvuk a začne skřípat svýma rukavicemi o tabuli a jemu bouchne hlava. A Spencer se objeví ve Freddyho videohře, kde ho zabije tak, že ho schodů ze schodů a on spadne do díry v podlaze.\n\nJohn usne a zemře tak že spadne na nože, když mu Freddy odřízne padák.\n\nDále si na Johna, Carlose ani na Spencera nikdo nepamatuje. Ale Doca napadne že\nho zabije pomocí Meggie, je to jeho dcera a 3D brýli.\n\nDále Meggie Freddyho zabije pomocí jeho Rukavice se slovy \"Hodně štěstí, tati\" a zapíchla do něj petardu, a on vybouchne.\n\nNejslavnější hláška od Meggie je právě tato \"Freddy je mrtvý\" (Freddy´s Dead).\n\n\nTyto skladby byli složeny pro film:\n\nGoo Goo Dolls-\n\"I´m awake Now\"\n\nIggy Pop-\n\"Why was I born (Freddy´s Dead)\"\n\nSnímku se dostalo rozporuplného přijetí od diváků a převážně negativního od kritiků. Filmu byl jeďněni vyčítán zmatený scénář, slabá režie a atmosféra a zbytečné 3D efekty, druhými byl zase považován za důstojný konec série s originálním scénářem a povedenými camei známých celebrit.\n\nAčkoli se mělo jednat o poslední díl, v roce 1994 natočil duchovní otec série Wes Craven pokračování \"Nová noční můra\". Roku 2003 následoval crossover \"Freddy vs. Jason\", který režíroval Ronny Yu. V roce 2010 byl natočen remake prvního dílu pod názvem \"Noční můra v Elm Street\".\n"}
{"id": "513500", "url": "https://cs.wikipedia.org/wiki?curid=513500", "title": "Hennin", "text": "Hennin\n\nHennin nebo též burgundský čepec je vysoká kuželovitá dámská pokrývka hlavy, jež se nosila v 14. a 15. století. Jeho pojmenování je odvozeno z arabského slova \"hanin\" (mile znějící). Tento druh klobouku se nosil převážně ve francouzském království, v burgundském vévodství, v Německu, v Nizozemsku, v zemích Koruny české a v polském a uherském království.\n\nJeho rozšíření je údajně spojeno s Isabelou Bavorskou, která jej měla mít na hlavě při svém zasnoubení s francouzským králem Karlem VI. v roce 1385.\n\nByl typickým atributem vrcholné rytířské kultury. Jednalo se o vysoký klobouk z tvrdého papíru nebo škrobeného plátna potažený hedvábím či jinými dražšími látkami, protažený do homolovité špičky. Výška henninu se lišila podle společenského stavu nositelky – jeden metr pro šlechtičnu, 60 cm pro měšťanku. Po celé zadní straně henninu, někdy i přes obličej, splýval průhledný závoj, který dosahoval často až k zemi. \nV Nizozemsku se tento klobouk stal součástí oděvu žen z měšťanského stavu, jež si ho oblíbily. Aby bylo možné se s ním pohodlně pohybovat, měl podstatně prostší podobu, menší kornout a kratší a lehčí roušky.\nU nás je tento druh klobouku často spojován s podobou bílé paní.\n\nTomuto druhu henninu se říkalo \"hörnerhaube\", tj. čepec s rohy (česky chomúty či rohy), \"coiffure\". Dvourohý hennin se stal převažující pokrývkou hlavy na burgundském dvoře. Svoji zvláštní podobu získal spojením náročně zdobeného a tvarovaného čepce, silně vyztuženého a upraveného do dvou rohů, s jemnou, většinou průhlednou rouškou. Patřily k němu i takzvané náušky neboli ozdoby, jež zakrývaly uši. Hennin často kryla ozdobná síťka ze zlatých nití nebo potah ze vzácné látky. Vlasy, které zakrýval, byly pevně stočené na temeni a pomáhaly jej tvarovat. Nad čelem pak byly vyholené, aby co nejlépe vynikl ovál tváře. \nTaké v případě dvojitého henninu vznikla v Nizozemsku měšťanská varianta burgundského stylu, jemuž bohaté měšťanské prostředí dodalo vážnost kontrastující s dvorskou okázalostí. \n\nTento druh henninů se nosil prakticky až do renesance. Jeden z typů, zvaný \"sturz\", byl zřejmě obvyklý i v českém prostředí. \n\n"}
{"id": "513501", "url": "https://cs.wikipedia.org/wiki?curid=513501", "title": "Kino Svět", "text": "Kino Svět\n\nKino Svět má více významů: \n"}
{"id": "513508", "url": "https://cs.wikipedia.org/wiki?curid=513508", "title": "Karolína Plíšková", "text": "Karolína Plíšková\n\nKarolína Plíšková, Hrdličková, (* 21. března 1992 Louny) je česká profesionální tenistka a finalistka ženské dvouhry na US Open 2016. Mezi červencem až zářím 2017 byla světovou jedničkou ve dvouhře žen, jakožto první taková hráčka z České republiky a historicky dvacátá třetí od zavedení klasifikace v roce 1975. Na čele žebříčku WTA strávila celkem 8 týdnů. \n\nNa okruh ITF vstoupila roku 2006 a profesionálkou se stala v roce 2009. Celkově na túře ITF, kde hrála převážně do sezóny 2013, vybojovala deset titulů ve dvouhře a šest ve čtyřhře, většinu z nich se svým dvojčetem Kristýnou Plíškovou. Na okruhu WTA Tour vyhrála šestnáct turnajů ve dvouhře, včetně tří trofejí z Brisbane International, a pět turnajů ve čtyřhře. \n\nNa žebříčku WTA byla ve dvouhře nejvýše klasifikována v červenci 2017 na 1. místě a ve čtyřhře pak v říjnu 2016 na 11. místě. Od roku 2020 je hlavním koučem Venezuelan Daniel Vallverdú, součástí trenérského týmu je také Ukrajinka Olga Savčuková. Jejím domovským oddílem je od sezóny 2015 klub TK Sparta Praha. V letech 2007–2014 nastupovala za I. ČLTK.\n\nV juniorské kategorii získala singlový titul na grandslamu Australian Open 2010 po finálové výhře nad Britkou Laurou Robsonovou.\n\nV českém fedcupovém týmu debutovala v roce 2015 v utkání světové skupiny proti Kanadě, když nastoupila do úvodního utkání, v němž dokázala ve dvou sadách porazit Françoise Abandovou. Následně porazila ještě ve třetí dvouhře Gabrielu Dabrowskou, čímž zajistila Česku postup do semifinále. Češky v sérii nakonec zvítězily celkově 4:0 na zápasy. Ve finále Fed Cupu 2015 v Praze proti Rusku plnila roli hráčky číslo dvě. Nejprve podlehla Šarapovové, v dalším utkáním však porazila za nepříznivého stavu 1:2 z pohledu Česka Pavljučenkovovou. V závěrečné čtyřhře pak Plíšková a Barbora Strýcová porazily ve třech setech pár Pavljučenkovová a Vesninová a český tým se tak stal vítězem této soutěže. Druhou trofej přidala v roce 2016 po finálovém vítězství nad Francií 3:2, když celou sezónu plnila roli jedničky týmu. Třetí titul získala roku 2018, když odehrála semifinále proti Německu. Do roku 2020 v soutěži nastoupila k osmi mezistátním utkáním s bilancí 11–5 ve dvouhře a 4–0 ve čtyřhře.\n\nPrvní juniorský grandslam hrála na Australian Open 2010, kde došla až na samotný vrchol, když ve finále porazila Lauru Robsonovou, která v semifinále vyřadila Kristýnu Plíškovou. Poprvé také hrála na grandslamu se svou sestrou čtyřhru, ve které se dostaly jen do druhého kola. French Open 2010 byl pro ni nejhorší juniorský grandslam kariéry ve dvouhře i čtyřhře vypadla v prvním kole. O moc lépe se jí nevedlo ani ve Wimbledonu 2010, kde vypadla ve druhém kole. Náplastí jí mohla být čtyřhra, ve které se sestrou Kristýnou došla až do čtvrtfinále. Poslední juniorský grandslam odehrála na US Open 2010, kde skončila ve čtvrtfinále dvouhry na raketě Sloane Stephensové a v prvním kole čtyřhry.\n\nNa ženském okruhu ITF debutovala v roce 2006, kdy se objevila na turnajích ITF v Chorvatsku. Hlavní soutěže se zúčastnila, hned ve svém druhém turnaji v Cavtatu, kde došla až do osmifinále. Debutu se dočkala i na okruhu WTA, když se pokoušela probojovat z kvalifikace domácího turnaje CNGvitall Prague Open. Její snahy ale zmařila už v prvním kole Sabine Klaschková.\n\nSezónu začala opět na turnajích ITF v Chorvatsku, kde se nejdále probojovala do osmifinále turnaje v Cavtatu. Následně hrála na domácím turnaji CNGvitall Prague Open, kde jí organizátoři dali divokou kartu do hlavní soutěže. Konečná přišla hned v prvním kole, když nestačila na Olgu Poutchkovovou. Divákům se zde také představila i ve čtyřhře po boku svého dvojčete Kristýny Plíškové. Společně však skončily už v prvním kole na raketách Renaty Voráčové a Lucie Hradecké. Rok ukončila na domácím turnaji ITF v Přerově, kde vypadla v osmifinále. Za celou sezónu se celkem čtyřikrát probojovala do osmifinále a rok ukončila na 860. místě žebříčku.\n\nSezónu zahájila v Itálii, a poté pokračovala v Chorvatsku, kde na turnaji ITF v Bolu slavila první titul kariéry. Následně hrála na domácím turnaji ECM Prague Open, kde startovala díky divoké kartě. Los jí určil pro první kolo Aliciu Molikovou, kterou překvapivě porazila. Konečná nakonec přišla až ve čtvrtfinále, když nestačila na Viktorii Azarenkovou. Mnohem dříve skončila po boku své sestry Kristýny v deblu, nad jejich síly byl v prvním kole pár Eva Hrdinová a Klaudia Jansová. Konec roku pro Plíškovou spíše znamenal trápení v kvalifikacích, ale díky čtvrtfinále WTA turnaje v Praze poskočila v žebříčku na 469. místo.\n\nRok 2009 zahájila na turnajích ITF v Americe, kde došla nejdále do semifinále turnaje Fort Walton Beach. Stejným výsledkem skončila obhajoba titulu v Bolu. Koncem května si připsala druhý titul kariéry, když na turnaji ITF v Gradu porazila ve finále Julii Schruffovou. Po zisku druhého titulu se představila na turnaji ITF v Brně, kde postoupila do semifinále, následně hrála také ve Zlíně, kde skončila v osmifinále. Na rozdíl od své sestry v červenci hrála domácí WTA turnaj ECM Prague Open, na kterém se jí nepodařilo obhájit čtvrtfinále, jelikož vypadla v prvním kole s Ivetou Benešovou. Na japonském turnaji ITF v Cukubě došla do semifinále a v provincii Noto získala třetí titul kariéry. Dobré výsledky ji katapultovaly na 221. místo žebříčku.\n\nSezónu 2010 zahájila na turnaji ITF v Austrálii a Asii. Znovu úspěšné skončila její japonská mise. Nejdříve na turnaji v Gifu slavila čtvrtý titul kariéry a další mohla přidat hned o dva týdny později na turnaji v Kurume, kdyby ve finále neprohrála se svojí sestrou Kristýnou. Po domácím turnaji ve Zlíně se vydala na svojí první seniorskou kvalifikaci grandslamového turnaje. Wimbledon ale pro ni zavřel brány už po prvním kole, když nestačila na Japonku Džunri Namigatovou. Po nevydařené kvalifikaci se popáté představila na domácím turnaji CNGvitall Prague Open, kde skončila v prvním kole na raketě Johanny Larssonové. Projít kvalifikací se snažila i na grandslamovém turnaji US Open, kde její snahy zmařila v prvním kole Michelle Larcherová de Britová. Dva měsíce na to si připsala pátý titul v kariéře, když vyhrála turnaj v Glasgow. Rok 2010 ukončila na 212. místě žebříčku.\n\nSezónu zahájila neúspěšným pokusem kvalifikovat se na grandslamový turnaj Australian Open. Následně hrála turnaj ITF v Rancho Mirage, kde se dostala do semifinále dvouhry a finále čtyřhry. Finále se sestrou Kristýnou vyhrály a slavily první deblový titul v kariéře. Po domácím turnaji CNGvitall Prague Open, ve kterém vypadla v osmifinále s Lucíí Hradeckou, se marně snažila probojovat na French Open.\n\nZpátky do České republiky se vrátila na ITF turnaj hraný Přerově, kde došla až do finále, ve kterém podlehla Réke Luce Janiové. Šestý titul kariéry nezískala ani na turnaji v Darmstadtu, když nestačila ve finále na Mandy Minellaovou. Stejná soupeřka jí zastavila i v prvním kole kvalifikace US Open. Nejvíce se jí dařilo opět v Japonsku, kde vyhrála ve dvou týdnech dva ITF turnaje v Makinohaře a Hamanaku. Konec roku pro ni znamenal dvě prohrané ITF finále v Bratislavě a Vendryni. Celou sezónu ukončila na 145. místě žebříčku.\n\nRok 2012 zahájila v Austrálii, kde se jí opět nepodařilo projít kvalifikací na Australian Open. Začátkem února slavila sedmý titul ITF v kariéře, když porazila ve finále turnaje v Grenoblu svojí sestru Kristýnu. Další zkušenosti získávala na turnaji WTA v Kuala Lumpur, kde vypadla ve druhém kole s první nasazenou Agnieszkou Radwańskou. Po turnaji WTA v Kuala Lumpur se probojovala i na turnaj WTA v Charlestonu, kde nestačila v prvním kole na Marinu Erakovicovou.\n\nSérie úspěšných zápasů pokračovala i v kvalifikaci na French Open, ve které neprohrála jediný zápas a ztratila pouze set. Konečná ale přišla hned v prvním kole, když nestačila na Marion Bartoliovou.\n\nVýborně si vedla i v generálce na Wimbledon, když postoupila až do semifinále turnaje ITF v Nottinghamu. Na své výsledky dokonale navázala v kvalifikaci na Wimbledon, ve které jí opět nic nezastavilo. Při své druhé účasti na grandslamu skončila v prvním kole, tentokrát byla nad její síly Sloane Stephensová. Po Wimbledonu hrála soutěž World Team Tennis pořádanou v USA za tým Philadelphia Freedoms, který vedl Josh Cohen. Následně hrála WTA turnaj ve Washingtonu, kde se svou sestrou došla do semifinále čtyřhry, ve kterém je zastavily Šúko Aojamová a Čang Kchaj-čen.\n\nKoncem srpna se marně snažila probojovat na US Open, v kvalifikaci došla jen do druhého kola, ve kterém nestačila na Donnu Vekićovou. Společně se svojí sestrou však startovala v hlavní soutěži deblu. Stopku ale dostaly hned v prvním kole od páru Nina Bratčikovová a Alexandra Panovová. Závěrem sezóny spolu se sestrou bojovala o další titul ze čtyřhry turnaje ITF. Nejprve sice neuspěly v Shrewsbury, ale o necelý měsíc později v polské Zawadě, se už mohly z pátého titulu radovat, a navíc zde slavila i vítězství v singlu, když ve finále porazila Anu Vrljičovou.\n\nSezónu zahájila neúspěšnou kvalifikací na turnaji WTA v Brisbane. Mnohem lépe se jí dařilo na turnaji v Sydney, kde prošla kvalifikací a vypadla v prvním kole se třetí nasazenou Sarou Erraniovou. V prvním kole vypadla i na Australian Open 2013, kde nestačila na řeckou tenistku Elenu Daniilidouvou.\n\nPlíškové se poté nepodařila kvalifikace v Paříži, když vypadla v závěrečném kole. Ve Francii se následně představila na turnaji ITF v Grenoblu, kde se jí nepodařilo obhájit loňský titul. Neuspěla ani v kvalifikaci na turnaj v Dubaji, když prohrála v prvním kole s Danielou Hantuchovou. Následně si zahrála na turnaji v Kuala Lumpur, kde došla až do svého prvního finále kariéry, poté, co vyřadila v semifinále Ajumi Moritaovou. Ve finále zdolala Bethanii Mattekovou-Sandsovou a získala svůj první titul z okruhu WTA. Se svou sestrou postoupila do semifinále deblu. V novém vydání žebříčku WTA se objevila poprvé v kariéře v první stovce, a to na 84. místě.\n\nPo prvním titulu kariéry se přesunula na americký kontinent, kde startovala v kvalifikaci na turnaj v Indian Wells. Vypadla ale v prvním kole, když nestačila na Olgu Pučkovovou. Kvalifikaci hrála i na turnaji v Miami, kterou zvládla. Nakonec došla do druhého kola, ve kterém vzala set bývalé světové jedničce Caroline Wozniacké.\n\nPrvní antukový turnaj sezóny absolvovala v Osprey v rámci kategorie ITF, kde vypadla hned v prvním kole, když nestačila na Julii Cohenovou. Následně se neúspěšně pokoušela kvalifikovat na turnaj v Charlestonu, když vypadla ve druhém kole kvalifikace s Vaniu Kingovou. Poté se přesunula do Evropy na premiérový ročník turnaje v Katowicích, kde došla až do čtvrtfinále, poté, co ve druhém kole vyřadila nasazenou šestku Kanepiovou. Nad její síly byla až turnajová dvojka Roberta Vinciová. Se svou sestrou došla poté do druhého kola čtyřhry. Na turnaji v Marrákeši podlehla v prvním kole deváté nasazené Cvetaně Pironkovové. Společně s Evou Hrdinovou došla do čtvrtfinále čtyřhry. Následně se nekvalifikovala na turnaj v Madridu, když nestačila na Melanii Oudinovou. První kolo nezvládla ani ve Štrasburku, kde prohrála proti Japonce Misaki Doiové.\n\nNa druhém grandslamu sezóny French Open 2013 vypadla v prvním kole, když podlehla Garbiñe Muguruzaové. Společně s Janou Čepelovou vypadly v prvním kole čtyřhry, když podlehly páru Tanasugarnová a Bratčikovová.\n\nTravnatou sezónu zahájila na ITF turnaji v Nottinghamu, kde došla do finále, ve kterém podlehla Petře Martićové. Se svou sestrou Kristýnou vypadly v osmifinále čtyřhry. Na turnaji v Birminghamu vypadla v úvodním kole s Mirjanou Lučićovou Baroniovou. Poté se neprobojovala z kvalifikace na turnaji v Eastbourne, jelikož ji v posledním kole porazila její sestra Kristýna Plíšková.\n\nVe Wimbledonu 2013 poprvé v kariéře přešla přes úvodní kolo grandslamu, když vyřadila v prvním kole třináctou nasazenou Rusku Naděždu Petrovovou. Ve druhém kole ji ovšem porazila soupeřka z nedávného finálového zápasu v Nottinghamu Petra Martićová. Společně s Maríou Teresou Torrovou Florovou vypadly v prvním kole čtyřhry, když nestačily na pár Jelena Vesninová a Jekatěrina Makarovová. Z turnaje v italském Palermu odešla po prohře v prvním kole s Dinah Pfizenmaierovou. Se svou sestrou Kristýnou poté ve čtyřhře došly do svého prvního finále kariéry, když v semifinále porazily obhájkyně titulu Renatu Voráčovou a Barboru Záhlavovou-Strýcovou. V souboji o titul nestačily na první nasazený pár Kristina Mladenovicová a Katarzyna Piterová.\n\nSezónu rozehrála jako česká reprezentantka na Hopmanově poháru, kde byl jejím spoluhráčem Jiří Veselý. Singlových výher dosáhla nad Australankou Jarmilou Wolfeovou a Američankou Victorií Duvalovou, naopak neuspěla proti Ukrajince Elině Svitolinové. V základní skupině A skončila Česká republika na 2. místě, první nepostupové pozici do finále.\n\nPremiérovou událostí WTA se stal lednový Apia International Sydney, na němž vyřadila Anu Ivanovićovou i Anastasija Pavljučenkovou, aby ji ve čtvrtfinále zastavila rumunská světová dvojka Simona Halepová. Melbournský Australian Open znamenal postup do třetího kola přes Australanku Kimberly Birrellovou a svou deblovou partnerku Julii Görgesovou, které tak oplatila rok starou porážku v témže kole stejného grandslamu. V roli deváté nasazené však poté nenašla recept na ruskou turnajovou jednadvacítku Jekatěrinu Makarovovou, jíž odebrala jen pět gamů. Na začátku února nastoupila jako týmová dvojka do úvodního klužského kola Světové skupiny Fed Cupu proti Rumunsku, kde po čtyřech předešlých prohrách poprvé v kariéře zdolala Simonu Halepovou, aby v nedělním programu zvítězila nad Monicou Niculescuovou. Češky postoupily do semifinále po výhře 3:2 na zápasy.\n\nNa Dubai Tennis Championships přijížděla obhajovat finálové body, ale ve svém zahajovacím utkání dohrála na raketě Američanky Coco Vandewegheové. Svůj úvodní zápas nezvládla ani na Qatar Total Open, kde byla nad její síly Ruska Margarita Gasparjanová. Po volném losu vstoupila do březnového BNP Paribas Open v Indian Wells vítězné, když vyřadila Shelby Rogersovou, podruhé v roce Anu Ivanovićovou i Britku, hrající v dosud její nejlepší sezóně, Johannu Kontaovou. Čtvrtfinále zvládla proti ruské hráčce Darje Kasatkinové, aby ji mezi poslední čtveřicí zastavila ve třísetovém duelu pozdější vítězka a třináctá nasazená Běloruska Viktoria Azarenková. Výpadek přišel na navazujícím Miami Open, kde po volném losu nestačila na Maďarku Timeu Babosovou.\n\nAntukovou sezónu zahájila na halovém Porsche Tennis Grand Prix ve Stuttgartu, kde na úvod přehrála krajanku Lucii Šafářovou ve třech setech a posléze opět Srbku Ivanovićovou. Ve třetí fázi jí však stopku vystavila nejvýše nasazená Polka Agnieszka Radwańská. Česká událost J&T Banka Prague Open ve Stromovce znamenala cestu do semifinále, během níž na její raketě zůstaly Stefanie Vögeleová, Kateřina Siniaková a Camila Giorgiová. V semifinále ji čerstvou prohru oplatila Lucie Šafářová.\n\nVe druhém kole Mutua Madrid Open opustila turnaj po vyřazení od Američanky Madison Keysové a římský Internazionali BNL d'Italia porážkou v úvodní fázi od Kasatkinové. Antukovou část zakončila na French Open, kde v prvním kole podlehla 108. hráčce žebříčku Shelby Rogersové.\n\nZlepšení formy přišlo s přechodem na trávu, když premiérový titul sezóny, i první z travnatých dvorců, vybojovala na AEGON Open Nottingham. Cestou pavoukem postupně zdolala Lotyšku Anastasiji Sevastovovou, která ji jako jediná odebrala set, Američanku Annu Tatišviliovou, Australanku Ashleigh Bartyovou až po zvládnutých tiebreacích, a v semifinále čtvrtou nasazenou Portoričanku Mónicu Puigovou. V boji o titul pak zdolala Američanku Alison Riskeovou po dvousetovém průběhu 7–6 a 7–5. První kolo AEGON Classic v Birminghamu však znamenalo porážku od krajanky a pozdější finalistky Barbory Strýcové. Spolu však nastoupily do deblové soutěže, kterou vyhrály. Ve finále zdolaly americko-ruskou dvojici Vania Kingová a Alla Kudrjavcevová výsledkem 6–3, 7–6 a Plíšková si připsala pátý titul ze čtyřhry.\n\nDo dalšího finálového klání postoupila na červnovém AEGON International v Eastbourne, do nějž vstupovala z pozice turnajové desítky. Ve čtvrtfinále si poradila s Ruskou Jelenou Vesninovou a do boje o titul přešla přes Kontaovou, když otočila nepříznivý vývoj ztráty úvodního setu. V závěrečném zápasu však byla nad její síly dvanáctá nasazená Dominika Cibulková, jíž podlehla po dvousetovém průběhu. Se Slovenkou tak prohrála i druhý vzájemný zápas a ve finále turnaje kategorie Premier neuspěla ani na čtvrtý pokus. Konečnou fází wimbledonského grandslamu se stalo druhé kolo. Po výhře nad Belgičankou Yaninou Wickmayerovou nenašla recept na japonskou hráčku Misaki Doiovou .\n\nLetní sezónu na amerických betonech zahájila na montréalském Rogers Cupu, kde na její raketě skončily Kateryna Bondarenková i Sara Erraniová, jež však před zápasem odstoupila. Následně podlehla pozdější šampionce Simoně Halepové. Z olympijského turnaje v Riu de Janeiru se omluvila pro riziko nákazy virem zika. První kariérní trofej z kategorie WTA Premier dosáhla na cincinnatském Western & Southern Open, hraném v úrovni Premier 5. V roli turnajové patnáctky ve čtvrtfinále zdolala sedmou nasazenou Světlanu Kuzněcovovou. V závěrečných dvou zápasech na ni každá z hráček uhrála jen čtyři gamy. Světová čtyřka Garbiñe Muguruzaová v semifinále a druhá tenistka klasifikace Angelique Kerberová v boji o titul trvajícím 62 minut, čímž oddálila nástup Němky do čela světového žebříčku. Poměr vzájemných zápasů proti ní snížila na 3–4. Po turnaji se posunula na 11. místo a poprvé v kariéře se stala českou ženskou jedničkou, když druhé Kvitové patřila patnáctá příčka. Díky finálové výhře Plíškové tak mohla odcházející světová jednička Serena Williamsová vyrovnat Grafové rekord open éry v počtu 186 týdnů na čele žebříčku bez přerušení, a to o týden později na US Open.\n\nPři svých předchozích 17 grandslamových účastech Plíšková nikdy nepostoupila do druhého hracího týdne, tj. byla vyřazena před branami osmifinále. Na cestě do finále US Open ztratila pouze jediný set.\n\nNa úvod přehrála Američanku startující na divokou kartu Sofii Keninovou. Ve druhém kole zdolala paraguayskou kvalifikantku a grandslamovou debutantku Montserrat Gonzálezovou. Následně na ni uhrála jen šest gamů sedmnáctá nasazená Ruska Anastasija Pavljučenkovová, a tak Plíšková poprvé v kariéře pronikla do čtvrtého kola grandslamu. V něm svedla napínavý třísetový souboj proti americké turnajové šetce a dvojnásobné šampionce US Open Venus Williamsové. Ve třetí sadě za stavu her 4–5 odvrátila na servisu mečbol, přesně umístěným nabíhaným bekhendovým volejem k postranní čáře. Naopak tři mečbolové příležitosti v řadě si sama vypracovala při vedení 6–5 a 40:0, ale nedokázala je zužitkovat. Musel tak přijít rozhodující tiebreak, v němž triumfovala poměrem míčů 7:3. Postupem získala jistotu návratu do elitní světové desítky.\n\nMezi poslední osmičkou hráček zdolala překvapení turnaje, 18letou Chorvatku Anu Konjuhovou, jíž patřilo 92. místo žebříčku. Teenagerka jí v každé sadě odebrala pouhé dva gamy. V celém úvodním dějství Češka na servisu ztratila jen jedinou výměnu míčků. V semifinále dokázala poprvé v kariéře vyřadit úřadující světovou jedničku a šestinásobnou vítězku US Open Serenu Williamsovou, jejíž bilance výher proti českým tenistkám po duelu činila 44–3. V úvodním setu trvajícím 26 minut prolomila Američance dvakrát podání a nečelila žádnému brejkbolu. Druhá sada se hrála přesně jednu hodinu a měla vyrovnaný průběh. Na začátku Češka odskočila do vedení 3–1, aby v zápětí ztratila servis čistou hrou a po dalším gamu bylo srovnáno na 3–3. Za stavu 5–5 obdržela Plíšková od rozhodčího varování za nedovolené koučování, v důsledku nevhodného chování trenéra. Ve zkrácené hře pak získala první tři míče, ale další čtyři ztratila. Poměr se opět otočil, když si vypracovala vedení 6:5. Americká favoritka hrozbu prvního mečbolu nezvládla a zápas zakončila dvojchybou. Plíšková se stala teprve osmou hráčkou na okruhu WTA Tour, čtvrtou na grandslamu a třetí na US Open, která dokázala na jediném turnaji porazit obě sestry Venus a Serenu Williamsovy.\n\nV třísetovém finále proti nastupující světové jedničce Angelique Kerberové ztratila úvodní sadu, avšak ziskem druhé sady si vynutila rozhodující dějství. V něm šla po zisku brejku do vedení 3–1 na gamy, ale náskok pak ztratila. Za stavu 4–5 na servisu se ocitla pod tlakem nutnosti vyrovnat. Poprvé však na podání nevyhrála žádnou výměnu a utkání trvající 2.07 hodin ztratila čistou hrou zakončenou její nevynucenou chybou z forhendu. Po turnaji v New Yorku se posunula na nové kariérní maximum, když jí patřilo 6. místo na žebříčku WTA.\n\nV září přijela na tokijský Toray Pan Pacific Open jako třetí nasazená. Po volném losu však nestačila na běloruskou kvalifikantku Aljaksandru Sasnovičovou. Navazující Wuhan Open znamenal druhou sezónní výhru nad Šafářovou a vyřazení ve třetím kole s pozdější finalistkou Dominikou Cibulkovou. V pavouku silně obsazeného China Open v Pekingu opět na úvod zdolala Šafářovou. Po vítězství nad Kasatkinovou dohrála ve třetí fázi s Britkou Kontaovou, až po ztrátě tiebreaku rozhodující sady. Dne 4. října se poprvé kvalifikovala na závěrečný Turnaj mistryň v Singapuru, do něhož jako jediná účastnice zasáhla v singlové, a po boku Němky Julie Görgesové, i deblové soutěži. V bílé základní skupině dvouhry podlehla Agnieszce Radwańské a Světlaně Kuzněcovové, když o vítězce rozhodla až zkrácená hra rozhodující sady. Výhru si připsala nad Garbiñe Muguruzaovou, což znamenalo konečné třetí místo. S Görgesovou podlehly ve čtvrtfinále čtyřhry nejvýše nasazeným Francouzkám Caroline Garciaové a Kristině Mladenovicové.\n\nŠampionka turnaje mistryň Dominika Cibulková ji v konečném žebříčku WTA odsunula z páté na 6. příčku.\n\nV roli týmové jedničky a světové šestky vedla Češky do štrasburského finále Fed Cupu proti Francii. Druhý listopadový víkend rozehrála první duel proti dvojce Kristině Mladenovicové. Jeden z nejdelších zápasů rozhodla až závěrečná sada poměrem gamů 16:14 ve prospěch Plíškové. Jednalo se nejdelší set dosavadní historie finále Fed Cupu a druhý nejdelší rozhodující set v historii soutěže od roku 1963. Utkání skončilo po 3.48 hodinách, což znamenalo překonání rekordu nejdelšího zápasu historie českého týmu, hraného 3.03 hodin, stejně tak i zdolání rekordní délky 3.06 hodin v rámci francouzské reprezentace. V nedělní úvodní dvouhře nestačila na Caroline Garciaovou po třísetovém průběhu. Za stavu 2:2 na zápasy nastoupila s Barborou Strýcovou k duelu proti nejlepší světové dvojici Garciaová a Mladenovicová, s níž prohrála po boku Görgesové o týden dříve na Turnaji mistryň. Češky zvládly koncovky obou setů a po výhře 7–5 a 7–5 obhájily fedcupovou trofej.\n\nV polovině listopadu se dohodla na ukončení spolupráce s koučem Jiřím Vaňkem, který ji vedl od Wimbledonu 2014. V prosinci jej na trenérském postu nahradil David Kotyza.\n\nSezónu rozehrála v jejím úvodním týdnu na Brisbane International. Jednalo se o její první start pod trenérským vedením Davida Kotyzy. Cestou soutěží postupně vyřadila Julii Putincevovou, americkou kvalifikantku Asii Muhammadovou, Italku Robertu Vinciovou a v semifinále ukrajinskou hráčku Elinu Svitolinovou. Jako třetí nasazená byla proti Francouzce Alizé Cornetové ve finále favoritkou, což potvrdila vítězstvím po hladkém dvousetovém průběhu. Na okruhu WTA Tour si připsala sedmé turnajové vítězství. V následném vydání žebříčku z 9. ledna 2017 se vrátila na kariérní maximum, když figurovala na 5. místě.\n\nMelbournské Australian Open znamenalo čtvrtfinálovou účast. V úvodních dvou kolech na po dvou gamech uhrály Španělka Sara Sorribesová Tormová a ruská kvalifikantka Anna Blinkovová. Naopak s Lotyškou Jeļenou Ostapenkovou svedla vyrovnaný třísetový boj, který ve svůj prospěch rozhodla až v závěru poslední sady poměrem 10–8, ačkoli v ní prohrávala 2–5 na gamy. Ve čtvrtém kole ji nezastavila ani dvacátá druhá nasazená Aastralanka Darja Gavrilovová, aby ji poté vyřadila Chorvatka Mirjana Lučićová Baroniová ve třech setech. Bodový zisk lounskou rodačku poprvé v kariéře katapultoval na 3. příčku světové klasifikace. Po Navrátilové, Mandlíkové, Novotné a Kvitové se tak stala pátou Češkou patřící do první světové trojky.\n\nV únoru vedla český tým do ostravského čtvrtfinále světové skupiny Fed Cupu proti Španělsku. Bez ztráty sady zdolala dvojku týmu Laru Arruabarrenovou a v neděli i členku elitní světové desítky Garbiñe Muguruzaovou. Češky postoupily do semfinále po výhře 3:2 na zápasy.\nNásledoval dauhaský Qatar Total Open, na němž po volném losu oplatila porážku Caroline Garciaové za listopadové fedcupové finále. Pro dešťovou prodlevu pak nastoupila ke dvěma zápasům během jednoho dne. Bez potíží přešla přes Číňanku Čang Šuaj a zvládla i semifinále se světovou pětkou Dominikou Cibulkovou ve třech sadách. Během utkání vytvořila nový osobní rekord v počtu zahraných es, když jich – jako dvě sezóny nejlepší hráčka okruhu ve statistice es – nastřílela dvacet jedna. V závěrečném duelu na ni nenašla recept ani nenasazená Dánka Caroline Wozniacká, čímž si připsala vůbec první vítězství nad bývalou světovou jedničkou, když s těmito hráčkami odešla předtím třikrát poražena a na túře WTA tak dosáhla na osmou trofej. Navazující Dubai Tennis Championships znamenal vyřazení ve druhé fázi, když podlehla Francouzce Kristině Mladenovicové.\n\nPrvní ze dvou velkých březnových turnajů z kategorie Premier Mandatory, BNP Paribas Open v Indian Wells, rozehrála utkáním doprovázeného řadou chyb proti portorické olympijské vítězce Mónice Puigové. Po výhře pokračovala na vítězné vlně s Rumunkou Irinou-Camelií Beguovou. V závěru šesté hry osmifinálové fáze jí skrečovala zápas Švýcarka Timea Bacsinszká. Následně zvládla tiebreakové koncovky obou setů proti Muguruzaové, čímž si zajistila postup mezi poslední čtveřici hráček. Před branami finále však odešla poražena od osmé nasazené Rusky Světlany Kuzněcovové, opět ve dvou zkrácených hrách, které skončily stejným poměrem, jakým o kolo dříve porazila Španělku. Do semifinále se probojovala i na Miami Open, když na její raketě postupně dohrály americká kvalifikantka Madison Brengleová, Kazaška Julia Putincevová, krajanka Barbora Strýcová a Mirjana Lučićová Baroniová, než ji necelý měsíc starou finálovou prohru oplatila Caroline Wozniacká.\n\nNevýrazný vstup do antukové části sezóny prožila na halovém Porsche Tennis Grand Prix ve Stuttgartu, aby po vyřazení Coco Vandewegheové přijíždějící z floridského fedcupového čtvrtfinále proti Češkám, ve čtvrtfinále podlehla pozdější překvapivé šampionce turnaje Lauře Siegemundové, startující na divokou kartu. V roli nejvýše nasazené skončila již v úvodním kole J&T Banka Prague Open, když ji zdolala Italka Camila Giorgiová. Mezi poslední osmičku se podívala na římském Internazionali BNL d'Italia, kde zvládla utkání s Američankou Lauren Davisovou i Timeou Bacsinszkou, nikoli už však s jedenáctou ženou žebříčku a pozdější vítězkou Elinou Svitolinovou, která ji porazila podruhé v kariéře a po šňůře pěti vzájemných proher. V případě výhry nad Ukrajinkou se mohla poprvé stát světovou dvojkou. V následném vydání žebříčku však na druhou Serenu Williamsovou ztrácela pouze 10 bodů.\n\nDo pařížského grandslamu French Open vstoupila jako druhá nasazená vzhledem k absenci těhotné světové dvojky Sereny Williamsové a poprvé na něm překročila brány druhého kola. Na její raketě postupně dohrály Číňanka Čeng Saj-saj, Ruska Jekatěrina Alexandrovová i Němka Carina Witthöftová. V osmifinále ji vyzvala paraguayská antukářka a 97. hráčka žebříčku Verónica Cepedeová Roygová, s níž se ocitla na prahu vyřazení. V rozhodujícím setu soupeřka nevyužila brejkbol na vedení gamů 5–3. Naopak v další hře ztratila vlastní servis, což se ukázalo být klíčem k postupu Plíškové do čtvrtfinále. V něm zdolala první nasazenou soupeřku, francouzskou dvojku a turnajovou osmadvacítku Caroline Garciaovou po zvládnutých koncovkách obou setů. V duelu trvajícím 1.51 hodin využila dvě ze šesti brejkových příležitostí, zatímco Francouzka jednu ze tří. Jeden vítězný zápas ji tak dělil od postu světové jedničky ve dvouhře žen. V semifinále však za dvě hodiny podlehla světové čtyřce Simoně Halepové, která navýšila aktivní vzájemnou bilanci na 5–1. Svůj výkon přesto zhodnotila jako jeden z nejlepších na antuce, které v celé kariéře odehrála.\n\nJako světová trojka zavítala na přelomu června a července na travnatý AEGON International do Eastbourne, kde po volném losu zvládla dvousetové duely s Američankou Alison Riskeovou i Číňankou Pcheng Šuaj. Ve čtvrtfinále ji nezastavila sedmá nasazená Světlana Kuzněcovová, když doháněla ztrátu těsně ztraceného úvodního setu v tiebreaku. Do finále pak prošla bez boje po odstoupení Britky Johanny Kontaové. V závěrečném utkání zdolala dánskou turnajovou šestku Caroline Wozniackou po dvousetovém průběhu. Snížila tak pasivní poměr vzájemných zápasů na 2–4 a připsala si devátý singlový titul na okruhu WTA Tour. Třicátým šestým vyhraným zápasem v probíhající sezóně se vyhoupla do čela průběžné statistiky vítězných utkání mezi všemi tenistkami okruhu, stejně tak i na první místo žebříčku WTA Race pro účast na Turnaji mistryň. Poslední českou šampionkou v Eastbourne se před ní stala Jana Novotná, která v roce 1998 následně ovládla i Wimbledon.\n\nVe Wimbledonu plnila roli třetí nasazené. V úvodním kole přehrála Rusku Jevgeniji Rodinovou. Následně však nezvládla roli favoritky proti Slovence Magdaléně Rybárikové, figurující na 87. místě žebříčku, přestože získala první sadu a ve druhé měla za stavu 3–2 výhodu prolomeného podání. Třísetovou porážkou tak popáté vypadla ve druhém kole londýnského grandslamu, když do té doby nikdy nepostoupila dále.\n\nPřes časné vyřazení z Wimbledonu si v následném vydání žebříčku WTA zajistila posun na pozici světové jedničky, když úřadující první hráčka Kerberová vypadla před finále a Halepová nepostoupila do semifinále, přestože Rumunku od této fáze dělily dva míče v tiebreaku druhé sady čtvrtfinále proti Kontaové. Plíšková se tak 17. července 2017 stala první českou jedničkou v ženském singlu a historicky dvacátou třetí v pořadí. Během 12měsíční kumulace bodů Češka vyhrála čtyři turnaje, dosáhla finále a semifinále na Grand Slamu, dvě semifinále kategorie Premier Mandatory a devětkrát porazila hráčky z elitní světové desítky. Od roku 2015 zahrála nejvyšší počet es na okruhu. Martina Navrátilová na čele klasifikace reprezentovala Spojené státy americké.\n\nTorontský Rogers Cup v první polovině srpna se stal prvním turnajem, do něhož zasáhla v pozici světové jedničky. Po volném losu události US Open Series vyřadila Rusku Anastasiji Pavljučenkovou bez ztráty sady a v rozhodujícím setu třetího kola jí skrečovala Japonka Naomi Ósakaová. Ve čtvrtfinále pak podlehla šesté ženě pořadí Caroline Wozniacké, jež otočila nepříznivý průběh třetí sady ze stavu 2–4 ziskem čtyř posledních her. Porážku Dánce oplatila následující týden na cincinnatském Western & Southern Open, kde se obě opět střetly mezi poslední osmičkou hráček. Češka, startující jako obhájkyně titulu, v předcházejících duelech přehrála Rusku Natalju Vichljancevovou a Italku Camilu Giorgiovou, která jí odebrala jeden set. V semifinále však po šňůře šesti vzájemných výher nad Garbiñe Muguruzaovou Španělce podlehla, když soupeřka proměnila pátý mečbol. Snížila tím pasivní zápasovou bilanci na 2–6. Češka se v 80minutovém utkání dopustila 28 nevynucených chyb na 17 vítězných úderů. K porážce uvedla: „\"Dnes jsem nepředvedla nejlepší výkon, postrádala jsem energii. Tři zápasy během necelých 24 hodin se na mně podepsaly\".“ Na turnaji se ocitla v ohrožení pádu z čela žebříčku, ale semifinálové body jí zaručily setrvání na postu světové jedničky.\n\nNa newyorský US Open přijížděla jako nasazená jednička a na grandslamu startovala poprvé v roli světové jedničky. Aby mohla pomýšlet na setrvání v čele klasifikace, musela obhájit finálovou účast, i když i ta jí nezaručovala setrvání na vrcholu žebříčku. V úvodním kole si hladce poradila s polskou hráčkou Magdou Linetteovou ve dvou setech. Ve druhém kole potřebovala k vítězství nad kvalifikantkou Nicole Gibbsovou tři sety. Další třísetovou bitvu zažila ve třetím kole s dvacátou sedmou nasazenou Číňankou Čang Šuaj. Dokonce musela odvrátit mečbol soupeřky, ale zápas otočila a zvítězila v něm. Čtvrté kolo bylo pro ni poměrně lehkým úkolem. Plíšková povolila své soupeřce Jennifer Bradyové pouze jeden gem a za čtyřicet pět minut slavila postup do čtvrtfinále. Ve čtvrtfinále ovšem nestačila na další domácí hráčku Coco Vandewegheovou, se kterou prohrála ve dvou setech.\n\nBodový zisk za čtvrtfinálovou účast znamenal ztrátu postu světové jedničky, na kterém strávila osm týdnů, a pád na čtvrtou příčku. V následném vydání z 11. září ji vystřídala nová hráčka na této pozici, Španělka Garbiñe Muguruzaová.\n\nPo US Open ukončila desetiměsíční spolupráci s Davidem Kotyzou. Příčinou se podle hráčky nestaly tenisové výkony, ale odlišné nazírání na různé záležitosti včetně koncepce jejího dalšího tenisového směřování.\n\nNa asijský kontintent přijela v druhé polovině září na tokijský Toray Pan Pacific Open jako turnajová dvojka a čtvrtá hráčka žebříčku. Po volném losu dovolila uhrát jen tři gamy polské kvalifikantce Magdě Linetteové. Ve čtvrtfinále však nezvládla koncovky obou setů se sedmou nasazenou Angelique Kerberovou. V navazujícím týdnu si zopakovala čtvrtfinálovou účast na čínském Wuhan Open z kategorie Premier 5, kde přešla přes Čang Šuaj a Wang Čchiang, aby ji poté za 2.31 hodin vyřadila Australanka Ashleigh Bartyová po vyrovnaném třísetovém průběhu, když proměnila čtvrtý mečbol. Lounská rodačka ztratila druhou i třetí sadu v tiebreaku. Na pekingském China Open oznámila, že do konce sezóny jako trenérku angažovala bývalou světovou jedničku ve čtyřhře Rennae Stubbsovou z Austrálie. Navazující China Open v Pekingu přinesl dvousetové vyřazení ve třetím kole od Rumunky Sorana Cîrsteaové.\n\nNa závěrečnou singapurskou událost roku WTA Finals se kvalifikovala na konci září 2017 jako třetí v pořadí. Ze základní skupiny, po výhrách nad Američankou Venus Williamsovou i světovou dvojkou Garbiñe Muguruzaovou a hladké závěrečné prohře od Jeļeny Ostapenkové, postoupila z první příčky do semifinále. V něm však odešla poražena od pozdější vítězky Caroline Wozniacké z Dánska. Úvodní set trvající 81 minut přinesl dlouhý tiebreak v poměru míčů 11:9, v němž Dánka vedla již 6:1. Pět setbolů v řadě však Češka odvrátila a šňůrou šesti míčů se ujala vedení 7:6. Následně Plíšková sama nevyužila pět setbolů a sadu prohrála po proměnění sedmého setbolu Dánky.\n\nSezónu tak poprvé zakončila na 4. místě a opět v ní dosáhla nejvyššího počtu 452 es a třetího nejvyššího počtu 69 odehraných zápasů.\n\nSezónu otevřela semifinálovou účastí na Brisbane International, kde ji poražku z téže fáze předchozí sezóny oplatila pozdější šampionka Elina Svitolinová. Čtvrtfinálovou účast z roku 2017 zopakovala na Australian Open, kde podlehla světové jedničce Simoně Halepové.\n\nNa Arabském poloostrově nejdříve dohrála jako obhájkyně ve třetím kole Qatar Total Open na raketě kvalifikantky Catherine Bellisové a poté mezi poslední osmičkou hráček s Angelique Kerberovou ve dvouhře Dubai Tennis Championships. Obě březnové události Premier Mandatory, BNP Paribas Open a Miami Open, opustila ve čtvrtfinále, když v prvním případě podlehla Naomi Ósakaové a ve druhém Viktorii Azarenkové. První sezónní titul vybojovala na antukovém Porsche Tennis Grand Prix po finálové výhře nad Coco Vandewegheovou, které oplatila porážku z předchozího ročníku. V semifinále Mutua Madrid Open nenašla účinnou taktiku na pozdější šampionku Petru Kvitovou, s níž prohrála i potřetí v kariéře. Římský Internazionali BNL d'Italia opustila ve druhém kole porážkou od Marie Sakkariové. V závěru zápasu učinila hlavní rozhodčí kontroverzní rozhodnutí v neprospěch Plíškové, která po dohrání poškodila raketou umpire a poté obdržela pokutu. Na French Open nejdříve přehrála Barboru Krejčíkovou a Lucii Šafářovou, aby ji ve třetím utkání rychle vyřadila Maria Šarapovová. Do travnaté části roku vstoupila prohrou v prvním kole birminghamského Nature Valley Classic s pozdější finalistkou Magdalénou Rybárikovou. Zlepšený výkon následoval během Nature Valley International v Eastbourne, kde nenašla recept na Arynu Sabalenkovou až ve čtvrtfinále. Wimbledonská dvouhra znamenala přerušení série pěti porážek ve druhých kolech a postup do osmifinále. V něm soutěž opustila po nezvládnutém duelu s Kiki Bertensovou.\n\nDo srpna 2018 ji vedl Tomáš Krupa. Následně byla angažována bývalá světová jednička ve čtyřhře Rennae Stubbsová z Austrálie. Letní túra US Open Series přinesla Češce časná vyřazení ve druhých zápasech, jak na kanadském Rogers Cupu, tak i cincinnatském Western & Southern Open. V prvním případě podlehla Bertensové a poté Sabalenkové. Stopku v úvodní fázi Connecticut Open jí vystavila Jekatěrina Makarovová, na níž uhrála jen čtyři hry. Zlepšení se dostavilo na newyorském US Open, kde po výhře nad Ashleigh Bartyovou postoupila do čtvrtfinále. V něm ji dva roky starou prohru oplatila Serena Williamsová. Na grandslamu v přípravě spolupracovala se Španělkou Conchitou Martínezovou, když Stubbsová měla komentátorské závazky. V asijské části pak vybojovala druhou sezónní trofej na tokijském Toray Pan Pacific Open. Ve finále ukončila 10zápasovou neporazitelnost čerstvé šampionky z US Open Naomi Ósakaové a vystřídala ji na 7. příčce žebříčku. Jak ve druhém kole Wuhan Open, tak i ve třetím pekingského China Open dohrála na raketě Wang Čchiang. Další finálové účasti dosáhla na Tianjin Open. Z bitvy o titul však odešla poražena od Caroline Garciaové, jež vyrovnala vzájemnou bilanci na 3–3. Po volném losu na Kremlin Cupu utržila hladkou prohru od 164. hráčky žebříčku Věry Zvonarevové, která po sedmi letech zdolala členku elitní desítky. Vzhledem k vyřazení Bertensové v témže kole si zajistila start na Turnaji mistryň.\n\nPotřetí v řadě zavítala na singapurský WTA Finals, kde obsadila druhé místo bílé základní skupiny. Porazila v ní Wozniackou i Kvitovou a podlehla Svitolinové. V semifinále proti Američance Sloane Stephensové prohospodařila vedení 6–0, 2–0 a 40:15 při svém podání a druhý rok za sebou dohrála v této fázi soutěže.\n\nSezónu zahájila ziskem svého dvanáctého titulu WTA na Brisbane International, kde jako pátá nasazená ve finále zvítězila nad Ukrajinkou Lesjou Curenkovou. Soupeřka přitom v závěru druhé sady podávala na vítězství v utkání, ale česká hráčka si ztracené podání vzala zpět a průběh následně otočila. Poprvé vybojovala druhou trofej z jediného turnaje, když v Brisbane triumfovala již v roce 2017. Posun na 7. příčku žebříčku před Kvitovou znamenal, že se opět na jeden týden stala českou jedničkou. Po odhlášení ze Sydney International zavítala na Australian Open, kde v předchozích dvou letech vypadla ve čtvrtfinále. Ve třetím kole přehrála Italku Camilu Giorgiovou a ve čtvrtém osmnáctou nasazenou Garbiñe Muguruzaovou. Čtvrtfinále proti sedminásobné šampionce Sereně Williamsové provázely dva obraty v průběhu utkání. Po zisku úvodní sady prolomila v polovině druhé servis Američanky a mířila za vítězstvím. Ta si jej však hned v dalším gamu vzala zpět a druhé dějství poté vyhrála. Na dvorci pak Williamsová dominovala do stavu her 5–1 ve třetím setu, kdy si na podání vypracovala mečbol. Při prvním servisu do dvorce jí však byla zahlášena chyba nohou. Při returnu druhého podání Plíšková odvrátila konec a následně snížila na 2–5. Nastartovala tak stíhací jízdu, během níž za stavu 4–5 zachránila další tři mečboly. Šňůrou šesti gamů utkání otočila a po proměněném třetím mečbolu poprvé v Melbourne Parku prošla do semifinále. Williamsová výkon Češky ocenila slovy: „\"Karolína od stavu 1:5, 30-40 hrála famózně. Něco podobného jsem nikdy neviděla. To mi může trochu ulehčit … Myslím, že prostě hrála jako z partesu. Trefovala lajny. Při mečbolech předvedla snad svůj nejlepší tenis v životě\"“. Mezi poslední čtveřicí podlehla japonské světové čtyřce Naomi Ósakaové, která praktikovala agresivní hru s přesně umisťovanými míči. Na vítězné míče 21letá Japonka vyhrála výrazným rozdílem 56–20, rovněž tak na esa 15–3. Naopak Plíšková se dopustila méně nevynucených chyb a v třísetovém utkání vyhrála o jedenáct výměn méně.\n\nV únorovém čtvrtfinále Světové skupiny Fed Cupu proti Rumunsku porazila Mihaelu Buzărnescuovou a podlehla Simoně Halepové. Češky prohrály 2:3 na zápasy a poprvé od roku 2008 nepostoupily do semifinále. Na Dubai Tennis Championships postoupila po výhře nad Američankou Alison Riskovou do čtvrtfinále, v němž přes zisk úvodní sady s Tchajwankou Sie Su-wej utkání nezvládla. V téže fázi dohrála na BNP Paribas Open v Indian Wells, kde prohrála se Švýcarkou Belindou Bencicovou. Navazující Miami Open pro ni znamenal druhé sezónní finále. V semifinále oplatila čerstvou prohru světové dvojce Halepové. V boji o titul ji pak přehrála dvanáctá nasazená Australanka Ashleigh Bartyová ve dvou setech. Bodový zisk Češku posunul na 4. příčku. \n\nAntukovou část roku zahájila obhajobou trofeje na stuttgartském Porsche Tennis Grand Prix. V úvodním zápase utržila porážku od Viktorie Azarenkové. Na J&T Banka Prague Open měla plnit roli turnajové jedničky. Před zahájením se však odhlásila pro nespecifikované virové onemocnění a přibližně měsíc trvající bolesti. Startovala tak až o týden později na Mutua Madrid Open. V úvodním kole zdolala Ukrajinku Dajanu Jastremskou, ale poté ji vyřadila další ukrajinská hráčka Kateryna Kozlovová. Z květnového Internazionali BNL d'Italia v Římě si odvezla první antukovou trofej z kategorie Premier 5 a celkově třináctou v kariéře. Mezi poslední osmičkou tenistek vrátila porážku Azarenkové. Do finále se probojovala přes řeckou kvalifikantku Marii Sakkariovou. V závěrečném duelu zdolala 28letou Britku z páté světové desítky Johannu Kontaovou ve dvou sadách. Aktivní poměr vzájemných zápasů navýšila na 6–1. Po skončení se posunula na 2. příčku žebříčku WTA. Na French Open útočila na pozici světové jedničky, kterou se mohla stát v případě postupu do finále. Roli jedné z favoritek a druhé nasazené však nezvládla porážkou ve třetím kole s chorvatskou turnajovou jedenatřicítkou Petrou Martićovou.\n\nTravnatou část zahájila na birminghamském Nature Valley Classic. Ve druhém kole svedla vyrovnaný boj s dvojčetem a stou dvanáctou hráčkou světa Kristýnou Plíškovou. Jednalo se o vůbec první zápas jednovaječných dvojčat v historii hlavních soutěží okruhu WTA Tour. Sestry celkově odehrály osmý vzájemný duel ve dvouhře. Kristýna Plíšková vítězstvím vyrovnala poměr na 4–4. O dva týdny později si Karolína Plíšková připsala čtrnáctou kariérní trofej a třetí z trávy, když ovládla eastbournský Nature Valley International, kde triumfovala již v roce 2017. Na její raketě postupně dohrály Margarita Gasparjanová, Elise Mertensová, Jekatěrina Alexandrovová a v semifinále světová čtyřka Kiki Bertensová. Ve finále pak zdolala pátou ženu klasifikace Angelique Kerberovou po dvousetovém průběhu. V celém turnaji neztratila set a soupeřky na ni uhrály jen devatenáct gamů. Do Wimbledonu přijela jako třetí nasazená. Po výhře nad olympijskou šampionkou z Ria Mónicou Puigovou postoupila do třetího kola. V něm jí první set na turnaji odebrala tchajwankská turnajová osmadvacítka Sie Su-wej, ale po zvládnuté koncovce čtvrtým kolem vyrovnala rok staré maximum. V osmfinálové bitvě podlehla krajance a šedesáté osmé hráčce žebříčku Karolíně Muchové poměrem gamů 13–11 v rozhodující sadě. Jednalo se o nejdelší ženský zápas ročníku, trvající 3.18 hodiny. Plíšková v jeho závěru dvakrát podávala na vítězství, ale vždy o servis přišla. \n\nVe čtvrtfinále dohrála na Rogers Cupu a Western & Southern Open, když ji nejdříve zastavila Kanaďanka Bianca Andreescuová a poté Světlana Kuzněcovová. Přes Tunisanku Ons Jabeurovou se probojovala do čtvrtého kola US Open, v němž nezvládla závěr rozhodující sady s Britkou Johannou Kontaovou. V září si odvezla trofej ze Zhengzhou Open, hraném v čínském Čeng-čou. Ve finálovém duelu zdolala chorvatskou turnajovou sedmičku Petru Martićovou po dvousetovém průběhu. Poprvé v kariéře tak získala čtyři trofeje v rámci kalendářního roku. Na pozici světové dvojky po skončení ztrácela méně než bodů na vedoucí Bartyovou. Navazující Wuhan Open přinesl osmifinálovou porážku od Ukrajinky Dajany Jastremské. Pekingský China Open znamenal třísetovou porážku v úvodním duelu s Ostapenkovou. Na Turnaji mistryň, WTA Finals poprvé hraném v Šen-čenu, postoupila po výhře nad Halepovou, skreči Andreescuové a porážce od Svitolinové potřetí v řadě do semifinále. V něm podlehla světové jedničce Ashleigh Bartyové, přestože získala první set. \n\nV sezóně odehrála tři deblové turnaje s Julií Görgesovou. Na BNP Paribas Open, Internazionali BNL d'Italia i Rogers Cupu však skončily v úvodních kolech. Následně vytvořila dvojici se sestrou Kristýnou Plíškovou. Na cincinnatském Western & Southern Open postoupily do semifinále po výhře nad třetím nasazeným párem Siniaková a Krejčíková. Následně však podlehly Klepaćové s Hradeckou. Mezi poslední čtveřicí dvojic skončily i na soulském Korea Open a v téže fázi vypadly na pekingském China Open.\n\nPoprvé sezónu zakončila jako světová dvojka za vedoucí hráčkou žebříčku Ashleigh Bartyovou.\n\nDo sezóny vstoupila s novým trenérským týmem. Hlavním koučem se stal Venezuelan Daniel Vallverdú a součástí týmu byla také bývalá ukrajinská tenistka Olga Savčuková. První turnaj odehrála na lednovém Brisbane International, kde po volném losu porazila Australanku Ajlu Tomljanovićovou a světovou devatenáctku Alison Riskeovou. Ve vyrovnaném třísetovém semifinále pak přehrála čtvrtou hráčku žebříčku Naomi Ósakaovou. Ve druhém setu za stavu 5–6 odvrátila mečbol servírující Japonce. Ve finále zvítězila nad 24letou americkou světovou třináctkou Madison Keysovou po třísetovém průběhu. Poprvé v kariéře tak obhájila trofej a v Brisbane se stala první trojnásobnou šampionkou. Na grandslamovém Australian Open plní roli druhé nasazené. V úvodním kole ji los přidělil Francouzku Kristinu Mladenovicovou. \n\nPochází z rodiny Radka a Martiny Plíškových. Tenis hraje od čtyř let. Profesionální tenisovou hráčkou je i její dvojče Kristýna Plíšková, se kterou zejména v počáteční fázi kariéry nastupovala do čtyřhry. V létě 2017 se zasnoubila s televizním moderátorem Michalem Hrdličkou, který se stal také jejím manažerem z pozice zástupce agentury PR Stars. Dne 19. července 2018 se za něj provdala v Monaku. Sňatkem přijala příjmení Hrdličková. Rodné příjmení Plíšková si ponechala v rámci pokračování sportovní kariéry.\n\nPřed US Open 2017 učinila závazek darovat za každé zahrané eso na turnaji 200 eur (cca 5 200 korun) na pomoc Klinice dětské hematologie a onkologie pražské Fakultní nemocnice v Motole. Na newyorském grandslamu nastřílela 33 es a klinice věnovala 6 600 eur.\n\nKarolína Plíšková vyhrála na okruhu WTA šestnáct turnajů ve dvouhře a pět ve čtyřhře. V rámci okruhu ITF přidala deset singlových a šest deblových vítězství.\n\n"}
{"id": "513530", "url": "https://cs.wikipedia.org/wiki?curid=513530", "title": "Corps de logis", "text": "Corps de logis\n\nCorps de logis je často lemován sekundárními křídly. Tvoří-li tato křídla s hlavní budovou třístranný dvůr, jde o tzv. čestný dvůr (\"cour d'honneur\").\n\n"}
{"id": "513538", "url": "https://cs.wikipedia.org/wiki?curid=513538", "title": "Zlatovláska", "text": "Zlatovláska\n\nZlatovláska může být:\n\n"}
{"id": "513541", "url": "https://cs.wikipedia.org/wiki?curid=513541", "title": "32 (číslo)", "text": "32 (číslo)\n\nTřicet dva je přirozené číslo. Následuje po číslu třicet jedna a předchází číslu třicet tři. Řadová číslovka je \"třicátý druhý\" nebo \"dvaatřicátý\". Římskými číslicemi se zapisuje XXXII.\n\nTřicet dva je\n\n\n\n\n"}
{"id": "513551", "url": "https://cs.wikipedia.org/wiki?curid=513551", "title": "Radim Špaček", "text": "Radim Špaček\n\nRadim Špaček (* 13. října 1973 Ostrava) je český režisér, držitel Českého lva i Plyšového lva, syn novináře Ladislava Špačka.\n\nAbsolvoval obor režie na FAMU a hereckou konzervatoř v Praze. Vytvořil hlavní roli ve filmu Karla Kachyni \"Blázni a děvčátka\" (1989). Od roku 1991 pracoval na zahraničních koprodukcích jako asistent režie (\"Swing Kids\", \"Catherine Courage\", \"Il Giovanni Mussolini\"). Odjel do obleženého Sarajeva, kde v roce 1993 dokončil svůj první celovečerní film \"Mladí muži poznávají svět\". V roce 1995 obdržel Cenu Mezinárodní federace filmových klubů a Cenu ekumenické poroty na MFF v Karlových Varech). FAMU absolvoval pozpátku vyprávěným filmem \"Rychlé pohyby očí\" (1998), který získal cenu Plyšový lev za nejméně oblíbený film roku.\n\nObdržel stipendium německé nadace DAAD na půlroční pobyt v Berlíně, kde vznikl scénář dosud nerealizovaného hraného celovečerního filmu \"Dobré úmysly\". Režijně se pak podílel na dokumentárním filmu \"Zpráva o stavu světa\" (2001) natáčeného během zasedání MMF v září 2000 v Praze. Pro Českou televizi režíroval magazín o současném výtvarném umění \"Artóza\", multikulturní magazín \"Velký vůz\" a pořad věnovaný alternativní hudbě \"60\". V období tzv. televizní krize o ní natočil s kameramanem Davidem Čálkem dokument \"Bezesné noci\" (2004).\n\nV roce 2004 se stal režisérem seriálu pořadů o společenském chování \"Etiketa\", v roce 2006 stál u zrodu queer magazínu „Q“ pro Českou televizi a na TV Prima režíroval seriál \"Letiště\" (2006–2007) nebo pracoval na multikulturním Kosmopolis. V roce 2008 natočil spolu s Miroslavem Bambuškem dokumentární film \"Bystander Effect\" (Efekt přihlížejícího), který měl televizní premiéru 30. října 2008 v České televizi. Je též producentem filmu Miroslava Bambuška \"Jan Hus – mše za tři mrtvé muže\" (2009).\n\n4. února 2010 měl premiéru Špačkův celovečerní film \"Pouta\", který režíroval podle původního scénáře Ondřeje Štindla. Film získal pět cen české filmové kritiky (za režii, scénář, hlavní mužskou roli, objev roku a za nejlepší film roku 2010), při udílení cen Český lev získala Pouta rovněž pět ocenění. Radim Špaček získal Českého lva za režii, Pouta za film roku.\n\nOd roku 2003 též každoročně spoluorganizuje Festival bollywoodského filmu.\n\nV letech 2013 a 2014 pracoval s týmem kolem \"Pout\" na natáčení nového filmu \"Místa\" a režijně se podílel na televizním seriálu ze soudního prostředí \"Život a doba soudce A. K.\"\n\nDne 1. května 2014 byla v pražském uměleckém prostoru MeetFactory uvedena premiéra divadelní hry \"Milenec\" podle předlohy izraelského autora Avrahama B. Jehošuy. Byla to první divadelní režie Radima Špačka.. Na scéně Divadle v Řeznické režíroval v roce 2016 hru Mikea Bartletta \"Cock\". V březnu 2018 měla premiéru na téže scéně hra \"Poslední sezení u doktora Freuda\" britského autora Marka St. Germaina. Setkávají se v ní Sigmund Freud a Clive Staples Lewis. Odehrává se 3. září 1939, kdy vstoupila Británie do 2. světové války.\n\n\n"}
{"id": "513552", "url": "https://cs.wikipedia.org/wiki?curid=513552", "title": "Seznam savojských panovníků", "text": "Seznam savojských panovníků\n\nSeznam savojských panovníků zahrnuje osoby postupně vládnoucí v Savojském hrabství a později Savojském vévodství, zahrnuje ale také vévody vládnoucí jako krále Sardinie.\n\nSavojské hrabství vzniklo v roce 1003 pod vládou hrabat z rodu Savojských a zaniklo v roce 1416, kdy bylo pod vládou stejného rodu povýšeno na vévodství císařem Zikmundem Lucemburským.\n\nSavojské hrabství bylo v roce 1416 povýšeno na vévodství císařem Zikmundem Lucemburským a již nezahrnovalo pouze původní Savojsko, ale i velkou část dnešního Piemontu. Kromě vlastního Savojska zahrnovalo vévodství také území Údolí Aosty, Piemont a Nice.\n\nV roce 1860 bylo původní území Savojska odstoupeno spolu s Nice Francii, za záruku bezpečnosti a uznání sjednocené Itálie.\n\n\nV roce 1714 Španělsko ztratilo Sardinské království ve prospěch rakouské monarchie, která zas území roku 1720 vyměnila se savojským vévodou za Sicilské království, které získal. Území dostalo (znovu) název \"Sardinské království\", i když mu vládla savojská dynastie a jeho centrem byl Piemont a hlavní město Turín. Hlavní území království tedy tvořily Savojsko, Piemont, Sardinie a Monteferrat.\n\nPo smrti krále Karla Felixe v roce 1831 nastoupil na sardinsko-piemontský trůn Karel Albert Sardinský z vedlejší rodové linie a to větve Savojsko-Carignanské. Stalo se to poté co smrtí Karla Felixe vymřela hlavní linie rodu.\n\nDne 18. února 1861 hrabě Camillo Cavour vyhlásil zřízení Italského království, skládajícího se ze severní i jižní Itálie. Král Viktor Emanuel II. Piemontsko-sardinský ze Savojské dynastie byl prohlášen italským králem.\n\n\nVětev Savojsko-Carignanská\n\n\n"}
{"id": "513555", "url": "https://cs.wikipedia.org/wiki?curid=513555", "title": "Svlékání", "text": "Svlékání\n\nSvlékání značí v biologii zbavení se starého tělesného pokryvu (kůže, kutikuly), většinou za účelem umožnění dalšího růstu živočicha. U skupin živočichů, které ho prodělávají, totiž jejich kůže neroste, takže v určitých intervalech se jí musí zbavit. Pod starou kůží již bývá připravena nová, větší. Svlékání probíhá u plazů a obojživelníků a dále u skupiny ecdysozoa, která zahrnuje například hmyz, korýše, pavoukovce nebo hlístice. Pro svlékání živočichů ze skupiny ecdysozoa se používá termín ekdyze (případně ekdyse nebo ecdysis). Svlečená kůže či kutikula se nazývá svlečka (exuvie).\n\nMezi členovce patří hmyz, korýši nebo pavoukovci. Všichni tito živočichové mají vnější kostru (exoskelet), která je tvořena kutikulou a zpevněna látkami jako chitin nebo uhličitan vápenatý. Tato vnější kostra je pevná a neumožňuje růst těla, proto je periodicky svlékána a nahrazována novou, větší. Svlékání navíc umožňuje obnovu opotřebovaných kutikulárních derivátů, jako jsou různé chlupy, vzdušnice nebo jiné výrůstky.\n\nPřed samotným svlékáním je živočich nějakou dobu neaktivní. Probíhá oddělení starého exoskeletu od epidermálních buněk pod ním. Při tomto procesu dochází taky k oddělení svalů od jejich úponů a nervových zakončení od kutikulárních smyslových orgánů. Tento proces se nazývá apolýza. Do vzniklého prostoru mezi epidermálními buňkami a starou kutikulou je vyloučena exuviální tekutina, která obsahuje zatím neaktivní enzymy. Epidermální buňky poté začnou pod starou kutikulou tvořit novou kutikulu. Tím se zároveň aktivují enzymy v tekutině, které rozkládají spodní část staré kutikuly, která je pak vstřebána. Jedinec se poté potřebuje zbavit zbývající horní části staré kutikuly.\n\nPři samotném svlékání jedinec vyvolá prasknutí staré kutikuly, a to pomocí kroutivých pohybů a často i zvýšením tlaku hemolymfy na daném místě těla. Poté se ze starého exoskeletu vysouká. Svlečená kutikula většinou zůstává vcelku a nazývá se svlečka (exuvie). Někteří členovci mají ve zvyku svoji svlečku požírat. Pokud jedinec nemá ke svlékání optimální podmínky (správná poloha, vlhkost), může dojít k uvěznění v polosvlečené kutikule, což má za následek smrt. V lepším případě může dojít ke ztrátě jedné či více končetin.\n\nBezprostředně po svlékání je nová vnější kostra ještě měkká, což činí jedince velice zranitelným. Toto krátké období než kutikula ztvrdne ale také umožňuje růst. Růstu částí těla, které jsou normálně kryty tvrdým exoskeletem, je dosaženo pomocí přesunutí tělních tekutin z měkčích částí těla. Proto například pavouk nebo kudlanka vypadají po svlékání hubeně, protože přesunuli tělní tekutiny z měkkého \"břicha\" do jiných tělních částí. Pokud se jedná o poslední svlékání (proměna v dospělce – u hmyzu), tak jedinec musí ještě tlakem hemolymfy napnout křídla, která po svlékání vypadají jako neforemné váčky.\n\nKromě celkového růstu umožňuje svlékání u většiny členovců také regeneraci poškozených tělních částí. Může být nahrazena i celá ztracená končetina, k tomu je ovšem potřeba několika svlékání (vytvoří se základ nové končetiny, který se s každým svlékáním zvětšuje až nakonec končetina vypadá úplně nebo skoro jako původní).\n\nJednotlivé fáze mezi svlékáními se nazývají instary. Například když se nymfa vylíhne z vajíčka, jedná se o nymfu prvního instaru. Po prvním svlékání je z ní nymfa druhého instaru, po druhém svlékání je ve třetím instaru a tak dále. Pojem instar se často zaměňuje s pojmem stadium, to však označuje fáze vývoje nadřazené instarům (stadium vajíčka, larvy, kukly, dospělce – u hmyzu s proměnou dokonalou). Stadium larvy nebo nymfy se většinou skládá z několika instarů.\n\nPočet instarů se liší podle druhu členovce i podle podmínek v jakých žije (při nedostatku potravy může vývoj jedince trvat déle a počet instarů je větší). U některých skupin členovců dochází ke svlékání i v dospělosti, stadium dospělce má u nich tedy více instarů.\n\nV hmyzím mozku se nacházejí neurosekreční buňky, které produkují protoracikotropní hormon (PTTH). Tento hormon putuje po axonech do tzv. kardiálních tělísek (corpora cardiaca), odkud je uvolňován do hemolymfy. PTTH stimuluje protorakální žlázy (jsou v prvním hrudním článku – prothoraxu) k produkci hormonů ekdysteroidů. Ekdysteroidy jsou skupinou hormonů syntetizovaných z cholesterolu a vyvolávají svlékání. Nejznámějším svlékacím hormonem je ekdyson. U dospělého hmyzu (s výjimkou primitivní skupiny Apterygota, tedy například rybenek) ke svlékání už nedochází (protorakální žlázy zanikají a svlékací hormony nejsou produkovány).\n\nObojživelníci se svlékají většinou v noci. Svoji starou kůži potom často sežerou.\n\nAsi nejznámějším příkladem mezi plazy je svlékání kůže u hadů. Když přijde čas svlékání, hadovi se zakalí oči. Starou kůži se snaží natrhnout tím, že se odírá o různé tvrdé předměty (například kameny). Kůže je natržena na hlavě a had pak pokračuje v odírání o předměty. Stará kůže se postupně odděluje a vysvléká, přičemž se obrací naruby. Výsledkem je celistvá, naruby obrácená svlečka. Naproti tomu u ještěrů nebo želv se kůže svléká většinou v cárech a celistvá svlečka se tak nevytvoří.\n\n\n"}
{"id": "513565", "url": "https://cs.wikipedia.org/wiki?curid=513565", "title": "33 (číslo)", "text": "33 (číslo)\n\nTřicet tři je přirozené číslo. Následuje po číslu třicet dva a předchází číslu třicet čtyři. Řadová číslovka je \"třicátý třetí\" nebo \"třiatřicátý\". Římskými číslicemi se zapisuje XXXIII.\n\nTřicet tři je\n\n\n\n\n"}
{"id": "513566", "url": "https://cs.wikipedia.org/wiki?curid=513566", "title": "Emil Edgar", "text": "Emil Edgar\n\nEmil Edgar, vl. jm. Emilian Kratochvíl (5. září 1884 Praha – 30. ledna 1963 Praha) byl český architekt, teoretik architektury a publicista.\n\nNa základě jeho návrhu nechal evangelický sbor v Olomouci vypracovat projekt nového kostela. Podle jeho společného projektu s Františkem Sýkorou, ředitelem vinohradského hřbitova byl na kroměřížském hřbitově v roce 1930 založen urnový háj. V meziválečném období působil jako šéfredaktor Stavitelských listů.\n\n"}
{"id": "513568", "url": "https://cs.wikipedia.org/wiki?curid=513568", "title": "Tři zlaté vlasy děda Vševěda (film, 1963)", "text": "Tři zlaté vlasy děda Vševěda (film, 1963)\n\nTři zlaté vlasy děda Vševěda je česká filmová pohádka z roku 1963 režiséra Jana Valáška. Jedná se o jeden z několika filmových přepisů pohádky Karla Jaromíra Erbena \"Tři zlaté vlasy děda Vševěda\".\n\nChudému uhlířovi se narodil syn zrovna v den, kdy u něj v lese přespával král, který zabloudil v lese. Tři sudičky však Plaváčkovi při jeho narození předpověděly, že si vezme za ženu princeznu, dceru krále, co spí nahoře na seně a která se právě dnes také narodila. Uhlířova žena však při porodu zemřela. Aby zabránil zlé sudbě, poručí sloužícimu aby šel za uhlířem, osiřelé dítě od něj koupil a potom utopil v řece. Služebník dítě vzal, vložil do košíku a hodil do řeky. Dítě se ale neutopilo a plavalo v košíku po řece, kde jej náhodou vylovil chudý rybář. Rybář dítě vzal a odnesl je své ženě, která toužila mít syna, takže nalezence vychovala jako by byl její vlastní, dítěti dali jméno Plaváček. Z chlapce urostl krásný a švarný jinoch. Jednoho dne se náhodou u rybáře objevil král a zjistil, že se dítě podle jeho rozkazu neutopilo. Proto si vyžádal Plaváčka do služby. Vyslal Plaváčka s osobním poselstvím, ve kterém bylo uvedeno, aby Plaváčka jako nepřítele ihned zabili. Hodná kmotřička sudička však králův dopis v noci Plaváčkovi vyměnila za jiný, kde bylo uvedeno, že král přikazuje aby se Plaváček oženil s jeho dcerou. Když to rozzlobený král zjistil, vyslal Plaváčka na dalekou cestu k dědu Vševědovi.\n\n"}
{"id": "513569", "url": "https://cs.wikipedia.org/wiki?curid=513569", "title": "34 (číslo)", "text": "34 (číslo)\n\nTřicet čtyři je přirozené číslo. Následuje po číslu třicet tři a předchází číslu třicet pět. Řadová číslovka je \"třicátý čtvrtý\" nebo \"čtyřiatřicátý\". Římskými číslicemi se zapisuje XXXIV.\n\nTřicet čtyři je\n\n\n"}
{"id": "513570", "url": "https://cs.wikipedia.org/wiki?curid=513570", "title": "Dozvuk", "text": "Dozvuk\n\nDoba dozvuku je čas, za který zvukový impulz klesne o 60 dB vůči šumu. Je určován rychlostí, za kterou se akustická energie vytratí z určitého prostoru. Tento děj se nazývá doznívání a závisí přímo na charakteru prostoru, v němž je dozvuk pozorován.\n\nDoba dozvuku udává čas, za který poklesne amplituda doznívajícího zvuku o 60 dB.\n\nDoba dozvuku je hlavní parametr akustiky místnosti a naprosto zásadně ovlivňuje kvalitu poslechu. Protože délka určuje, jak dlouho se zvuk odráží (difuzní pole) v místnosti a tedy je ještě srozumitelný.\n\nTabulkové hodnoty doby dozvuku:\n\nřeč 500ms\n\nKino sály 750 ms\n\nVarhanní hudba přes 10s zní mohutně, často viditelný jev na barokních hradech a zámcích- malá kapela je pomocí prostoru s vysokou dobou dozvuku považována za podstatně větší soubor\n\njelikož pokles o 60 dB vůči šumu může být těžko zaznamenatelný provádí se měření poklesu o 20/30 dB a výsledek se znásobí 3/2T.\n\nSlovo \"dozvuk\" se také používá jako označení následku jisté události (např. dozvuky války).\n\nDoba dozvuku je reverzní pojem k době názvuku\n\n"}
{"id": "513579", "url": "https://cs.wikipedia.org/wiki?curid=513579", "title": "35 (číslo)", "text": "35 (číslo)\n\nTřicet pět je přirozené číslo. Následuje po číslu třicet čtyři a předchází číslu třicet šest. Řadová číslovka je \"třicátý pátý\" nebo \"pětatřicátý\". Římskými číslicemi se zapisuje XXXV.\n\nTřicet pět je:\n\n\n\n"}
{"id": "513590", "url": "https://cs.wikipedia.org/wiki?curid=513590", "title": "Staré anály pražské", "text": "Staré anály pražské\n\nStaré anály pražské byly podle Dušana Třeštíka jedním z nejstarších historiografických děl vzniklých na českém území. Jednalo se o kompilaci starších českých zápisů vedených už od druhé poloviny 10. století, pozdějších záznamů o životě sv. Vojtěcha, ludmilských a václavských legend (včetně Kristiánovy legendy) a různých zdrojů německých, zejména Reginonovy kroniky. Tyto analistické záznamy použil Kosmas při psaní Kroniky Čechů, byly převzaty do polských Starých análů svatého kříže a do řady dalších kompilací. Vznik díla datuje Dušan Třeštík k roku 1050.\n\nPočátky Přemyslovců. Vstup Čechů do dějin (530 - 935), Dušan Třeštík, Nakladatelství lidové noviny, Praha 1997, str. 99 - 116\n"}
{"id": "513592", "url": "https://cs.wikipedia.org/wiki?curid=513592", "title": "Romance pro křídlovku (film)", "text": "Romance pro křídlovku (film)\n\nRomance pro křídlovku je český hořký poeticko-romantický film režiséra Otakara Vávry z roku 1966, natočený na námět stejnojmenné básně Františka Hrubína, který byl u tohoto snímku i spoluautorem scénáře. V hlavních rolích zde vystupuje tehdy mladičký herec Jaromír Hanzlík a slovenská herečka Zuzana Cigánová, nezapomenutelný herecký výkon zde předvedla i Miriam Kantorková. V širším kontextu československé kinematografie se jedná o poměrně vzácnou ukázku unikátního filmového díla, které je pokusem o vizuální přepis většího básnického díla (filmová báseň) spadajícího do oblasti klasické české literatury 20. století. Téměř celý děj filmu se odehrává v okolí Lešan na dolní Sázavě, kde František Hrubín prožil své mládí.\n\nSmutný poetický příběh o setkání mladého člověka – studenta Vojty (Jaromír Hanzlík) – jak s první velkou láskou, Terinou (Zuzana Cigánová), tak i se smrtí (Vojtův dědeček).\n\n\n"}
{"id": "513595", "url": "https://cs.wikipedia.org/wiki?curid=513595", "title": "36 (číslo)", "text": "36 (číslo)\n\nTřicet šest je přirozené číslo. Následuje po číslu třicet pět a předchází číslu třicet sedm. Řadová číslovka je \"třicátý šestý\" nebo \"šestatřicátý\". Římskými číslicemi se zapisuje XXXVI.\n\nTřicet šest je\n\n\n\n\n\n"}
{"id": "513599", "url": "https://cs.wikipedia.org/wiki?curid=513599", "title": "Burgundský králík", "text": "Burgundský králík\n\nBurgundský králík (francouzsky \"Lapin Fauve de Bourgogne\") je středně velké plemeno králíka původem z Francie z oblasti Champagne z kraje burgundského. Francouzi toto plemeno vyšlechtili, nazývají Fauve de Bourgogne, což v překladu znamená plavý z Burgundska. Originál Burgundského králíka ve Francii je tmavší, neboť tam nebylo uznáno plemeno Novozélandského červeného. Ve francouzském standardu je za ideální barvu krycího chlupu označena barva fauve roux, což je plavě rusý anebo světle rezavý. V Itálii se plemeno nazývá Fulva di Borgogna, tedy rusý z Burgundska. Švýcaři znají toto plemeno jako světle zbarvené. Označení barvy je fahlrot, tedy plavě červený. \n\nV Nizozemí znají toto plemeno jako Bele van Bourgondie. Zde upřednostňují žluté zbarvení a bílé, lépe světle krémové břicho. Německý standard je nejvíce podobný našemu současnému. Břicho Němci uznávají jako krémové, bílé je nepřípustné, předností jsou krémové divoké znaky. Ve vzorníku se objevil v roce 1914. Uznané bylo v roce 1919, do Československa bylo za účelem faremního chovu dovezeno v roce 1970 z Dánska. Od chovatele Museteliho z Francie byli dovezeni králíci a byli použiti v chovech Juřiny a Koury. V roce 1980 byl proveden další import z Německa od Gabriela. Ing. Blokeš uskutečnil dovoz ze Švýcarska od Spiesse. Je ceněno jako masné plemeno. Králíci mají robustní stavbu se širokými a plnými zadními partiemi. Má mít hruškovitý tvar těla. Váha dle platného standardu je od 4,00 - 5,00 kg. Často mají váhu daleko vyšší. Základní barva je žlutočervená, spodní část pysku a břicha je bílá nebo krémová. Spodina pírka je bílá nebo krémová. V ČR se upřednostňuje krémové zbarvení.\n"}
{"id": "513602", "url": "https://cs.wikipedia.org/wiki?curid=513602", "title": "Achau", "text": "Achau\n\nObec Achau leží na východní straně okresu Mödling v Dolních Rakousích. V severní části Vídeňské pánve se zde vlévá potok Mödlingbach do řeky Schwechat.\n\nNa severu je sousední obcí Hennersdorf , na severovýchodu Maria-Lanzendorf (v okrese Vídeň-okolí), na západ je Biedermannsdorf, na východ Himberg (v okrese Vídeň-okolí) a na jihu Laxenburg.\n\nDějiny obce jsou proměnlivé stejně jako dějiny Rakouska. Po anšlusu Rakouska v roce 1938 se obec stala součástí 24. vídeňského okresu. Teprve v roce 1954 připadla opět samostatná obec zpět pod Dolní Rakousko.\n\nV roce 1971 žilo v obci 1.017 obyvatel, 1981 942, 1991 1.062, 2001 1.153 a v roce 2006 zde žilo 1.185 obyvatel.\n\nStarostou obce je Josef Brunner (SPÖ), vedoucím úřadu je Gertrude Weber. Po obecních volbách, konaných v roce 2005, je v 19 členné obecní radě zastoupeno 10 za (SPÖ) 4 (ÖVP), 4 (Občané) a 1 (My pro Achau)\n\nNa okraji obce stojí vodní hrad Achau.\n\nAchau leží na křižovatce Mödlingské silnice B11, souběžné s vídeňskou vnější rychlostní komunikací S1 a silnicí B16 spojující Mödling a Schwechat, vedoucí ze Šoproně přes Eisenstadt do Vídně. Proto je snadno dosažitelná severní část Vídeňské pánve, prostor Schwechatu a Leithagebirge. Na druhé straně je v okolí velmi zvýšený dopravní provoz. Na tzv. Pottendorfské železniční trati jezdí vlaky ve všední dny v hodinovém taktu, trať spojuje obec s nádražími Wien Hauptbahnhof a Vídeňské Nové Město.\n"}
{"id": "513603", "url": "https://cs.wikipedia.org/wiki?curid=513603", "title": "Emanuel Salomon Friedberg-Mírohorský", "text": "Emanuel Salomon Friedberg-Mírohorský\n\nSvobodný pán Emanuel Salomon von Friedberg-Mírohorský (18. ledna 1829 Praha – 10. prosince 1908 Praha) byl český voják v rakouské armádě a všestranně činný intelektuál – spisovatel, překladatel, malíř, ilustrátor a dramatik, ale také propagátor abstinence a vegetariánství.\n\nPocházel z rodu Salomonů z Friedbergu původem ze slezského Frýdku, který je poprvé písemně zmiňován roku 1541. Mezi nejslavnější členy tohoto rodu patřil Václav Mořic Salomon von Friedberg (1625-1702), ale také další významné osoby, např. několik důstojníků rakouské armády. Emanuelova matka, Maria Theresia, zase pocházela z chrudimského rodu \"Granitzer von Gränzenstein\", ze kterého pocházela například také manželka Alfonse Muchy- Marie Chytilová.\n\nProtože matka Emanuela Salomona zemřela pár dní po Emanuelově narození, přenechal otec, hospodářský rada August Ignác Salomon von Friedberg, syna první tři roky v péči své sestry Františky. Teprve když se znovu oženil, jeho novou ženou se stala Franciska Josefa Staël von Holstein, vzal si syna zpátky k sobě.\n\nEmanuelovo dětství na zemědělských usedlostech kolem Prahy, které rodina často střídala, bylo idylické. Do rodiny přibyli i další sourozenci. Emanuel byl už od dětství velmi nadaný výtvarně i jazykově. Od roku 1837 navštěvoval Akademické gymnázium Štěpánská a chodil na kurzy kreslení, které pořádali František Xaver Tkadlík a Antonín Mánes na pražské Akademii výtvarných umění. Chtěl se stát malířem, ale vzhledem k tomu, jak nevalnou pověst umělecké řemeslo v té době mělo, byla mu nakonec, po debatě s otcem, předurčena vojenská kariéra. Emanuelův strýc z matčiny strany- Moric Fialka, vyučoval na Tereziánské vojenské akademii ve Vídeňském Novém Městě a protože Emanuelovy studijní výsledky byly vynikající a přijímací zkoušku složil jako jeden z nejlepších, byl přijat právě tam. Na akademii nastoupil 28. září 1840, v jedenácti letech. Vedle vojenského výcviku se tam utvrzoval i v českém vlastenectví, v čemž ho podporovali jak strýc, tak i další český učitel Tomáš Burian.\n\nStudia dokončil v roce 1847 v hodnosti poručíka I. třídy a vrátil se do Prahy, kde nastoupil k 28. pěšímu pluku. Pobyt v Praze využil k prohloubení svého malířského umění, kterého se nikdy nevzdal, učil se krajinomalbě u Bedřicha Havránka. V revolučním roce 1848 se svým plukem bojoval pod vedením Jana Radeckého z Radče na několika místech monarchie. Nejprve to bylo v červnu v menších konfliktech na jihu Tyrolska (v současnosti italská Autonomní provincie Bolzano). Jeho velkou první bitvou byla bitva u Sommacampagny, ale klíčová byla první bitva u Custozzy. 1. srpna toho roku byl povýšen do hodnosti nadporučíka. Na podzim 1848 se s armádou generála Alfreda Windischgrätze účastnil potlačování revoluce ve Vídni a později i v Uhrách, kde byl opět zapojen do několika bitev. Za statečnost v bitvě u Kápolny (27. února 1849) dostal, společně s Moricem Fialkou, Vojenský záslužný kříž s válečnou dekorací a jako další ocenění dostal ruský řád sv. Anny III. stupně s meči. 18. listopadu 1850 byl povýšen do hodnosti setníka II. třídy. Poté sloužil u velitelství v Temešváru, pracoval tam v roce 1853 na vytyčování tzv. Vojenské hranice a mapování Vojvodiny. Také namaloval několik obrazů pro soukromou sbírku císaře Františka Josefa I., a sice akvarely jako např. “Naleziště uherské koruny u Staré Ršavy”. Ve stejném roce byl povýšen do hodnosti setníka I. třídy. Konec roku 1854 a rok 1855 strávil v Praze, prací na velitelství 1. armádního sboru. Pobytu v domovině využil k uspořádání dvou výstav svých děl, většinou akvarelů.\n\nAle rok 1856 strávil opět mapováním, tentokrát na území současného Rumunska, ve Valašsku v okolí Fokšan. V dalších měsících Emanuel pracoval ve Vojenském zeměpisném ústavu, kde pokračoval ve své práci jako kartograf. V letech 1857-58 mapoval v Uhrách a potom byl přeřazen do evidenční kanceláře generálního štábu ve Vídni. Tady získal množství volného času a znovu zaměřil své síly na malování. Učil se malovat akty, v malířské akademii u malíře Petera Johanna Nepomuka Geigera.\n\nV květnu 1859 byl povýšen do hodnosti majora a převelen do italské Verony, sídla II. armády, kde sloužil pod Ludwigem rytířem von Benedekem. R. 1864 byl znovu povýšen, do hodnosti podplukovníka, stal se velitelem 1. zeměměřičského oddílu a byl převelen Temešváru, aby ho hned koncem dubna 1865 převeleli do Pančeva. Dne 11. června 1866 byl Emanuel znovu povýšen, do hodnosti plukovníka, a v prusko-rakouské válce působil jako náčelník generálního štábu ve Veroně. V září vedl vyjednávání s italským generálem Enricem Caldinim, jehož vojsko neoprávněně překročilo demarkační čáru. Zážitky z této události popsal o rok později v článku pro časopis Světozor. Ve veronské pevnosti zůstal až do jejího předání Italům.\n\nKdyž Rakousko předalo pevnostní systém kolem Verony na základě mírových dohod Itálii, byl Emanuel převelen postupně ke generálnímu velitelství v Zadaru a pěšímu pluku v Osijeku. V Chorvatsku se seznámil s místními obrozenci; mimo jiné se spřátelil s biskupem Strossmayerem. Od 1.11.1872 velel 1. pěší brigádě 33. armádní divize v Komáromě, kde byl 1. listopadu 1873 povýšen na generálmajora. Roku 1875 byl převelen do, toho času již sloučené, Budapešti a r. 1878 byl znovu převelen, do Lvova, kde převzal velení 30. armádní divize, a 15. září 1878 byl povýšen do nejvyšší hodnosti které dosáhl, hodnosti polního podmaršálka. Ve Lvově zůstal až do roku 1883, kdy k 1. listopadu ukončil službu u armády a odešel na odpočinek do Prahy.\n\nTraduje se, že Emanuel byl penzionován bezprostředně poté, co se na slavnostní večeři u císaře důrazně ohradil proti podceňování českého národa ze strany jednoho z přítomných šlechticů. Tato informace není jednoznačně potvrzena. V nemilosti však do výslužby neodešel, protože byl při této příležitosti vyznamenán Řádem železné koruny II. třídy a následujícího roku byl na jeho základě povýšen do stavu svobodných pánů. Při této příležitosti si také nechal polepšit erb.\n\nV milované Praze se mohl Emanuel konečně začít naplno věnovat všem svým zalibám. Stále maloval, samozřejmě. Ale také například ilustroval knihy a namaloval několik divadelních opon. Nadále se věnoval i spisovatelství. Teprve tady, na odpočinku v Praze, začal používat svůj umělecký pseudonym. Přesný překlad svého přídomku, který však neodpovídá původnímu významu rodového jména- Mírohorský. Největším jeho literárním počinem je dílo, které nebylo nikdy vydáno jako celek, ale díky kterému známe velmi mnoho detailů o Emanuelově životě. Autobiografický rukopis \"Paměti z mého žití\", je uložen Literárním archivu Památníku národního písemnictví. Dalším zdrojem o Emanuelově životě jsou jeho dopisy, uveřejněné pod názvem \"Dopisy podmaršála Emanuela Salomona svob. pána z Friedbergů Mírohorského malíře a spisovatele českého  žáka Ant. Mánesa, 1829- 1908\" J. V. Hradčanským r. 1939.\n\nDalším velkým Emanuelovým koníčkem byl zdravý životní styl. Už jako jedenáctiletý ochutnal pivo i víno a tak si je zprotivil, že se alkoholu vyhýbal po zbytek života. Silný odpor měl i ke kouření, na vojenské akademii přísně zakázanému, ale přesto velmi rozšířenému. Dokonce i kávu pil podle vlastních slov naposledy ve dvanácti letech. R. 1851 ho ovlivnila kniha od J.H.Rausse a začal se zajímat o vodoléčbu. Rausseho žákem byl lékárník Theodor Hahn, další propagátor vodoléčby a navíc ještě vegetariánství, autor mnoha knih na toto téma. A právě jedna z knih o vegetariánství Emanuela přesvědčila, aby na zbytek života zavrhl maso. Jeho postoj k tabáku, alkoholu i masu byl v armádě velmi neobvyklý a často se kvůli němu stával předmětem narážek. Po odchodu do důchodu na téma životosprávy také přednášel a přednáška, kterou měl r. 1884 v klubu Amerických dam svého přítele Vojtěcha Náprstka, vyšla tiskem pod názvem \"O vegetarismu\". Kneippovo učení, které Emanuel tolik vyznával, se v Čechách velmi dobře uchytilo a Emanuel 21.3.1893 založil spolek \"Český Kneipp: spolek pro šíření přirozeného způsobu života ve všech vrstvách společenských v království českém\". Zároveň se stal jeho prvním starostou.\n\nEmanuel měl také značné znalosti cizích jazyků, mluvil plynně česky, německy, francouzsky, italsky a anglicky. Výborně uměl také polsky, maďarsky, chorvatsky a srbsky. V dětství ve škole se učil latinsky a četl knihy v řečtině, ačkoliv později tvrdil, že řecky neumí. Podobně z rumunštiny prý ovládal pouze pár frází z doby svého pobytu, ale později jí zapomněl. Něco málo zvládl i rusky. Dá se říct, že ovládal přibližně deset jazyků. Těchto svých znalostí potom využíval k překladatelské činnosti. Z francouzštiny přeložil romány \"Teta Aurelie\" a \"Manžel Jacquelinin\" od André Theurieta, \"Vikomtessa\" od Léona Henri Barracanda a \"Odkázaná duše\" od Georgese Ohneta, a z italštiny to byla kniha \"Předčítatel kněžnin\" od Antona Giulio Barriliho.\n\nAni na svou vojenskou kariéru Emanuel v důchodu nezapomněl. R. 1886 se stal, hned od jeho založení, starostou Ústředního sboru spolků vojenských vysloužilců v království Českém, jímž zůstal do roku 1893.\n\nEmanuel zemřel ve čtvrtek 10. prosince 1908 v 17 hod., na zánět průdušek. Tuto skutečnost dokládají noviny \"Národní politika\", vydané dva dny po události, a krátkou nemoc potvrzuje i smuteční oznámení vydané rodinnou. Smuteční obřad proběhl 13. prosince 1908 v 15 hod. v kostele sv. Ignáce a tělo bylo pohřbeno na Olšanských hřbitovech. Zde na IX. hřbitově, oddělení č. 6, hrob č. 102, odpočívá dosud.\n\nEmanuelův osobní život však zdaleka nebyl tak úspěšný, jako ten vojenský nebo umělecký. Během pobytu ve Veroně se zamiloval a oženil. Jeho ženou se stala Maria Anna, jejímž otcem byl Josef Rudolph šlechtic von Fris, o kterém se toho mnoho neví pouze, že byl 11.6.1866 povýšen do hodnosti generálmajora a sloužil v Bratislavě jako velitel 14. pěšího pluku Lineckého a 27. Štýrskohradeckého. 1.11.1868 odešel do penze a zemřel 13.2.1897 ve Vídni. Matkou Marie Anny pak byla Francisca šlechtična von Fries. Emanuel a Marie Anna se vzali ve Veroně 10.10.1860. Měli spolu sedm dětí, ale pouze čtyři se dožili dospělosti.\n\nSynové Zdeněk a Ludvík kráčeli v otcových stopách, oba se dali na vojenské řemeslo. Zdeněk byl námořním praporčíkem (\"Seefähnrich\"), tj. poručíkem, c. a k. válečného námořnictva, Ludvík nadporučíkem u pěchoty. Ale oba synové se, Zdeněk ve 28 a Ludvík ve 29 letech, zasebevraždili. Dcera Helena trpěla psychickou poruchou a zemřela svobodná a bezdětná ve 48 letech, v ústavu Ústavu pro duševně choré Kateřinky. Pouze nejmladší dcera Olga žila plnohodnotný život a díky ní pokračuje Emanuelův rod, alespoň v ženské linii, v Čechách dodnes.\n\nEmanuel se ve volném čase věnoval především malířství a literatuře. Do roku 1872 namaloval 80 olejových obrazů, asi z poloviny žánry, zbytek krajiny, historické výjevy a podobizny. Několik bitevních scén si od něj v 50. letech objednal i císař František Josef. Během vojenské služby se ale zaměřoval hlavně na akvarely menších rozměrů, z důvodu častého stěhování a omezených prostor. Na obrazech zachycoval život na jihu monarchie, jihoslovanské kroje a historické předměty. Ilustroval také české knihy, například sbírku básní vzdáleného příbuzného Karla Sudimíra Šnajdra nebo \"Vesnický román\" Karoliny Světlé. Několik tisíc kreseb zveřejnil v časopisech, jako byly \"Humoristické listy\" (tam zpravidla anonymně, protože z velké části šlo o protivládní politické karikatury), \"Šípy\", \"Obrazy života\", \"Květy\" nebo \"Světozor\". Navrhoval kulisy a opony pro vojenské divadlo v Osijeku i pro ochotníky v několika českých městech. Tvořil i vojenské a spolkové prapory. Příliš si nerozuměl s mladší malířskou generací konce 19. století, experimentující s novými styly. Dával přednost tradičnímu umění, které představoval například Antonín Lhota nebo Bedřich Havránek. Během života v Praze několikrát vystavoval, mimo jiné i na Jubilejní výstavě 1891 a Národopisné výstavě 1895.\n\nJeho literární tvorba souvisela s vojenskou službou. Psal cestopisy, národopisné studie a reportáže ze svých cest a válečných událostí. Jeho nejvýznamnější samostatnou prací je \"Válečnictví polní a vojenství\", vydané roku 1868 s příspěvky Miroslava Tyrše a Karla Procházky. V knize popisuje dějiny vojenství od nejstarších dob do 19. století, organizaci největších evropských armád, vojenskou techniku a způsoby opevňování. Vyslovuje tam názor o škodlivosti přílišného spoléhání na pouhou obranu, varuje před posilováním vlivu cizinců v armádě a zdůrazňuje, jaký pozitivní vliv měli Slované v rakouském vojsku. Svých odborných znalostí využil i jako přispěvatel do Riegrova a Ottova slovníku naučného; slovník také celý přečetl po stránce jazykové. Oživil staré a v řadě případů vytvořil nové české názvosloví. Zajímavým historickým dokumentem jsou i jeho \"Vzpomínky na válečný rok 1866\".\n\nPokoušel se i o divadelní hry, ale s nepříliš velkým úspěchem. V pražských divadlech se nějakou dobu hrály jeho komedie \"Sliby – chyby\", \"Po smrti ten den\" a \"Překvapení\".\n\nEmanuel byl známý tím, že za své umělecké práce a příspěvky do časopisů nežádal žádný honorář. Službu českému národu považoval za svou občanskou povinnost. Řadu svých obrazů věnoval kostelům a muzeím, jiné rozdal přátelům. Jeho pomoc velmi oceňoval Josef Richard Vilímek st., který v době Bachova absolutismu vydával vlastenecký časopis \"Humoristické listy\". Přitom zápasil nejen s cenzurou, ale i s nedostatkem odběratelů a finančními potížemi. Velkorysost si Mírohorský mohl dovolit, protože byl finančně zajištěný vojenským platem či důchodem; po smrti ale velký majetek nezanechal. Vlastenecká činnost pro něj byla důležitější než hromadění bohatství.\n\nSoučasníci jej pokládali za aktivního vlastence a dávali ho za příklad českého vojáka v rakouské armádě, který vzorně plní služební povinnosti, ale nezapomíná přitom na svůj původ. Litovali, že z velkého množství Čechů, kteří sloužili ve vojsku, jen tři – Matěj Milota Zdirad Polák, Moric Fialka a Mírohorský – přispěli české kultuře. Společně s Josefem Umlaufem a rytmistrem Kraftou zdokumentoval naši vojenskou terminologii v Riegrově Slovníku naučném. Patřil ke známým pražským osobnostem a jeho úmrtí vyvolalo velkou účast. Později ale upadl do zapomenutí a jen ojediněle se k němu vracejí někteří zájemci (např. Tomáš Jiránek z Univerzity Pardubice nebo Česko-rumunská společnost).\n\n"}
{"id": "513605", "url": "https://cs.wikipedia.org/wiki?curid=513605", "title": "USS Enterprise (NCC-1701-E)", "text": "USS Enterprise (NCC-1701-E)\n\nUSS \"Enterprise s registračním číslem NCC-1701-E, také označovaná jako Enterprise\"-E, je fiktivní hvězdná loď ze sci-fi příběhů Star Treku. Navazuje na řadu lodí stejného jména, které působily ve Hvězdné flotile Spojené federace planet, celkově se jedná již o šestou \"Enterprise\" ve službách Flotily. Vyskytovala se ve filmech \", \" a \"\".\n\nJedná se o loď třídy \"Sovereign\", vypuštěna byla roku 2372.\n\n\"Enterprise\"-E, která byla postavena v sanfranciských docích na orbitě Země, byla vypuštěna roku 2372, jejím velícím důstojníkem se stal kapitán Jean-Luc Picard. Jeho předchozí loď USS \"Enterprise\"-D byla zničena roku 2371; společně s Picardem byla na novou loď přeložena i většina z jeho původní posádky.\n\nRoku 2373 se loď zúčastnila bitvy v sektoru 001 s Borgem a dostala se časovým vírem do roku 2063, kdy chtěl Borg zabránit prvnímu kontaktu Pozemšťanů s Vulkánci, díky čemuž by nevznikla Spojená federace planet. I když byla asimilována polovina posádky \"Enterprise\"-E, podařilo se tomuto borgskému plánu zabránit a loď se tak mohla vrátit do „svého“ roku 2373. Tyto události byly popsány ve filmu \"\".\n\nO dva roky později byla loď vyslána na diplomatickou misi do nového protektorátu Federace v oblasti známé jako Vřesoviště. Zde posádka zabránila plánovanému násilnému přesídlení obyvatel planety zvaných Ba'ku, díky čemuž se dostala do konfliktu s admirálem Matthewem Doughertym. Komandér Riker nakonec přesvědčil Radu Federace o nesmyslnosti toho aktu, \"Enterprise\"-E ale byla poškozena loděmi rasy Son'a, spojenců Federace. (Viz film \"\".) V následujících letech prodělala loď opravy spojené s menšími modernizacemi. Byly například přidány další odpalovače fotonových torpéd, přidány phaserové banky či upraven můstek.\n\nV roce 2379 byla \"Enterprise\"-E těžce poškozena při obraně Země před Rémany a jejich lodí \"Scimitar\", která pomocí zbraně hromadného ničení chtěla vyhladit veškerý život na Zemi. Díky hrdinství nadporučíka Data, který zahynul, byl \"Scimitar\" zničen a \"Enterprise\"-E byla následně odtažena do doků kvůli potřebným rozsáhlým opravám. Tento příběh se odehrál ve filmu \"\".\n\n"}
{"id": "513606", "url": "https://cs.wikipedia.org/wiki?curid=513606", "title": "Seznam českých národních plemen", "text": "Seznam českých národních plemen\n\nV tomto seznamu jsou uvedena plemena, která jsou výsledkem dlouhodobého šlechtění na území Česka. Rozvoj národních plemen je podporován také grantovými programy Evropské unie.\n\n\n\nViz \n\n\n\n\n\n\n\n"}
{"id": "513607", "url": "https://cs.wikipedia.org/wiki?curid=513607", "title": "Jan Ryska", "text": "Jan Ryska\n\nJan Ryska (19. ledna 1916, Ctiboř – 14. prosince 1983, Praha) byl český spisovatel, pedagog, publicista a redaktor.\n\nJeho otec byl dělníkem. Základní školu vychodil Jan Ryska v Líšťanech u Loun, na reálce maturoval v Lounech v roce 1934. Poté vystudoval Státní pedagogický institut, studium ukončil v roce 1935 a nastoupil na vojenskou službu. Od roku 1937 do roku 1943 učil na různých školách, poté byl do konce války pracovně nasazen v továrně Letov.\n\nPo válce se navrátil k učitelskému povolání, od roku 1947 studoval na Ústřední novinářské škole při ÚV KSČ. Po ukončení tohoto studia se v roce 1948 stal na Ministerstvu školství, věd a umění pracovníkem sekretariátu a vedoucím tiskového a propagačního oddělení. Ministrem byl v té době Zdeněk Nejedlý.\nRyskovy příspěvky v tisku týkající se školství byly v duchu myšlenek jeho nadřízeného, ministra Zdeňka Nejedlého. Spolu s Jaroslavem Kojzlarem vydal k 75. narozeninám Zdeňka Nejedlého publikaci pro děti \"O Zdeňkovi Nejedlém\",\nV roce 1952 otiskly Literární noviny Ryskovy verše oslavující právě zemřelého básníka S. K. Neumanna. obdivně o něm napsal i do časopisu pro děti Mateřídouška (č. 11/1952).\n\nNa práci ministerského úředníka navázal letech 1953–1958 jako vedoucí kulturní rubriky časopisu Svět sovětů a poté redaktor měsíčníku Praha-Moskva.\n\nV letech 1963–1967 vedl v Čs. rozhlase vysílání pro mládež. Od října 1967 se stal šéfredaktorem Pionýrských novin. Ty se pod jeho vedením přeměnily na populární dětský časopis Sedmička, který vycházel od května 1968 do roku 1992. Jan Ryska zůstal šéfredaktorem \"Sedmičky\" až do svého odchodu do důchodu. \n\nOd šedesátých let 20. století začal též knižně publikovat svá díla pro mládež.\n\nPětašedesátých narozenin Jana Rysky si povšimlo Rudé právo příznivým hodnocením jeho tvorby pro děti. Zemřel v Praze ve věku 67 roků.\n\nPo válce publikoval příležitostně verše v denících a časopisech. Psal poznámky o kultuře.\n\n\n\n\n\nJan Ryska vlastnil chalupu v Kytlici, stejně jako např. Miroslav Horníček, Vlastimil Brodský a další. V Kytlici byl podle jeho scénáře natáčen film \"Táto, sežeň štěně\" a odehrává se v ní Ryskova kniha \"Kytlický vodník\".\n\n\n"}
{"id": "513608", "url": "https://cs.wikipedia.org/wiki?curid=513608", "title": "Ladislav Koubek", "text": "Ladislav Koubek\n\nLadislav Koubek – mistr sportu (21. dubna 1920 – 9. října 1992) byl československý fotbalista, fotbalový reprezentant. Z SK Kročehlavy nastoupil do fotbalové Sparty, ve hře nastupoval na pozici centrforvard a záložník, byl kapitánem, startoval (i jako kapitán) za reprezentaci, později hrál za Zbrojovku Brno (tehdy Spartak ZJŠ Brno) a poté působil jako hrající trenér a trenér v TJ Auto Škoda Mladá Boleslav. Při 120. výročí založení Sparty byl uveden mezi elitní výběr Železná jedenáctka Sparty. \"Šestice legendárních hráčů letenského klubu byla uvedena mezi elitní výběr In \"memoriam\".\"\n\n\nV době po okupaci pohraničí odešel z Duchcova do Kročehlav (dnes součást Kladna). Zde začal hrát za místní fotbalový klub SK Kročehlavy.\n\nV době sparťanské krize na podzim 1941, kdy se Sparta nacházela na posledním ligovém místě a bojovala o udržení v lize, nabídl pomoc Vlasta Burian. Kromě trénování brankářů nabídl i finanční příspěvek na nákup nových posil. Do Sparty nastoupil Kročehlavák Ladislav Koubek, designovaný centrforvard, jako jedna ze třech významných posil, a dále hrál jako krajní záložník. V prvním zápase jarní ligy, derby proti Slavii, hrála Sparta s výjimkou Koubka na všech formacích špatně . Hrozil sestup mužstva do druhé ligy. Sparta s novými posilami však na jaře dokázala postoupit na sedmé místo v lize a udržet se tak.\n\nLiga 1944/1945 se nehrála, protektoři zakázali všechny větší sportovní akce. Čekalo se na konec války.\n\nNa podzim 1946 se po několika mezinárodních zápasech Sparta vydala dvěma třímotorovými junkersy do kolébky fotbalu, Anglie. Z hráčů letěli tři záložníci: Koubek, Bláha, Kolský, ale například i redaktor \"Četky\" Josef Laufer. První z pěti zápasů, Arsenal Sparta skončil nerozhodně 2:2.\n\nV roce 1950 zůstali ve Spartě vlastně jen dva staří mazáci - Senecký a Koubek.\nV roce 1954 nastoupila Sparta (tehdy Sokolovo) proti národnímu mužstvu Rumunska. Veteráni Senecký a Koubek strhli ostatní k velkému výkonu. \"O trémě nepřemýšleli, ztratit neměli co, a tak jen získali. Převahu, vítězství a potlesk.\" \n\nPo konci v Spartě A hrál Ladislav Koubek za Spartu B, v Brně a Mladé Boleslavi. Do Zbrojovky (tehdy Spartak ZJŠ Brno) přišel jako ostřílený veterán na jaře 1957 ze Sparty, v jejímž dresu odehrál přes 500 zápasů. Nejlepší fotbalová léta odehrál na pravé záloze, ale v Brně už nastupoval spíš v obraně. Po jedné sezoně v oblastní soutěži odešel do Mladé Boleslavi, kde působil jako hrající kouč.\n\nV reprezentaci sehrál 8 zápasů v letech 1946–1955, odehrál 647 minut. Gól žádný nevstřelil.\n\nV roce 1956 sehrálo národní mužstvo internacionálů Československa utkání s Rakouskem. Koubek v záloze, František Plánička v brance. Československo vyhrálo 5:3.\n\nPo kariéře hráče nastoupil jako trenér mužstva fotbalistů TJ Auto Škoda Mladá Boleslav.\n\nLadislav Koubek působil ve Spartě \"nejen jako spolehlivý a obětavý dříč, nýbrž jako distributor veselé nálady, do níž se nemusel nikdy nutit, kterou nosil stále v žilách a jíž nikdy neskrblil; jeho vtipy jiskřily přemírou bujnosti jako šumivé víno\" .\n\nPři cestě Sparty do Anglie a Skotska a v roce 1946 pověděl Angličanům, že jeho spoluhráč Vejvoda je synem Jaromíra Vejvody, autora v té době nesmírně slavné polky Škoda lásky, přestože příbuzní nebyli. Angličané útočníka Vejvodu pak chovali ve zvláštní úctě. Po návratu do Československa chtěl Koubek vysvětlit skladateli Jaromírovi Vejvodovi, jak si vystřelil z Angličanů. Hudebník Jaromír Vejvoda údajně odpověděl: \"Nic se neděje, Koubku, já už celou sezónu chodím na Spartu zdarma, jakoby za synem.\"\n\nJednou si nechal Ladislav Koubek podepsat zatím prázdný, nepopsaný pohled od Vlasty Buriana, velkého fandy Sparty, s tím, že jej zašle domů. Poté nad podpis nadepsal: \"Posílám si, sám sobě podhlednici. \"Vlasta Burian\"\" a adresoval jej divadlu Vlasty Buriana. Při následujícím shledání Burian Koubkovi pobaveně řekl: \"Měl jste velké štěstí, Koubku, že jsem poštu ten den přebíral já. To by byla obrovská ostuda!\"\n\nPři jednom zápase, derby Sparta–Slavia, vyrazil Koubkovi Josef Bican přední zub.\n\n\n"}
{"id": "513609", "url": "https://cs.wikipedia.org/wiki?curid=513609", "title": "Orel jasnohlasý", "text": "Orel jasnohlasý\n\nOrel jasnohlasý (\"Haliaeetus vocifer\") je velký druh orla.\n\nSamice orla jasnohlasého váží obvykle 3,2-3,6 kg, zatímco samci pouze 2-2,5 kg. Rozpětí křídel u samců se pak pohybuje kolem 2 m a u samic kolem 2,4 m. Délka u obou pohlaví činí 63–75 cm. Je velmi charakteristicky zbarven, převážně černě se světlým ocasem, hrudí, zátylkem a hlavou s výjimkou žlutého zobáku s tmavým koncem. Žlutého zbarvení jsou také končetiny.\n\nJe stále relativně běžným druhem v blízkosti sladkovodních jezer, nádrží a řek na téměř celém území subsaharské Afriky.\n\nOrel jasnohlasý se živí převážně rybami, které za letu z pozorovatelny chytá do svých silných pařátů a následně se s nimi vrací zpět na vyvýšené místo, kde ji postupně konzumuje. Občas loví i ryby těžší než 1,8 kg, v takovýchto případech je však pro orla příliš těžká, a tak ji pod vodní hladinou musí dotáhnout až ke břehu. Někdy se též stává, že je kořist natolik velká, že orla, který ji urputně drží, stáhne do vody a ten pak musí doplavat až ke břehu.\n\nKromě ryb se však v jeho potravě objevují také malí vodní ptáci, želvy, mladí krokodýli, plameňáci a mršiny.\n\nOrel jasnohlasý hnízdí během období sucha. S jedním partnerem přitom setrvává po celý život a společně s ním často využívá střídavě několik stejných hnízd hned několik let za sebou. V konečném stádiu může být proto jedno hnízdo až 2 m široké a 1,2 m vysoké. Staví je přitom vysoko na stromech z větví a z jiných kusů dřeva.\n\nSamice klade 1-3 bílých vajec s řídkým rudým skvrněním, na kterých sedí po dobu 42-45 dní. Mláďata se často líhnou v intervalu několik dnů a tak se stává, že nejstarší jedinec zabije své nejmladší sourozence. Plně opeřena jsou mláďata po 70-75 dnech.\n\n\n"}
{"id": "513612", "url": "https://cs.wikipedia.org/wiki?curid=513612", "title": "Elektrický vůz 411.9", "text": "Elektrický vůz 411.9\n\nElektrický vůz řady 411.9 je úzkorozchodný elektrický motorový vůz určený pro provoz na úzkorozchodné trati Trenčianska elektrická železnica na Slovensku. Původní tři kusy byly vyrobeny již v roce 1951 jako řada M 46.0 (později přeznačena na EMU 46.0). Po nehodě v roce 1973 však byl jeden vůz zrušen, čímž došlo ke stavu, kdy v případě provozní neschopnosti jednoho ze dvou zbývajících již nebyla náhrada. Proto byly tyto dva starší vozy rekonstruovány na řadu EMU 46.1 (od roku 1988 řada 411.9). Přívěsné vozy pak byly přestavěny na vozy řídicí a označeny jako řada 911.9. V provozu je dnes pouze jeden hnací vůz, nepoužívají se ani vozy řídicí.\n\n\n"}
{"id": "513616", "url": "https://cs.wikipedia.org/wiki?curid=513616", "title": "Mušlov", "text": "Mušlov\n\nMušlov (německy \"Muschelbach\") je pravostranný přítok řeky Osoblahy v okrese Bruntál v Moravskoslezském kraji. Délka toku činí 13,5 km. Plocha povodí měří 28,5km².\n\nPotok pramení západně od obce Třemešná v nadmořské výšce okolo 540 m. Nejprve směřuje jihovýchodním směrem. Po zhruba čtyřech kilometrech se u osady Rudíkovy obrací na sever, protéká Třemešnou a osadou Damašek. Severním směrem teče v délce zhruba šesti kilometrů. Mezi 4,0 a 5,0 říčním kilometrem se potok stáčí na severovýchod k osadě Pitárné, kde se vlévá zprava do Petrovického potoka (německy \"Petersbach\"), který se od spojení s Mušlovem nazývá řeka Osoblaha.\n\nMušlov nemá žádné větší přítoky. Za zmínku stojí pouze 4 km dlouhý bezejmenný levostranný přítok, který ústí do potoka u osady Damašek.\n"}
{"id": "513619", "url": "https://cs.wikipedia.org/wiki?curid=513619", "title": "Liouvilleova věta (komplexní analýza)", "text": "Liouvilleova věta (komplexní analýza)\n\nLiouvilleova věta je tvrzení z oboru komplexní analýzy, které říká, že každá omezená celá funkce musí být konstantní.\n\nPomocí Liouvillovy věty je snadné dokázat základní větu algebry. Z její zobecněné verze hovořící o holomorfních vektorových funkcích lze dokázat neprázdnost spektra omezeného operátoru, což je rovněž důležitý výsledek.\n\nSilnější verze Liouvillovy věty byla dokázána Charlesem Émilem Picardem v roce 1879 a jmenuje se malá Picardova věta.\n"}
{"id": "513625", "url": "https://cs.wikipedia.org/wiki?curid=513625", "title": "Seznam slovenských národních plemen", "text": "Seznam slovenských národních plemen\n\nV tomto seznamu jsou uvedena plemena, která jsou výsledkem dlouhodobého šlechtění na území Slovenska. Rozvoj národních plemen je podporován také grantovými programy Evropské unie.\n\nPůvodní slovenské plemeno s kombinovanou masovonosivou užitností. Barva mědenočervená a bílá.\n\nSuchovská husa středního tělesného rámce, tvrdé konstituce kompaktního pevně stavěného, téměř vodorovně drženého těla, pastevního typu, nenáročná, sedavá vhodná pro drobnochovatele se snáškou 14–16 vajec a velmi dobrým pudem kvokavosti. Je to hus žlutědivokého zbarvení středního spíše menšího typu, se středně hrubým krkem, kompaktním hlubokým trupem s výrazným dvojitým podbříškem.\n\nSlovenská bílá husa představuje středně těžké plemeno, vhodné na produkci masa, játra a peří. Vyznačuje se kompaktním, mírně šikmým držením tele, ušlechtilého vzhledu a pevné konstituce. Je to plemeno otužilé s dobrým zužitkováním pastvy se zachovaným pudem kvokavosti.\n\nNejstarší slovenské plemeno vyšlechtěné v Komárně z plemen pocházejících z Orientu, která byla dovezena na území Slovenska vojenskými výpravami Turků v 17. století.\n\nSportovní plemeno holuba, které bylo vyšlechtěné v Košicích v roce 1913.\n\nJe mladým plemenem letúnů, které vyšlechtil Ladislav Frenák z Košic křížením těchto plemen – segedínský letún, ploeštský letún čung, budapešťský sivko, budapešťský modrý letún a budapešťský čáp.\n\nJe nejmladším slovenským národním plemenem holuba. Vyšlechtil ho v letech 1970–1980 Andrej Boďa z Piešťan křížením plemen Mondén, Riman, Kinga, Texan, Maďarský obor, Moravský pštros, Gigant homér, a některých voláčů – Hanácký voláč a Staroněmecký voláč. Za samostatné slovenské národní plemeno byl Piešťanský obor uznán dne 18.11.1987. V letech 1995–2005 došlo k útlumu Piešťanského obra. V současnosti se o udržení plemena snaží Klub chovatelů piešťanských obrů, který požádal o jeho zařazení do vzorníku evropských plemen holubů. Piešťanský obor se chová především v barevném rázu černý tygr a černý fŕkaný, ale v současnosti se šlechtí i jiné barevní rázy, především červený tygr a červený fŕkaný a jednobarevné bílý, černý a červený.\n\nPlemeno bylo vyšlechtěné na západním Slovensku (Brezová pod Bradlom, Myjava a Stará Turá a blízké kopanice). Podle někdejších jeho velkých chovatelů Jána Čierneho a Samka Dudíka se tam choval v hojném počtu na zemědělských a mlynářských usedlostech již v 2. polovině 19. století. Osobně jich chovali v letech 1860 až 1890. Po vzniku první ČSR v roce 1918 se objevovali také písemné dokumenty o tomto plemeni v tehdejších chovatelských časopisech. Poprvé ho vystavoval Koloman Slimák na výstavě v roce 1926 v Bratislavě a v Praze. V roce 1930 na západním Slovensku se chovalo kolem 1250 chovných párů. Na konci II. světové války slovenský voláč téměř vyhynul. Poslední chovní jedince posbírali po březovských a myjavských kopanicích chovatelé z Nového Města nad Váhem, kteří se začali věnovat jeho chovu a rozšíření. V současnosti je to opět běžné plemeno.\n\nSlovenský letúň je sportovní druh holuba. Jako samostatné plemeno byl uznán 19.02.1977. Počátky jeho šlechtění spadají již před 2. světovou válku.\n\n\nHmotnost berana 70 – 80 kg, bahnice 50 – 55 kg\nJemnost vlny C – C/D\nMasovo-mléční užitkový typ\nProdukce mléka za dojní periodu 80 – 100 l\nPlodnost 120 – 140%\n\nHmotnost berana 80 – 90 kg, bahnice 60 – 65 kg\nJemnost vlny A – A/B\nVlnovo-masový užitkový typ.\nPlodnost 120 – 130%\n\nHmotnost berana 65 – 75 kg, bahnice 45 – 50 kg\nJemnost vlny D – D/E\nMasovo – mlékový užitkový typ\nProdukce mléka za dojnou periodu 80 – 100 l\nPlodnost 115 – 130%\n\n\n"}
{"id": "513634", "url": "https://cs.wikipedia.org/wiki?curid=513634", "title": "Kostelní", "text": "Kostelní\n\nKostelní může být:\n\n\n\n\n"}
{"id": "513636", "url": "https://cs.wikipedia.org/wiki?curid=513636", "title": "Tomba", "text": "Tomba\n\nTomba může být:\n\n"}
{"id": "513637", "url": "https://cs.wikipedia.org/wiki?curid=513637", "title": "Orel východní", "text": "Orel východní\n\nOrel východní (\"Haliaeetus pelagicus\"), známý též pod názvy orel kamčatský, bělokřídlý nebo Stellerův (podle svého objevitele, německého přírodovědce Georga Wilhelma Stellera), je velký dravec z čeledi jestřábovitých.\n\nVyskytoval se ve dvou poddruzích: \"H. p. pelagicus\" a \"H. p. niger\", který je v současné době již zřejmě vyhuben.\n\nOrel východní je největším zástupcem rodu \"Haliaeetus\", nejtěžším dravcem světa a jedním z největších dravců vůbec. Dorůstá 86,5–105 cm a v rozpětí křídel měří 203–241 cm. Samice dosahují hmotnosti obvykle v rozmezí od 6,8 do 9 kg, samci pak od 4,9 do 6 kg. Je převážně černý se žlutým zobákem a bílým zbarvením na končetinách, ocasu, spodních krovkách ocasních a křídlech.\n\nHnízdí na Kamčatském poloostrově, v pobřežních oblastech Ochotského moře jižně až po řeku Amur a severně po Sachalin a Šantarovy ostrovy v Rusku. Je částečně tažný se zimovišti na jihu Kurilských ostrovů a na ostrově Hokkaidō v Japonsku.\n\nOrel východní se živí zejména rybami, převážně pak lososy, pstruhy a treskami. Mimo ně však požírá i vodní ptáky (kachny, racky, mladé labutě), savce, kraby, chobotnice a mršiny.\n\nJe monogamní. Objemné hnízdo z větví staví vysoko na stromě nebo na skále. Během dubna až května samice klade 1-3 zeleno-bílá vejce, na kterých sedí po dobu 39-45 dnů. Mláďata jsou po vylíhnutí popelavě šedá s bílou spodinou těla. Pohlavní dospělosti dosahují ve věku 4-5 let.\n\nAčkoli jsou jejich hnízda občas pleněna savci a krkavcovitými, dospělí ptáci již nemají žádného přirozeného predátora a jsou na vrcholu potravního řetězce.\n\n"}
{"id": "513650", "url": "https://cs.wikipedia.org/wiki?curid=513650", "title": "Schwechat (řeka)", "text": "Schwechat (řeka)\n\nSchwechat je 62 km dlouhá řeka ve východní části Dolních Rakous. Pramení na Schöpflu (893 m) ve Vídeňském lese, teče východním směrem, a krátce je pojmenována na Alland.\n\nPramen řeky vytvářejí potoky \"Großkrottenbach\", \"Riesenbach\", \"Lammeraubach\", \"Kleinkrottenbach\", \"Agsbach\" a \"Hainbach\" (od jihu na sever ve směru hodinových ručiček), všechny se v Klausen-Leopoldsdorf stékají a vytvářejí řeku Schwechat.\n\nPojmenování pochází od \"schwechant\", což znamená \"zapáchající\". Původní přívlastek nebyl od znečištění koupáním, ale od sirných pramenù tekoucích do řeky.\n\nProtéká přes Helenental a Baden dolù do Vídeňské pánve, kde je voda využívána pro prùmysl.\n\nV Achau ústí do Schwechatu Mödlingbach a konečně se spojí s řekou Liesing, dále s řekou bohatou na vodu Triesting a malou říčkou Kalter Gang ve Schwechatu. Východně od Mannswörthu u Schwechatu se vlévá do Dunaje, kde plyne v posledním starém dunajském rameni zvaném \"Zieglerwasser\".\n\nPři svém ústí řeka Schwechat dosahuje prùtoku 7,9 m³ za sekundu.\n\nZvláštností je zavodňování zámeckého parku v Laxenburgu. Dostává vodu nepochopitelně nikoliv ze Schwechatu, ale u Münchendorfu z Triestingu. Tato voda teče otevřeným kanálem, zřízeným v roce 1801 a přechází Schwechat po můstku. Vypouštění vody se děje potom přes \"Hahnenwiesbach\" do Schwechatu.\n\n"}
{"id": "513652", "url": "https://cs.wikipedia.org/wiki?curid=513652", "title": "Casablanca (rozcestník)", "text": "Casablanca (rozcestník)\n\nCasablanca může být :\n\n"}
{"id": "513655", "url": "https://cs.wikipedia.org/wiki?curid=513655", "title": "Hostingové centrum Nagano", "text": "Hostingové centrum Nagano\n\nHostingové centrum Nagano je datové centrum v „Nagano Parku“ na Praze 3 v ulici U Nákladového nádraží. Hostingové centrum vzniklo přestavbou objektu bývalé elektrotechnické továrny.\n\nKonektivitu zajišťují tři nezávislé přívody do páteřní sítě (NIX.CZ), z nichž dva mají přenosovou kapacitu 100 Gbit/s. Stálé napájení je zajištěno dvěma nezávislými přívody, UPS (8x460 KW) a dieselagregáty. Mezi největší zákazníky patří například Ministerstvo zemědělství České republiky, Ministerstvo dopravy České republiky, Centrum.cz nebo třeba Seznam.cz. Centrum je pod nepřetržitým dohledem.\n"}
{"id": "513656", "url": "https://cs.wikipedia.org/wiki?curid=513656", "title": "Dětství", "text": "Dětství\n\nDětství charakterizuje vývojovou etapu lidského jedince od narození po dospělost. Dělí se na období novorozenecké, kojenecké, batolecí, předškolní věk, mladší školní věk, starší školní věk – pubescence a období dorostové.\n\nTermín \"dětství\" není přesně daný a může zahrnovat různý rozsah let v lidském vývoji. V mnoha zemích existuje legální věk dospělosti, tzv. zletilost, kdy dětství oficiálně končí a osoba se stává právně dospělá. Tento věk se nachází v rozmezí let 13 až 21, ve většině zemí je to od 18 let\n\nNovorozenecké období první měsíc života. Základní fyziologickou charakteristikou novorozeneckého období je adaptace na podmínky mimo dělohu. Dítě v tomto období ještě plně nevnímá okolní svět, avšak je vybaven důležitými reflexy: sací (přisaje se na bradavku a saje mateřské mléko, kterým se živí), obranný (pláč) – kterým dítě reaguje na pocity nelibosti a hladu a úchopový. Tělesná proporcionalita: velká hlava, dlouhý trup, krátké končetiny. U novorozence tvoří páteř jediný oblouk. Po narození dítě většinu dne prospí.\n\nKojenecké období trvá do konce 1. roku. Dítě je svou výživou odkázáno především na mléko, nejlépe mateřské mléko. Dítě se rychle tělesně i duševně vyvíjí. Dvojesovité prohnutí páteře se tvoří postupně se vzpřimováním dítěte. K dalším změnám patří růst dolních a horních řezáků a rozlišování barev. Průměrná hmotnost v 1. roce je 10 kg a výška 75 cm. Slovní zásoba kojence obsahuje asi 3 – 5 slov. Většinou ta základní jako například ,máma\", ,táta\" a podobně. Prospí 14 hodin denně.\n\nBatolecí období trvá do 3 let. Vyvíjí se pohybové schopnosti (dítě leze a chodí) a do konce druhého roku se prořezávají mléčné zuby. Ke konci druhého roku se slovní zásoba rozšíří až na dvě stě slov, během třetího roku zná dítě až tisíc slov. Kolem 3 let může vzniknout koktavost. Dítě se v tomto věku učí základním hygienickým a společenským návykům a osamostatňuje se v řadě životních funkcí (příjem potravy, udržování čistoty, stále dokonalejší řeč, chůze a pohyby). Proto je důležité, aby se matka či otec o dítě starali, učili ho ve všech směrech, aby byl v budoucnosti šikovnější a zručnější. Hmotnost tříletého dítěte je přibližně 15 kg.\n\nPředškolní věk trvá do 6 let. Mění se tělesné rozměry, rozvíjejí se duševní schopnosti, dítě touží po činnostech v dětském kolektivu. K tomu slouží hlavně školka. Dítě si zvykne na jiné děti a nebude mít problémy se vztahy. Hlavní činností je hra, při níž se rozvíjí paměť, představa, řeč, myšlení. Do začátku předškolního věku spadá období prvního vzdoru. Začíná výměna dětského chrupu. Váha může být různá a zcela individuální. Podle toho, jestli je to holčička či kluk.\n\nMladší školní věk trvá do 12 let. Na začátku mladšího školního věku je dítě v období první vytáhlosti a dále pokračuje období pomalého růstu a vývoje. Tělesné tvary se zaoblují a začínají se prořezávat trvalé zuby. Dítě začíná chodit do školy a stává se společenským. Musí se soustředit i na věci méně přitažlivé (učení) a podřídit se časovému rozvrhu, zvyknout si, že má také nějaké povinnosti, které musí plnit.\n\nStarší školní věk se obvykle počítá od 11 do 15 let. Vývoj v tomto období je jedinec silně ovlivněn probíhající pubertou. Vstupují v činnost pohlavní žlázy, vytvářejí se druhotné pohlavní znaky, urychluje se růst a nastává puberta. Pubertu spouští pohlavní hormony. Dítě se v tuto dobu stává pomalu dospělým jak tělesně, tak psychicky. Nejrychleji rostou dívky v 12 letech, chlapci v 14. Dívkám začne růst poprsí a první chloupky v pohlavní části. Nastává také proces menstruace, aby dívka mohla mít v dospělosti také dítě. Chlapcům začnou také růst chlupy na různých místech například v podpaždí. Začne se vyvíjet sperma, aby mohli v dospělosti oplodnit ženu.\n\nPsychické dospívání se projevuje zejména touhou po autonomii, a proto v tomto věku (14 let) často fakticky končí výchova v narušených či rozpadlých rodinách či u problémových dětí (např. pěstounské rodiny). U přírodních národů v tomto věku po menarche se dívky vdávají. I v ČR ještě před sto lety v tomto věku odcházely děti z rodin do učení a nikdy se už do rodiny nevrátily.\n\nDorostové období (adolescence) leží ve věku od 15 do 18 let. Růst do výšky se v tomto období výrazně zpomaluje a později se úplně zastaví. Adolescence je považována za most mezi dětstvím a dospělostí. Je to období kritické a rizikové, neboť v krátké době se jedinec radikálně a rychle mění v celé své biologické, psychické a sociální sféře. V adolescenci je v podstatě již dosaženo pohlavní dospělosti. Snižuje se poněkud hormonální hladina v krvi a postupně se ustaluje na hodnotách charakteristických pro dospělost. U chlapců se dokončuje vývoj tělesného ochlupení a relativně mohutní a sílí svalstvo a tím pádem se zvyšuje tělesná výkonnost a zdatnost. V adolescenci jsou vyvinuty již všechny formy myšlení charakteristické pro dospělost. Adolescence je období života, během něhož mládež hledá vlastní identitu, formuje svoji odlišnost od ostatních a vytváří si svůj vztah ke společnosti.\n\nZdá se, že koncept dětství se vyvíjí a mění s tím, tak jak se mění životní styl a očekávání dospělých. Někteří věří, že by se děti neměly o nic starat a neměli by pracovat; život by měl být šťastný a bezproblémový. Dětství je obvykle směsice radosti, údivů a pružnosti. Obecně je to čas her, učení, socializace a prozkoumávání světa bez mnoha zásahů dospělých, s výjimkou rodičů. Je to doba učení se zodpovědnosit bez toho, aby se muselo dítě starat o zodpovědnosti dospělých.\n\nDětství je často retrospektivně vnímáno jako čas nevinnosti, což je obvykle bráno jako pozitivní termín, naznačující optimistický pohled na svět. Běžným konceptem je \"ztráta nevinnosti\", která je často nahlížena jako integrální část dospívání. Obvykle je tento termín brán jako zkušenost nebo období v životě dítěte, ve kterém si dítě uvědomuje přítomnost zla, bolesti nebo světa kolem něj. Toto téma je rozebíráno například v románu \"Pán much\". Fiktivní postava Petra Pana byla ztělesněním dětství, které nikdy nekončí.\n\nHra je důležitá pro správný poznávací, fyzický, sociální a emoční vývoj dítěte. Nabízí dětem možnosti pro fyzický (běh, skákání, lezení atd.), intelektuální (sociální dovednosti, společenské normy, etika a obecné vědomosti) a emoční rozvoj (empatie, soucit a přátelství). Nestrukturovaná hra povzbuzuje tvořivost a představivost. Hraní si a interakce s jinými dětmi, stejně jako s dospělými, poskytuje příležitosti pro přátelství, sociální interakce, konflikty a jejich řešení.\n\nJe to právě hra, skrz kterou se děti v raném věku zapojují a působí na svět kolem nich. Neřízená hra dovoluje dětem naučit se jak pracovat ve skupině, dělit se, vyjednávat, řešit konflikty.\n\nHra je považována za tak důležitou pro optimální vývoj dítěte, že je Vyšší komisí Spojených národů pro lidská práva uznaná jako právo každého dítěte.\n\n\n"}
{"id": "513657", "url": "https://cs.wikipedia.org/wiki?curid=513657", "title": "Messinská konference", "text": "Messinská konference\n\nMessinská konference se konala od 1. do 3. června 1955 v italském městě Messina na Sicílii. Konference ministrů zahraniční šesti členských zemí Evropského společenství uhlí a oceli vedla k vytvoření Evropského hospodářského společenství 1. ledna 1958 v rámci Římských smluv. Účastníci konference byli Johan Willem Beyen (Nizozemsko), Gaetano Martino (Itálie), Joseph Bech (Lucembursko), Antoine Pinay (Francie), Walter Hallstein (Německo) a Paul-Henri Spaak (Belgie). Joseph Bech byl předsedou konference.\n\n"}
{"id": "513658", "url": "https://cs.wikipedia.org/wiki?curid=513658", "title": "Jordan (příjmení)", "text": "Jordan (příjmení)\n\nPříjmení Jordan může označovat:\n\n\n"}
{"id": "513660", "url": "https://cs.wikipedia.org/wiki?curid=513660", "title": "Siláž", "text": "Siláž\n\nSiláž je krmivo pro domácí zvířata (prasata, krávy, koně atd.) vzniklé fermentováním čerstvé nebo zavadlé píce a jiných zemědělských plodin s přídavkem látek, které inhibují bakteriální činnost.\n\nSilážování je výrobní proces, při kterém je píce za stálého dusání ukládána do prostoru, který je pak vzduchotěsně uzavřen. V podstatě je to obdobný způsob konzervace krmiva, jako například sušení sena, navíc silážování uchovává krmivo ve šťavnatém stavu. Konzervace probíhá působením mléčného kvašení cukrů obsažených v silážované surovině bez přístupu vzduchu. Při silážování je zachován obsah živin i vitamínů použitého materiálu. Výsledná kvalita siláže je obvykle přímo úměrná kvalitě použitých surovin (druh píce, silážní zralosti, obsahu sušiny) a kvalitě zpracování i následného uskladnění.\nCílem je co nejdříve vytvořit dostatečné množství kyseliny mléčné, která je základním konzervačním činitelem, čímž se dosáhne kyselosti hmoty asi pH 4 a také se zamezí vzniku nežádoucích hnilobných procesů. Při vlastním silážování se bílkoviny štěpí na jednodušší látky a glycidy (cukry) na fruktózu a glukózu.\n\nSprávné zhutnění materiálu v silážním prostoru spolu s omezením výměny plynů mezi atmosférou a silážní hmotou musí vést spolu s produkcí CO (vyprodukován respirací píce a mikrobiální činností) k vytvoření anaerobního prostředí.\n\nPři nedodržení technologické procedury nebo použitím nevhodných surovin dochází k aerobní degradaci, při které se znehodnocuje siláž biochemickými pochody za přístupu vzduchu. Vzniká kyselina máselná, octová nebo mravenčí a v takovém případě výsledná siláž nepříjemně páchne a je nepoužitelná.\n\nPůvodní termín pro všechna fermentovaná krmiva je siláž. Senáž je termín, který se zavedl pro siláž s vysokým obsahem sušiny, pokud obsah sušiny přesáhne 50%, obvykle se o takovém krmivu hovoří jako o senáži. Protože senáž obsahuje méně vody než siláž, dochází zde k poklesu tvorby kyseliny mléčné. Bakterie produkující kyselinu mléčnou potřebují ke své činnosti cukry. Senáž je tudíž druh konzervace, která je založena spíše na prostředí s malou přítomnosti kyslíku než na produkci kyseliny mléčné.\n\nSilážovatelnost je schopnost krmiva fermentovat s nízkými ztrátami jeho hmotnosti, kvality a výživných vlastností. Pro silážování používáme jak rostliny za tím účelem vypěstované (pícniny, kukuřici na silážování, slunečnice) nebo rostlinné zbytky (skrojky cukrové řepy) a dále např. odpad při výrobě piva (mláto, sladový květ). S ohledem na obsah vody a hodnotu pH se silážovací plodiny dělí na:\n\nV principu musíme suroviny k silážování připravit tak, aby bylo možno používaný materiál kvalitně upěchovat, tj. vytlačit z něho co nejvíce vzduchu. Z píce nebo kukuřice děláme řezanku o délce 10 až 20 mm přičemž platí, čím má více sušiny, tím musí být drobnější. Řepu nebo brambory rozdrtíme.\n\n\nPro zlepšení kvality a urychlení zrání i prodloužení trvanlivosti se při silažování používají konzervační látky a to dvojího druhu:\n\nPři silážování může být ohroženo životní prostředí dvěma faktory:\n\n\n"}
{"id": "513663", "url": "https://cs.wikipedia.org/wiki?curid=513663", "title": "The Time of Our Lives", "text": "The Time of Our Lives\n\nThe Time of Our Lives je EP americké zpěvačky Miley Cyrus. Album vyšlo 28. srpna 2009.\nNa tomto albu se Miley Cyrus představuje sama za sebe, ale i jako seriálová Hannah Montana. Na albu je nejen \"Party In the U.S.A.\", ale i například píseň z filmu Hannah Montana: The Movie \"The Climb\" a duet s Jonas Brothers \"Before the storm\". Je zde také píseň When I look at you, která je hlavní písní k filmu The Last song, kde Miley Cyrus hraje hlavní roli. Producentem tohoto alba je John Shanks. Přílohou je plakát Miley Cyrus s podpisem\nThe Time of Our Lives byl obecně pozitivně přijat od kritiků, s některými hodnoceními naznačující, že EP je efektivní krok k dospělosti pro Miley. Nicméně, některé recenze byly kritické vůči baladám, které se objevují v albu. Toto album bylo obchodním úspěchem, mapovaném v první desítce v devíti zemích. Ve Spojených státech vyvrcholilo \"The Time of Our Lives\" na čísle dvě v Billboard 200 a bylo potvrzeno Platinovou Asociací Nahrávacího průmyslu Ameriky (RIAA). Album také mělo úspěch i mimo Spojené státy. Vyvrcholilo na čísle tři v Řecku, číslo pět v Rakousku a číslo šest ve Španělsku.\n\n"}
{"id": "513664", "url": "https://cs.wikipedia.org/wiki?curid=513664", "title": "Heather Matarazzo", "text": "Heather Matarazzo\n\nHeather Amy Matarazzo (* 10. listopadu 1982, Oyster Bay, Long Island, New York, USA) je americká herečka.\n\nMezi její vůbec nejznámější filmové role patří Lilly Moscovitzová ze snímku Deník princezny a .\n\nV roce 1997 získala cenu nezávislých filmařů Independent Spirit Awards za účinkování v nezávislém snímku \"Welcome to the Dollhouse\", kde ztvárnila hlavní postavu jedenáctileté dívky Dawn Wienerové.\n\nV roce 2004 se otevřeně přiznala ke své homosexuální orientaci.\n\n\n"}
{"id": "513666", "url": "https://cs.wikipedia.org/wiki?curid=513666", "title": "Karel Pala", "text": "Karel Pala\n\nKarel Pala (* 15. června 1939 Zlín) je český jazykovědec a vysokoškolský pedagog. Věnuje se počítačovému zpracování přirozeného jazyka a bohemistice.\n\nRoku 1960 zakončil studium českého a ruského jazyka se specializací na překladatelství na Filozofické fakultě Univerzity Karlovy, poté na téže univerzitě pod vedením prof. Sgalla absolvoval postgraduální kurz matematické lingvistiky, logiky a informatiky a v roce 1973 tam získal titul CSc. v oboru český jazyk. Od roku 1964 spolupracoval s Filozofickou fakultou Masarykovy univerzity v Brně (do roku 1990 fungující pod názvem Univerzita Jana Evangelisty Purkyně), kde se zabýval mj. počítačovou lingvistikou. Roku 1993 se habilitoval v oboru český jazyk se zaměřením na komputační lingvistiku a počítačové zpracování přirozeného jazyka. V roce 1995 začal působit na nově vzniklé brněnské Fakultě informatiky, kde roku 1998 inicioval vznik Centra zpracování přirozeného jazyka, které vede. V červnu 2017 byl jmenován profesorem.\n\nV roce 2009 byl společně se svým doktorským studentem Pavlem Šmerkem oceněn medailí ministra školství, mládeže a tělovýchovy České republiky za projekt Internetové jazykové příručky, vytvořený ve spolupráci s Ústavem pro jazyk český.\n\nV roce 2014 byl společně s Alešem Horákem, Pavlem Rychlým a Janem Ryglem oceněn ministrem vnitra za bezpečnostní výzkum v oblasti určování autorství anonymních textů.\n\n\n\n"}
{"id": "513668", "url": "https://cs.wikipedia.org/wiki?curid=513668", "title": "Hannah Montana: The Movie (soundtrack)", "text": "Hannah Montana: The Movie (soundtrack)\n\nHannah Montana: The Movie je název soundtracku a filmu. Tento soundtrack obsahuje 18 písni některé jsou již starší na této desce nenazpívala všechny písně Miley Cyrus (Hannah Montana), ale i jiní. Vyšlo v roce 2009.\n\nToto CD vydal Disney Records.\n"}
{"id": "513669", "url": "https://cs.wikipedia.org/wiki?curid=513669", "title": "Lipovec (okres Martin)", "text": "Lipovec (okres Martin)\n\nLipovec je obec na Slovensku v okrese Martin. Leží na úpatí jižních svahů Malé Fatry na pravé straně řeky Váh. Prvá písemná zmínka o obci pochází z roku 1375. Obec má 940 obyvatel a rozloha katastrálního území je 1276 ha. Většinu tohoto území tvoří listnaté a smíšené lesy. Obec Lipovec protíná přívodní kanál k vodní elektrárně s názvem Krpeliansky kanál.\n\n"}
{"id": "513671", "url": "https://cs.wikipedia.org/wiki?curid=513671", "title": "Togavirové infekce ptáků", "text": "Togavirové infekce ptáků\n\nČeleď \"Togaviridae\" obsahuje 3 rody (\"Alphavirus\", \"Rubivirus\" a \"Arterivirus\") virů odlišných antigenních i biologických vlastností, které jsou původci řady onemocnění u savců. Pouze virusy z rodu \"Alphavirus\" jsou přenášeny členovci a u domácí drůbeže, pštrosů a pernaté zvěře způsobují klinicky zjevná onemocnění – východní (EEE) a západní (WEE) koňskou encefalomyelitidu. Z dalších alfavirusů byly u divoce žijících ptáků izolovány mimo jiné virus Sindbis, Ndumu, Semliki Forest a virus venezuelské koňské encefalomyelitidy.\n\nEtiologický význam izolací togavirů při tzv. „ptačí virové serozitidě“ nebo při neuropatické dilataci proventrikulu u Psittaciformes zůstává zatím nejasný.\n\nRubivirus je původce zarděnek lidí a zatím není známo, že by způsoboval nějaké onemocnění u ptáků. Zajímavý je proto nález specifických protilátek u městských holubů v Německu, což naznačuje stav virusonosičství s možným vylučováním rubiviru do prostředí. Nelze proto vyloučit holuby jako možný rezervoár infekce pro lidi.\n"}
{"id": "513677", "url": "https://cs.wikipedia.org/wiki?curid=513677", "title": "Chung-č’", "text": "Chung-č’\n\nCísař Chung-č’ (; 30. července 1470 – 8. června 1505), vlastním jménem Ču Jou-tchang () z dynastie Ming vládl v letech 1487–1505 mingské Číně. Nastoupil po svém otci, císaři Čcheng-chua. Chung-č’ byl moudrým a mírumilovným vládcem. Po převzetí vlády s novým rokem vyhlásil éru „Velké vlády“, \"Chung-č’\". Název éry je používán i jako jméno císaře.\n\nČu Jou-tchang se narodil v době, kdy oblíbenkyně jeho otce, císaře Čcheng-chua, paní Wan a její věrní odstraňovali každé císařovo dítě. Pouze se štěstím byl malý císařský syn ukryt bývalou císařovnou a unikl tak smrti. S otcem se setkal až v pěti letech, kdy byl jmenován korunním princem. Byl výjimečně nadané dítě a vynikal při studiu; dostalo se mu nejlepšího konfuciánského vzdělání.\n\nPo nástupu na trůn v roce 1487 byla jeho administrativa vedena v duchu konfuciánské ideologie a on sám se stal pilným a pracovitým císařem. Bedlivě dohlížel na všechny státní záležitosti, snížil daně a vládní výdaje, na ministerské posty vybíral schopné úředníky. Velcí sekretáři a ministři pracovali ruku v ruce s císařem v atmosféře harmonické spolupráce, která se jinak ve středně mingském období vyskytovala jen vzácně. Navíc císař povzbuzoval své ministry, aby se ke všem otázkám stavěli přímo a nebáli se kritizovat i jeho rozhodnutí. Moc eunuchů byla omezena a vymizely palácové intriky převládající v předchozích vládách. To vytvořilo transparentnější vládu a vlilo novou energii do chodu úřadů. \n\nZ příkazu císaře byl doplněn a aktualizován Mingský zákoník. Úspěšně se rozvíjela ekonomika říše. Nedostatek měny se vláda pokusila řešit obnovením výroby mincí zrušené ve 30. letech 15. století. Po sérii povodní byla zregulována Žlutá řeka, rostl zahraniční obchod s jihovýchodní Asií. Zahraniční politika císaře Chung-č’ byla klidná, jedinou větší vojenskou kampaní jeho vlády se stala výprava do Chami roku 1495, mingská vojska též potlačila několik menších povstání. Ve výsledku se lidu pod jeho vládou opět dařilo. Chung-č’ může být i ve srovnání s jeho slavnými předchůdci – císaři Chung-wu a Jung-le hodnocen jako jeden z nejlepších panovníků dynastie Ming.\n\nChung-č’ se narodil 30. července 1470, jeho vlastní jméno bylo Ču Jou-tchang, Chung-č’ bylo jméno jeho panovnické éry a pod tímto jménem je znám. Byl třetím, a nejstarším přeživším, synem Čcheng-chuy, osmého císaře čínské říše Ming. Jeho matkou byla dívka příjmením Ťi (), zřejmě jedna z jaoských žen zajatých při potlačení povstání v jihočínské provincii Kuang-si a koupených do paláce. Po matce zdědil jižní vzhled: malou postavu a tmavší pleť; měl zplihlý knír, řídkou bradku a inteligentní, jasné oči. Nebyl fyzicky silný a v pozdějších letech často marodil.\n\nPaní Ťi se roku 1469 sblížila s císařem, ale po otěhotnění žila skrytě v komnatách bývalé císařovny Wu kvůli nebezpečí od císařovy oblíbenkyně paní Wan. Paní Wan totiž nemilosrdně odstraňovala možné soupeřky o císařovu přízeň. Císař se o existenci chlapce dozvěděl, až když byl Ču Jou-tchang pětiletý, v červnu 1475. Nadšeně syna uznal, ale o měsíc později paní Ťi za podezřelých okolností zemřela. Poté na chlapcovu bezpečnost dohlížela jeho babička, císařovna vdova Čou. Matčina smrt musela být pro Ču Jou-tchanga velkým otřesem, neboť matku hluboce ctil a vzpomínal na ni i v dospělosti.\n\nDne 5. prosince 1475 byl Ču Jou-tchang jmenován následníkem trůnu. Starý vzdělaný eunuch Tan Ťi () ho začal učit číst (Čtyři knihy) a v březnu 1478 začala výuka mladého prince v konfuciánské filozofii i formálně. Speciálně kvůli jeho vzdělání byla roku 1481 napsána kniha o příkladných následnících. Konfuciánství mu jeho učitelé dokázali vštípit více, než jiným císařům, a jeho pouček se i v dospělosti věrně držel.\n\nPaní Wan se začala obávat, co se s ní stane po Čcheng-chuově smrti a nástupu Ču Jou-tchanga, a začala proti následníkovi intrikovat: její spojenec eunuch Liang Fang navrhl jmenování nového dědice s tím, že Ču Jou-tchang je neinteligentní a vůbec podřadný. Na obranu prince se naopak postavil eunuch Chuaj En argumentující dědickým právem nejstaršího syna a stabilitou dynastie. Byl za to přeložen do Feng-jangu, formálně „Středního hlavního města“. Vzápětí však bylo dvoru ohlášeno zemětřesení na posvátné hoře Tchaj. Hora byla v tehdejších představách spjatá s korunním princem. Úředníci podporující Ču Jou-tchanga zemětřesení interpretovali jako výstrahu Nebes nespokojených s otevřením otázky nástupnictví a císař Čcheng-chua se kvůli obavám z nepřízně Nebes ke změně korunního prince neodhodlal.\n\nV únoru 1487 se Ču Jou-tchang oženil. Jeho manželkou se stala paní Čang pocházející ze Sing-ťi (), města na Velkém kanálu necelých 200 km jižně od Pekingu (dnes okres Čching v prefektuře Cchang-čou). Manželce byl velmi oddaný a byl patrně monogamní, jako jediný císař čínské historie. S císařovnou měl dva syny a tři dcery.\n\nCísař Čcheng-chua 1. září 1487 onemocněl, o tři dny později pověřil Ču Jou-tchanga dohledem nad jednáním velkých sekretářů a 9. září zemřel. Dne 17. září 1487 Ču Jou-tchang nastoupil na trůn a s platností od nového roku vyhlásil éru Chung-č’, „Velkého řádu“ či „Velké/velkorysé vlády“, a pod tímto jménem je znám.\n\nVzápětí po převzetí vlády jmenoval manželku císařovnou a matku císařovnou vdovou Siao-mu. Přikázal v provincii Kuang-si pátrat po příbuzných své matky. Dva nalezené bratrance jmenoval důstojníky císařské gardy. Dotyční se však později dostali do sporu s dalším údajným bratrancem, a nakonec byli všichni tři odhaleni jako podvodníci. Císař alespoň postavil v Kuang-si chrám na počest neznámých předků své matky a v Zakázaném městě svatyni k uctění vzpomínky na ni.\n\nChung-č’ byl manželce bezvýhradně oddán. Císařovna byla pošetilá žena, myslící jen na příbuzné (především bratry), uspokojení své touhy po luxusním životě a důvěřující taoistickým a buddhistickým mnichům. Pod jejím vlivem dvůr tonul v luxusu a rozkoši neviděné za předešlých panovníků.\n\nPo narození syna v říjnu 1491 císař mezi své oblíbence pojal i císařovnina otce, oba její bratry – Čang Che-linga a Čang Jen-linga – a všechny další příbuzné své ženy. Otec císařovny se už roku 1490 stal hrabětem z Šou-ning. Na jaře 1492 Chung-č’ jmenoval svého malého syna korunním princem, což posílilo a zabezpečilo postavení rodiny Čang. Krátce poté otec císařovny bezprecedentně zažádal o povýšení na markýze a přes opozici mnoha úředníků titul dostal; téhož roku zemřel (a posmrtně byl povýšen na vévodu z Čchang-kuo). Titul markýze zdědil jeho starší syn, mladší se stal hrabětem a pak markýzem z Ťien-čchang. Oba bratři dostali mnohé dary – pozemky, správcovství císařských skladů v Pekingu, licence k obchodu se solí. I široké příbuzenstvo Čangů se těšilo z titulů, úřadů, pozemků a příležitostí ke korupci jako žádní z příbuzných jiných mingských císařoven.\n\nÚředníci si opakovaně a pravidelně stěžovali na chování císařovniných příbuzných, zejména jejích bratrů. Vinili je z korupce, defraudací a v jejich domovském okresu jižně od Pekingu i ze zabírání pozemků svých sousedů. Bratři Čangové však byli císařovnou a její matkou vždy bráněni. Podporovala je i ta část eunuchů a úředníků, která si budovala kariéru na spojení s rodinou Čangů. Pod jejich vlivem císař celou rodinu chránil před jakýmkoliv postihem, třebaže kritiky vesměs netrestal (konfuciánské etice by se protivilo trestat úředníky za čestné a přímé upozornění na chyby).\n\nS manželkou měl společnou víru v taoismus, což úředníci nesli nelibě, zejména, když taoistickým mnichům uděloval vysoké hodnosti. Koncem vlády Chung-č’a se začaly objevovat, byť ne v takovém rozsahu, negativní jevy známé z éry Čcheng-chua: zřizování císařských statků, přímá jmenování obcházející ministerstvo státní správy, protekce při obchodování se solí a úplatkářství, což zkalilo dojem ze svědomitého a tvrdě pracujícího, byť neefektivního, císaře.\n\nPo nástupu na trůn Chung-č’ degradoval a poslal do exilu eunuchy zkorumpované a neoblíbené pro své excesy jako např. Liang Fanga. Do čela ředitelství obřadů (a tedy neformálně do čela eunuchů císařského paláce) jmenoval schopné a důvěryhodné kandidáty, například z výslužby povolaného Chuaj Ena. Úředníci však eunuchy přesto kritizovali, stejně jako nesouhlasili s přízní prokazovanou ze strany císaře a jeho rodiny buddhistům a taoistům. S povděkem úřednictvo a obyvatelstvo metropole přijalo omezení pravomocí útvarů eunušské tajné policie – Západního a Východního křídla – na vyšetřování. Do jejich čela císař jmenoval čestné muže; stejně postupoval i s císařskou gardou.\n\nZa vlády Chung-č’a vznikly pouze dvě politicky významné kauzy spojené s eunuchy. A sice roku 1489 se Ťiang Cung, který řadu let patřil mezi trojici hodnostářů spravujících Nanking, dostal do sporu s cenzory o legalitu jistých příjmů (patrně použitých na úhradu císařových výdajů). On naopak cenzorům vytýkal neschopnost odhalit jiná porušení zákona. Císař rozhodl v jeho prospěch (roku 1490), ale úředníci na Ťiang Cunga dál útočili, dokud roku 1494 nedosáhli jeho sesazení kvůli narušení geomantické konfigurace Nankingu jeho stavbami. Druhá kauza byl případ Li Kuanga, kterého císař pověřil získáváním finančních prostředků pomocí prodeje solných licencí a plateb za povyšování a jmenování úředníků. Úředníci ho z různých přehmatů neúspěšně vinili léta, dokud nebyl 28. října 1498 dohnán k sebevraždě po obvinění, že jím postavený pavilón v císařských zahradách byl z hlediska principů feng-šuej umístěn na nevhodném místě, což mělo zapříčinit sérii neštěstí, včetně smrti císařovy nejstarší dcery (1. října) a požáru jednoho z paláců Zakázaného města (26. října).\n\nCísař zpočátku vlády omezil zbytné výdaje a zrušil některé eunuchy řízené agentury. Velmi dbal na kvalitu úřednictva a více než jiní mingští císaři (kromě mimořádně přísného zakladatele říše Chung-wua) neváhal se sesazováním neschopných a zkorumpovaných jedinců. Velkou čistku provedl vzápětí po nástupu, když zbavil dvůr mnoha příživníků, kteří si hodnosti a místa vysloužili ne schopnostmi, ale koupí. Týkalo se to dvou tisíc nadpočetných úředníků a téměř tisíce taoistů, buddhistů a lámů, které všechny odeslal domů. Nejzkompromitovanější buddhistické a taoistické mnichy nechal uvěznit nebo popravit. Úřadů byli zbaveni i příbuzní paní Wan; prvního velkého sekretáře Wan Ana, stojícího v čele vlády, s ostudou poslal do výslužby.\n\nNáhradou povolal předtím penzionované schopné a přímé muže. V prvé řadě eunucha Chuaj Ena a úředníka Wang Šua (jmenovaného ministrem státní správy), podle jejichž rad vybíral ostatní. Předními ministry Chung-č’ovy vlády byli Ma Wen-šeng, který postupně řídil kontrolní úřad, ministerstvo vojenství a ministerstvo státní správy a Liou Ta-sia, ministr vojenství v posledních pěti letech vlády Chung-č’a, který byl císařem často povoláván ke konzultacím, neobvykle pro mingský správní systém.\n\nJako skupinu císař často konzultoval velké sekretáře. Ze tří sekretářů předešlé éry měli dva odpornou reputaci a byli odvoláni (Wan An a Jin Č’), zůstal jen Liou Ťi, na kterého i tak útočili někteří cenzoři. Nově jmenovaní sekretáři, Liou Ťien, Sü Pchu, i o několik let později vybraní Čchiou Ťün, Li Tung-jang a Sie Čchien byli čestní muži a soulad u dvora byl výjimečný.\n\nChung-č’ přijal konfuciánské učení za své tak upřímně, jako žádný mingský císař a snad žádný z čínských císařů. Plnil všechny povinnosti panovníka, rituální i politické. Snažil se žít a vládnout dle konfuciánských ideálů, naslouchat ministrům i starat se o blaho lidu. Přestože se svědomitě věnoval vládnutí a snažil se řešit problémy říše, neměl velké plány ani vize.\n\nCísař Čcheng-chua se od roku 1469 nesetkával se svými ministry, Chung-č’ změnil tento postoj a od roku 1497 se navrátil k pravidelným audiencím. V jeho vládě převažovali civilní úředníci, kteří zastínili eunuchy a vedli i vojenské kampaně. Vůči úředníkům nikdy nepoužíval kruté tresty. Jeho vládu, zvláště první roky, popisovali někteří konfuciánští historikové jako srovnatelnou se zlatým věkem vlády moudrých vládců starověku. Snažil se ozdravit a zefektivnit chod státní správy, aktivně vládl, předsedal každodenní ranní audienci, základní povinnosti císaře. I když své povinnosti kvůli nepevnému zdraví často plnil jen s přemáháním a obtížemi.\n\nNa mínění velkých sekretářů dbal prakticky vždy, přičemž podle svého rozhodoval jen nevelký počet záležitostí osobního významu a na své nezávislosti v osobních věcech tvrdohlavě lpěl. V pozdějších letech, pod vlivem císařovny a její rodiny, okruh samostatně rozhodovaných otázek poněkud rozšířil. Týkalo se to podpory některých buddhistů a taoistů, povyšování a obdarovávaní několika málo osob. Politický vliv velkého sekretariátu, ani vysokou morálku vlády, tím nijak neoslabil.\n\nV éře Chung-č’ byly zkompilována dvě významná díla, \"Ta Ming chuej-tien\" a \"Wen-sing tchiao-li\" () s 297 články jako doplnění Mingského zákoníku. Dokončena byla v březnu 1500. Editoři prvého byli kritizováni za nezahrnutí funkci úřadů eunuchů a regulací jejich práv, což dělalo nemožným bránit jejich ilegálním aktivitám. Kompilace byly výsledkem mnohaletého úsilí úředníků nespokojených se stavem právního systému; jejím cílem bylo „mírné zpřísnění sítě práva“.\n\nChung-č’ova oddanost konfuciánství byla bezprecedentní a neobvyklá, i jako císař ho vážně studoval a organizoval debaty o politických problémech ve světle klasických precedentů. Nezanedbával ani uměleckou stránku vzdělání, byl celkem dovedný malíř a kaligraf. Úředníci věrní konfuciánské ideologii kvůli jeho přístupu přehlíželi a omlouvali jeho chyby.\n\nV éře Chung-č’ postihlo Čínu dosti přírodních kalamit, zejména od konce 90. let 15. století. V 80. letech panovalo v říši sucho, ke kterému se začátkem 90. let přidružily povodně v severní Číně, zvláště velké roku 1492. Císař kvůli nim odpustil daně ve výši 3,5 milionu litrů pšenice. Ničivé byly zejména povodně na Žluté řece trvající od konce 80. let a obracející v trosky přehrady v Šan-tungu, kde řeka protínala Velký kanál. Roku 1493 byl nakonec řešením problému pověřen zkušený expert Liou Ta-sia: ten najal místní odborníky a nechal zregulovat řeku zpětně až od Kchaj-fengu, přičemž hlavní tok nasměroval na jihovýchod k Sü-čou v severním Ťiang-su a pak korytem řeky Chuaj, čímž zabránil povodním v Šan-tungu. Do práce zapojil 120 tisíc mužů, trvala dva roky. Úspěch Liouovi přinesl zápis do historie a přízeň císaře: byl povyšován, až dosáhl na místo ministra vojenství (1501–1506). V posledních letech vlády Chung-č’a byl jeho důvěrníkem.\n\nPřes zmíněná sucha, povodně a neúrody ekonomika za Chung-č’a prosperovala. Koncentrace půdy v rukou vlivných, počínající v polovině 15. století, nabyla za jeho vlády na síle, zvláště v obou metropolitních územích. Tributární styky s jihovýchodní Asií císař omezil na minimum, zato soukromý zahraniční obchod s jihovýchodní Asií kvetl, protože za nezájmu vlády nebyl místními úřady jeho zákaz vynucován.\nBohaté rodiny v Su-čou začaly soutěžit s nobilitou v nákupu uměleckých předmětů. Kvetla malířská škola Wu (Šen Čou, Wen Čeng-ming, Tchang Jin, Čchiou Jing). Velký sekretář Li Tung-jang byl arbitrem v záležitostech malířství, kaligrafie a poezie. Císař sám si oblíbil práce Šen Tua a finančně podporoval dvorské malíře, například Lü Ťiho.\n\nKvůli srážkám s Turfánci o Chami potřebovala armáda koně. Císař proto přijal návrh na obnovení státní výměny čaje za koně, která měla nahradit kvetoucí ilegální soukromý prodej čaje tibetským a mongolským kmenům na severovýchodě. Podle plánu měli licencovaní obchodníci dopravovat čaj ze S’-čchuanu do kansuských pohraničních měst, přičemž 40 % čaje (400 tisíc \"ťinů\", cca 240 tun) odevzdali úřadům a zbytek mohli prodat na vlastní účet. Vláda chtěla takto získaný čaj vyměnit za 4 tisíce koní, ale obchodníci ji odváděli podřadný čaj a kvalitní si nechávali, úředníci proto od Tibeťanů za něj dostávali jen podřadné koně.\n\nPo hladomoru v Šen-si roku 1494 císař nabídl 2 miliony \"ťinů\" (cca 1200 tun) čaje ze státních rezerv obchodníkům výměnou za dodávky rýže do postižených regionů. V příštích letech zastavil výměnu čaje za koně a nabídl obchodníkům dokonce 4 miliony \"ťinů\" čaje. Roku 1501 pak přikázal prodat 4–5 milionů \"ťinů\" čaje za stříbro, které úřady použily k nákupu obilí pro Šen-si; to však bránilo výměně čaje za koně, proto císař naopak roku 1502 zakázal výměnu čaje za obilí. Ovšem efektivně dostat kvalitní čaj na hranice, aby ho mohla vyměnit za kvalitní koně, vláda nedokázala, a nebyla proto schopna zabránit obchodníkům ve vývozu čaje za hranice nezávisle na státu.\n\nOd uzavření mincoven ve 30. letech 15. století se postupem doby prohluboval nedostatek mincí, měďáků. S nástupem 16. století soukromě vyráběné mince nahradily státní – raně mingské i zbývající tchangské a sungské.\n\nOd konce 15. století měděné mince kolovaly především na severu, na jihu je už nahradilo stříbro. Výnos z roku 1481 zmiňuje, že mince jsou užívány pouze v Pej a Nan č’-li, Che-nanu a Šan-tungu, jinými slovy podél Velkého kanálu. Podle zápisu z roku 1503 byly mince používány ve stejných oblastech, a nepoužívaly se ve Fu-ťienu, Kuang-tungu (v obou ve skutečnosti ano, byť v době zápisu ustupovaly; užívány byly mince soukromé, a vysoce ceněné sungské), Jün-nanu a Kuej-čou a vnitrozemských regionech. V Ťiang-si a Chu-kuangu jako měnu užívali rýži, obilí, stříbro a látky; na zaostalejším severozápadě (v Šen-si a Šan-si) kůže a na jihozápadě (Jün-nanu) ulity zavinutce.\n\nMingské soukromé mince obchodníci vyváželi i do zahraničí. Paradoxně, zde byly přijímány jako platidlo i oficiálně, zatímco v Číně je vláda zatvrzele odmítala uznat. Když začátkem 16. století mingská vláda zjistila, že řádné státní mince zmizely z trhu, obnovila roku 1503 provoz mincoven. Smyslem opatření bylo zejména vytlačení soukromé mince z Ťiang-nanu, kde byla zvláště rozšířená. Vláda se snažila podpořit vlastní mince výnosem, který snížil na polovinu hodnotu mincí předešlých dynastií a opakováním zákazu používání soukromých mincí. Přesto, a přes významnou výši výroby, však státní mince nezískaly převahu na trhu. Problematické bylo i samo technické zajištění výroby měďáků – jejich odlévání bylo drahé a úředníci neměli k dispozici kvalifikované odborníky, dokonce se proto snažili využít zadržených padělatelů.\n\nChung-č’ byl patrně prvním mingským císařem, který netoužil po vojenské slávě a vyrovnání se činům svých předchůdců. Sám se považoval za konfuciánského vládce, který by měl získávat převahu nad okolními národy silou ctnosti a ne zbraní, proto se zpravidla zdržoval agresivních akcí. Jediné významné vojenské kampaně jeho vlády byly výprava do Chami roku 1495 a potlačení několika menších povstání. Pouze jednou začal uvažovat o expedici na severní hranici, ale ministři a sekretáři mu ji vymluvili.\n\nZatímco koncem vlády Čcheng-chuy kontrolovali pekingskou posádku, včetně dvanácti výcvikových divizí, eunuchové, Chung-č’ roku 1487 předal velení nad ní civilním úředníkům a celkové velení Ma Wen-šengovi, úředníkovi, který měl nemalé zkušenosti z velení vojskům na severní hranici.\n\nNamísto dědičných vojáků systému \"wej-suo\" byla armáda ve zvýšené míře doplňována žoldnéři sloužícími za plat. Na hranicích se jim říkalo „místní vojáci“ (\"tchu-ping\"), ve vnitrozemí „věrní z lidu“ (\"min-čuang\"). Roku 1494 císař upravil pravidla jejich náboru, neformálně fungující od roku 1449, a roku 1502 bylo 300 tisíc vojáků \"min-čuang\" začleněno do oddílů \"wej-suo\", aby je posílili. Už roku 1464 byl zaveden výběr důstojníků ve speciálních zkouškách, více rozšířených v 70. letech 15. století. Císař, nespokojený s tím, že zkoušky neodhalily důstojníky vynikajících talentů, vyzval roku 1496 místní úředníky k nalezení takových mužů. Výsledky výzva neměla.\n\nZa vlády Chung-č’a trval neklid na jihozápadě říše Ming. Největším z nepokojů konce 15. století byla vzpoura jisté Mi-lu z kmene Lolo na pomezí Kuej-čou a Jün-nanu v letech 1499–1502. K jejímu potlačení bylo nutno zmobilizovat vojska ze čtyř provincií a ještě 80 tisíc příslušníků místních kmenů.\nVážné bylo i povstání Liů na Chaj-nanu v letech 1500–1503. Přehmaty čínských úředníků vyvolaly vzpoury pod vedením kmenových vůdců, kdy rebelové z vnitrozemských hor útočili na Číňany žijící v pobřežních nížinách. Ve vládní debatě o nejvhodnější reakci na rebelii Feng Jü, tajemník na ministerstvu daní původem z Chaj-nanu, navrhl předání místní správy do rukou dědičných liských náčelníků, namísto čínských úřadů, jak to fungovalo do éry Čcheng-chua. Návrh byl schválen, existující vzpoura však byla poražena vojensky za velkých ztrát čínských a mongolských vojáků.\n\nPo předešlé vládě zdědili Chung-č’ovi ministři nepřátelství se sultánem Turfanu, který k jejich nelibosti dobyl Chami, důležité město na Hedvábné cestě západně od Číny. Roku 1489 mingská diplomacie začala organizovat protiturfanské akce, a roku 1495 Mingové zasáhli i vojensky. Čínsko-mongolská armáda dobyla Chami a dosadila na trůn ujgurského knížete. Ale Turfánci město dobyli zpátky ještě před koncem téhož roku. Mingská vláda reagovala úplným zastavením obchodu po Hedvábné stezce. Embargo přinutilo Turfánce k povolnosti a roku 1499 mohl být ujgurský kníže opět dosazen do Chami. Úspěch byl pravděpodobně dosažen pod vlivem zkušeného ministra vojenství Ma Wen-šenga, v mládí sloužícího na severozápadě a rozumějícího poměrům za čínskou zdí více než jiní pekingští státníci. Nicméně ujgurský kníže si svou neschopností znepřátelil poddané a situace nadále zůstala nestabilní.\n\nMingská vláda zasahovala do záležitostí Chami i v prvním desetiletí 16. století, její pozice však postupně slábla.\n\nChung-č’ onemocněl 1. června 1505, a po několika dnech, 8. června, zemřel. Dostal chrámové jméno Siao-cung „Oddaný, věrný předek“, míněna byla jeho oddanost konfuciánským ctnostem, a posmrtné jméno Ťing-ti (敬帝, „Ctihodný císař“; Ťing-ti je zkrácené posmrtné jméno, plné má 19 znaků a neužívá se). Pohřben je v mauzoleu Tchaj-ling v areálu císařských hrobek dynastie Ming u Pekingu.\n\nJeho třináctiletý syn Čeng-te nastoupil na trůn 19. června 1505. Otec ho velmi miloval a jmenoval následníkem už roku 1492, syn však byl velmi odlišný a v řadě otázek zaujal právě opačný postoj. Právě ve srovnání se synem, který odmítal konfuciánské hodnoty, vzpomínali čínští vzdělanci na Chung-č’a jako na ideálního vládce.\n\nOficiální Dějiny Mingů ho zařadily mezi chvályhodné panovníky, když ze šestnácti mingských císařů kromě Chung-wua a Jung-lea toliko Chung-siho, Süan-cunga a Chung-č’ho označily za hodné uznání. Za jeho vlády byla posílena pohraniční obrana, zlepšena správa daní a ve vládě nastolena atmosféra otevřenosti a spolupráce.\n\nVláda Chung-č’a je tradičně považována za období harmonických vztahů mezi císařem a vládou. Konfuciáni ho popisovali jako vzor panovníka a zakrývali jeho nedostatky, v prvé řadě oddanost císařovně a jejím nehodným příbuzným. Císař dal na rady úředníků, čímž se výrazně zlepšily vztahy s nimi. Nicméně nebyly provedeny žádné změny ve struktuře vrcholných úřadů, a tak byl za následujících císařů, Čeng-teho a Ťia-ťinga, možný rychlý obrat ke zneužívání moci eunuchy.\n\nV kontrastu k bezmála všem předchůdcům, kteří měli mnoho vedlejších manželek a konkubín a zplodili mnoho dětí, Chung-č’ měl pouze jednu manželku, císařovnu Čang. Jeho císařovna měla dva syny, druhý zemřel v raném věku, prvnímu věnoval mnoho lásky, která mu samotnému v dětství chyběla. Chlapec však patrně rebeloval proti císařově výuce v srdci, jestli ne otevřeně. Podle oficiálních Dějin Mingů Chung-č’ na smrtelné posteli sezval hodnostáře a pověřil je péčí o syna, tehdy pouze třináctiletého, s tím že je inteligentní, ale příliš inklinující k zábavám a radovánkám.\n\n\n"}
{"id": "513680", "url": "https://cs.wikipedia.org/wiki?curid=513680", "title": "37 (číslo)", "text": "37 (číslo)\n\nTřicet sedm je přirozené číslo. Následuje po číslu třicet šest a předchází číslu třicet osm. Řadová číslovka je \"třicátý sedmý\" nebo \"sedmatřicátý\". Římskými číslicemi se zapisuje XXXVII.\n\nTřicet sedm je\n\n\n\n"}
{"id": "513683", "url": "https://cs.wikipedia.org/wiki?curid=513683", "title": "Togaviridae", "text": "Togaviridae\n\nČeleď Togaviridae zahrnuje dva rody RNA virů – \"Alphavirus\" a \"Rubivirus\". Dříve byl k této čeledi řazen i rod \"Arterivirus\", ale nyní je řazen do samostatné čeledi Arteviridae z řádu Nidovirales; pouze viry rodu \"Alphavirus\" jsou přenášeny členovci. Gradient hustoty v sacharóze je 1,2 g/ml. Některé togaviry vykazují hemaglutinační aktivitu v závislosti na pH.\n\nČeleď Togaviridae (podle římského oděvu, tógy), zahrnovala skupinu A, Alphaviry, a skupinu B, Flaviviry. Rody Rubivirus a Pestivirus byly poté přidány po prozkoumání umístění nestrukturních a strukturních genů na genomu (viz dále). I když jsou genomy a viriony obou rodů stejné, jejich replikační strategie jsou dostatečně odlišné, aby se dalo pochybovat o jejich společném původu.\n\nVirus se řadí mezi obalené viry (má membránovou schránku), přičemž se na membráně (o průměru 65-70 nm) vyskytuje 80 špic složených z trojic heterodimerů glykoproteinů E1 a E2, společně s menším proteinem 6K. Membrána je bohatá na cholesterol a sfingolipid, což jsou složky nezbytné pro vstup a výstup z buňky. Kapsid je sférický (ikosahedrický) o průměru 35-40 nm a skládá se z 240 podjednotek, (T=4). Molekulová váha je 52×10^6 d a hustota je 1,22 gramů na čtverečný centimetr.\n\nGenom tvoří jedna molekula jednovláknové RNA s pozitivní polaritou o délce 9,7 (rubivirus) nebo 11,8 (alphavirus) kb a o mol.hm. 4 x 106. Nestrukturní proteiny (replikáza) jsou umístěné na 5' konci, zaujímající zhruba 2/3 délky genomu, zatímco strukturní (kapsidový protein a 3 obalové proteiny) jsou v poslední třetině, na 3' konci. Obě tyto skupiny jsou překládány jako polyprotein, který je následně rozštěpen. Genom je očepičkován a polyadenylován. nestrukturní proteiny jsou překládány rovnou z genomu, zatímco strukturní proteiny jsou překládány z subgenomické mRNA. Na začátku genomu je průměrně 59 nukleotidů dlouhá nepřekládaná oblast, zatímco na konci je dlouhá průměrně 322 nukleotidů.\n\nProteom togavirů se seskládá z několika proteinů, které jsou translatovány v nestrukturním polyproteinu a v strukturním polyproteinu. Oba proteiny jsou schopny se samy rozštěpit a uvolnit tak funkční proteiny.\n\nTento protein je součástí nestrukturního polyproteinu P123(4). Skládá se z 540 aminokyselinových zbytků a jako jediný je v asociaci s membránou, skrze palmytolilovaný cystein(420). Protein se však může vázat i hydrofobními zbytky aminokyselin 245-264. Má methyltransferázovou a guanylyltranferázovou aktivitu.\n\nTento protein je součástí nestrukturního polyproteinu P123(4). Skládá se z 807 aminokyselinových zbytků. N koncová doména má helikázovou NTP a RNA-TP aktivitu, zatímco C koncová doména má papain-like serinovou proteázovou aktivitu a nefunkční methyltransferázovou aktivitu. Obsahuje také sekvenci, díky které je transportován do jádra, což vysvětluje fakt, že 50 % celkového množství tohoto proteinu je lokalizováno právě v jádře.\n\nTento protein je součástí nestrukturního polyproteinu P123(4). Skládá se z 556 aminokyselinových zbytků. Funkce tohoto proteinu zůstávají sporné, avšak ukazuje se, že má roli v RNA syntéze. Zatímco N koncová doména je konzervativní napříč alphaviry, C koncová doména, obsahující asi 200 aminokyselinových zbytků, je bohatá na serinové a threoninové zbytky, které mohou být fosforylované, avšak význam této modifikace je stále nejasný. Protein má k membránám slabou afinitu, avšak asociuje s nimi v případě, že je exprimován v nepřítomnosti dalších nsP.\n\nTento protein je součástí nestrukturního polyproteinu P123(4). Skládá se z 610 aminokyselinových zbytků. Jde o hlavní replikační protein. Jeho hladina je nižší, kvůli opal stop kodonu v polyproteinu P1234 mezi nsP3 a nsP4. Ukázalo se však, že odstranění tohoto stop kodonu spíše sníží replikaci virové RNA. I když je z větší části homologní s dalšími RdRP, N koncová doména obsahuje úsek, který nemá u jiných replikáz obdoby a slouží zřejmě jako vazebná doména pro ostatní nsP. N konec však také obsahuje tyrosinové zbytky, které zodpovídají za nestabilitu tohoto proteinu a za jeho degradaci. Protein se však stává relativně stabilním v komplexu s ostatními replikačními proteiny.\n\nTento protein se skládá z 264 aminokyselinových zbytků a jeho úloha je obalení RNA a vytvoření nukleokapsidu. Prostupuje membránou a jeho 33 aminokyselin tvořících C koncovou doménu má strukturu dvou řeckých klíčů a aktivitu serionové proteázy. Jde o strukturní protein.\n\nTento protein se skládá z 64 aminokyselinových zbytků a je součástí pE2 prekurzoru, jehož součástí je i E2. Jde o strukturní protein.\n\nTento protein se skládá z 423 aminokyselinových zbytků a je součástí pE2 prekurzoru, jehož součástí je i E3. Je zodpovědný za navázání na receptor. Jeho doména tyr-ala-leu interaguje s hydrofobní kapsou nukleokapsidu. Jde o strukturní protein.\n\nTento protein se skládá z 439 aminokyselinových zbytků a je zodpovědný za fúzi membrán. Membránou protein prostupuje, avšak dovnitř zasahují pouze 2 aminokyselinové zbytky. Obsahuje fúzní peptid, který je však v heterodimeru s E2 blokován. Tento heterodimer se však v nízkém pH rozpadne, čímž se peptid odkryje. Ten se pak zanoří do cílené membrány (obsahující cholesterol), načež dojde k trimerizaci E1 a masivní konformační změně tohoto glykoproteinu. Trimer má pak za následek deformaci membrány a její spojení s membránou endozomu, čímž vznikne pór, kterým nukleokapsid vnikne do buňky. E1 má také zjevně vlastnosti iontového kanálu, což je důležité pro replikaci. Jde o strukturní protein.\n\nTento protein se skládá z 55 aminokyselinových zbytků. Zesiluje aktivitu jednotlivých částic. Jde o strukturní protein.\n\nVir do buňky vstupuje pomocí heparan sulfátu, avšak zdá se, že neslouží jako vstupní receptor, ale pouze jako „záchytný receptor“, díky kterému pak může dojít k interakci se vstupním receptorem. Některé výzkumy také naznačují, že se virulence zvýší, pokud je heparan sulfát z povrchu odstraněn, čímž se zabrání sekvestraci. Poté je indukována endocytóza, načež je translatována replikáza jako polyprotein, který je následně rozštěpen na nsP4 a P123, čímž se zajistí syntéza komplementárního (negativního) řetězce. Následně je z P123 rozštěpen nsP1, čímž se zajistí změna afinity k negativním řetězcům a syntéze pozitivního řetězce. Nakonec je zbytek polyproteinu znovu rozštěpen na nsP2 a nsP3, čímž se zaručí syntéza pozitivního řetězce a subgenomická mRNA. Následně pak dojde k translaci strukturních proteinů (kapsidový protein, E1-3). Virus poté následně vypučí z hostitelské buňky.\n\nAlphaviry jsou rozšířené prakticky po celém světě. Většina z nich byla zavlečena člověkem, ovšem některé z nich jsou lidmi nepřenositelné. Příkladem jsou nemoci lososovitých. Bylo také zjištěno, že viry, které napadají mořské savce mohou být přenášené skrze vši. Tato schopnost infikovat velké množství organismů ukazuje na možnost identifikace ptačích a plazích alphavirů.\n\n"}
{"id": "513684", "url": "https://cs.wikipedia.org/wiki?curid=513684", "title": "Nová noční můra", "text": "Nová noční můra\n\nNová noční můra je sedmé a poslední pokračování hororové série filmů s názvem \"Noční můra v Elm Street\".\n\nHeather Langenkampové se zdá zlý sen, ve kterém vidí, jak Freddyho rukavice zabije dva asistenty\nrežie a jejího manžela řízne do ruky. Když se probudí myslí si, že vše byl jenom sen, ale najednou si všimne, že její manžel má opravdu řeznou ránu na ruce. Wes Craven se rozhodne natočit další díl \"Noční můry v Elm Street\" a Heather nabídne ve filmu roli, ale ta jí ze strachu odmítne. Později se Heather dovídá, že její manžel na filmu spolupracuje a tak mu zavolá, aby přijel domů. Když Heatheřin manžel cestou domů za volantem usne, zabije ho Freddyho rukavice, kterou Heather viděla ve snu. Při pohřbu svého manžela Heather vinou zemětřesení upadne a praští se do hlavy, načež začne mít zlý sen, ve kterém vidí jak jejího syna Dylana unáší Freddy. Po několika děsivých snech se Heather rozhodne jet za Wesem Cravenem, aby se ho zeptala jak dopadne příběh v jeho novém scénáři, ale Wes Craven jí nedokáže odpovědět, protože scénář nemá dopsaný. Proto se musí Heather vydat do podzemí, kde najde dopsaný scénář a kde svede poslední souboj s Freddym Kruegerem.\n"}
{"id": "513685", "url": "https://cs.wikipedia.org/wiki?curid=513685", "title": "38 (číslo)", "text": "38 (číslo)\n\nTřicet osm je přirozené číslo. Následuje po číslu třicet sedm a předchází číslu třicet devět. Řadová číslovka je \"třicátý osmý\" nebo \"osmatřicátý\". Římskými číslicemi se zapisuje XXXVIII.\n\nTřicet osm je\n\n\n\n"}
{"id": "513686", "url": "https://cs.wikipedia.org/wiki?curid=513686", "title": "Považský hrad", "text": "Považský hrad\n\nPovažský hrad je zřícenina středověkého hradu v katastrálním území města Považská Bystrica. První písemná zmínka o něm pochází z roku 1316, kdy byl v rukou Matúše Čáka Trenčianského, tzv. pána Tater a Pováží.\n\nPrvní zmínka o Považském hradu pochází z roku 1316, kdy byl uváděn jako Bystrický hrad v držení Matúše Čáka Trenčianského. V roce 1458 jej král Matyáš daroval Podmanickovcům (známí jsou hlavně Ján a Rafael). Noví majitelé opravili všechny objekty a hrad rozšířili. Velký požár v roce 1543 těžce poškodil jednotlivé stavby. Při opravě byly pozměněny některé architektonické prvky a hrad byl rozšířen o podhradí. Podmanickovcům patřil hrad až do jejich vymření v roce 1558. Další majitelé, Balassovci, adaptovali starý palác a provedli další opravy ostatních budov. Navzdory opravám v roce 1631 opustili nepohodlný hrad a přestěhovali se do nového renesančního zámečku pod hradem. V roce 1684 obíhalo hrad vojsko císaře Leopolda I., když jej krátce předtím obsadila thökölyovská vojska. Z obavy, aby sa nestal sídlem povstalců jej císař nechal v roce 1698 zničit. Zdejší panství v roce 1895 koupil baron Popper.\n\nNejstarší částí hradu byla věž, stojící na nejvyšším bodě skalnatého vrcholu a gotický palác. Velké podhradí oválného tvaru obklopovala hradba, která chránila ze severovýchodu dvě hranolovité věže. Přístupová cesta, vedoucí na hrad ze severovýchodu, je v terénu dodnes viditelná. Vstupní bránu chránila hranolovitá věž s barbakanem.\n\nČástečně se dochovaly zdi paláce, věží a opevnění. Na paláci jsou viditelné otvory oken, místy se zachovanými renesančními římsami. Z bývalých hospodářských budov, postavených na nádvoří, jsou viditelné pouze části zdí, případně jejich základy. V některých prostorách se nacházejí zbytky renesančních kleneb.\n\nPřístup na hrad je možný přes Považské Podhradie, místní část Považské Bystrice, 4 km na sever od centra města, na pravém břehu Váhu pod zříceninou hradu (původně byla obec především sídlem hradního služebnictva). Jezdí sem městská hromadná doprava z autobusového nástupiště v Považské Bystrici. \n\n\n"}
{"id": "513687", "url": "https://cs.wikipedia.org/wiki?curid=513687", "title": "Almost Alice", "text": "Almost Alice\n\nAlmost Alice je soundtrack pro film Tima Burtona \"Alenka v říši divů\". Byl vydán 8. března 2010.\n"}
{"id": "513691", "url": "https://cs.wikipedia.org/wiki?curid=513691", "title": "Alice (píseň, Avril Lavigne)", "text": "Alice (píseň, Avril Lavigne)\n\n„Alice“ je singl zpěvačky Avril Lavigne vydaný roku 2010. Singl je určený jako vůdčí k filmu Tima Burtona Alenka v říši divů. Singl byl v rádiu poprvé přehrán ve středu 27. ledna 2010, ke stáhnutí byl uvolněn o dva dny později. Balada je zpívaná ve středním tempu z hlediska filmu pro hlavní roli Alice. Píseň byla produkována Butchem Walkerem a mixována Avriliným bývalým manželem Deryckem Whibleym.\n\nAlenka v říši divů dále inspirovala Avril k navržení dalších kousků oblečení pro její značku oblečení Abbey Dawn a navrhla pár \"modýlků\" ve stylu filmu.\n\nPísnička vznikla díky tomu, že vedení Disney řeklo Timu Burtonovi, že by Avril byla schopna napsat písničku pro jeho film. Tim Burton souhlasil a Avril okamžitě začala vymýšlet se svým klavírem tuhle písničku.\n"}
{"id": "513692", "url": "https://cs.wikipedia.org/wiki?curid=513692", "title": "Jesud ha-Ma'ala", "text": "Jesud ha-Ma'ala\n\nJesud ha-Ma'ala ( יְסוּד הַמַּעֲלָה, v oficiálním přepisu do angličtiny Yesud HaMa'ala, přepisováno též Yesod HaMa'ala) je místní rada (malé město) v Izraeli, v Severním distriktu.\n\nLeží v nadmořské výšce 86 metrů v Chulském údolí při horním toku řeky Jordán v Horní Galileji. Město se nachází cca 133 kilometrů severovýchodně od centra Tel Avivu a cca 62 kilometrů severovýchodně od centra Haify.\n\nJesud ha-Ma'ala je situován v intenzivně zemědělsky využívaném pásu s poměrně řídkým osídlením. Hustota zalidnění v katastru obce (124 obyv./km čtv.) je výrazně pod průměrem Severního distriktu (278 obyv./km čtv.). Osídlení v tomto regionu je zcela židovské. Vlastní Jesud ha-Ma'ala obývají Židé, stejně jako většinu zemědělských obcí v okolní krajině. Pouze cca 10 kilometrů na jih leží město Tuba-Zangarija, které obývají izraelští Arabové. Region centrální Galileji s arabskou demografickou převahou leží dále na západ.\n\nNa dopravní síť je Jesud ha-Ma'ala napojen pomocí severojižního tahu dálnice číslo 90 z Metuly do Tiberiasu.\n\nJesud ha-Ma'ala byl založen v roce 1883. Název odkazuje na biblický citát, který zmiňuje Kniha Ezdráš 7,9 (הוּא יְסֻד הַמַּעֲלָה מִבָּבֶל) - \"Hu Jesud ha-Ma'ala mi-Babil\": „Začal stoupat z Babylonu“. Slovo „stoupat“ má i význam přistěhovat se do Izraele (viz alija).\n\nJesud ha-Ma'ala založili Židé, kteří přišli do tehdejší turecké Palestiny v rámci první aliji. Šlo o 42 rodin z Velki Mežiriči v nynější Ukrajině, které na dálku zařídily nákup potřebných pozemků a z nich sedm rodin se pak vydalo přímo na místo. K skutečnému usídlení došlo až na jaře 1884.\n\nZpočátku trpěli osadníci ekonomickými těžkostmi. V roce 1887 se obrátili o pomoc na barona Edmonda Jamese de Rothschilda. Ten zde plánoval zřídit pěstování květin, ale hospodářská situace vesnice zůstávala složitá. Roku 1900 zástupci Jewish Colonization Association zřízené jako nástupnická organizace pro sponzorské aktivity barona Rothschilda navrhli dokonce Jesud ha-Ma'ala zrušit, ale místní obyvatelé to odmítli. Situaci komplikovala zejména existence rozsáhlých močálů v jejím okolí, při Chulském jezeru. Osadníky sužovala malárie. Vesnici zachránil až příchod nové vlny osadníků. Mezi nimi byla i rodina Dobrovinových z tehdejšího Ruska - křesťanů, kteří konvertovali k judaismu. Jejich farma stojí v Jesud ha-Ma'ala dodnes a slouží jako muzeum původních osadníků.\n\nPo první světové válce byla po několik let neustálená hranice mezi britským a francouzským územím na pomezí dnešního Izraele, Sýrie a Libanonu. Jesud ha-Ma'ala tak dočasně byl nejsevernější židovskou osadu v britském mandátu Palestina. V té době, při nevyjasněné politické a vojenské situaci v regionu vesnice trpěla častými útoky okolních Arabů.\n\nBěhem první arabsko-izraelské války v roce 1948 ležela vesnice poblíž frontové linie mezi izraelskými a syrskými silami, ale byla uhájena. Syrské útoky ale pokračovaly až do šestidenní války v roce 1967, kdy byly Izraelem dobyty Golanské výšiny.\n\nRoku 1949 byl Jesud ha-Ma'ala povýšen na místní radu (malé město). Téhož roku měla obec 185 obyvatel a rozlohu katastrálního území 11 225 dunamů (11,225 kilometrů čtverečních). Šlo tehdy ještě pořád fakticky o vesnici, a to soukromě hospodařící (typ mošava).\n\nV 50. letech 20. století proběhlo vysušení močálů v okolí Chulského jezera, čímž se zpřístupnily rozsáhlé oblasti poblíž obce pro zemědělské využití. Postupně se ale začala měnit původně ryze zemědělský charakter obce. Roku 1978 se zde usadilo třicet nefarmářských rodin. V současnosti se zemědělstvím zabývá 213 obyvatel z více než 1000. Ostatní za prací dojíždějí mimo obec.\n\nPodle údajů z roku 2005 tvořili Židé 98,5 % populace Jesud ha-Ma'ala a včetně \"ostatních\" tedy nearabských obyvatel židovského původu ale bez formální příslušnosti k židovskému náboženství 100 %. Jde o menší sídlo spíše vesnického typu, byť se setrvalým růstem. K 31. prosinci 2014 zde žilo 1654 lidí. Během roku 2014 stoupla registrovaná populace o 1,0 %.\n\n"}
{"id": "513694", "url": "https://cs.wikipedia.org/wiki?curid=513694", "title": "Maskarény", "text": "Maskarény\n\nMaskarény jsou ostrovy v Indickém oceánu východně od ostrova Madagaskar. Tvoří je ostrovy Mauricius, Réunion, Rodrigues a Cargados Carajos. Pojmenovány jsou podle portugalského mořeplavce jménem Pedro Mascarenhas, který je objevil roku 1512. Maskarény se také vyznačují častou sopečnou činností.\n"}
{"id": "513705", "url": "https://cs.wikipedia.org/wiki?curid=513705", "title": "39 (číslo)", "text": "39 (číslo)\n\nTřicet devět je přirozené číslo. Následuje po číslu třicet osm a předchází číslu čtyřicet. Řadová číslovka je \"třicátý devátý\" nebo \"devětatřicátý\". Římskými číslicemi se zapisuje XXXIX.\n\nTřicet devět je\n\n\n\n\n"}
{"id": "513706", "url": "https://cs.wikipedia.org/wiki?curid=513706", "title": "Abbey Dawn", "text": "Abbey Dawn\n\nAbbey Dawn je oděvní značka navržená zpěvačkou Avril Lavigne, prodávaná výhradně v obchodním řetězci Kohl's v USA.\n\nJméno značky Avril údajně zvolila podle své přezdívky z dětství, Abbey Dawn byla ulice, kde její otec pracoval a podle ní ji takhle řikali. Oblečení Avril navrhuje podle svého osobitého stylu a Avril také chtěla, aby věci této značky byly cenově dostupné. Cenově se pohybují od 20 do 50 dolarů. Prodávají se trička, kalhoty, mikiny, šaty, sukně, džíny, pyžama, náramky, sluneční brýle, tašky a jiné.\n\n"}
{"id": "513707", "url": "https://cs.wikipedia.org/wiki?curid=513707", "title": "Svatý Kryštof", "text": "Svatý Kryštof\n\nSvatý Kryštof ( - 250) je svatý, mučedník a jeden ze čtrnácti sv. pomocníků. Je uznávaný římskokatolickou a pravoslavnou církví. Církevní svátek slaví 25. července, v občanském kalendáři Kryštof svátek slaví 18. září.\n\nLegend o sv. Kryštofovi je několik. Liší se svým pojetím ve východní církvi a v církvi západní. Nejznámějším příběhem je příběh o muži jménem Reprobus. Byl to muž obrovité postavy, který chtěl sloužit pouze největšímu z králů. Když zjistil, že se jeho král bojí ďábla, dal se do služeb ďábla. Shledal, že se ďábel bojí znamení bílého kříže. Od jednoho poutníka se dozvěděl, že Ježíš Kristus je ten, koho se ďábel bojí. Reprobus mu chtěl sloužit. Poutník mu řekl, že bude Kristu sloužit tím, když bude přepravovat pocestné přes rozvodněnou řeku. Jednou přenášel přes řeku dítě. Dítě bylo stále těžší a těžší. Obr se tomu velice divil a požádal dítě o vysvětlení. Dítě mu řeklo, že je Ježíš Kristus, král, kterého hledal. Nesl spolu s ním na ramenou všechnu tíhu světa. Obr mu nevěřil a požádal dítě o zázrak. Obrova mohutná hůl, o kterou se opíral při přenášení lidí přes řeku, se zazelenala a později se na ní objevily květy a plody. Ježíš obra pokřtil a dal mu jméno Christophorus, což v řečtině znamená \"Ten, kdo nosí Krista\".\n\nKryštof je zobrazován s dítětem na ramenou a s mohutnou zelenající se holí.\n\nSvatý Kryštof je patronem poutníků, řidičů, cestujících, horských cest a horníků. Je také patronem leteckých záchranářů. V Česku je volacím znakem vrtulníků letecké záchranné služby kombinace jména Kryštof a čísla. Tento volací znak je používán také v některých dalších evropských zemích – na Slovensku \"Krištof\", v Německu \"Christoph\", v Rakousku \"Christophotus\". Svatý Kryštof je také přímluvcem od nenadálé smrti.\n"}
{"id": "513709", "url": "https://cs.wikipedia.org/wiki?curid=513709", "title": "Místní právo v Alsasku-Lotrinsku", "text": "Místní právo v Alsasku-Lotrinsku\n\nMístní právo v Alsasku-Lotrinsku ( ) je právní systém ve Francii, který na původně od roku 1871 německým císařstvím anektovaných a posléze v roce 1918 navrácených francouzských teritoriích Alsaska-Lotrinska (dnešní departementy Bas-Rhin, Haut-Rhin a Moselle) zachovává platnost opatření zavedených německou správou v případech, kdy jsou tato pro obyvatele příznivější.\n\nInstitut místního práva byl vytvořen při navracení Alsaska-Lotrinska Francii v roce 1919 a dotýká se:\n\nRozhodovat mezi místním a všeobecným právem měl republikový komisař, který měl za úkol znovunastolení francouzské správy. Tato opatření byla považována za dočasná (některé texty stále zůstávají v německém znění). Dvěma zákony z 1. června 1924 se stala trvalými.\n\nNejviditelnější z právních odlišností je absence odluky církve od státu — ačkoliv ústavní právo na svobodu náboženství je zaručeno. Na území někdejšího Alsaska-Lotrinska stále platí francouzský stav z doby před rokem 1905 zavedený konkordátem z roku 1801, který zajišťuje státní finanční podporu římskokatolické církvi, luteránské církvi, kalvinismu a židovství, stejně jako umožňuje výuku těchto náboženství na veřejných školách (rodiče mají právo náboženskou výchovu svého dítěte odmítnout). Kněží dotyčných náboženství jsou placeni státem, katolické biskupy jmenuje prezident Francouzské republiky na základě návrhu od papeže (jedná se o štrasburského arcibiskupa a métského biskupa). Státní Štrasburská univerzita nabízí studium teologie a je známá svými přednáškami protestantské teologie.\n\nProtože v zemi jako je Francie, kde jsou církev a stát jinak od sebe odloučeny více než ve většině jiných zemí, je takovýto stav nezvyklý, pravidelně se objevuje polemika o jeho přiměřenosti a přiměřenosti dalších specifických právních postavení někdejšího Alsaska-Lotrinska. Volnomyšlenkáři se snaží prosadit zastavení veřejného financování církví, vyznavači islámu, který je dnes druhým největším náboženstvím ve Francii, se zase snaží získat si pro sebe pozici obdobnou těm, které požívají čtyři výše zmíněná náboženství. I přes existenci těchto sporů na území ovšem stále trvá status quo.\n\n\nDalší odlišností je, že na území někdejšího Alsaska-Lotrinska dodnes jezdí na dvojkolejných tratích vlaky vpravo, jako je tomu v Německu, zatímco zbytek Francie uplatňuje levostranný provoz, po vzoru britských průkopníků železnice.\n\nOd konce 20. století byla některá opatření místního práva integrována do všeobecného práva (např. sociální zabezpečení, osobní bankrot, sociální dávky).\n\n"}
{"id": "513711", "url": "https://cs.wikipedia.org/wiki?curid=513711", "title": "Janez Čebulj", "text": "Janez Čebulj\n\nJanez Čebulj (* 11. listopad 1957) je slovinský právník a bývalý předseda Ústavního soudu Republiky Slovinsko.\n\nNarodil se v Lublani, kde absolvoval základní školu i gymnázium. Po maturitě v roce 1976 nastoupil na Právnickou fakultu Univerzity v Lublani, kterou dokončil v roce 1981 na katedře správního práva.\n\nNásledně – v letech 1986 až 1992 – působil na \"Institutu veřejné správy\" při Právnické fakultě v Lublani. V roce 1989 získal titul magistra a dizertaci pak 18. listopadu 1991. Profesuru obdržel 7. října 2003.\n\nV letech 1993 až 1998 byl tajemníkem Ústavního soudu. Od 31. října 1998 do 27. března 2008 byl soudcem Ústavního soudu RS, od 11. listopadu 2001 byl jeho místopředsedou a v období od 11. listopadu 2004 do 10. listopadu 2007 pak předsedou.\n\nČebulj je autorem více jak osmdesáti monografií z oblasti ústavního a správního práva. Je spoluautorem Komentáře ke slovinské ústavě.\n\n\n"}
{"id": "513713", "url": "https://cs.wikipedia.org/wiki?curid=513713", "title": "Literární interpretace", "text": "Literární interpretace\n\nLiterární interpretace je obor literární vědy, který se začal rodit během 20. století. Zabývá se různými možnostmi výkladu a chápání literárních (zpočátku náboženských) textů.\n\n\nV 18. a 19. století se největší literární kritikové (Samuel Johnson, Matthew Arnold) zabývali převážně problémem uměleckosti díla. Hledali, kdy má být dílo čteno alegoricky, a kdy nikoliv.\n\nVýznamní literární kritikové přelomu 19. a 20. století byli Britové George Saintbury a Herbert Grierson.\n\nPředchůdce nové kritiky Ivory Armstrong Richards vydal v roce 1929 dílo \"Praktická literární věda\". Vyžadoval, aby se každý formální a významový prvek básně bral při interpretaci jako nutná součást.\n\nPojem nová kritika poprvé použil v roce 1941 John Crowe Ransom ve své knize \"The New Criticism\".\n\nNoví kritikové zakládali učení na tom, že forma a obsah básně jsou neoddělitelné. Předními představiteli byli Američané Cleanth Brooks, William Kurtz Wimsatt, Monroe Beardsley a Thomas Stearns Eliot.\n\nRaná nová kritika se vyznačuje zejména snahou o smíření zdánlivě nesourodých rysů textu (víceznačnost, paradox), než o samotnou komplexnost díla. Snaha o vědeckou objektivitu.\n\nPozdější nová kritika odmítala všechny historické a autorské vlivy. Z toho plyne jejich největší problém, totiž, že pokud tyto vlivy ignorujeme, nabízí se nám u všech textů obrovské množství interpretací. V té době se akademikové v USA řídili heslem „Publish or perish“ (publikuj nebo vypadni), což množství interpretací ještě zvýšilo.\n\nKenneth Burke se oproti novým kritikům neomezoval na samostatný text, ale snaží se rozšířit jeho význam nacházením vazeb s jevy psychologickými, sociologickými a kulturními. Snažil se „použít všechno, co se použít dá,“ to však podle jeho kritiků vede k nekonečné alegorizaci.\n\nV Anglii je za čelního nové kritiky představitele považován Frank Raymond Leavis. Jeho cílem bylo vytvořit co nejobsažnější interpretaci.\n\nBrit William Empson je první literární interpret v moderním slova smyslu. Zkoumá jazyk textu a analyzuje jeho význam. Popírá učení novokritiků.\n\nPojem hermeneutika zavádí Američan Eric Donald Hirsch v díle \"Platnost v interpretaci\". Hermeneutika je vlastně vědou o interpretaci. Jejím hlavním zájmem je otázka, jak je možné, že stará díla dále existují a jsou čtena, přestože jejich autoři a historický kontext zmizeli.\n\nHirschovým oponentem byl Němec Hans-Georg Gadamer. Ten zavedl pojem splývání horizontů – jakási identifikace čtenářské perspektivy v současnosti s historickou perspektivou textu.\n\nFriedrich Schleiermacher – zakladatel moderní hermeneutiky – interpretaci dělí na dvě metody: divinatorní a srovnávací. Divinatorní metoda se snaží pochopit autora jako jednotlivce, zatímco srovnávací ho zahrnuje pod obecný typ. Jeho typické rysy se pak snaží najít ve srovnání s jinými téhož typu.\n\nDalším představitelem byl Wilhelm Dilthey.\n\nV USA se do poststrukturalismu řadí zejména derridovská dekonstrukce. Tu uvedl Francouz Jacques Derrida svou přednáškou \"Struktura, znak a hra v diskurzu věd o člověku\" (1966).\n\nDekonstruktivisté popírají, že by měl text jakýkoliv význam, neboť každá interpretace je falešná – jazyk si totiž protiřečí – hledají v textu druhotné významy a dokazují, že protiřečí hlavnímu významu díla.\n\nVýznamní dekonstruktivisté byli např. Joseph Hillis Miller, Barbara Johnsonová, Shoshana Felmanová, Geoffrey Hartman.\n\nPůvodní \"marxisté\" zastávali názor, že literatura odráží socioekonomickou situaci – tento přístup se nazývá vulgárním marxismem (Christopher Caudwell, György Lukács – teorie odrazu). Toto však popíral francouzský marxista Louis Althusser, který říkal, že literární díla nejsou determinována socioekonomickým stavem, ale jsou výsledkem komplexní sítě vztahů, které nelze tak snadno interpretovat.\n\nDalší představitelé marxistické teorie: Pierre Macherey, Terry Eagleton, Fredric Jameson.\n\nZ marxismu se odvíjí kulturní materialismus (v Británii, čerpá z Althussera) a nový historismus (v USA, čerpá z Foucaulta).\nHlavní postavou kulturního materialismu je Brit Raymond Williams a jeho dílo \"Klíčová slova\". Souhlasí, že literární dílo nemůže přesáhnout svou kulturu, ale na rozdíl od marxistů nevěří, že nejdůležitějším faktorem je ekonomie.\n\nPředstavitelem amerického nového historismu je Stephen Greenblatt s knihou \"Sebeutváření v renesanci\".\n\nV Německu, na univerzitě v Kostnici, vzniká jako protiváha západnímu materialismu tzv. recepční teorie. Jejím představitelem je Hans Robert Jauss (esej \"Literární dějiny jako výzva literární vědě\"). Tvrdí, že odesílatel sdělení je stejně důležitý jako jeho recipient, literární dílo je bez významu, pokud se znovu neobnoví ve čtenářově mysli. Zavádí pojem horizont očekávání, tzn. že čtenáři čtou dílo s jistým očekáváním, které se odvíjí od jejich znalosti jiných děl stejného žánru. Průměrné dílo tato očekávání vyplní, zatímco umělecké dílo očekávání naruší a čtenáře překvapí.\n\nDalším významným recepčním teoretikem byl Wolfgang Iser, ten na rozdíl od Jausse klade důraz spíše na čtení, než na historickou recepci, souhlasí s ním naopak v jeho odmítání interpretace jako hledání objektivního významu či skrytého smyslu.\n\nZastáncem čtenářsky orientované teorie byl Norman Holland a Stanley Fish. Holland tvrdí, že čtenáři by měli interpretaci přijmout jako interakci mezi svým jedinečným intelektem a textem, z toho plyne, že prakticky každý čtenář vytváří jinou interpretaci. Stanley Fish přesouvá těžiště zájmu z textu na čtenáře.\n\nZástupkyně feministické interpretace: Kate Milletová (\"Sexuální politika\"), Josephine Donovanová, Mary Ellmannová, Elaine Showalterová, Jane Tompkinsová, Jacquelin Roseová (\"Hamlet – Mona Lisa literatury\"), Catherine Belseyová.\n\nV 80. letech 20. století vydala dvojice autorek Susan Gubarová a Sandra Gilbertová důležitou studii \"Šílená žena v podkroví\", která mapuje spisovatelky 19. století.\n\nNejdále od interpretace má formalistická literární věda, která nehledí na obsah, ale zabývá se pouze stylistickou kvalitou textu.\n\nNejznámější odpůrkyní vůbec byla Američanka Susan Sontagová. Vydala knihu \"Proti interpretaci\" (1964). Proti zpochybněné nové kritice se staví i strukturalisté v čele s Francouzem Rolandem Barthesem.\n\nDalšími kritiky interpretace byli např. Tzvetan Todorov, který tvrdil, že jedinou adekvátní interpretací textu by bylo jeho doslovné zopakování, Gérard Genette, Claude Lévi-Strauss či americký strukturalista Jonathan Culler. Ten byl zastáncem literární sémiotiky, která říká, že není nutné rozhodovat mezi různými protikladnými interpretacemi, ale spíše analyzovat interpretační operace, které tyto neshody způsobují.\n\nNEWTON, Kenneth M.: Jak interpretovat text. Olomouc, Periplum 2008, 263 s.\n"}
{"id": "513714", "url": "https://cs.wikipedia.org/wiki?curid=513714", "title": "40 (číslo)", "text": "40 (číslo)\n\nČtyřicet je přirozené číslo. Následuje po číslu třicet devět a předchází číslu čtyřicet jedna. Pořadové číslo je \"čtyřicátý\". Římskými číslicemi se zapisuje XL. Tutéž číselnou hodnotu má i hebrejské písmeno mem.\n\n\n\nV Bibli představuje číslo čtyřicet \"přípravu\":\n\nŽidovství, talmud:\n\nKorán:\n\n\n"}
{"id": "513717", "url": "https://cs.wikipedia.org/wiki?curid=513717", "title": "Wiener Neudorf", "text": "Wiener Neudorf\n\nWiener Neudorf () je městys východně od okresního města Mödling v Industrieviertelu v Dolních Rakousích poblíž Vídně.\n\nWiener Neudorf leží na rovině v okrese Mödling.\n\nSeverozápadně leží Maria Enzersdorf a Brunn am Gebirge, na severu Vösendorf, na západě Mödling, na východě Biedermannsdorf a na jihu Guntramsdorf.\n\nPrvní osídlení oblasti Mödlingu (včetně Wiener Neudorfu) sahá přibližně do doby 4000 let před naším letopočtem, což dokládají nálezy z té doby. První zmínka o osídlení pochází z 12. století, kdy je zmíněn „Nowendorf“. Výměnou za vesnici Siegenfeld (kláštera Heiligekreuz) dostal vévoda Heinrich II. Jasomirgot mezi jinými Hube (= dvůr s 10–15 ha půdy) k „Nuwendorfu“.\n\nWiener Neudorf existuje od 1270; dokument z té doby poskytuje seznam mýtného a údaje o „Wiener Neudorfu“. Tím mýtným místem byl Mödlingský most až do 19. století a byl úzce spojen z rozvojem sídla.\n\nV polovině 14. století v době neúrody (1330 a 1340) a také příchodem moru došlo k úbytku obyvatel v kraji. Kolem roku 1500 bylo místo opevněno a vybudována pevnost Neudorf. (Místo bylo za Tureckých válek alespoň jednou zničeno.)\n\nPředevším z důvodů poštovních v počátku 19 století dostala obec své dnešní jméno. Kvůli mnoha místům stejného názvu rozlišovaly se dodatky přidávaným k názvu – jako např. „Neudorf bei Staatz“ nebo „Neudorf bei Pögstall“. Wiener Neudorf byla jednoduše označena velkým „W“ na počátku názvu. Tento pravopis přišel do módy a v roce 1854 byl oficiálně uznávaný.\n\nPolovina 19. století znamenala pro oblast Wiener Neudorf industrializaci. Hlavně existovala surovina pro výrobu cihel a nabídla se příznivá situace pro „Neudorfer Ziegelwerke“ firma „Wienerberger“, a nejen ve Wiener Neudorfu vznikaly mnohá hliniště. Také v té době vznikaly „Rakouské pivovary“, které v tu dobu byly v zemi nejvíce rozšířeny.\n\nKolem roku 1900 se v obci mnoho změnilo: telefonní síť byla sjednocena se sousedními obcemi; obec dostala četnickou stanici a byla vybudována kanalizace.\n\nPo anšlusu v roce 1938 se Wiener Neudorf stal částí 24. vídeňského obvodu – tento stav trval dále i po skončení Velkoněmecké říše. Teprve v roce 1954 se Wiener Neudorf stala opět samostatnou obcí.\n\nBěhem druhé světové války byla ve Wiener Neudorfu zřízena pobočka koncentračního tábora Mauthausen. V roce 1940 byly zahájeny práce na výstavbě továrny na letecké motory Východní marky. Ještě dříve, než byly závody postaveny začalo roku 1943 v kraji bombardování Spojenci. I přes obsazení leteckých závodů bylo po bombardování jen málo mrtvých lidí. Zároveň však na konci války bylo asi 80 % domů poškozených; asi 30 bylo úplně zničeno nebo se staly neobyvatelnými. Obec se 6. dubna 1945 stala ruská ruskou okupační zónou.\n\nTheo Rossiwall píše ve své knize „Die Letzten Tage“ (Poslední dny) o bojích ve Wiener Neudorfu (8. dubna 1945): „Wiener Neudorf měla po třídenních bojích za bombardování zápalnými pumami zničený most nad Badnerskou dráhou.“\n\n\nPodle sčítání obyvatel bylo ve Wiener Neurodorfu roku 1971 4.072 obyvatel, v roce 1981 7.933, roku 1991 8.385, 2001 8.428 a v roce 2006 zde žilo celkem 8.809 obyvatel.\n\nNa ploše po dřívějších závodech na letecké motory Východní marky, vybudovala firma Eco Plus rozsáhlou průmyslovou oblast na velké části zastavěného území Wiener Neudorfu. Díky dopravní návaznosti se zde usídlil velký počet podniků, které se z velkoměsta přemístily na průmyslové centrum jih. Tím se Wiener Neudorf stal hospodářsky silnou obcí. Sídlí zde Shoppins City Süd a průmyslové centrum Dolního Rakouska s firmami jako je LKW Walter, Billa, Isovolta, Eternit-Werke, Hitachi a Konica Minolta.\n\nPo dálnici A2, nebo vídeňskou místní dráhou „Badner Bahn“ dosáhneme v krátkém čase spolkové hlavní město Vídeň. V oblasti Schwechatu byla v roce 2006 dokončena rychlostní komunikace S1, jakož i Mödlingská silnice B11.\n\nTaké i na západ se dostaneme vnějším vídeňským dálničním okruhem.\n\n\n\n\n"}
{"id": "513727", "url": "https://cs.wikipedia.org/wiki?curid=513727", "title": "Freddy vs. Jason", "text": "Freddy vs. Jason\n\nFreddy vs. Jason je americký hororový film, ve kterém se proti sobě střetávají dvě slavné hororové postavy z 80. let, popálený Freddy Krueger z \" Noční můry v Elm Street\" a Jason Voorhees z \"Pátku třináctého\".\n\nProtože na Freddyho už každý zapomněl a jemu to ničí síly, potřebuje od někoho pomoc a ten někdo je Jason Voorhees, masový vrah, kterého Freddy oživil. Jason má Freddymu pomoci s vražděním ve Springwoodu, čímž má lidem nahnat znovu strach. Jenže Jason začne zabíjet i oběti, které patří Freddymu. Proto ho musí Freddy dostat k sobě do snu, kde se ho pokusí zneškodnit, což mu ale nevyjde. Spícího Jasona totiž naloží skupina teenagerů do auta a odvezou ho ke Křišťálovému jezeru, kde se Jason probudí. Mezitím přivede mladá Lori Campbellová Freddyho ze snu do reality, taktéž ke Křišťálovému jezeru, kde začne mezi Freddym a Jasonem velký boj.\n"}
{"id": "513730", "url": "https://cs.wikipedia.org/wiki?curid=513730", "title": "Zastupitelská demokracie", "text": "Zastupitelská demokracie\n\nZastupitelská demokracie nebo též reprezentativní či nepřímá demokracie je forma vlády založená na principu volby zastupitelů lidu v přímých volbách, čímž se liší od autokracie či přímé demokracie.\n\nProblémem zastupitelské demokracie může být to, že zastupitelé \"hlasu lidu\", ve skutečnosti nereprezentují \"hlas lidu\". V tom případě se demokracie stává oligarchií - vládou malé skupiny lidí.\nSociolog Robert Michels hovoří dokonce o \"železném zákonu\" - že všechny demokratické organizace spějí k oligarchii. Protože zastupitelé získávají moc nad zastupovanými.\n\n"}
{"id": "513734", "url": "https://cs.wikipedia.org/wiki?curid=513734", "title": "Praga E-241", "text": "Praga E-241\n\nPraga E-241 byl československý dvouplošný cvičný letoun, vyráběný společností Praga. Navazoval na úspěšný typ Praga E-41. Byl vyráběn od roku 1936.\n\nVšestranné dobré vlastnosti letounu E-41, který byl zalétán už v roce 1931, ale především nedostatek licenčních motorů Škoda HS 8Fb (Hispano Suiza) vedlo konstrukční oddělení vysočanské Pragy k přestavbě tohoto stroje v roce 1936 na větší, modernizovaný stroj. Ing. Jaroslav Šlechta původně uvažoval o použití devítiválcového vznětového hvězdicového motoru ZOD z brněnské Zbrojovky o výkonu 191 kW (260 k), ale nevyzrálost tohoto motoru před polovinou 30. let 20. století tomu zabránila. Navíc motor ZOD měl nižší výkon než původní motor Škoda HS 8Fb. Ing. Šlechta proto volil jednodušší řešení a použil v té době již osvědčený motor Walter Pollux, který byl ve výrobě od roku 1932, resp. jeho zesílenou variantu z roku 1934 Walter Pollux II o výkonu 251 kW (340 k). Tato varianta letounu pak nesla označení Praga E-241.\n\nNový letoun byl úspěšně zalétán byl 24. června 1936. Bezprostředně po letových zkouškách a certifikaci letounu byla zahájena v ČKD-Praga (Českomoravská-Kolben-Daněk) sériová výroba. Celkem bylo sériově vyrobeno 95 letounů. Tento letoun E-241 se stal ještě více - v porovnání s jeho předchůdcem E-41 - velmi žádaný a byl používán jako cvičný letoun pro pokračovací výcvik po celé období posledních let před druhou světovou válkou. Letouny byly uzpůsobeny i pro létání v noci.\n\nS instalací hvězdicového motoru Walter Pollux II oproti původnímu řadovému motoru Škoda HS 8Fb muselo dojít k přetvarování přídě trupu a v souvislosti s tím byl modernizován i celý drak. Při stejném rozpětí křídel byl drak prodloužen o více jak půl metru. Pozoruhodnost typu E-241 spočívala v typické konstrukci svislé ocasní plochy (SOP), provedené po vzoru konstruktérů Beneše a Hajna (typy z Avie a Pragy označované zkratkou BH). Tovární označení původního letounu bylo Praga BH-41, pouze pro potřebu armády byl letoun přejmenován na Praga E-41. Trup letounu E-241 před SOP byl poněkud zploštělý a vlastní SOP tvořila pouze směrovkou. Toto řešení se však použilo pouze u prvních, sériových strojů, další již měly klasické ocasní plochy. V katalogu výrobce motoru Walter Pollux II je tento letoun označen jako vojenské dvojmístné cvičné a akrobatické letadlo. \n\nPůvodně uvažovaný motor Zbrojovka ZOD byl dokončen se zpožděním a byl použit ve variantě Praga E-141, zalétané v roce 1937. Vývoj typu E-241 měl těsně před válkou další pokračování. Ing. Šlechta použitím ještě výkonnějšího motoru Avia Rk-17 připravil projekt letounu Praga E-341, ale ke stavbě prototypu již nedošlo.\n\nPo rozpadu Československa v březnu 1939 zůstalo na území Slovenska 33 letounů verze E-241, které byly zařazeny do výcvikové letky Slovenských vzdušných zbraní a účastnily se bojů proti Maďarsku a Sovětskému svazu. Na Slovensku byly s tímto letounem zaznamenány dvě letecké nehody. V červnu 1939 po startu z letiště Piešťany vysadil E.241.9 motor a letoun asi 500 metrů od okraje letiště šel k zemi. Naštěstí to bylo z malé výšky a přistál sice těžkopádně ale do pšeničného pole. Vzrostlou pšenicí byl letoun tak intenzivně zbrzděn, že se převrátil \"přes čumák na záda\". Posádka zůstala nezraněna. Druhá havárie tohoto cvičného letounu se stala 8. září 1942 na letišti Spišská Nová Ves. Pilot čtk. Alojz Mutňanský (12.letka, Slovenské vzdušné zbrane) po přistání a při rolování po travnaté ploše letiště sjel kolem do terénní prohlubně (jámy) a postavil stroj na vrtuli. Ani v tomto případě ke zraněné nedošlo.\n\nLetouny zabavené Luftwaffe byly používány v Pilotní letecné škole (Flugzeugfűhrerschule) v Přerově, patřící pod velitelství Olomouc.\n\n\nÚdaje dle\n\n\n\n"}
{"id": "513740", "url": "https://cs.wikipedia.org/wiki?curid=513740", "title": "Éra vlády", "text": "Éra vlády\n\nÉra vlády nebo doslovně jméno éry (čínsky tradičně 年號, zjednodušeně 年号, pinyin niánhào, český přepis nien-chao) je označení pro několikaleté období vlády panovníka používané v některých východoasijských státech. Jméno éry vyjadřuje základní směr nebo princip vládní politiky. \n\nZvyk vyhlašovat éru vlády vznikl v Číně, poprvé vyhlásil éru chanský císař Wen-ti roku 163 př. n. l. Vládci starověké a středověké Číny obvykle během svého panování vyhlásili několik ér, císaři posledních dvou dynastií (Ming 1368–1644 a Čching, která vládla v letech mezi lety 1644 a 1911) pouze jednu pro celou dobu své vlády. Císaři těchto dynastií jsou proto známi pod jmény svých ér. Éra byla používaná pro datování, například rok 1651 byl sedmým rokem éry Šun-č’; číslování roku se zvyšovalo vždy se začátkem čínského nového roku.\n\nSystém panovnických ér byl převzat také v Koreji, Japonsku a Vietnamu.\n"}
{"id": "513742", "url": "https://cs.wikipedia.org/wiki?curid=513742", "title": "Praga E-41", "text": "Praga E-41\n\nPraga E-41 byl československý školní dvouplošník, vyráběný společností Praga. V roce 1930 vyhrál letoun soutěž Ministerstva národní obrany a stal se tak vojenským letounem, používaným pro pokročilý výcvik a výcvik v nočním létání bojových pilotů. Byl vyráběn v malých sériích od roku 1931. \nVítězný letoun ze soutěže MNO Praga BH-41 (vojenským označením původně E-1, později E-41) byl určen pro pokračovací cvičné lety v normální i bez vnější viditelnosti, tedy podle přístrojů. V tomto případě létal s neprůhledným sklopným krytem nad sedadlem pilotního žáka. Vysoký bezpečnostní násobek i vhodné letové vlastnosti dovolovaly provádět i v plném obsazení veškerou akrobacii. Přijetím letounu BH-41 byla zajištěna i vhodná návaznost výcviku, protože pilotní žáci se základním výcvikem na Praga E-39 mohli pokračovat na BH-41 s příbuznými vlastnostmi. \n\nZkoušky prototypu BH-41 ve Vojenském technickém a leteckém ústavu (VTLÚ) byly zahájeny 15. září 1931. Zkoušky byly úspěšné a MNO objednalo sérii 43 letadel. V armádě byl letoun označen jako Praga E-41. Letoun se za provozu osvědčil. Létal i při plném obsazení se dvěma letci plnou akrobacii. Byl díky svému vybavení používán i pro noční létání (bez vidu). Ministerstvo obrany projevilo zájem o další dodávky, avšak úvodní sérií typu E-41 byly kompletně spotřebovány zásoby motorů Škoda HS 8Fb (licence Hispano-Suiza 8Fb) pocházející z 20. let a tak bylo nutné vybrat vhodnou náhradu. Výběr nové pohonné jednotky připadl v roce 1936 ing. Jaroslavu Šlechtovi, který s novým motorem Walter Pollux II navrhl modernizovanou variantu Praga E-241.\n\n\n\nÚdaje podle\n\n\n"}
{"id": "513752", "url": "https://cs.wikipedia.org/wiki?curid=513752", "title": "Noční můra v Elm Street (film, 2010)", "text": "Noční můra v Elm Street (film, 2010)\n\nNoční můra v Elm Street je remake známého stejnojmenného hororového filmu z roku 1984.\n\nPětici přátel bydlícím na stejné ulici se začínají zdát zlé sny o hrozivém muži se znetvořenou tváří, strašidelným hlasem a zahradnickou rukavicí s noži místo prstů. Jednoho po druhém terorizuje ve snech. Když jeden z nich zemře, uvědomí si, že jejich sny se staly skutečností. Zjistí, že v jejich minulosti se skrývá dluh, kterého splatnost právě vypršela. Jediný způsob jak přežít, je zůstat vzhůru ...\n"}
{"id": "513754", "url": "https://cs.wikipedia.org/wiki?curid=513754", "title": "SA Tennis Open 2010", "text": "SA Tennis Open 2010\n\nTenisový turnaj ATP SA Tennis Open 2010 se konal ve dnech 1. - 7. února v jihoafrickém Johannesburgu v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 442 500 USD.\n\n\n"}
{"id": "513755", "url": "https://cs.wikipedia.org/wiki?curid=513755", "title": "Mláto", "text": "Mláto\n\nMláto jsou tuhé zbytky po filtraci sladiny při výrobě piva, vykvašení vína nebo destilaci etanolu. Mlátem se nazývají také zbytky po zpracování kukuřice.\n\nPři tzv. scezování (filtrování) je třeba oddělit roztok extraktu, tj. sladinu (polotovar pro další postup výroby piva) od pevného podílu, tj. od mláta. Mláto obsahuje pluchy a jejich úlomky, vysrážený bílkovinný kal a další suspendované látky.\n\nPři zahájením scezování se sladina napustí do filtrační kádě, mláto (v podstatě kal) se zhruba po 30 minutách usadí rovnoměrně po dně v tloušťce 30 až 40 cm. Má příznivou pórovitost a následně působí jako filtr. Filtruje se ve dvou etapách:\nNakonec se mláto z kádě odstraní, případně i vysuší. Při uvaření 100 litrů piva vznikne asi 20 kg mláta.\n\nPivovarské mláto je hodnotné krmivo pro domácí zvířata dodávané v čerstvém či sušeném stavu. Podporuje zdravý růst prasnic i tvorbu mléka u dojnic.Je možno ho konzervovat krátkodobě či dlouhodobě. Krátkodobá konzervace je vhodná pro uchování na 1 – 3 týdny. Dlouhodobá konzervace se provádí silážováním do jám nebo do vaků. Silážované pivovarské mláto je vhodným krmivem pro zimní období\nObsah minerální složky je proti obilním šrotům změněn, obsah vápníku je zvýšen a naopak je snížen obsah fosforu a draslíku. Pivovarské mláto je nutné zařazovat do krmných dávek, kde je dostatek energetických složek a potřeba minerálních látek je kryta vhodným doplňkem.\nPředpokládá se také část mláta spalovat současně s biomasou.\n\nNazývané také výpalky, jsou to zbytky po výrobě etanolu v palírnách. Používají se také pro zkrmování. Jsou různě hodnotné, podle druhu výchozí suroviny (brambory, cukrová řepa, obiloviny).\nPři rozšíření výroby bioetanolu do pohonných hmot (výpalků budou veliká množství) jsou výpalky podle zákona č. 185/2001 Sb. odpadem a zákon č. 334/1992 Sb. zakazuje je používat k hnojení nebo ukládat do půdy. Předpokládá se, že výpalky se budou sušit, peletovat a takto prodávat jako krmivo, nebo se budou mokré spalovat.\n\nJsou to pevné zbytky z výroby kukuřičného škrobu (hrubá a jemná vláknina, gluten, výlisky z klíčků) se po usušení používá jako substrát při výrobě antibiotik nebo se zkrmuje. Začíná se také používat jako palivo ve formě briket nebo přímo ve spalovnách.\n\n\n"}
{"id": "513758", "url": "https://cs.wikipedia.org/wiki?curid=513758", "title": "Čeng-te", "text": "Čeng-te\n\nCísař Čeng-te (; 26. října 1491 – 20. dubna 1521) vlastním jménem Ču Chou-čao () z dynastie Ming vládl v letech 1505–1521 čínské říši Ming. Nastoupil po svém otci, císaři Chung-č’. Po převzetí vlády s novým rokem vyhlásil éru „Pravé ctnosti“/„Nápravy ctností“, \"Čeng-te\". Název éry je používán i jako jméno císaře.\n\nČeng-te byl starší (a jediný přeživší) syn Chung-č’a. Jako korunní princ byl vzděláván v konfuciánském duchu, při studiu se jevil jako inteligentní mladík. Záhy po převzetí moci se však ukázalo, že má, v ostrém kontrastu s otcem, ke konfuciánsky orientované byrokracii odpor a jí vyžadované rituály a povinnosti odmítá. Ve stálých sporech s ministry a velkými sekretáři se opíral o eunuchy, zejména o tzv. „osm tygrů“, s nimiž vyrůstal. V letech 1506–1510 tak v čele vlády fakticky stál eunuch Liou Ťin, který ministerstva a důležité úřady obsadil svými spojenci a podporovateli. Císař se odstěhoval ze Zakázaného města do nedalekého nově postaveného „Leopardího paláce“, kde se obklopil svými eunuchy a důstojníky. Po pádu Liou Ťina zaujali přední místa mezi císařovými oblíbenci herec Cang Sien a důstojníci Čchien Ning a Ťiang Pin, běžnou administrativu řídil velký sekretář Jang Tching-che.\n\nDaňový tlak Liou Ťinovy administrativy a oslabení autority vlády vedly k několika rozsáhlým povstáním: povstání knížete z An-chua, povstání v severní Číně počínající rokem 1510, povstání knížete z Ning. Poslední vzpouru rozdrtil Wang Jang-ming, přední neokonfuciánský filozof.\n\nZájem císaře a eunuchů o zdroje příjmů vyústil v uvolnění zákazu soukromého zahraničního obchodu, současně do jižní Číny připluli portugalští mořeplavci a začali obchodovat s čínskými partnery.\n\nOd roku 1517 císař trávil většinu času na čínsko-mongolské hranici severozápadně od Pekingu, především v posádkovém městě Ta-tchungu. Zde mimo jiné koncem roku 1517 odrazil velký mongolský nájezd Dajan-chána. Roku 1519 se vydal do Nankingu, kde strávil většinu roku 1520. Na zpáteční cestě opilý spadl do vody, onemocněl a po několika měsících zemřel.\n\nČeng-te byl bezdětný, Jang Tching-che proto s podporou matky zemřelého, císařovny vdovy Čang, prosadil na trůn jeho nejbližšího mužského příbuzného Ču Chou-cchunga, třináctiletého syna Chung-č’ova bratra.\n\nČeng-te se narodil 14. listopadu 1491, jeho vlastní jméno bylo Ču Chou-čao, Čeng-te bylo jméno jeho panovnické éry a pod tímto jménem je znám. Byl nejstarším synem Chung-č’a, jenž od roku 1487 vládl jako devátý císař čínské říši Ming, a Chung-č’ovy jediné manželky císařovny Čang. Roku 1492 ho Chung-č’ jmenoval korunním princem. Otec se v synovi viděl, při cestách ho bral s sebou, podporoval jeho zálibu v jízdě a lukostřelbě, rozmazloval ho. Korunní princ byl výborný student, své povinnosti plnil s pečlivostí a zdvořilostí.\n\nCísař Chung-č’ zemřel 8. června 1505. Na smrtelné posteli vyzval své nejbližší pomocníky, velké sekretáře Liou Ťiena, Li Tung-janga a Sie Čchiena k věrné službě synovi. Toho zhodnotil jako inteligentního mladíka, který si ale oblíbil pohodlí a radovánky; proto je žádal, aby ho drželi na správné cestě.\n\nČu Chou-čao nastoupil na trůn 19. června 1505 jako desátý mingský císař. S platností od nového roku vyhlásil éru Čeng-te. Slovní spojení \"čeng-te\" pochází z citátu z Knihy dokumentů, jeho významem je „náprava (\"čeng\") ctností (\"te\")“ lidu.\n\nPo nástupu Čeng-te stanul před třemi zděděnými problémy, kterými byly nedostatečné příjmy státu, vojenská slabost na severozápadní hranici s Mongoly a spory císařských eunuchů s úředníky na způsobu řešení problémů, přičemž císař stranil eunuchům. Rady velkých sekretářů naopak ignoroval. Neshoda mezi panovníkem a úředníky byla částečně i generačním problémem – zatímco Čeng-te byl mladý, nejmladšímu z velkých sekretářů bylo šestapadesát let.\n\nV kontrastu s otcem, využívajícím císařské pravomoci umírněně, schopným delegovat moc a pozorně plnícím své povinnosti, Čeng-te se o státní záležitosti nestaral. Jeho neklidný duch se vzpouzel oficiální ortodoxii, vzpíral se puntičkářsky předepsaným ceremoniálním a rituálním povinnostem císaře. Námitky a požadavky úředníků v něm vzbuzovaly odpor, naproti tomu plnil prosby a žádosti eunuchů. Jako císař se v prvních letech vlády snažil uniknout z oficiálních audiencí a diskuzí na konfuciánská témata. Pro konfuciánsky myslící úřednictvo byl panovník chovající se v souladu se všemi obřady, precedenty a povinnostmi základem státu a nejdůležitějším předpokladem jeho funkčnosti. Čeng-te měl ale řadu jiných zájmů: jízdu, lukostřelbu, lov, hudbu – miloval skládání písní a zpěv a pozvedl hudbu na celém dvoře. Rád si se svými eunuchy hrál na obchodování, a tak se objevilo množství císařských obchodů založených a řízených eunuchy. Podporoval všechny způsoby zábavy: zápas, akrobacii, magii, ohňostroje… Ze zábav se těšil s eunuchy, přestal studovat, celé dny se opíjel, odmítal se věnovat státním záležitostem. Ke zděšení úředníků se při hledání zábavy inkognito vydával na toulky po Pekingu.\n\nRok po nástupu si vzal dceru z důstojnické rodiny příjmením Sia a učinil ji císařovnou, dvě další dívky pojal za vedlejší manželky. Brzy však přestal s císařovnou žít. Náhradou, na návrh Jü Junga, důstojníka gardy ve vyšívaných uniformách původem ze střední Asie, k sobě povolal ujgurské tanečnice. Svým nevázaným chováním pravidelně šokoval konfuciánské moralisty, naopak v lidovém folklóru se ze stejného důvodu stal slavným.\n\nPodobně jako jeho děd, císař Čcheng-chua, byl i Čeng-te přitahován lámaismem. Pro tibetské mnichy postavil nový chrám v Zakázaném městě, uděloval jim vysoké tituly i odměny. Učil se jejich písmo, účastnil se, oblečen v tibetském oděvu, jejich obřadů, zapojil je do rituálů při pohřbu císařovny Wang (manželky jeho děda, císaře Čcheng-cchuy) roku 1518.\n\nO úřednících měl nízké mínění; považoval je za zkorumpované a neschopné. Státní záležitosti proto svěřoval eunuchům, které od počátku své vlády jmenoval do vojenských i finančních funkcí. Úředníkům se snažil maximálně se vyhnout a záležitosti vyřizovat prostřednictvím eunuchů, kteří jeho příkazy nikdy nekritizovali. Na eunuchy spoléhal i kvůli jejich zpravodajským službám. Působili jako dohlížitelé u armád na hranicích i bojujících s rebely uvnitř země, dozírali na agentury řídící výrobu hedvábného a porcelánového zboží, ale i na regionální úřady. Za jejich služby je císař ochotně odměňoval, řada jejich příbuzných získala aristokratické tituly.\n\nUž tak špatný stav státních financí ještě zhoršovala císařova finanční nezodpovědnost: zatímco příjmy ministerstva daní ve stříbře dosahovaly teoreticky částky 1,5 milionu \"liangů\" (cca 56 tun, reálně ale byly kvůli odpouštění daní a daňovým nedoplatkům mnohem nižší), jen na darech a odměnách císař první rok své vlády rozdal 1,4 milionu \"liangů\". Na rozdíl od konzervativních úředníků naléhajících na úspory, byli eunuchové kreativní ve vymýšlení nových příjmů (např. vnitřní cla, daně z pastvin a pustin, odvody z císařských panství), což přispívalo k císařově podpoře eunuchů.\n\nZnepokojená povahou císaře a opatřeními, ke kterým ho eunuchové ponoukali, skupina vysokých úředníků v čele s velkými sekretáři Liou Ťienem a Sie Čchienem se spojila s předními eunuchy a obvinila z nepřístojného chování eunuchy z jeho bezprostředního okolí, zvláště tzv. „osm tygrů“ (Liou Ťin a sedm dalších) sloužících císaři ještě jako následníku a roku 1505 povýšených. Požadovali Liou Ťinovu popravu a potrestání ostatních. Vysoce postavení eunuchové se totiž cítili ohroženi vzestupem „osmi tygrů“, i když by před popravou Liou Ťina dali přednost pouze jeho přeložení na jih. Nad rámec dohody však 27. října 1506 ministr daní Chan Wen předložil petici žádající popravu celé osmičky. To císař odmítl, ale byl svolný s jejich potrestáním. Na poslední chvíli se však k němu osmička dostala a přesvědčila ho o tom, že se jejich kritici spikli a chtějí získat nekontrolovanou moc. Rozzuřený císař okamžitě eunušské spojence skupiny Liou–Sie poslal do exilu a členy osmičky povýšil, Liou a Sie s dalšími byli donuceni k odstoupení. Ve velkém sekretariátu zůstal pouze Li Tung-jang, kterého doplnil Ťiao Fang (1436–1517, spojenec Liou Ťina, kterého informoval o akci proti němu) a další spojenci osmičky.\nPoté, od října 1506 do září 1510, dominovala dvoru eunušsko-úřednická aliance v čele s Liou Ťinem. Během prvních měsíců své vlády Liou Ťin očistil pekingské úřady od svých odpůrců – v prosinci 1506 byl po obvinění ze zneužití pravomocí odvolán Chan Wen, v únoru 1507 jednadvacet úředníků, kteří protestovali proti rezignaci velkých sekretářů; řada dalších úředníků byla bita, mučena a odvolána. Od léta 1507 Liou Ťin zcela ovládal vládu a bez jeho souhlasu nebyl schválen žádný významný dokument.\n\nCísař zatím utrácel bez omezení, v září 1507 jen za lampióny na svátek lampiónů zaplatil 350 tisíc \"liangů\" (13 tun) stříbra, přestavovaly se budovy v císařském parku jižně od Pekingu, stavěl „Leopardí palác“ (\"Pao-fang\") severozápadně od Zakázaného města. Liou Ťin se proto soustředil na zvýšení císařových příjmů. Pod hrozbou vysokých pokut nutil úředníky odpovědné za finance a daně odvádět je do Pekingu přesně ve vyměřené výši. Ve vládních kruzích zavládlo zděšení, když požadoval po úřednících odvody a dodávky na severní hranici a do Pekingu, které ožebračovaly jejich rodiny. Jeho agenti vymáhali dodatečné platby stříbra z dolů ve Fu-ťienu a S’-čchuanu, organizovali prodej soli nad rámec kvót (a když je úředníci zatkli, byli sami zatčeni).\n\nVliv eunuchů rostl: od března 1507 byli eunušští intendanti v provinciích postaveni na roveň vedoucím provinčním úředníkům a získali právo šetřit jakékoli administrativní či právní záležitosti. Liou Ťin se snažil reorganizovat správu říše na principu rovnosti nebo dokonce podřízenosti civilních a vojenských hodnostářů eunuchům. Reformy vyvolaly ostrou opozici úředníků, jejich poslušnost si vynucoval brutálním terorem. Potýkal se i s nepřátelstvím ostatních eunuchů, včetně zbylých sedmi „tygrů“, k vyšetřování odporu mezi eunuchy proto založil novou agenturu.\n\nZatímco se Liou Ťin staral o stát, císař hledal vzrušení v radovánkách v novém „Leopardím paláci“ obklopen pochlebnickými eunuchy, důstojníky, hudebníky, lámy a kráskami. Zvláštními oblíbenci mladého císaře byli Čchien Ning, důstojník „gardy ve vyšívaných uniformách“ vynikající silou a uměním lukostřelby, a herec Cang Sien (), pro svůj muzikální talent jmenovaný zástupcem ředitele Hudebního úřadu. Jim zase podlézali mnozí úředníci a čekatelé na úřady.\n\nZvyšování státních příjmů vyšším zdaněním vojenských domácností vyvolalo všeobecnou nespokojenost v pohraničí. V Liao-tungu vypukla vzpoura, utišená rozdělením 2500 \"liangů\" stříbra mezi nespokojence. Nespokojenost využil i Ču Č’-fan, kníže z An-chua, při rebelii v květnu 1510. Ču Č’-fan žil v Ning-sia, důležitém pevnostním městě v severozápadní provincii Šen-si u mongolsko-čínské hranice, sídle velitelství jedné z devíti pohraničních vojenských oblastí. Považoval se za kandidáta na trůn a shromáždil kolem sebe skupinu věrných, vesměs důstojníků ningsiaské posádky, ale i členů místní džentry. Na jaře 1510 přetáhl na svou stranu další důstojníky, 12. května ovládl město Ning-sia s bezprostředním okolím a vyhlásil tažení proti Liou Ťinovi. Vzpoura se však nerozšířila, když se velitelé východnějších posádek v Ling-čou a Jen-suej postavili proti rebelům. Už 30. května knížete zajal provládní generál, který se naoko přidal k povstání. Vzpoura se poté zhroutila a během několika dní byli všichni rebelové pochytáni.\nMezitím císař po konzultacích se sekretáři a ministry přijal komplexní soubor protipovstaleckých opatření. Na místo vyslal Šen Jinga, hraběte z Ťing-jang, a ředitele kontrolního úřadu Jang I-čchinga. Oba z předchozí služby dobře znali poměry v Ning-sia; měli proto předpoklady k úspěšnému zvládnutí situace. Dále povýšil řadu důstojníků ningsiaské posádky, vyhlásil amnestii pro řadové vzbouřence, slíbil odměnu každému rebelovi, který se vrátí na stranu vlády, a vydělil na to značnou částku. Preventivně amnestoval méně závažné přečiny všech knížat. Také poslal do Ning-sia eunucha Čang Junga (jednoho z „osmi tygrů“) v čele 30 tisíc vojáků pekingské posádky. Bylo to poprvé v historii říše Ming, kdy měl eunuch samostatné velení. Současně velitelé vojsk v Süan-fu, Ta-tchungu, a Jen-suej dostali milion \"liangů\" stříbra na úhradu nákladů spojených s pohyby vojsk.\n\nBěhem tažení Jang I-čching přesvědčil Čang Junga k vystoupení proti Liou Ťinovi – namluvil mu, že je ve smrtelném nebezpečí, protože Liou Ťin připravuje další převrat. Po návratu do Pekingu se Čang Jung spojil s ostatními šesti „tygry“ a 13. září 1510 obvinili Liou Ťina z přípravy spiknutí proti císaři. Liou Ťin údajně zamýšlel zavraždit císaře a instalovat svého vlastního prasynovce na trůn. Císař nechtěl věřit, ale přesvědčili ho. Následující den byl Liou Ťin přeložen do Nankingu a jeho majetek zkonfiskován; když císař uviděl zbraně a ohromné poklady, které Liou nahromadil, přikázal ho popravit, přestože Liou trval na své nevině. Dne 16. září byl Liou Ťin zatčen a 27. září zahájena jeho třídenní poprava.\n\nLiouovi spojenci byli odstraněni, a jeho reformy zrušeny. Zničeny byly i dokumenty o reformách, takže jediný podstatný pokus o změnu administrativního uspořádání říše Ming a rozšíření císařovy přímé kontroly skrze eunušské pověřence skončil v nicotě.\n\nSeverní provincie říše Ming byly relativně chudé a přes přítomnost hlavního města byla chudá i metropolitní oblast Pej č’-li. Mnoho chudáků z okolí Pekingu se nechávalo kastrovat v naději, že se jako císařovi eunuchové domohou bohatství a vlivu. V éře Čeng-te tak o zaměstnání v Zakázaném městě žádalo přes 3500 kastrátů. Jen malá část jich uspěla, většina se protloukala na okraji společnosti anebo zamířila mezi bandity. Problémy severu země zhoršovala i přítomnost císařských statků, panství členů císařského rodu a aristokracie, která podle moderních odhadů zahrnovala 15–40 % rozlohy Pej č’-li. Vesměs se (po daňové stránce) vymykala kontrole místních úřadů – úředníci požadovali, aby oni sami vybírali daně a odvody ve výši cca třetiny úrody a odevzdávali je vlastníkovi, naopak vlastníci dávali přednost vlastní přímé správě typicky vedené eunuchy a jimi najatými správci. Správci svůj personál rekrutovali z lidí nezapsaných v úředních registrech obyvatel včetně dezertérů, místních raubířů apod.\n\nV létě 1509 se zhoršila bezpečnostní situace jižně od Pekingu, když Liou Ťinovy pokusy o zvýšení odvodů vojenských domácností vedly k dezertérství a dezertéři seskupení do band olupovali venkov. Roku 1510 se jich velké množství zorganizovalo do jednotného uskupení se sídlem v Wen-anu (130 km jižně od Pekingu) a začali plánovat povstání. Jejich vůdce byl chycen, ale povstání přesto vzplanulo. V únoru 1511 povstalci disponovali několika tisíci jezdců a útočili na města. Vládní armáda vyslaná proti nim byla neúčinná – úředníci v čele vojsk preferovali jednání a vojáci se vyhýbali boji. V srpnu 1511 povstalci dokonce obléhali Wen-an. Povolány byly posily z pohraničí a vyměněno velení, ale úspěch se nedostavil a naopak při jednom přepadu bandité spálili na tisíc lodí dovážejících obilí do metropole po Velkém kanále. V listopadu 1511 bylo opět vyměněno velení vládních vojsk, bez většího efektu, a v lednu 1512 povstalci zaútočili na Pa-čou 100 km jižně od Pekingu. Armáda byla opět posílena vojsky z pohraničí – Süan-fu, Ta-tchungu a Liao-tungu – a v létě 1512 se konečně podařilo povstalce rozbít. Část jich ustoupila na jih přes řeku Jang-c’-ťiang do provincie Ťiang-si, část na východ do provincie Šan-tung, a zbytek na jihozápad k městu Wu-čchang na Jang-c’-ťiangu. Odtud (v síle 800 mužů) pluli po proudu a loupili, než je 28. srpna poničil tajfun u Tchung-čou a 7. září 1512 pobilo vládní vojsko u Lang-šan, nedaleko ústí Jang-c’-ťiang do moře, což bylo uznáno za formální konec tažení.\n\nHrozba pro bezpečnost a zásobování metropole padla, ale v Ťiang-si, Che-nanu a centrálním S’-čchuanu banditismus zůstal problémem. V S’-čchuanu propukly potíže s povstalci poprvé roku 1508. Roku 1509 se jejich jednotlivé skupiny spojily s rebely ze Šen-si v jedinou sílu se 100 tisíci muži, která ohrožovala bezpečnost i v provincii Chu-kuang. Vůdci povstalců se prohlásili králi (\"wang\") a začali vytvářet základy vlastní administrativy. Další skupina rebelů působila v jižním S’-čchuanu, a podnikala nájezdy na jih do Kuej-čou i do severního S’-čchuanu. Vláda proti rebelům využívala oddíly neverbované u nečínských kmenů, nicméně k jihosečuánským povstalcům se naopak připojily kmeny Miao. Vládní síly vzpoury v S’-čchuanu postupně zatlačily a do roku 1514 zlikvidovaly.\n\nRoku 1511 se rebelové v několika skupinách objevili i v horách provincie Ťiang-si; do roku 1513 byli zlikvidováni s pomocí najatých vojáků z nečínských kmenů ze sousedních provincií. Roku 1517 vypuklo povstání na jihu Ťiang-si; na místo byl vyslán ve funkci koordinátora \"sün-fu\" Wang Jang-ming, který roku 1518 nastolil pořádek.\n\nI po pádu Liou Ťina císař potřeboval peníze a protože úředníci odmítali měnit zaběhnuté pořádky, nadále spoléhal na mimořádné akvizice prováděné eunuchy. Úředníci, kteří se tomu protivili, byli tvrdě trestáni. Mezi eunuchy zaujal vedoucí pozici Wej Pin, který převzal vedení ředitelství obřadů. Problémy s bandity v okolí metropole obrátily císařovu mysl k vojenství a k důstojníkům. Mezi důstojníky byl jeho předním oblíbencem Čchien Ning, velitel palácové gardy. Císařovu pozornost získal dovedností v lukostřelbě a vojenství, později tím, že hověl císařovým choutkám – obstarával mu muzikanty, muslimky do harému, tibetské mnichy – odborníky na tantrický buddhismus.\n\nRoku 1512 se novým favoritem císaře stal dvacetiletý Ťiang Pin, důstojník posádky v Süan-fu, který se roku 1511 vyznamenal v bitvě s povstalci, když pokračoval v boji zasažen třemi šípy, jedním z nich do ucha. Ťiang Pin navrhl zavést rotaci jednotek: protože posádka metropole byla neschopná bojovat s rebely kvůli nedostatku bojových zkušeností, navrhl povolat do Pekingu zkušené oddíly z pohraničí a vojáky z metropole naopak poslat na hranice. Velký sekretář Li Tung-jang proti nápadu ostře protestoval; namítal, že pekingští vojáci nejsou schopni držet službu na hranici a naopak hraničáři se budou těžce potýkat s řádem hlavního města. Odmítl sepsat edikt a v únoru 1513 na protest rezignoval. Císař však prosadil svou a od února 1513 v Pekingu sloužili první vojáci ze Süan-fu.\n\nHraničáři byli umístěni do čtyř táborů v areálu Císařského města; Čeng-te je měl za svou osobní armádu a cítil se být jejich generálem. Zvláště si oblíbil čtyři důstojníky – Ťiang Pina, Sü Tchaje, Šen Čoua a Liou Chueje. Prvním dvěma svěřil velení posádce Pekingu včetně nově příchozích oddílů. Postupně našel potěšení ve vojenské parádě a uniformách, osobně cvičil ve vojenských dovednostech skupinu eunuchů. Císař se s oblibou věnoval kromě vojenského výcviku i lovu. V září 1514 ho při něm zranil tygr, takže byl měsíc upoután na lůžko. Ani poté se nedal od svých potěšení odvrátit a úředníky radící mu opatrnější chování překládal mimo Peking.\n\nČeng-te miloval lampiony. Začátkem roku 1514 mu jeho vzdálený příbuzný Ču Čchen-chao, kníže z Ning, k oslavám nového roku daroval několik set lampionů nového vzhledu a odborníky, kteří je měli instalovat. Císař však kvůli vojenským cvičením nechal před paláci postavit jurty, přičemž v některých skladoval střelný prach. Při oslavách (10. února 1514) nešťastnou náhodou prach od lampionů explodoval a vyvolal velký požár paláců Zakázaného města. Čeng-te náhradou nechal pro sebe v Zakázaném městě postavit komplex 162 jurt. Obnova shořelých paláců trvala do roku 1521, pracovalo na ní 30 tisíc vojáků pekingské posádky a stála přes 1 milion \"liangů\" stříbra.\n\nZačátkem roku 1516 se Čeng-te, otrávený proudem úřednické kritiky, začal přiklánět k myšlence odjezdu do Süan-fu. Ťiang Pin se tak snažil Čeng-tea vzdálit od Čchien Ninga; přesvědčoval císaře, že v Süan-fu jsou lepší hudebníci i ženy a že v pohraničí zažije skutečné šarvátky s Mongoly namísto simulovaných bitev v Pekingu. Do Süan-fu se císař vydal v polovině srpna 1517. Po pěti dnech dorazil k průsmyku Ťü-jung 50 km severozápadně od Pekingu. Cenzor odpovědný za průsmyk císaři oznámil, že mu neotevře bránu a nepustí ho dál bez ediktu podepsaného císařem i císařovnou vdovou. Bezmocný císař se vrátil. Za měsíc vyrazil znova; průsmykem projel v nepřítomnosti dotyčného cenzora a zanechal v něm spolehlivého eunucha (Ku Ta-junga) s příkazem nepustit skrz žádného úředníka. V polovině září 1517 dosáhl Süan-fu.\n\nUnesený novou zkušeností se zde usadil a s velkými náklady začal budovat honosné sídlo. Přestal používat císařskou pečeť – pečetil a tituloval se jako generál. Velcí sekretáři protestovali, ignoroval je. Přikázal jim zaslat mu milion \"liangů\" (37 tun) stříbra – odmítli s tím, že včetně rezerv nemá ministerstvo daní víc než 350 tisíc \"liangů\". Po delším dohadování ministr daní souhlasil se zasláním 500 tisíc. Čeng-te v lednu 1518 reagoval příkazem strážím pekingských bran nepouštět úředníky z města.\n\nMezitím v říjnu 1517 mongolský Dajan-chán podnikl s 50 tisíci jezdci nájezd na čínské území. Císař toužící po boji vyslal proti Mongolům armádu a po několika malých srážkách začala 18. října velká bitva u Jing-čou, 65 km jižně od Ta-tchungu. Následující den přijel císař s posilami a 20. října řídil celodenní boj. Mongolové byli poraženi a ustoupili za hranice. Byl to jediný případ za celé 16. století, kdy mingská armáda porazila velký mongolský nájezd. Za odměnu Čeng-te vyznamenal velké množství důstojníků a vojáků; Ťiang Pin a Sü Tchaj se stali hrabaty.\n\nV polovině února 1518 přijel císař zpět do Pekingu, na dvacet dnů, v březnu opět odjel do Süan-fu. Vrátil se 22. března 1518 kvůli zorganizování pohřbu císařovny vdovy Wang, vdovy po císaři Čcheng-chuovi, dědovi Čeng-teho. V květnu odjel na inspekci císařských hrobek a pak posádky v Mi-jün, 65 km severovýchodně od Pekingu. Vrátil se na pohřeb excísařovny Wang, který začal 22. července. V srpnu 1518 přinutil velké sekretáře napsat edikt, který ho pod jménem Ču Šou (což znamená Ču „dlouho žijící“) jmenoval generálem a, za úspěchy v boji s Mongoly, vévodou. V září 1518 se vrátil domů do Süan-fu; poté se vydal do Ta-tchungu a Jen-suej, v lednu-únoru 1519 přes Tchaj-jüan zamířil do Pekingu, kam přijel v březnu 1519.\n\nPo návratu Čeng-te oznámil že si přeje vykonat cestu do provincie Šan-tung a na jih. Velcí sekretáři, ministr obřadů, tajemníci a cenzoři protestovali. Protesty neutišilo ani masové zatýkání a bití, po němž dvanáct (či čtrnáct) z nich zemřelo. Důvodem protestů tentokrát nebyl sám fakt cesty, ale i obava z intrik knížete z Ning, obava, aby kníže císaře na cestě nezavraždil. Pod vlivem masového vzdoru úředníků panovník cestu odložil.\n\nČu Čchen-chao, kníže z Ning, byl členem jedné z vedlejších větví dynastie Ming, sídlil v Nan-čchangu, hlavním městě jihočínské provincie Ťiang-si. Veden ambicemi a touhou po velikosti se snažil o získání moci a vlivu. Za tímto účelem zprvu uplácel Liou Ťina, po jeho pádu byli jeho hlavní přímluvci ve vládě Cang Sien, Čchien Ning a Lu Wan (1513–1515 ministr vojenství, pak státní správy). Jejich prostřednictvím získal povolení ke zřízení osobní gardy a pravomoc nad místními vojenskými posádkami a členy císařského rodu.\n\nBudoval si vlastní ozbrojenou moc z místních „silných mužů“. Z Ťiang-si se linul proud stížností na chování knížete – zabírání půdy, vymáhání daní, zastrašování úředníků. Přestože jinak byla knížata přísně trestána i za malichernosti, jeho chování bylo přehlíženo. Zkoušel nenásilnou cestu získání moci: chtěl využít císařovy bezdětnosti a tak na jaře 1516 uplatil Čchien Ninga a další, aby povolali jeho nejstaršího syna do Pekingu jako kandidáta na korunního prince. Iniciativa neměla úspěch.\n\nČeng-te si problém s knížetem z Ning začal uvědomovat až v létě 1519, kdy ho Ťiang Pin a Čang Jung přesvědčili o nekalém chování knížete a Čchien Ninga. Knížete jeho pekingští špehové informovali o nepříznivém vývoji v Pekingu a tak se 10. července 1419 v Nan-čchangu otevřeně vzbouřil. Prohlásil, že Čeng-te je podvrženec nepocházející z císařského rodu a že císařovna přikázala zbavit ho trůnu. Jeho předvoj vyrazil z Nan-čchangu na sever, 13. července obsadil Ťiou-ťiang na Jang-c’-ťiang a 23. července začal obléhání An-čchingu (sídla prefektury na Jang-c’-ťiang, 240 km od Nankingu). Zatím se 14. července Wang Jang-ming, guvernér jižního Ťiang-si, dozvěděl o povstání a okamžitě začal shromažďovat armádu. Současně podsouval knížeti falešné zprávy o pohybech vládních vojsk a zradě jeho nejbližších důvěrníků. Ovlivněn falešnými informacemi, kníže z opatrnosti vytáhl na An-čching s hlavními silami (měl 60–70 000 vojáků) až 26. července. Pokus o dobytí An-čchingu selhal a přinesl jen velké ztráty. Mezitím Wang Jang-ming shromáždil armádu a 14. srpna obsadil Nan-čchang. Kníže se s hlavními silami vrátil na jih, ale v třídenní říční bitvě na jezeře Pcho-jang Wang Jang-mingova armáda jeho síly rozdrtila a knížete zajala.\n\nRebelie knížete z Ning poskytla Čeng-temu nenapadnutelný důvod k jižní cestě. Odjel z Pekingu 15. září 1519. Do Nankingu dorazil v lednu 1520 a zůstal zde osm měsíců. Vesměs se jen bavil. Pití bylo relativně neškodné, avšak krátce před příjezdem do Nankingu vydaný výnos o zákazu chovu a zabíjení vepřů vzbudil pobouření obyvatelstva. Zdůvodněný byl nečistotou zvířat a roznášením chorob, což bylo přesvědčení muslimů (vlivných v císařově okolí), vydání zákazu snad ovlivnilo i negativní vnímání slovního spojení „zabít prase“ v císařově okolí. Totiž prase (\"ču\", 豬) mělo stejnou výslovnost jako příjmení císařského rodu (\"Ču\", 朱). Nevraživost poddaných vyvolával i císařův zvyk zabírání žen. Některé skončily v harému, některé se podařilo rodinám vykoupit či uplatit pověřence vymáhající ženy z jejich domácností, mnoho jich však skončilo v císařských prádelnách v Pekingu. Zde se jich nahromadilo tolik, že pro ně nestačilo místo ani finance a objevily se případy podvýživy, ba i smrti hladem. Rovněž provozování lovu s početným doprovodem v hustě zalidněném jihu, bez ohledu na pole, vyvolávalo hlubokou nepopularitu panovníka.\n\nVojáky ze severu ze svého doprovodu poslal císař pod velením Ťiang Pina a eunucha Čang Čunga do Ťiang-si. Ve snaze upřít vítězství Wang Jan-mingovi chtěli Ťiang a Čang zorganizovat předstíranou bitvu, ve které by knížete „jako“ zajal císař. Wang Jang-ming však na tom odmítl spolupracovat a škody způsobené přítomností vojáků v Ťiang-si se snažil omezit na minimum, za což si vysloužil všeobecný respekt.\n\nV procesu s knížetem byli obviněni všichni, kdo s ním byli ve styku, ale Wang Jang-ming předvídavě zničil téměř celý knížecí archív (dokumentující styky knížete s většinou místních elit) a tak mohli být obviněni pouze hlavní spiklenci. Cang Sien a Čchien Ning byli zatčeni už v prosinci 1519, v prosinci 1520 ministr Lu Wan a s ním rovněž i skupina eunuchů a důstojníků císařské gardy. Všichni byli popraveni.\n\nV Nankingu Čeng-te zůstal do 23. září 1520, kdy vyrazil na sever. Prakticky stálá opilost na zpáteční cestě se mu vymstila 25. října, kdy se při rybaření v Čching-ťiang-pchu (v dnešním Chuaj-jinu) jeho člun převrátil. Pomocníci ho sice z vody vytáhli, nicméně už i tak měl mizerné zdraví, kvůli alkoholismu, a nyní vážně onemocněl. Když byl schopen cesty, bez zastávek se v prosinci 1520 vrátil až do Tchung-čou nedaleko na východ od Pekingu.\n\nCísař byl vážně nemocen a očekávala se jeho brzká smrt. Ťiang Pin proto vyzýval k přejezdu do Süan-fu, kde by měl pod kontrolou rozhodování o nástupnictví, když by císař byl vzdálen od úředníků. Ale císař byl příliš sláb. Lékař ho alespoň přemluvil k cestě do Pekingu, aby se v pohodlí zotavil před další cestou. Do Pekingu slavnostně vjel 18. ledna 1521. O tři dny později se při obětování na oltáři Nebes zhroutil a musel být odnesen do paláce. Žil ještě tři měsíce; zemřel v Leopardím paláci 20. dubna 1521. Obdržel chrámové jméno Wu-cung, posmrtné jméno I chuang-ti, pohřben byl v mauzoleu Kchang-ling. Zemřel bez dědice.\n\nŤiang Pin se hodlal zmocnit císařského města a instalovat na trůn vzdáleného císařova příbuzného Ču Ťün-čanga, knížete z Taj sídlícího v Ta-tchungu. Potřeboval být s císařem v okamžiku smrti, aby mohl tvrdit, že jedná na jeho příkaz. Jako první krok 15. dubna padělal dekret podřizující mu pohraniční vojska umístěná v Pekingu. Neuspěl, protože u Čeng-teho, když zemřel, nebyl přítomen on, ale dva eunuchové, kteří zaznamenali císařova údajná poslední slova, podle nichž měla říši řídit jeho matka císařovna vdova Čang a velcí sekretáři.\n\nIniciativu získal velký sekretář Jang Tching-che, který měl také plán: instalovat na trůn císařova nejbližšího bratrance Ču Chou-cchunga, třináctiletého syna nedávno (roku 1519) zemřelého Ču Jou-jüana, knížete ze Sing. V poledne 20. dubna už měl souhlas paní Čang a věc byla pevná. Pouze ministr státní správy Wang Čchiung (1459–1532) požadoval svolání širokého shromáždění k diskuzi o novém císaři.\n\nŤiang Pin disponoval vojskem a byl proto hrozbou. Do Zakázaného města se vrátil 22. dubna, kdy ho Jang Tching-che seznámil s dekretem o návratu pohraničních oddílů z Pekingu na hranice, čímž ho zbavil hlavní opory. Ťiangovi spojenci ho přesvědčovali k akci, on však váhal, dokud nebyl 24. dubna zatčen. Souhlas s jeho zatčením získal Jang Tching-che od eunuchů-vedoucích Ředitelství obřadů (Wej Pina a Čang Žueje) výměnou za beztrestnost ostatních eunuchů – s Ťiang Pinem byli zatčeni pouze jeho spojenci mezi důstojníky. Pak bylo nástupnictví v bezpečí a Jang Tching-che prakticky neomezeně vládl říši – odvolal eunušské inspektory z pohraničních posádek, pohraniční oddíly v Pekingu vrátil na hranice, zahraniční vyslance poslal domů, mnichy v Leopardím paláci taky, domů poslal i řemeslníky, baviče a ženy shromážděné císařem v Pekingu; vše formálně jako vykonavatel císařovy (fakticky neexistující) závěti. Téměř všichni Čeng-teovi oblíbenci byli odvoláni a podrobeni trestům, degradaci anebo posláni do exilu. Zkonfiskováno bylo jmění Ťiang Pina: 70 truhel zlata, 2200 truhlic stříbra a další cennosti.\n\nRoku 1503 vláda po sedmdesáti letech obnovila výrobu mincí. Snažila se je podpořit výnosem, který snížil na polovinu hodnotu mincí předešlých dynastií, a opakováním zákazu používání mincí odlitých soukromníky. Roku 1507 už bylo jasné, že nové mince zvláštní úspěch nemají a vládě nezbylo než akceptovat staré mince v nominální hodnotě. Soukromé mincovnictví nadále vzkvétalo, není divu při výnosech pětinásobně převyšujících náklady. Stát nakonec roku 1509 mincovny opět uzavřel.\n\nSoukromé mince zvítězily, mince z raných let dynastie nebyly vůbec v oběhu, Chung-wuovy už od posledních dekád 15. století. Úředníci o tchangských a sungských mincích mluvili jako o „starých mincích“ (\"ku-čchien\", \"ťiou-čchien\"), na trhu byly označovány za „dobré mince“ (\"chao-čchien\"); „novým mincím“ z první dekády 16. století obchodníci říkali „falešné mince“ (\"tao-chao\") a ocenili je na polovinu nominální hodnoty, v éře Čeng-te už jen třetinou až čtvrtinou nominálu.\n\nObecně po roce 1510 obchodníci dávali přednost starým mincím, mingské ražby brali za polovinu nominální hodnoty, soukromé lehké mince pak za čtvrtinu, právě ty však na trhu převládaly. V Ťiang-nanu začátkem 20. let 16. století vymizely z oběhu dobré mince dosud obíhající společně s novými a zůstaly jen nové, lehké, jejichž hodnota do roku 1527 poklesla na pětinu či šestinu nominálu.\n\nV érách Chung-č’ a Čeng-te se vláda nezajímala o jihovýchodní Asii, v ostrém kontrastu s první třetinou 15. století, kdy v ní energicky vynucovala „pax Ming“. Ani agrese Portugalců vůči Malakce a žádost tamního sultána o pomoc neprobudila pekingské politiky z letargie. Naproti tomu zahraniční obchod s jihovýchodní Asií se utěšeně rozvíjel. Roku 1510 místní úřady uznaly oddělení námořního obchodu a tributních vztahů a začali obchodní lodě připlouvající ze zahraničí danit, od roku 1517 byla dovozní daň stanovena na 20 % z hodnoty lodního nákladu. Faktická legalizace zahraničního obchodu vedla k jeho rozmachu, zbohatnutí kupců a růstu státních příjmů, ale doprovodná nekontrolovatelná mobilita obchodníků, nezřídka ozbrojených, vyvolala znepokojení některých úředníků volajících po omezení obchodu a nastolení řádu. Po smrti Čeng-teho a nástupu nové vlády Ťia-ťinga získaly jejich hlasy převahu, což roku 1524 vyústilo v protiobchodní nařízení.\n\nRoku 1513 do Číny dorazil první Portugalec, Jorge Alvares, roku 1516 připlul portugalský kapitán Rafael Perestrello se svou lodí (s malajskou posádkou) do Kantonu a zahájil tak obchodní výměnu mezi Čínou a Evropou. Následující rok vyplula z Malakky do Číny eskadra Fernãa Pirese de Andrade, jejímž cílem bylo oficiální navázání obchodních a diplomatických styků. Přivezla vyslance Tomé Pirese s dopisem portugalského krále Manuela I. pro čínského císaře. Vyslanec se zdržoval v Kantonu do začátku roku 1520, kdy se konečně mohl vydat na cestu ke dvoru. Přes pomoc Ťiang Pina se mu nepodařilo dosáhnout audience u Čeng-teho ani v létě 1520 v Nankingu, kde tehdy císař pobýval, ani později v Pekingu. Po smrti Čeng-teho v dubnu 1521 ho nová vláda odmítla přijmout a poslala zpět do Kantonu.\n\nMezitím Fernãův bratr Simão de Andrade vzbudil v Číňanech averzi svým násilnickým chováním a nakupováním dětí, včetně unesených potomků majetných rodin. V Kantonu se rozšířily fámy, že Portugalci jsou kanibalové a ony děti pojídají (prodali je do otroctví, některé byly později objeveny v indickém Díu). Portugalské nerespektování mingských úřadů vyústilo v ozbrojené srážky a roku 1521 mingská flotila porazila Portugalce v bitvě u Tchun-men. Poté byli Portugalci z Číny vyhnáni. Tomé Pirese po návratu na jih kantonské úřady vinily z násilného chování jeho soudruhů a uvěznily. Roku 1524 ve vězení zemřel.\n\nČeng-te miloval skládání písní a zpěv a pozvedl dvorskou hudbu, a dbal na financovaní umění. Za jeho vlády byl vyráběn porcelán vysoké kvality různých druhů (modrý a bílý, polychromní, monochromní, emailový), na vývoz i s nápisy v sanskrtu, perštině a arabštině. Nově byla vyráběna tzv. isingská keramika podle místa západně od jezera Tchaj, Portugalci označovaná za „boccaro“.\n\nNové pojetí neokonfuciánské filozofie rozpracovával Wang Jang-ming, nejvýznamnější myslitel tří staletí mingské doby. V kontrastu k Ču Siho soustředění na \"li\" (princip) svou filozofii postavil kolem pojmu \"sin\" (srdce/mysl) a vypracoval teorii o jednotě poznání a jednání.\n\nOd éry Čeng-teho děda Čcheng-chuy začali nakladatelé vydávat sbírky písní v hovorovém jazyce. Za vlády Čeng-teho množství publikovaných sbírek ohromně vzrostlo, snad i díky jeho oblibě zpěvu a všech druhů písní. Současně rostla i popularita divadla. Na literaturu měl největší vliv velký sekretář Li Tung-jang, který psal poémy v kabinetním stylu, vyzdvihoval učence se širokými encyklopedickými znalostmi (za vzor měl sungského Ou-jang Sioua) a vychovával mladší generaci spisovatelů a básníků. Nejpřednější kaligrafové, malíři a básníci působili v Ťiang-nanu; patřil mezi ně Wen Čeng-ming (1470–1559), který zvládl rovnoměrně básnictví, kaligrafii i malbu. Maloval jednobarevné nebo lehce barevné krajiny ve stylu Šen Čoua i „zelenomodré krajiny“ v tchangském stylu. Jako kaligraf vynikal zejména v malém vzorovém i pečetním písmu. Kaligraf, malíř a básník Ču Jün-ming si největší obdiv získal svým „bláznivým konceptním písmem“. Uznáváno bylo i kurzivní písmo, krajiny a figurální malba Tchang Jina.\n\nKlasičtí historici ostře kritizovali Liouovu skupinu, nicméně ta se snažila zefektivnit správu, zastavit pokles autority centra a bránit úředníkům sloužit především svým osobním zájmům (předcházejíce tak analogické snažení Čang Ťü-čenga). To, že reformy iniciovali eunuši, postačilo k jejich odmítání konzervativní částí úřednictva, která tak měla další důvod ke kritice Liouovy kliky.\n\nPovolání, byť jen na krátkou dobu, frontových jednotek do Pekingu rozložilo tradiční organizaci armády, poškodilo výcvik oddílů a vedlo k neposlušnosti některých jednotek; zvláště oddíly z Ta-tchungu se několikrát vzbouřily.\n\nKvůli jeho odmítání vládních povinností se reálná moc přesunula zprvu k eunuchovi Liou Ťinovi obeznámenému s tradicí vlády, později však vliv získali císařovi oblíbenci z řad důstojníků, výsledkem čehož byl chaos, který velcí sekretáři a ministři jen s námahou napravovali. Nakonec se výkonná moc přesunula od císaře (kterému asistovali eunuši) k velkému sekretariátu, zvláště jeho hlavě. Roku 1521 si tak Jang Tching-che mohl přisvojit téměř císařské pravomoci, v kontrastu k jeho předchůdci, pokornému Li Tung-jangovi, poslednímu ze sekretářů starého typu. Oslabení císařské moci bylo doprovázeno vzestupem sociálního statusu vzdělaných úředníků v jejich komunitách. S výhodou osvobození od daní zvětšovali své pozemkové vlastnictví, přesouvajíce daňovou zátěž na prostý lid. Tento trend přes pokusy o zastavení pokračoval do konce dynastie.\n\nSoukromý život císaře Čeng-te měl po jeho smrti dalekosáhlé dopady, když nástup bratrance přinesl spor o status rodičů nového císaře.\n\nOstře negativní postoj čínských klasických historiků (počínající už v 16. století) je přejímán i na Západě, například v hesle Čeng-te v \"Dictionary of Ming Biography, 1368–1644\" (s. 307–315, 1976). Nejrozsáhlejší západní prací o Čeng-tem byla – k roku 2001 – kapitola „The Cheng-te reign, 1506–1521“, s. 403–439, v \"The Cambridge History of China: Volume 7, The Ming Dynasty, 1368–1644, Part 1\" (1988) Jamese Geisse.\n\n\n"}
{"id": "513761", "url": "https://cs.wikipedia.org/wiki?curid=513761", "title": "Sekce (vojenství)", "text": "Sekce (vojenství)\n\nSekce (poločeta) je malá vojenská jednotka, obvykle nestálá, která se zpravidla dále dělí na družstva. Jedna sekce má 13-38 vojáků, ale dle států se může početní stav sekce výrazně lišit.\n"}
{"id": "513762", "url": "https://cs.wikipedia.org/wiki?curid=513762", "title": "Robert Nebřenský", "text": "Robert Nebřenský\n\nRobert Nebřenský (* 8. února 1964 Praha) je český herec, textař a kytarista. Od roku 1986 do roku 2003 účinkoval v hudební skupině Vltava, v níž složil většinu písní. Skupina obnovila činnost v roce 2010.\n\nJe také znám návštěvníkům Divadla Sklep, v němž účinkuje od roku 1990.\n\nByl moderátorem humorného Rádia Mama, tvůrčí skupiny Českého rozhlasu v 1. pol. 90. let. Účinkoval v něm pod přezdívkou Boby Miláček.\n\nMimo jiné parodoval styl soukromých rádií. Se skupinou pak zamířil do Rádia Limonádový Joe, kde se stal hlasem zábavného vysílání (načítal znělky).\n\n\n\n"}
{"id": "513767", "url": "https://cs.wikipedia.org/wiki?curid=513767", "title": "Movistar Open 2010", "text": "Movistar Open 2010\n\nTenisový turnaj ATP Movistar Open 2010 se konal ve dnech 1. - 7. února v chilském Santiago de Chile venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 398 250 USD.\n\n\n"}
{"id": "513768", "url": "https://cs.wikipedia.org/wiki?curid=513768", "title": "Otto Pinkas", "text": "Otto Pinkas\n\nOtto Pinkas (2. března 1849 Praha – 12. března 1890 Praha), uváděný i s křestním jménem Ota, byl pražský restauratér, český dramatik a spisovatel, aktivní účastník kulturního a společenského života v Praze.\n\nNarodil se 2. března 1849 v Praze. Pocházel z bohaté rodiny; jeho otcem byl Jakob Pinkas (1805-1879), zakladatel restaurace U Pinkasů.\n\nVystudoval nižší gymnázium, potom se věnoval soukromému obchodu. Převzal například rodinnou restauraci, ale již roku 1882 přenechal její vedení manželům Brabcovým a zaměřil se na veřejnou a literární činnost. Jako povolání uváděl „majitel domu a spisovatel“.\n\nOd roku 1880 byl členem správního výboru družstva Národního divadla a zástupcem jeho ředitele Šuberta. Stal se zakládajícím členem Sokola pražského, Svatoboru a Matice školské. Účastnil se činnosti Měšťanské besedy, Hlaholu a Umělecké besedy. Působil jako místní předseda Národní jednoty pošumavské. Byl také členem výboru tiskařského a vydavatelského družstva Politik, členem spolku českých žurnalistů, Jednoty pro vystavění chrámu sv. Víta a dalších sdružení.\n\nByl ve své době známou osobností. Několik obcí – Letiny, Svárkov, Libákovice a Bzí – ho jmenovalo čestným občanem. Za cestopis \"Cesta po Španělích\" (viz Dílo) mu byl udělen španělský rytířský řád Karla III.\n\nV noci na 12. března 1890 zemřel náhle na mrtvici. Nekrolog oceňoval jeho aktivní nezištnou činnost ve spolcích, zásluhy o rozvoj Národního divadla i jeho hlubokou znalost divadelního umění a techniky.\n\nV závěti odkázal mimo jiné 200 zlatých Svatoboru a stejnou částku Národní jednotě pošumavské.\n\nProslavil se také jako spisovatel a dramatik. Známé byly jeho komedie \"Zaměnil datum\" (1866), \"Sedlák milostpán\" (1874), \"Nerovné manželství\" (1879) a \"Fotografie\" (1888).\n\nZážitky z cest popsal v ilustrovaném cestopise \"Cesta po Španělích\".\n\n"}
{"id": "513769", "url": "https://cs.wikipedia.org/wiki?curid=513769", "title": "Enterprise (Star Trek)", "text": "Enterprise (Star Trek)\n\nEnterprise je ve fiktivním světě Star Trek vytvořeném producentem Genem Roddenberrym jméno několika vesmírných lodí (hvězdoletů), které se postupně objevily v seriálech a filmech natočených na motivy Star Treku. Většina z těchto lodí je označena registračním číslem NCC-1701, které je doplněno písmenem v abecedním pořadí.\n\nV reálném světě je jméno \"Enterprise\" používáno již dlouhou dobu. První byla francouzská námořní fregata L\"'Entreprise\" zajatá Brity v roce 1705. Ti ji překřtili na HMS \"Enterprise\" a zařadili do Royal Navy. Po ní následovalo dalších devět britských válečných lodí tohoto jména. První americká \"Enterprise\" byla zařazena do služby v roce 1775 během americké války za nezávislost. Osmé plavidlo tohoto jména, USS \"Enterprise\" (CVN-65) z roku 1961, je první letadlovou lodí s jaderným pohonem.\n\nJménem \"Enterprise\" (1976) byl pojmenován také první americký kosmický raketoplán, který však sloužil pouze pro testovací lety v zemské atmosféře. Toto jméno bylo zvoleno po petici fanoušků Star Treku, původně se měl jmenovat \"Constitution\".\n\nFirma Virgin Galactic v současnosti (červen 2017) chystá turistické lety do vesmíru (suborbitální lety). Společnost pojmenovala svoji první loď VSS \"Enterprise\" na počest plavidel \"Enterprise\" ze Star Treku. Loď ale v říjnu 2014 postihla nehoda, při které byla loď zničena a jeden pilot zemřel.\n\nUSS \"Enterprise\" (XCV 330) byla zmíněna ve snímku \"\" (1979) v rámci série ilustrací znázorňujících lodě pojmenované \"Enterprise\". Podle knihy \"Star Trek Spaceflight Chronology\" se jednalo o první mezihvězdnou loď vypuštěnou roku 2123.\n\nJednalo se o loď Spojené Země, jejíž osudy zachytil seriál \"\" (2001–2005)\n\nPrvní \"Enterprise\" ve službách Spojené federace planet účinkovala v hraném seriálu \"Star Trek\" (1966–1969) a ve stejnojmenném animovaném seriálu (1973–1974). Po přestavbě (refitu) byla k vidění ve snímcích \"\" (1979), \"\" (1982) a \"\" (1984). Představila se také v úplném závěru seriálu \"\" (2018).\n\nPoprvé byla představena na konci filmu \"\" (1984). Již hlavní roli hrála ve snímcích \"\" (1988) a \"\" (1991).\n\nByla vypuštěna na začátku filmu \"\" (1994).\n\nČtvrtá federační \"Enterprise\" se objevila v epizodě „Enterprise včerejška“ (1990) seriálu \"\", kdy se dostala do alternativní budoucnosti; brzo se ale vrátila do své doby.\n\nOsudy \"Enterprise\"-D a její posádky byly natočeny jako seriál \"\" (1987–1994), na který navázal film \"\" (1994).\n\nNejnovější \"Enterprise\" se představila ve filmech \"\" (1996), \"\" (1998) a \"\" (2002).\n\n\n\"Enterprise\"-D byla ukázána v alternativní budoucnosti v epizodě „Všechno dobré...“ (1994) seriálu \"\".\n\nV epizodě „Azati Jedna“ (2004) seriálu \"\" se v jedné z variant budoucího 26. století objevila \"Enterprise\"-J.\n\nISS \"Enterprise\" (NX-01) se představila v epizodě „V zemi za zrcadlem“ (2005) seriálu \"\".\n\nV epizodě „Zrcadlo, zrcadlo“ (1967) původního seriálu \"Star Trek\" se vyskytovala ISS \"Enterprise\" (NCC-1701).\n\n"}
{"id": "513774", "url": "https://cs.wikipedia.org/wiki?curid=513774", "title": "Jason White", "text": "Jason White\n\nJason White (* 11. listopadu 1973 North Little Rock, Arkansas) je americký hudebník. Vystudoval herectví, v současnosti působí v skupině Foxboro Hot Tubs, Pinhead Gunpowder a Green Day, kde hraje na druhou kytaru a působí jako pomocný zpěvák ve skupině. Také je spoluzakladatelem Adeline Records.\n\n\n\n\n"}
{"id": "513778", "url": "https://cs.wikipedia.org/wiki?curid=513778", "title": "Jeleč", "text": "Jeleč\n\nJeleč () je osada, část obce Liběšice v okrese Litoměřice. Nachází se v Českém středohoří na úpatí vrchu Sedlo. Jižně se nachází vesnice Mladé, na západě ves Kotelice, odkud je do osady přístup po zpevněné komunikaci přes osadu Nová Vesnička. V roce 2011 zde trvale žil jeden obyvatel. V roce 2015 zde bylo evidováno 10 adres.\n\nPrvní písemná zmínka o osadě pochází z roku 1391.\n\nOsada je kromě hájovny neobydlená a využívaná pouze k rekreačním účelům. Největšího rozmachu dosáhlo chalupaření, díky blízkému vrchu Sedlo. V roce 2007 zde byla otevřena stezka pro jezdce na koních. Pro svou izolovanost zde uprostřed lesů vznikla šlechtitelské stanice, která v evropských pěstitelských kruzích proslula jako tzv. \"izolát Jeleč,\" ve kterém se šlechtí nové bezvirózní odrůdy převážně peckovin a jablek.\n"}
{"id": "513779", "url": "https://cs.wikipedia.org/wiki?curid=513779", "title": "FN SCAR", "text": "FN SCAR\n\nFN SCAR (neboli \"Special Forces Combat Assault Rifle\") nebo SCAR je útočná puška, která má v americké armádě (prozatím hlavně u speciálních jednotek) nahradit pušky M16 (Mk 18), M4A1 (Mk 18), M14 DMR (Mk 18), CQBR (Mk 18) a SR 25 (Mk 11).\n\nKomplet SCAR (česky: \"bojová útočná puška pro speciální operace\") tvoří dvojice zbraní ve dvou rážích s 60% podílem shodných konstrukčních prvků a na 90 % stejným ergonomickým uspořádáním. Do kompletu SCAR ještě patří 40 mm granátomet EGLM, připojitelný pod hlaveň obou zbraní nebo použitelný samostatně (s vlastní pažbou).\n\n\"Lehčí\" typ SCAR-L (L=Light=lehký) je určen pro střelbu municí 5,56 × 45 mm NATO a je určen pro boj především v městských zástavbách.\n\n\"Těžší\" typ SCAR-H (H=Heavy=těžký) je určen pro střelbu municí 7,62 x 51 mm NATO a je určen pro boj především v otevřeném nebo horském terénu.\n\nAutomatika obou zbraní je založena na odběru prachových plynů z hlavně. Na závěrový mechanismus nepůsobí přímo (prostřednictvím plynové trubice, jako u pušek M16 a M4), ale pístem s krátkým chodem. Uzamčení je řešeno otočným závorníkem.\n\nStřelba je možná jednotlivými ranami nebo dávkou. Přepínač režimu střelby je oboustranný. Páka pro napínání závěru je napravo nad výhozným okénkem, ale je možné ji předělat na levou stranu. Výhozné okénko je na pravé straně a na konci je opatřeno deflektorem, zabraňujícím kontaktu vystřelené nábojnice s obličejem střelce.\n\nSCAR-L využívá zásobník na 30 nábojů (5,56 × 45 mm NATO) a SCAR-H využívá zásobník na 20 nábojů (7,62 x 51 mm NATO).\n\nPažba obou zbraní je shodná, teleskopicky výsuvná (6 poloh) a sklopná na pravou stranu zbraně, aniž by byly omezeny možnosti střelby.\n\nPro obě varianty zbraní je na výběr celkem ze 3 druhů hlavní podle délky, které jsou zaměnitelné během 5 minut (díky speciálnímu klíči)\n\n\n\nPodle firmy FN Herstal budou prozatím dlouhé hlavně k dispozici pouze pro americké speciální jednotky.\n\n"}
{"id": "513785", "url": "https://cs.wikipedia.org/wiki?curid=513785", "title": "Veselynivka", "text": "Veselynivka\n\nVeselynivka (ukrajinsky Веселинівка) je česká evangelická obec v Berezivském okrese Oděské oblasti na jižní Ukrajině. Má 213 obyvatel a rozlohu 1,319 km².\n\nNázev obce se měnil v průběhu její existence několikrát. Prvním názvem byla Sirotinka, potom Čechoslavie (1923–1930), chutor Čechy (1930–1940), znovu Sirotinka (1940–1950) a od roku 1950 Veselynivka.\n\nVeselynivku založili 14. února 1912 na najaté půdě pana Sirotinského v tehdejší Chersonské gubernií Ruského císařství potomci českých pobělohorských evangelických exulantů. Byli to bratři Vilém Horta, Pavel Kratochvíl, Josef, Karel a Pavel Poláčkovi a Antonín Zlatník z Bohemky a Jan Hejtmanek, Alois Manek, František Suchánek a Jan Švejdar ze Zeleného Jaru i s rodinami.\n\nPrvní zmínka o Veselynivce se objevila v českém tisku ještě v roce 1914 v cestopise evangelického faráře Františka Bednáře (*1884, †1963), který tehdy navštívil Bohemku.\n\nZa dobu své existence Veselynivka zažila 3 války (1. světová, občanská a 2. světová), několik okupací, únorovou revoluci r. 1917, říjnový převrat r. 1917, 4 hladomory (1921–1922, 1928, 1932–1933, 1947–1948), perzekuce (1927–1937), znárodnění a kolektivizaci (1930), národnostní a náboženský útlak, neúrody (1922, 1932, 1947), Černobylskou katastrofu (1986) a existenci největšího a nejsilnějšího totalitního státu v dějinách lidstva – SSSR (1922–1991). Celkové ztráty nejsou přesně známy. Počet perzekvovaných se nepodařilo zjistit, ale ve 2. světové válce padli 4 bratři v československé východní armádě, 1 v Rudé armádě a 2 v sovětském partyzánském oddílu. Jejich jména jsou uveřejněná na pomníku v sousední obci Mychajlo-Oleksandrivka. V průběhu čtyř hladomorů nezemřel nikdo.\n\n31. srpna 2008 byl ve Veselynivce slavnostně odhalen pomník „Prvním českým obyvatelům obce a padlým v 1 a 2 světové válce s úctou a vděčností občané Veselynivky. 14.02.1912-31.08.2008“.\n\nV letech 1923–1962 existoval ve Veselynivce český evangelický reformovaný sbor. Jako kazatelé ve sboru sloužili: 1923–1929 - August Hapala (*1895, †1984) z Bílavska u Bystřice pod Hostýnem, bývalý voják c. a k. rakousko-uherské armády a zajatec, 1929–1942 - Vilém (Konstantinovič) Horta (*1880, †1954), 1942–1945 - Josef (Miloslavovič) Vintr (*1913, †1993) z Bohemky, 1945–1948 - Fridrich (Francovič) Jančík (*1899, †1980). V letech 1948–1962 občas dojížděli kazatelé Václav Pujman (*1878, †1952) a Vilém Pujman (*1896, †1967) z Bohemky. V letech 1965–1970 kázal na pohřbech Jan (Karlovič) Svoboda (*1880, †1973). Konfirmace dětí se konala v Bohemce. V letech 1922–1932 se starala o bratry ve Veselynivce Českobratrská církev evangelická (ČCE) a Kostnická jednota. V jejich zastoupení obec navštívil v r. 1922 a 1923 vikář Rudolf Šedý (*1873, †1970) ze Svebohova.\nObnovení vztahů s ČCE nastalo až v nezávislé Ukrajině v červnu 1993, kdy Veselynivku navštívili faráři Jiří Kučera z Hradiště a Pavel Jun z Borové u Poličky, vikář Václav Hurt z Hrabové a student Evangelické teologické fakulty Univerzity Karlovy Daniel Matouš. V únoru 1998 se sbor obrodil jako český nezávislý evangelický bratrský sbor, který úzce spolupracuje s ČCE, představitelé které jej pravidelně navštěvuji, zejména celocírkevní kazatel pro české sbory ve východní Evropě Mgr. Petr Brodský. Sbor vede ordinována presbyterka Marie Provazníková (ukrajinský Марія Провазнік), která je také členem České národní rady Ukrajiny. Bohoslužby probíhají v modlitebně, která byla vysvěcená 3. října 1999, a jsou vedeny v češtině. Při sboru působí český folklórní pěvecký soubor Zlaté Rosy.\n\n\n\n"}
{"id": "513787", "url": "https://cs.wikipedia.org/wiki?curid=513787", "title": "Lázně Jeleč", "text": "Lázně Jeleč\n\nLázně Jeleč () byly díky svým léčebným pramenům bohatými na železo na přelomu 19. a 20. století vyhledávaným lázeňským střediskem. Lázně se nacházely na katastrálním území vsi Horní Vysoké, která je částí obce Levín v okrese Litoměřice v Ústeckém kraji.\n\nVysoká poloha 400–425 m n. m. jakož i vynikající klimatické vlastnosti sem přilákaly v roce 1839 knížecího lobkovického panského lékaře Jana Mayera z Lindenthalu a také německého přírodovědce Alexandra von Humboldta. Od roku 1890 měly lázně výhodné železniční spojení jak do Ústí n. L. a Děčína, tak i do Litoměřic a na Českolipsko díky nové trati Velké Březno – Lovečkovice – Verneřice/Úštěk. Tato železniční trať byla zrušena v roce 1978.\n\nV lázních se používala prostá železitá voda ke koupelím. Zanikly po druhé světové válce. Některé lázeňské budovy zůstaly zachovány a slouží jiným účelům, rozsáhlý park není udržován, avšak část vysazených dřevin se zachovala.\n\nJeleč je rovněž dřívější název vrchu Sedlo.\n\n"}
{"id": "513788", "url": "https://cs.wikipedia.org/wiki?curid=513788", "title": "Fartlek", "text": "Fartlek\n\nFartlek je jednou z metod běžeckého tréninku, popř. tréninku i v jiných sportech, zejména vytrvalostních, jakými jsou např. běh na lyžích, orientační běh apod. Řadí se k metodám vytrvalostním – je tedy využíván zejména běžci na střední a dlouhé tratě. Nejstručnějším vyložením pojmu \"fartlek\" je \"hra s rychlostí\". Fartlek se nejčastěji běhá v členitém terénu.\n\nPojem \"fartlek\" poprvé použil švédský národní trenér Gösta Holmér (30. léta 20. století) pro novou metodu, ve které spojil vytrvalostní trénink s rychlostními prvky. Samotný pojem tedy pochází ze švédštiny a znamená \"hru s rychlostí\".\n\nFartlek se řadí mezi souvislé tréninkové metody, kterými jsou mimo něj ještě střídavý běh, stupňovaný běh a stejnoměrný (rovnoměrný) běh. Fartlek se svým charakterem nejvíce podobá střídavému běhu, ovšem s tím rozdílem, že u fartleku dochází ke změnám rychlosti na základě okamžitých, neplánovaných, subjektivních pocitů, kdežto u střídavého běhu jsou změny rychlosti dopředu naplánovány. K určitým rozporům při teoretickém stanovování podstaty fartleku dochází v literatuře v jednom bodě – jestli má být náplň (tj. počet, délka a intenzita rychlých úseků) předem stanovená nebo nikoliv. Zatímco někteří autoři uvádějí, že tato náplň dopředu stanovená být může i nemusí (čímž však komplikují odlišení od střídavého běhu), většina ostatních odborníků chápe fartlek striktně jako živelnou (předem neplánovanou) \"hru s rychlostí\", což je zdá se přesnější pojetí. \n\nPrincip fartleku spočívá v tom, že běžec při souvislém běhu podle svých pocitů zařazuje úseky zvýšenou rychlostí. Tyto úseky bývají různě dlouhé, stejně jako úseky pomalejšího běhu mezi rychlými úseky. Podobně variabilní může být intenzita (tempo) rychlých úseků a jejich počet. Při fartleku běžec pracuje převážně v aerobním pásmu; přechody do anaerobního pásma probíhají během závěrečných fází rychlých úseků, po nichž by měl vždy následovat návrat zpět do aerobního pásma.\n\nFartlek jako tréninkový prostředek lze zařazovat jedenkrát nebo i několikrát týdně. Záleží na více faktorech, zejména druhu sportu, věku, typu běžce, jeho výkonnosti, podmínkách a (tréninkové) fázi sezóny.\n\nAby fartlek měl jako takový vůbec smysl, doporučuje se stanovovat celkovou délku alespoň na 5 (6) km u začátečníků (žáků) a 10–20 km (i více) u dospělých.\n\nPokud je fartlek zařazen do tréninkové fáze samostatně, měly by začátek a konec být volnější bez rychlých úseků, což analogicky odpovídá rozklusání a vyklusání.\n\nFartlek může nabývat nejrůznějších forem, jejichž společným jmenovatelem (vedle zmíněné hry s rychlostí) je živelnost. Velmi časté je u fartleku využívání kopcovitého terénu, kdy rychlé úseky jsou zpravidla zařazovány při běhu do kopce, naopak z kopce se pak běží pomalu. Rychlé úseky je také možné absolvovat jako slalom mezi stromy a podobně.\n\nTempo se u fartleku mění (střídá) podle nálady a okamžitých dispozic běžce. Tempo rychlých úseků odpovídá rozvoji speciální vytrvalosti, tempové rychlosti nebo i základní (maximální) rychlosti (pouze na krátkou vzdálenost). Tempo pomalých úseků vždy odpovídá rozvoji obecné vytrvalosti.\nIntenzita (měřená tepovou frekvencí) úseků pomalých bývá kolem 120–150 tepů/min., rychlých od 150 tepů/min. do maxima. Intenzita (tempo) rychlého úseku musí být přiměřená, tj. vždy taková, aby bylo možné (bez zařazení přestávky nebo chůze) rovnoměrně přejít do pomalého běhu.\n\nDélky rychlých i pomalých úseků bývají od 100 metrů (u mládeže i méně) do několika kilometrů. Předpokládá se však, že celková délka pomalých úseků bude převažovat. Čím intenzivněji jsou absolvovány rychlé úseky, tím delší by měly být úseky pomalé, aby došlo k ustálení (navrácení) tepové frekvence na výchozí úroveň. Délka pomalých úseků by měla být minimálně vždy taková, aby vystačila k navrácení do rovnovážného stavu před začátkem předchozího rychlého úseku.\n\nPoměr celkové délky rychlých úseků k pomalým v rámci fartleku se pohybuje v rozmezí 1:15 až 1:1 (maximálně). Nejobvyklejší poměr (rychlé:pomalé) je 1:4 až 1:2.\n\nPříklad 1: Při 15km běhu zařadíme 10–15 úseků o délce 100 m.\n\nPříklad 2: Při 15km běhu zařadíme 5 úseků o délkách 600–1000 m.\n\nFartlek a střídavý běh (jako souvislé metody se zařazovanými rychlými úseky) jsou \"de facto\" (svým účinkem na trénovanost běžce) metodami na pomezí mezi volným během a intervalovým tréninkem. Pokud je v nich zařazeno dostatečné množství úseků v odpovídající intenzitě (tempu), lze konstatovat, že účinek těchto metod je podobný účinku intervalového tréninku, s tím rozdílem, že fartlek bývá u běžců mnohem lépe snášen (po psychické stránce). Změny rychlosti běhu jsou u fartleku doprovázeny současným zvyšováním a snižováním úrovně hladiny laktátu, tepové frekvence a jiných fyziologických veličin.\n\nV České republice někdy dochází k záměně pojmů, kdy termín fartlek je používán místo pojmu \"volný běh\", resp. místo aby běžci běželi fartlek, absolvují (nesprávně) spíše volný běh nebo dokonce jen souvislé klusání.\n\nObměnou fartleku je polská \"zabawa biegowa\". Jedná se vlastně o tréninkovou jednotku, ve které jsou namíchána různá tempa a v rámci které se rozvíjí několik pohybových schopností. Celý efekt spočívá ve spojení rozvoje speciální (běžecké) síly, aerobních i anaerobních schopností.\n\nZvláštní druh fartleku popisoval Sebastian Coe, který 20–30 minut běhal v písečných dunách a na trenérův signál zrychloval do maxima úseky, o kterých nevěděl, jak budou dlouhé. Tyto rychlé úseky končily až na další trenérův signál. Tento trénink lze ovšem doporučit jen dobře trénovaným sportovcům.\n\nVe fotbale je fartlek využíván nejen k získání aerobní vytrvalosti, ale také jako prostředek při tréninku rychlosti a odrazové síly. V tomto pojetí je fartlek daleko dynamičtější a obsahuje množství prvků na rozvoj maximální rychlosti (například sprinty, odrazy, starty atd.).\n\n\n\n\n"}
{"id": "513792", "url": "https://cs.wikipedia.org/wiki?curid=513792", "title": "Divadélko Okap", "text": "Divadélko Okap\n\nDivadélko Okap je dramatické uskupení, které vzniklo v Ostravě v roce 1965 z Divadélka Pod okapem, změnou jeho zřizovatele a působiště, jimiž se nově stal Park kultury a oddechu a svá představení soubor hrál v hale P na Černé louce. Uskupení mělo poloprofesionální charakter.\n\nMožnosti nové scény i názory kritiky vedly soubor ke změně svého repertoáru (oproti Divadélku Pod okapem) a pokoušel se o větší hudební tvar. Tyto úmysly vyústily do muzikálu \"Skok\", jehož autorem byl Luděk Nekuda.\n\nBěhem roku 1965 se dvě z ústředních osobností celého souboru – Pavel Veselý a Luděk Nekuda – umělecky rozešly. Navíc několik členů divadla muselo na vojnu a ne všichni mohli či chtěli být profesionálními divadelníky. Proto se soubor během roku 1966 rozpadl.\n\nNěkteří členové uskupení později spoluzakládali divadlo Waterloo.\n\nKolektiv uvedl dvě původní hry.\n\nPředstavení se v podstatě skládalo ze čtyř samostatných příběhů a vyprávělo příběh tety Agáty a strýce Agáta.\n\n\nPremiéra: březen 1965\n\nMuzikál si své hrdiny vypůjčil z národních dějin, ale udělil jim zaměstnání v státním aparátu šedesátých let 20. století (tedy do současnosti v době uvádění hry). Děj se točí kolem Horymírova vynálezu, plánuje se atentát na Libuši, avšak Přemysl s Otkou zločince odhalí a zatknou. Vše nakonec končí smírem a Přemysl se stane knížetem.\n\n\nPremiéra: 24. února 1966\n\n\n"}
{"id": "513793", "url": "https://cs.wikipedia.org/wiki?curid=513793", "title": "ST Dupont", "text": "ST Dupont\n\nST Dupont Paris je slavný francouzský výrobce zapalovačů, per, příručních zavazadel a dalších luxusních věcí. Společnost produkuje své známé výrobky již od roku 1872, kdy ji založil Simon Tissot Dupont. Zakladatel značky pocházel ze Savojska, kde se narodil roku 1847 a jeho iniciály jsou dodnes ve znaku firmy.\n\nSimon Tissot založil svoji přepravní společnost již v 60. letech 19. století, ale roku 1872 byla zničena požárem. Nevzdal se však a ještě v tomtéž roce koupil dílnu, která vyráběla kufry a cestovní zavazadla pro obchodníky a diplomaty.\n\nSimon Tissot Dupont předal svoji firmu svým synům v roce 1919. Jeho synové – Lucien a Andre, kteří obchodovali pod značkou Les Fils de S.T. Dupont (Synové ST Duponta) změnili výrobní aktivity firmy. Začali naplno s výrobou cestovních zavazadel a firma s 250 zaměstnanci a 17 obchodníky se proměnila v dílnu, která produkovala výrobky z oborů jako zlatnictví, řezbářství, kožená galanterie, rytectví, zámečnictví… .\nRoku 1924 S.T. Dupont svoji firmu přemístil z rue Dieu v Paříži zpět do původního rodinného města Faverges v Savojsku.\n\nRoku 1929 byl Lucien Tissot Dupont pozván do New Yorku a to slavným Louisem Cartierem, aby představil svá cestovní zavazadla a další výrobky firmy v obchodě na 5th Avenue. Nakonec k tomu díky Krizi nedošlo.\n\nDupont se záhy stal velice slavným a jeho výrobky byly nabízeny i na královských dvorech, bankéřům… . A tento stav trvá dodnes.\n\nV současnosti produkuje Dupont především zapalovače, pera, peněženky, hodinky a parfémy. První zapalovač, kterými se firma proslavila nejvíce, byl představen roku 1941 a byl vyroben z hliníku z důvodu válečného nedostatku surovin. Výrobky jsou především směřovány na muže, ale i na ženy v Dupontu myslí a část kolekce je určena právě jim.\n\n"}
{"id": "513796", "url": "https://cs.wikipedia.org/wiki?curid=513796", "title": "Virtuální svět", "text": "Virtuální svět\n\nVirtuální svět je druh online komunity, která má často formu počítačově simulovaného prostředí, pomocí kterého můžou uživatelé vzájemně interagovat, vytvářet a užívat objekty. Tento termín se dnes stává synonymem interaktivních 3D virtuálních prostředí, kde uživatelé nabírají formu avatárů viditelnou pro ostatní uživatele. Tyto avatáry jsou obyčejně znázorněny jako textový, dvou dimenzionálním, tří dimenzionální grafické reprezentace nebo můžou mít i jiné formy. (například zvukové nebo dotykové). Některé virtuální světy povolují mnohonásobné uživatele.\n\nPočítačová simulace světa představuje vjemové stimuly pro uživatele, kteří můžou manipulovat s elementy modelovaného světa a vytvářet tak pocit reálnosti. Takto modelované světy se mohou podobat reálnému světu nebo místo toho zobrazovat fantazijní světy. Modelovaný svět může simulovat pravidla z reálného světa nebo z hybridního fantazijního světa. Příkladem pravidel jsou gravitace, topografie, lokomoce, akce v reálném čase a komunikace. Komunikace mezi uživateli může mít podobu textu, grafické ikony, virtuálních posunků, zvuků nebo výjimečně formu používající dotyk, hlasové ovládaní nebo rovnovážní smysly.\n\nMasivní online hry pro více hráčů obecně zobrazují svět velice podobný reálnému světu, s reálnými akcemi a komunikací. Hráči mají možnost pohybovat se mezi budovami, městy a dokonce světy, což jim umožňuje obchodovat nebo jen trávit volný čas.\n\nVirtuální světy nejsou limitovány jen na hry, ale v závislosti na stupni bezprostřednosti, můžou zprostředkovávat počítačové konference nebo textový chat. Pro vyjadřování pocitů jsou někdy dostupné emotikony neboli „smajlíci“. Emotikony mají často klávesové zkratky. Edward Castronova je ekonom, který argumentoval, že pro tento cyber-prostor je lepší pojem „syntetický svět“, ale tento pojem nebyl moc přijat.\n\nKoncept virtuálních světu je starší než samotné počítače a v určitém smyslu může být datován až k PlinyPliny.. Mechanický stroj Sensorama z roku 1962 používal kamery, senzory zvuku, rovnováhy, čichu a doteku (přes vítr) pro simulaci svého světa. Mezi nejstarší počítačové implementace virtuálního světa patří virtuální simulátor reality Ivana Sutherlanda (1968). Tato forma virtuální reality je charakterizována rozměrnými sluchátky s mikrofonem a jinými typy senzorů. Současné virtuální světy a online virtuální prostředí se vyvíjí vesměs nezávisle na technologických možnostech hardwaru. Vývoj je spíše poháněn hráčským průmyslem a inspirací hráčů.[8] . Zatímco klasické virtuální reality imitující smysly fungují na emulaci biologického vjemového systému, virtuální světy se typicky spoléhají na mentálně a emocionálně poutavý obsah, který umožní uživateli silný zážitek.\n\nMaze War byla první síťová, 3D hra pro více hráčů. Maze jako první přinesl koncept online hráčů reprezentovaných ve formě „avatárů“, pronásledující jeden druhého v bludišti. (http://www.digibarn.com/history/04-VCF7-MazeWar/index.html, 29th Feb). Podle internetových stránek vznikla hra v roce 1974. Hráči využívali sítě Arpanet (předchůdce internetu). Maze fungoval jen na počítačích Imlac-u, jelikož byl speciálně vyvinut pro tento typ počítače.\n\nV roce 1978 byl vydán MUD, což byla textová hra a využívající program TELNET. Pochopitelně lze argumentovat zda je tato hra „virtuálním světem“ nebo nikoliv. Maze War byl sice velice sofistikovaný (byl 3D), ale je potřeba pochopit že MUD mohl hrát kdokoliv, kdežto Maze War byl určen jen pro určitý počítač. Možná v dnešním smyslu to není pravý virtuální svět, ale myšlenka virtuálního světa byla v té době odlišná.\n\nMezi rané prototypy patří \"WorldsAway\", \"Dreamscape\" (prototyp interaktivních komunit, které již měly znaky virtuálního světa podle CompuServe), Cityspace (síťový a 3D počítačově-grafický vzdělávací projekt pro děti) a \"The Palace\" (2 dimenzionální komunitní virtuální svět). Každopádně za prvního online virtuální svět je obyčejně považován Habitat, vyvinutém v roce 1987 firmou LucaseFilm Games pro počítač Commodore 64 a využívající síť Quantum Link (předchůdce AOL).\n\nV roce 1996 přišla finská společnost Helsinky Telephone Company s prvním pokusem online virtualizovaného města. Projekt virtuálních Helsinek byl posléze přejmenován na Helsinki Arena 2000. Moderní a historické části města byly rendrovány v 3D.\n\nPrvní virtuální světy, které vznikaly na Internetu, byly komunitní chaty. Některé z nich se vyvinuly do MUD nebo MUSH. Jsou to příklady virtuálních světů, které se skládají z osídleného virtuálního prostoru reprezentovaného hlavně uživateli. Rané virtuální světy měly textové rozhraní, nabízely jenom limitovanou grafikou prezentaci a často běžely jenom z příkazového řádku.\n\nJeden z konceptů virtuálních světu požaduje, aby byl online svět persistentní, aktivní a dostupný 24 hodin denně sedm dnů v týdnu, proto aby byl kvalifikován jako skutečný virtuální svět. Toto je dosáhnout jenom s malými virtuálními světy. Žádné masivní online hry zatím neběží nepřetržitě delší dobu. Všechny masivní online hry mají vymezen čas pro správu systému, který není zahrnut v plynutí času v daném virtuálním světe. I když interakce s jinými účastníky probíhá v reálném čase, časová konzistence ve virtuálních světech není vždy garantována. Kupříkladu čas v \"EverQuest\"-u plyne rychleji než skutečný čas navzdory tomu, že užívají stejný kalendář a časovou jednotku na reprezentaci času.\n\nI když pojem virtuální svět je dosti neurčitý a vágní, může být obecně rozdělen napříč spektrem v rozsahu od:\n\nLze argumentovat, že MMO verze RTS a FPS her jsou taky virtuálními světy, v případě, že by byla možnost upravovat svět přístupná všem hráčům. Objevují se i koncepty, kde by okolní virtuální svět vycházel z reálných satelitních fotek, jako například přes Google Maps API nebo přes jednoduchý virtuální geocaching na WikiMapii nebo podobných mashup službách, by byli povoleny.\n\nVirtuální světy jsou známé jako fantazijní místa oddělené od reálného světa, ale hlubší analýza odhaluje, že hranice mezi reálným a virtuálním světem jsou propustné. Účastníci konstantně přicházejí a odcházejí ze světa spolu se svými zvláštnostmi v chování a zvyklostmi, které nelze oddělit od jejich interakce ve virtuálním světě. Například, ve virtuálních světech, které spojují hráče s různých kultur, si účastníci do virtuálního světa přinášejí své vlastní kulturní předsudky o jiných kulturách napříč hranicemi obou světů. Pojem magický kruh se používá na popis imaginárních hranic mezi virtuálním a skutečným světem. Fantazijní prostředí virtuálních světů je před pronikáním reálného života chráněno magickým kruhem, ale úkony jako prodej virtuálních položek a virtuálních měn za skutečné měny překonávají tyto hranice. Fakt, že objekty ve virtuálním světe mají skutečnou reálnou hodnotu se stává skutečností. V roce 2001 studie Edwarda Castronova, hodnotila měnu v MMORPG hře \"Everquest\" s výměnným kurzem 0.0107 k americkému dolaru. Co znamená pro tuto virtuální měnu vyšší hodnotu než byla v té době hodnota jenu nebo liry.\n\nVirtuální ekonomie je emergentní vlastnost vznikající z interakce mezi účastníky ve virtuálním světě. I když mají autoři virtuálního světa kontrolu nad ekonomií pomocí pevně daných mechanizmů obchodu, tak jsou to právě interakce mezi hráči, které tvoří ekonomické podmínky virtuálního světa. Ekonomika vzniká jako důsledek rozhodnutí, které hráči dělají pod tlakem nedostatku skutečných nebo virtuálních zdrojů jako jsou čas nebo peníze. Uživatelé mají ve virtuálním světě limitovaný čas, stejně jako v tom reálném, který musí rozdělit mezi povinnost jako shromažďování zdrojů, zdokonalování obchodních dovedností nebo prostě hraním pro zábavu. Rozhodnutí hráčů určují relativní hodnoty objektů v dané ekonomii. Ekonomie ve virtuálních světech je typicky řízená potřebami hráčů konkrétní hry – například vybavení, jídlo nebo obchodovatelné zboží. Virtuální ekonomie podobné té v Second Life jsou přece jenom více produkovaná hráči s velice malou vazbou k potřebám ve hře.\n\nHodnota objektů ve virtuální ekonomii je obyčejně spojena s využitelností nebo obtížností získání těchto objektů. Investiční zdroje reálného světa (čas, členské poplatky apod.) přispívají k reálné hodnotě získaného jmění ve virtuální ekonomii. Tato reálná hodnota je pochopitelně vytvářená při obchodování virtuálních položek na online obchodních stránkách jako eBay. Nedávné legální spory také potvrdili hodnotu virtuálních majetků.\n\nNěkteří průmysloví analytici navíc pozorují, že na pozadí virtuálních světů roste sekundární průmysl tvořen sociálními sítěmi, webovými stránkami a jinými projekty plně věnovanými virtuálním světovým komunitám a hráčům. Specializované stránky \"GamerDNA\", \"Koinup\" a jiné, které slouží, jako sociální sítě pro uživatelé virtuálních světů se snaží řešit problémy jakým je třeba přenositelnost avatárů mezi různými virtuálními světy.\n\nNavíc, ekonomičtí aktivisté se zajímají o virtuální světy, IM, vyhledávací stroje a blogy, protože zde existuje mnoho příležitostí k zobrazování přesně cílené reklamy na lidi, kteří jí zhlédnou. Existují projekty, které se snaží o zasazení reklam do videoher a 3D prostředí.\n\nPočet lidí používajících virtuální svět roste rychlostí 15% měsíčně a nezdá se, že by se tento nárůst brzy zastavil nebo zpomalil. To samé platí o výzkumech provedených ve virtuálních světech. Je to možná cesta pro komerční i vládní sektor k využívání zdrojů a shromažďování informací pro své účely. Ve virtuálních světech byly učiněné výzkumy pro účely informačních systémů k simulaci open source služeb a nástrojů bez potřeby sponsorů z komerční oblasti. Nabízí náhled do vytváření virtuálních světů, jejich schopnosti šířit se po internetu mezi různými lidmi z různých zemí. Zkoumá jak lidi nacházejí informace a jak tyto informace používají různí lidé. Vlády také začínají diskutovat o podmínkách vládnutí a pravomocí ve virtuálních světech. Virtuální svět není ani veřejný ani soukromý. Jsou to interakce lidí, které tento svět vytváří. Diskutuje se o tom, jestli je možné a vhodné zatěžovat virtuální světy zákony a daněmi. State od Play je každoroční konference sponzorovaná institutem právní školy. Od roku 2003 konference zkoumá průnik virtuálních světů, her a práva.\n\nVirtuální světy nabízí novou platformu pro psychologický výzkum. Bloomfield (2007) navrhl, že virtuální světy by mohly být také použitelné pro zkoumání lidského chování a tradičních internetových konstrukcí. Například, Doodson (2009) tvrdí, že osobnost člověka se výrazně liší mezi virtuálním a offline světem. To implikuje množství personální teorií o sebekontrole, sebezlepšování a podobných. Ve virtuálním světě byla studována také paniky a agorafobie.\n\nNěkteré virtuální světy mají off-line (reálné) komponenty. Handipoints je příkladem dětského virtuálního světa, který vede statistiky úklidů a pomáhá dětem zapojit se do procesů v jejich vlastních skutečných domácnostech. Vyplňují grafy a užívají web k sledování svého pokroku a denních úkolů.\n\nNa rozdíl od většiny video her, které obvykle nabízejí možnost ovládání pomocí specializovaných zařízení, nabízí virtuální světy obyčejně jenom ovládání pomocí běžných 2D polohovacích zařízení. Malá podpora 3D zařízení ve virtuálních světech je pravděpodobně způsobena jak nedostatkem vhodných 3D zařízení, tak vysokou cenou takovýchto zařízení ve srovnání s 2D zařízeními.\n\nStejně jako hráči videoher, mohou mít uživatelé klientů virtuálního světa problémy s nevhodnými grafickými kartami. Pro plynulý pohyb a animace ve virtuálních světech jsou často zapotřebí vyspělejší GPU.\n\nPřestože virtuální světy jsou často vnímané jako 3D hry, existují zde různé možnosti (fóra, blogy, wikiny, chaty) pro zrod komunit. Místa která mají svůj vlastní svět, vlastní pravidla, témata, vtipy apod. Každý, kdo patří k těmto typům komunit může najít stejně smýšlející lidi k diskusi, výměně zkušeností nebo k zkoušení nových věcí. Není to vše jenom o videohrách a komunitách, virtuální svět taky hraje roli v společnosti, tím, že dovoluje lidem mluvit nebo sdílet vědomosti. Nejlepším příkladem jsou chaty nebo video konference, kde si lidé můžou tvořit jejich vlastní virtuální světy.\n\nSystémy které byli vytvořeny za účelem sociální interakce jsou:\n\nVirtuální světy také můžou pomáhat psychicky nemocným dětem, tím že jim vytvoří příjemné a bezpečné prostředí, kde můžou rozšiřovat své vědomosti a získávat zkušenosti, které by nemohli zažít ve skutečném světě. Například dětská nadace Starlight pomáhá dětem trpícím autismem. Virtuální světy jim umožňují jednat, tak jak jim to jejich onemocnění nedovoluje, a tím snižovat jejich stres a frustraci. Zdravotně postižení nebo invalidní lidé jakéhokoliv věku mohou prožívat psychickou a emocionální svobodu díky dočasnému opouštění svého postižení z reálného světa. Prostřednictvím svých avatárů jsou jednoduše schopni, tak jako zdraví lidé chůze, běhu, tance, plachtění, rybaření, plavání, surfování, létání, lyžování, zahradnictví a dalších fyzické aktivit, kterých jim v důsledku své nemoci nebo postižení není umožněno v reálném životě. Mají rovněž možnost navazovat vztahy a přátelství mnohem snadněji a vyhnout se stigmatu a jiným překážkám, které jsou za normálních okolností spojeny s jejich zdravotním postižením. To bývá mnohem konstruktivnější, citově a psychicky uspokojivější než pasivní zábava, jakou je sledování televize, hraní počítačových her, čtení a podobně.\n\nZ psychologického hlediska, virtuální světy mohou pomoci hráčům, aby se naučili vyjadřovat emoce způsoby, při kterých by se v reálném životě mohli cítit zahanbeně nebo v rozpacích. Například ve World of Warcraft je tanec vyjádřením radosti, kterou hráči mohou \"vyjádřit\" docela jednoduše. Seznámení se s podobnými \"emocemi\" nebo sociálními dovednostmi (jako povzbuzení, vděčnost, řešení problémů, a dokonce i líbání), ve virtuálním světě prostřednictvím avatárů může přispívat k podobným projevům socializace a interakce v reálném životě. Interakce s lidmi prostřednictvím avatárů ve virtuálním světě, má potenciál výrazným způsobem rozšířit způsoby něčí interakce v reálném světě.\n\nStejně jak společnosti soutěží v reálném světě, soutěží ve virtuálních světech. Se zvýšením nákupů a prodejů produktů on-line (e-commerce), vzrostla popularita internetu a obchodníci byli nucení přizpůsobit se novému trhu.\n\nMnoho společností a organizací vnímá virtuální světy jako novou formu reklamy. Existuje mnoho výhod pro používání těchto komerčních metod. Příkladem je společnost Apple, která vytvořila on-line obchod ve hře \"Second Life\". Umožňuje zájemcům procházet nejnovější a inovativní produkty. Ve skutečnosti nelze v tomto obchodě zboží nakupovat, ale je to způsob přístupu k různým klientům a zákazníkům po celém světě. Používání reklamy ve \"virtuálních světech\" je relativně nový nápad. Je to dáno tím, že virtuální světy jsou také relativně nové technologie. Se zavedením vyhlídky na komerční úspěch ve virtuálním světě, mohou společnosti snižovat náklady a časové omezení. Výhodou je zřejmé, že se sníží veškeré náklady a omezení, které by se vyskytli v reálném světě.\n\nPomocí virtuálních světů získávají společnosti možnost změřit reakce zákazníků a získat zpětnou vazbu. Zpětná vazba může mít zásadní význam pro vývoj projektu, tím že informuje tvůrce přesně o tom, co uživatelé chtějí.\n\nPoužití virtuálních světů jako nástroje umožňuje společnostem ověřovat reakce uživatelů a dostávat zpětnou vazbu k produktům. Také to může být rozhodujícím faktorem, který dává společnostem konkurenční výhodu, tím že získávají náhled na to, co zákazníci očekávají od nových produktů. Konkurenceschopnost je klíčová v krutém světě, jakým dnes podnikání je.\n\nDalší použití virtuálních světů v podnikání je, že lze vytvořit místo pro setkávání lidí. Mnoho podniků může být zapojeno do B2B obchodních činností a vytvářet tak specifické oblasti v rámci virtuálních světů k vykonávání své činnosti. Uvnitř tohoto prostoru mohou být udržovány veškeré relevantní informace. To může být užitečné z vícero důvodů. Můžete podnikat s firmami na druhé straně světa, takže bez geografického omezení a tím zvyšovat produktivitu společnosti. Vědomí, že existuje prostor, určen pro poradenství může pomoci také zaměstnancům. V Sun Microsystems vytvořili ostrov v prostředí Second Life určený výhradně pro své zaměstnance. Lidé zde mohou hledat pomoc, diskutovat nové nápady, nebo propagovat nový produkt.\n\nPodle obchodní mediální společnosti Virtual Worlds Management, komerční investice do odvětví \"virtuálních světů\" byly vyšší než 425 milionů dolarů ve 4. čtvrtletí roku 2007 , a činily 184 milionů USD v 1. čtvrtletí 2008. Nicméně způsob stanovení toho, co je a co není \"virtuální svět\", byl v této souvislosti napaden jedním z firemních blogů.\n\nPrávní části \"virtuálních světů\" v podnikání se zaměřuje na \"prodej zboží\" přes virtuální rozhraní (on-line nakupování na internetu) a práva spotřebitelů. Zboží může být cokoliv kromě peněz.\n\nE-commercí jsou nazývány obchody, do kterých vstupuje zákazník virtuálně (většinou přes internet). Obchod má povinnost zveřejnit svojí právní formu, poštovní adresu (doklad o zeměpisné poloze) a přímý kontakt (telefon nebo e-mailovou adresu). Webové stránky nemusí zobrazovat cenu prodávaného zboží. Pokud ceny uvedeny jsou, pak musí být zobrazeny jasně. Stejně jasné musí být zobrazeny daňové a jiné poplatky.\n\nZboží je obvykle zobrazeno na jednom nebo více obrázcích, které by měl prodávající označit \"Caveat Emptor\", což znamená v latině \"bez záruky\". To znamená, že kupující nemusí dostat přesně ten výrobek, který je zobrazen na obrázku. Prodávané zboží musí být prezentováno s dalšími informacemi jako jsou výrobce (pokud se liší od prodávajícího) a technické informace. Kupující by měl být informován o možnostech platby před samotnou koupí nebo registrací.\n\nPokud jde o dodávky, nemůžou být informace zaslané jiným způsobem, než ze stránky samotné. Po dokončení transakce, je prodávající odpovědný za správné doručení zboží. Kupující musí být podrobně informován o všem důležitém, včetně dodatečných poplatků. Dodávka zboží musí být včas anebo by měl být kupující informován o prodlení.\n\nExistují právní předpisy upravující nákup a prodej výrobků v rámci e-commerce prostředí. Když se jedná o virtuální světy, jakým je například Second Life pak tu nejsou žádné zákony, které by se museli dodržovat. V některých ohledech to může být vnímáno jako pozitivní věc, že poskytuje uživatelům naprostou svobodu vykonávat své obchodní aktivity, s vědomím, že neexistují žádné následky. Na druhé straně lidé mají morální, sociální a etické povinnosti k ostatním uživatelům. Znamená to také udržování aktuálních informací a vyhýbání se podvodům. I přes tyto základní povinnosti k ostatním se najdou lidé, kteří využijí situace jako je tato.\n\nLaxní pravidla kolem zdanění a e-commerce předpisů u populární hry Second Life může být jak požehnáním, tak prokletím. Jak je vidět na příkladu Ginko Financial, bankovního systému, který existoval v Second Life. Uživatelé si zde mohli uložit své reálné peníze převedené na Linden dolary za účelem zisku. V červenci 2007 se však obyvatelé Second Life seskupili kolem bankomatů s neúspěchem vybrat své peníze. Po několika dnech bankomaty spolu s bankami zmizely úplně. Byla Obyvatelé Second Life hlásili ztrátu kolem 700.000 amerických dolarů. Vyšetřování bylo zahájeno, ale nikdy se nic podstatného nezjistilo. Avatár známý jako Nicholas Portacarrero, který byl v čele finančního Ginko trestu uniknul.\n\nNěkteré single-player hry obsahují virtuální světy obydlené non-charakter hráči (NPC). Mnoho z nich umožňuje uložit aktuální stav, zastavení a restartování virtuálního světa. (To lze také provést v některý multiplayer prostředích.)\n\nVirtuální světy z videoher jsou často rozděleny do jednotlivých úrovní - levelů.\n\nVirtuální světy představují mocné nové médium pro výuku a vzdělávání, které skýtá mnoho příležitostí, ale i nějaké výzvy. Persistence umožňuje pokračující a rostoucí sociální interakce, které samy o sobě mohou sloužit jako základ pro vzájemné vzdělávání. Použití virtuálních světů může dát učitelům příležitost získat větší míru zapojení studentů. Umožňuje to uživatelům, aby mohli plnit úkoly, které by mohlo být v reálném světě obtížně proveditelné z důvodu omezení nákladů, času a polohy. Virtuální světy mají schopnost růst a přizpůsobit se různým potřebám uživatelů, například třídní učitelé mohou používat virtuální světy přímo v třídě (open source projekt interaktivní tabule Edusim). Mohou být dobrým zdrojem zpětné vazby od uživatelů. Typické pomůcky mají omezení, které virtuální světy pomáhají překonávat.\n\nVirtuální svět je možné použít také s virtuálním výukovým prostředí, tak jak v případě projektu Sloodle, jehož cílem je spojit Second Life s Moodle.\n\nVirtuální světy umožňují uživatelům se specifickými potřebami a požadavky mít přístup ke stejným výukovým materiálům přímo z domova. To může pomoct uživatelům udržet krok s relevantními informacemi a zároveň pocit příslušnosti. Možnost účastnit se prezentace prostřednictvím virtuálního světa z domova nebo z pracoviště, nabízí uživateli pohodlné prostředí. Flexibilita virtuálních světů výrazně zlepšuje možnosti pro studium a obchodní spolupráci. I když virtuální světy jsou dobrým prostředkem komunikace a interakce mezi studenty a učiteli, není to náhrada za plnohodnotné osobní setkání. Ve virtuálním světě je nevýhodou v tom, že se ztrácí řeč těla a další osobní aspekty.\n\nJak poukazuje na studie (Chris Evans, Jing Ping Fan, celoživotního učení prostřednictvím virtuální univerzity), tak většina studentů odmítá myšlenku zcela virtuální formu studia.\n\nV dubnu 1999 spustila firma Numedeon Inc. jako první virtuální svět Whyville, výslovně určen k zapojení mladých studentů k celé řadě vzdělávacích aktivit. Whyville byl zvlášť úspěšný projekt v získávání mladých studentů – hráčská základna měla 3 miliony členů Whyville has been particularly successful in attracting young teens..\n\nRostoucí počet vysokých škol a dalších vzdělávacích institucí zkoumají stávající všeobecné použití virtuální svět platforem jako prostředek k rozšíření a zvýšení jejich nabídky pro studenty. Typicky, vychovatelé vytvořit on-line přítomnosti, kde se studenti mohou komunikovat pomocí svých avatarů, aby se dozvěděli o nové úkoly, nebo vytvářet projekty, které jsou viditelné ve virtuálním světě. Například studenti s počítačem výrobní třídy se mohou přihlásit do virtuálního světa, ve kterém jsou obyvatelé vesnice, že rostoucí potřeby svých odborných znalostí pro výstavbu rodinných domů, nábytek, stroje a další zboží. Příkladem takového programu je AWEDU, projekt začal \"Active Worlds\", Inc počet vzdělávacích institucí, nyní běží virtuální třídy a diskuse v sekcích světech jako \"Second Life\" . Britská Open University má silné zastoupení v Second Life, kde je rozvíjet sociální a komunitní odkazy pro studenty i praktikující vyučování a učení.\n\nVývoj technologie může někdy trvat až 10 let než se stane plně použitelná v každodenním životě. Pro virtuální světy, které mají být přijaty, je pak důležité, aby učitelé a studenti přijali nové nápady a technologie a využívali je v oblasti vzdělávání (Yukiko Inoue, Vliv podpory virtuální reality ve srovnání s podporou videa k výuce geografie na střední škole). Nejlepším řešením pro úplnější a širší škálu technik ve vzdělávání je integrovat klasická a technologické metody.\n\nVýuka jazyků je nejrozšířenějším typem vzdělávání ve virtuálním světě. Mnoho univerzit, jazykových institutů a soukromých jazykových škol používá 3D virtuální prostředí na podporu výuky jazyků.\n\nVirtuální světy jsou dnes používány i v podnikatelském prostředí pro trénink zaměstnanců a mají pro ně znamenité postavení. Zvláště, prostředí virtuálních světu (také jako Second Life) bylo použito v obchodních školách pro rozšíření učebny. V jiných případech byly použity virtuální světy pro vytvoření obchodních her. Od té doby jak vznikl internet se zaměstnanci byly schopni učit a trénovat online. Toto byl určitě zásadní objev, který pomohl překonat takové problémy jako vzdálenost, infrastruktura, působiště. Existují různé možnosti kde to můžeme zpozorovat: Video konference je pravděpodobně nejběžnější varianta. Lidi mohou zůstat ve své kanceláři pokud chtějí využit živou konferenci nebo nahranou schůzku. Tento nový způsob tréninku přináší pár otázek: Je virtuální trénink tak efektivní jak skutečný? Jsou lidi spokojeni s virtuálním tréninkem a podněcuje tato varianta lidi ke vzdělávání?\n\nPoužité technologie mohou ovlivnit lidi mnoha způsoby. Především se mohou zdát, že se víc zajímají o využití virtuální metody jako prostředku pro výuku a proto může být jejich satisfakce větší ve srovnání s tradičními technikami v učebně. Přesto že lidi nenavštěvují skutečné schůzky tváří v tvář a teda nenavazují sociální vazby, efektivita není moc ovlivněna. Ve skutečnosti, dospělí potřebují tuto samostatnost a potřebují se vzdělávat tímto samořízením o mnoho více než mladší studenti.\n\nVirtuální tréninky mají vícero výhod ve srovnání s tradičními způsoby výuky v učebnách a schůzky. Díky růstu internetu mohou lidi nyní získávat informace prostřednictvím přátelského prostředí, které jim umožňuje lepší úroveň angažovanosti a kreativity. Velký počet webových stránek nabízí návody a možnosti pro odzkoušení vědomostí uživatele přes interaktivní testy (otázky s vícero možnostmi pro odpověď). Virtuální trénink není až tak odlišný od běžného ve smyslu obsahu. A proto není těžké přizpůsobit jestvující kurz pro virtuální nástroje. Toto samozřejmě nešetří jen čas společnosti, ale také peníze. (žádné náklady pro létání, ubytování, atd.).\n\nVirtuální trénink se stává víc rozšířenou formou tréninku a začíná se využívat častěji. Jeden příklad nám ukazuje INSR institut v oblasti rizika pro pracovníky a prevence: chránění zdraví pracovníka a jeho bezpečí, předcházení nemocím a nehodám na pracovišti. Vytvořili program, který varuje lidi před chemickým nebezpečím produktů využitím interaktivní podpory. INSR použilo 3D prostředí pro ukázku jasně profesionální situace a zaangažovala lidi prostřednictvím této interaktivní podpory.\n\nKromě využití virtuálního tréninku může virtuální realita poskytnout užitečné nástroje. Jeden z nejrozšířenějších použití této technologie je asi využití 3D prostředí, které umožňuje virtuální návštěvy. Tuto představu používá mnoho společností a je obyčejně rozdělena do dvou cílů. Hlavním cílem je poskytnout virtuální náhled jejich cesty. Mimoto některé veřejné místa umožňují volný přístup k jejich zařízením, a teda umožňují prostřednictvím teto virtuality přístup pro lidi, kteří mají osobní omezení. Toto umožňuje jednoduchý přístup k vědomostem a stává se teda skutečnou alternativou k videu nebo obrazu.\n\nV důsledku tohoto snadného přínosu vědomostí skrz virtuální světy, se vzdělávání může stát doživotním a studium je teda v neustálém rozvoji (David Davies, The virtual university: a learning university), každý zaměstnanec je schopen učit se skrze virtuální svět, nehledě na jeho věk nebo místo kde žije.\n\nKoncept virtuálního světa se stal v posledních letech populárním motivem pro sci-fi, ačkoli autoři zobrazovali podobné idey po desetiletí. Mezi nejnápadnější virtuální světy v literatuře patří ty od Wiliama Gibsona. Virtuální světy vyzněli skvěle v takových filmech a knihách jako \"TRON\", \"Neuromancer\", \"The Lawnmower Man\", \"The Lawnmower Man 2\", \"Epic\", \"Snow Crash\", \".Hack//Sign\" and \"Ghost in the Shell\". Existuje také spousta příkladů jiných virtuálních světů, například Lyoko ve francouzském animovaném seriálu \"Code Lyoko\".\n\nVynikajícím příkladem virtuálního světa ve sci-fi jsou filmy se série \"The Matrix\", kde je naprostá většina lidí věří, že žijí ve skutečném světě zatímco, žijí ve světě virtuálním.\n\nČtvrtá série proslulého hitu novozélandské televize, \"The Tribe\" zobrazuje zrození Prostoru Reality a Virtuálního Světa, který vytvořil Ram, počítačový génius a vůdce Techna.\n\nV roce 2009,BBC Radio 7 uvedlo \"Planetu B\", postavenou ve virtuálním světě, kde si muž hledá svou mrtvou přítelkyni, o které věří, že je živá v daném světě zvaném \"Planeta B\". Tato série je momentálně nejlepším přínosem pro originální tvorbu drámy.\n\nPodle K Zero je do poradenské služby virtuálního světa celosvětově registrováno téměř 580 milionů lidí a do konce roku 2009 se očekává nárůst na 600 milionů.\n\nRita J. King, výkonná ředitelka Dancing Ink Productions – strategické, kreativní, výzkumné společnosti zabývající se vývojem, věří, že počet virtuálních světu se znásobí, sama tomu říká \"the Digital Culture\" – digitální kultura.\n\n\"Já si virtuální světy, vyvíjející se pro byznys a kulturní vývoj, představuji jako medium, které se stává všudypřítomné čím dál víc.\"\n\n\"Povídaní si na dvojrozměrné platformě může být zábavné, poučné a opravdu hodnotné, tvrdí Rita J. King. Nicméně kvality a využívání trojrozměrného prostoru, který může s tímto fungovat společně, se srovnávat nedá, protože tento umožňuje lidem být spolu přesto, že mají rozdílnou zeměpisnou polohu, věk, pohlaví nebo etnickou a sociopolitickou příslušnost.\"\n\n\"Samozřejmě že interakce budou na takové úrovni, na jaké budou představy a motivace lidí.\"\n\nV zásadě Rita J. King věří, že lidstvo se posune do pozice, kde bude moci znásobit jejich fyzické životy ve světě virtuální reality. Toto může skutečně ovlivnit naše vnímání fyzických potřeb.\n\n\"Věci se mění a vyvíjí opravdu rychle\", říká profesor anglického jazyka ze Second Life pro IOL. \"Každopádně si myslím, že virtuální světy se stanou tak běžnými, jak je nyní internet. Většina online lidí využívá přezdívku a užívá virtuální světy pro všechny druhy aktivit, od schůzek přes povídaní si s přáteli po učení se nebo podnikání.\"\n"}
{"id": "513797", "url": "https://cs.wikipedia.org/wiki?curid=513797", "title": "Purple and Brown", "text": "Purple and Brown\n\nPurple and Brown je modelínová animace vysílaná na televizním kanálu Nickelodeon v letech 2005–2008. Krátké příběhy vyprávějí o dvou modelínových hrudkách - jedna je fialová (anglicky: Purple) a jedna hnědá (anglicky: Brown) - přátelích, kteří se dostávají do nesmyslných situací. Navzdory jakékoli nesnázi, duo si nemůže pomoci a směje se hlubokým, typickým smíchem, k čemuž se často připojují i ostatní postavy. Purple and Brown jsou animováni studiem Aardman, které je nejznámější pro animování Wallace a Gromita. Zápletky jsou vymýšleny a režírovány Richem Webberem, a upravovány Mikem Percivalem, kteří také poskytují postavám hlasy. Purple and Brown neumějí mluvit, občas nesmyslně žvatlají - stejně tak i ostatní postavy.\n\n\n\n"}
{"id": "513799", "url": "https://cs.wikipedia.org/wiki?curid=513799", "title": "Jeníkovice (okres Hradec Králové)", "text": "Jeníkovice (okres Hradec Králové)\n\nObec Jeníkovice () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1385.\n\n\nV době pobělohorské během slezských válek emigrovaly z náboženských důvodů celé rodiny do pruského Slezska. Dělo se to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků atd. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. Z Jeníkovic uprchli:\n\n\n\n\nPodrobně celou historii popisuje ve svých knihách Edita Štěříková (včetně informačních zdrojů a odkazů). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří se jako reemigranti vrátili v roce 1945 do Čech z polského Zelova (odkud byli repatriováni). Rodokmeny exulantů spravuje, kromě jiných badatelů, Exulant (spolek), který spojuje potomky exulantů doby pobělohorské z celého světa.\n\nJan Hovorka – vůdčí osobnost Opočenské rebelie (viz výše)\n\nJan Hovorka (syn) – spoluzakladatel české exulantské obce Friedrichův Hradec \n\nVáclav Javůrek – je uveden v seznamu kolonistů zakládajících českou exulantskou obec Husinec\n\n\n"}
{"id": "513800", "url": "https://cs.wikipedia.org/wiki?curid=513800", "title": "Hans Dülfer", "text": "Hans Dülfer\n\nHans Johannes Emil Dülfer (23. květen 1892, Barmen/Wuppertal – 15. červen 1915, Arras) byl německý horolezec.\n\nDülfer začal v roce 1911 studovat medicínu v Mnichově, později přešel na práva a poté na filosofii. Blízkost Alp mu umožnila se tam intenzivně věnovat horolezectví. Uskutečnil padesát prvovýstupů, hlavně v pohoří Kaisergebirge a v Dolomitech v oblasti Rosengarten. Jeho nejznámější cesty jsou:\n\nDülfer byl jeden z těch, kdo vynalezli lezeckou techniku „na sokolíka“ a jeho způsob slaňování se pod názvem \"Dülferův sed\" dlouho používal, než byl nahrazen slaněním pomocí osmy, nebo jiných slaňovátek.\n\nHans Dülfer padl v první světové válce.\n\n"}
{"id": "513805", "url": "https://cs.wikipedia.org/wiki?curid=513805", "title": "Markéta Kavale", "text": "Markéta Kavale\n\nPhDr. Markéta Kavale (* 1962), známá také pod jménem \"Markéta Kavale-Pazlarová\", je česká psycholožka. Věnuje se dlouhodobé individuální psychoterapii, rodinné psychoterapii, poradenství v oblasti partnerských vztahů.\n"}
{"id": "513806", "url": "https://cs.wikipedia.org/wiki?curid=513806", "title": "Ingrid Daubechies", "text": "Ingrid Daubechies\n\nIngrid Daubechies (* 17. srpna 1954 Houthalen, Belgie) je původem belgická fyzička a matematička a v současné době profesorka na Princetonské univerzitě v USA.\n\nZnámá je především svou prací v oblasti teorie vlnek. Zabývala se konstrukcí (bi)ortogonálních vlnek s kompaktním nosičem. Spolu s A. Cohenem a J. C. Feauveauem odvodila rodinu symetrických biortogonálních vlnkových bází, které jsou známy jako vlnky Cohen-Daubechies-Feauveau a které se využívají ke kompresi obrazu (např. JPEG 2000). Během své kariéry obdržela řadu ocenění. Za svou knihu \"Ten Lectures on Wavelets\" získala cenu Leroy P. Steele. Je vdaná za matematika R. Calderbanka a má dvě děti.\n\n"}
{"id": "513810", "url": "https://cs.wikipedia.org/wiki?curid=513810", "title": "PBZ Zagreb Indoors 2010", "text": "PBZ Zagreb Indoors 2010\n\nTenisový turnaj ATP PBZ Zagreb Indoors 2010 se konal ve dnech 1. - 7. února v chorvatském Záhřebu v hale na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 450 000 USD.\n\n\n"}
{"id": "513814", "url": "https://cs.wikipedia.org/wiki?curid=513814", "title": "Lesnická práce (časopis)", "text": "Lesnická práce (časopis)\n\nLesnická práce je periodikem vycházejícím od roku 1922. Hlavním účelem je poskytnout lesnické veřejnosti odborné poznatky ve formě odborných, vědeckých a populárně naučných článků, rozhovorů, anket a reportáží.\n\nV letech 1993-1994 byla vydavatelem akciová společnost SILVACO Praha, v letech 1995-1997 akciová společnost SILVA REGINA. Od 1. září 1997 je vydavatelem nakladatelství a vydavatelství Lesnická práce, s.r.o. se sídlem v Kostelci nad Černými lesy. Současný rozsah stran je 64-72 plnobarevných stran (v roce 1995 – 32 stran), vychází vždy první týden v měsíci.\n\nČasopis se dělí do odborných rubrik a redakce se snaží do každého čísla vložit hlavní téma, které je vytvářeno sérií kratších článků. Lesnická práce současně obsahuje široké spektrum článků z dalších oblastí lesnické vědy a praxe. Každý čtenář má možnost nalézt téma, které jej zajímá či se dotýká jeho oboru jeho působnosti.\n\nTextová část je doplněna o fotografie autorů článků, fotografů nebo redaktorů. Články a grafický formát jsou připravovány v DTP studiu Lesnické práce. V první polovině časopisu se nacházejí odborné články. Druhou část časopisu jsou k nalezení pravidelné rubriky, aktuality a komerční prezentace a inzerce. Aktuální informace o současném dění v českém lesnictví je vytvořena formou rozhovorů, reportáží, aktuálních informací nebo redakcí vyžádaných článků.\n\nČasopis Lesnická práce má dlouholetou tradici od roku 1922. Redakční rada je v současné době složena z mnoha významných lesních odborníků. Redakce Lesnické práce dále spolupracuje s výzkumnými ústavy, lesnickými fakultami a státními institucemi i soukromými subjekty.\n\nLesnická práce, s.r.o. aktuálně doplňuje informace v časopise provozováním lesnicko-dřevařského serveru Silvarium.cz, kde jsou nejnovější zprávy z oboru lesnictví, myslivosti, dřevařství a témata týkající se lesnictví, dřevařství, myslivosti, ochrany lesa a příslušné legislativy. Odborná lesnická a laická veřejnost má možnost články z monitoringu tisku komentovat v diskuzích.\n\nProjekt odborného vydavatelství Lesnická práce a Lesní ochranné služby VÚLHM, která pomáhá vlastníkům lesů s ochrannou proti škůdcům,  KŮROVCOVÉ INFO je webová aplikace, která je zaměřena na monitoring a on-line sdílení informací o průběhu rojení více druhů lýkožroutů (l. smrkový, l. severský, l. lesklý) a chroustů (chroust obecný, chroust maďalový) v různých nadmořských výškách v různých lokalitách České republiky. Projekt KŮROVCOVÉ INFO je službou vlastníkům a správcům lesů v ČR i platformou pro další zkoumání bionomie těchto škůdců. \n\nWebový portál Africkymorprasat.cz vznikl jako reakce na výskyt této závažné choroby v České republice. Záměrem tvůrců portálu je přinášet na jednom místě aktuální a potřebné komplexní informace, které mohou napomoci zabránit šíření této nebezpečné nákazy. Portál je vytvořen redakcí časopisu Svět myslivosti ze společnosti Lesnická práce, s. r. o., ve spolupráci s dalšími subjekty. Primárně je web určen pro myslivce. Pokyny, jak se zachovat při nálezu uhynulého prasete zde nalezne i laická veřejnost.\n\nPortál lesnickejudikaty.cz shromažďuje důležitá soudní rozhodnutí s vazbou na lesnictví. \n\nProjekt digitalizace periodik Lesnická práce (1922-2016) a Svět myslivosti (2000-2016) - Digitální archiv. Zpracovaná data lze prohlížet v digitální knihovně prohlížeče Kramerius 5, který je standardem národních knihoven. Data z obou periodik jsou postupně doplňována s určitým zpožděním oproti aktuálnímu vydání.\n\n"}
{"id": "513815", "url": "https://cs.wikipedia.org/wiki?curid=513815", "title": "Alenka v říši divů (rozcestník)", "text": "Alenka v říši divů (rozcestník)\n\nAlenka v říši divů (anglicky:\"Alice in Wonderland\") může být:\n\n\n\n\n"}
{"id": "513816", "url": "https://cs.wikipedia.org/wiki?curid=513816", "title": "Lažánky (Blansko)", "text": "Lažánky (Blansko)\n\nLažánky jsou vesnice v okrese Blansko s více než 400 obyvateli umístěná v dlouhém údolí Lažáneckého žlebu. Spadá pod město Blansko. Ves se nachází v blízkosti nejvýznamnějších přírodních památek Moravského krasu. Vesnice leží v CHKO Moravský kras. Severně od vesnice se nachází hrad Lečenec, který je též nazýván Lažánky.\n\nPrvní zmínky o Lažánkách pochází z roku 1358. Na začátku 17. století zde bylo 17 domů, z nich bylo po třicetileté válce 9 pustých. V roce 1793 zde bylo 43 domů se 161 obyvateli. V roce 1900 šlo o 87 domů a 815 obyvatel. Škola byla postavena roku 1824, poté, co nedostačovala, byla roku 1880 postavena nová budova.\n\n"}
{"id": "513817", "url": "https://cs.wikipedia.org/wiki?curid=513817", "title": "Patrick Süskind", "text": "Patrick Süskind\n\nPatrick Süskind (* 26. března 1949, Ambach) je německý spisovatel a scenárista.\nNarodil se v Ambachu (Münsing) u Starnberského jezera nedaleko Mnichova. Jeho otec Wilhelm Emanuel Süskind byl spisovatel a novinář. Patrick Süskind navštěvoval školu v Holzhausenu, v malé vesničce v Bavorsku. Jeho matka pracovala jako sportovní trenérka, jeho starší bratr Martin E. Süskind je také novinář.\n\nSüskind má mnoho aristokratických příbuzných ve Württembergu a je jedním z potomků Johanna Albrechta Bengela a reformátora Johannese Brenze. Po civilní službě studoval středověkou a moderní historii na mnichovské univerzitě a v letech 1968-1974 navštěvoval univerzitu v Aix-en-Provence na jihu Francie. Süskind také navštěvoval hodiny angličtiny, španělštiny, latiny, řečtiny, politiky, umění a teologie. Finančně podporován rodiči odešel do Paříže, kde psal převážně krátké, nevydané povídky a scénáře, které nebyly zfilmovány.\n\nPatrick Süskind žije sám v Mnichově, v Seeheimu a ve Francii (pravděpodobně v Paříži a Montolieu). Nejezdí ani na propagační turné svých knih a není v kontaktu s jinými autory.\n\nProrazil až prózou \"Kontrabas\", jež byla převedena na divadelní hru. V letech 1984/1985 se konalo více než 500 představení, což z jeho hry udělalo nejprodávanější hru na několik let. V 80. letech měl úspěch i se scénáři k \"Monaco Franze\" (1983) a \"Kir Royal\" (1987). Za scénář k filmu \"Rossini\", který režíroval Helmut Dietl, získal v roce 1996 ocenění německého ministerstva kultury. Další ocenění odmítl.\n\nJeho nejznámější dílo \"Parfém: Příběh vraha\" z roku 1985, bylo také roku 2006 Tomem Tykwerem. S více než 12 milióny prodanými kopiemi a překlady do 46 jazyků je pravděpodobně nejznámějším současným německým autorem na světě. Jeho román byl na seznamu bestsellerů časopisu Spiegel po dobu 9 let.\n\nJe také autorem novel \"Holub\" (1988), \"Pan Sommer\" (1991), \"Tři příběhy a úvahy\" (1996) a sbírky esejí \"O lásce a smrti\" (2006).\n\n\n"}
{"id": "513818", "url": "https://cs.wikipedia.org/wiki?curid=513818", "title": "Mrtvý luh", "text": "Mrtvý luh\n\nMrtvý luh je údolní rašeliniště a původně státní přírodní rezervace na Šumavě nacházející se při soutoku Teplé a Studené Vltavy ve Vltavické brázdě jižně od Volar. V současnosti je součástí Vltavského luhu − I. zóny Národního parku Šumava v katastru osady České Žleby. Státní přírodní rezervace zde byla vyhlášena v roce 1948 na výměře 394 hektarů. Název území pochází od velkého množství mrtvých stromů, které zde vytváří jakoby „mrtvý les“ poskládaný z velkého množství „kostlivčích stromů“, které zde vznikly po velkém podzemním požáru rašeliny.\n\nÚzemí Mrtvého luhu vymezuje těleso náspu železniční tratě mezi železničními zastávkami Dobrá a Černý Kříž na železniční trati České Budějovice-Volary a dále také obě koryta Teplé a Studené Vltavy, které se zde na jihovýchodním cípu Mrtvého luhu slévají a vytvářejí tak řeku Vltavu.\n\nMrtvý luh patří do sítě mezinárodně chráněných mokřadů.\n\nVzhledem k tomu, že vrstvy zdejší rašeliny dosahují mocnosti až 7 metrů, odpovídá tomu i druhové složení dřevin, kde převládá borovice blatka, bříza karpatská a bříza pýřitá. Z bylin pak rosnatka okrouhlolistá, blatnice bahenní, kosatec sibiřský a vachta trojlistá. Vyskytují se zde, mimo jiné, i velmi vzácné druhy bezobratlých živočichů, kteří jsou typičtí pro biotopy severské tundry, jako je kupříkladu motýl perleťovec severní a perleťovec mokřadní.\n\nMrtvý luh není přístupný pro veřejnost. Výhradně po řece do něj mohou vstupovat pouze vodáci, kteří sjíždějí Vltavu od Soumarského mostu. Dobře viditelný je i při jízdě vlakem na trati přes Černý Kříž do Volar.\n\n"}
{"id": "513820", "url": "https://cs.wikipedia.org/wiki?curid=513820", "title": "AK-47", "text": "AK-47\n\nAvtomat Kalašnikova obrazca 47 (\"Автомат Калашникова образца 1947 года\", do češtiny přeložitelné jako \"Kalašnikovův automat vzor 1947\"), známý pod zkratkou AK-47 nebo zjednodušeně jako kalašnikov nebo kalach, je nejpoužívanější a jedna z nejznámějších útočných pušek světa. Sestrojena byla v SSSR mladým sovětským konstruktérem Michailem Timofejevičem Kalašnikovem. Ten při návrhu zbraně přebíral prvky z celé řady starších i novějších automatických a útočných pušek, zejména konkurenčního návrhu konstruktéra Bulkina TKB-415, dále automatických pušek SKS a SVT, německé útočné pušky StG 44, ale i české pušky ZH-29, americké Remington Model 8, sovětské AS-44. Jeho konstrukce je však původní a v mnohém je překonává.\n\nProjektové práce na AK-47 začaly v posledním roce druhé světové války (1945). V roce 1946 byl AK-47 podroben oficiálním vojenským zkouškám a v roce 1948 byla verze s pevnou pažbou uvedena do aktivní služby ve vybraných jednotkách Sovětské armády. Jeden z prvních návrhů konstrukce byl \"AKS\" (S-\"Skladnoj\" nebo \"skládací\") vybavený sklopnou kovovou ramenní opěrkou. V roce 1949 byl AK-47 oficiálně přijat sovětskými ozbrojenými silami a využívala ho i většina členských zemí Varšavské smlouvy.\n\nI po šedesáti letech jsou tento model a jeho varianty stále široce používanými a nejpopulárnějšími útočnými puškami na světě. Zbraň si drží spolehlivost za náročných podmínek, má nízké výrobní náklady, je dostupná prakticky v každé geografické oblasti a její obsluha je snadná. AK-47 byl vyráběn v mnoha zemích, dočkal se služby v ozbrojených složkách, stejně jako nepravidelných silách po celém světě a byl základem pro vývoj mnoha dalších typů.\n\nNa počátku východního tažení byli němečtí vojáci často konfrontováni s účinností sovětských automatických pušek AVS-36 a AVT-40 ve výzbroji jednotek Rudé armády. To přimělo německé konstruktéry, aby obnovili vývoj vlastní zbraně podobného typu. Výsledkem byla FG 42, automatická puška pro speciální jednotky, a \"strojní karabina\" Mkb 42(H), která však přišla do výzbroje německých jednotek teprve v březnu 1943, a z ní vyvinutá útočná puška MP 43, po drobných úpravách přeznačená jako StG 44. Inovací u zbraní vyvinutých z Mkb 42(H) bylo použití zkráceného puškového náboje 7,92 × 33 mm Kurz. Zkrácený náboj umožnil kompromis mezi palebnou silou samopalu a dostřelem a přesností pušky: dovolil ke zbrani připojit zásobník s větší kapacitou nábojů, než měly pušky, a současně umožnil přesnou střelbu na větší vzdálenost, než bylo možné u pistolí a samopalů. 15. července 1943 byl Sturmgewehr předveden lidovému komisariátu výzbroje SSSR. Na Sověty Sturmgewehr udělal takový dojem, že se okamžitě pustili do vývoje vlastní automatické zbraně na zkrácený puškový náboj, která by nahradila jak pušky Mosin-Nagant, tak i samopaly PPŠ-41, jimiž byla vyzbrojena většina sovětské armády.\n\nAK-47 je nejlépe popisován jako hybrid předchozích technologických inovací pušek. Kalašnikov se rozhodl navrhnout automatickou pušku kombinující nejlepší vlastnosti americké M1 Garand a německé StG 44. Kalašnikovův tým měl k těmto zbraním přístup a nemusel „znovu vynalézat kolo“. Kalašnikov sám poznamenal: „Mnoho ruských vojáků se mě ptá, jak se člověk může stát konstruktérem a jak se nové zbraně vyvíjejí. Jde o velmi obtížné otázky. Zdá se, že každý konstruktér má svou vlastní cestu, vlastní úspěchy a neúspěchy. Ale jedna věc je jasná: před pokusem vytvořit něco nového je důležité mít dobré znalosti všeho, co již v této oblasti existuje. Sám jsem měl mnoho zkušeností, které to potvrzují.“ Kalašnikov údajně okopíroval i další návrhy, jako byl Bulkinův prototyp TKB-415 nebo Simonovova AVS-31.\n\nMichail Kalašnikov se začal konstrukcí samopalu pro náboj 7,62 × 39 mm M43 zabývat v roce 1942 a lehkého kulometu v roce 1943. V roce 1944 vstoupil do soutěže s novou poloautomatickou karabinou fungující na principu odběru prachových plynů se systémem s dlouhým zdvihem pístu a ráží 7,62 × 39 mm, silně ovlivněnou americkou M1 Garand. Jeho návrh však s konkurenční zbraní SKS-45 Simonov prohrál.\n\nV roce 1946 byla zahájena soutěž na novou útočnou pušku a Kalašnikov potvrdil vstup. Šlo o pušku fungující na principu odběru prachových plynů se systém s krátkým zdvihem pístu nad hlavní, závěrem podobným, jako měla jeho karabina z roku 1944 a zakřiveným zásobníkem na 30 nábojů. Kalašnikovovy pušky AK-1 (s obráběným pouzdrem závěru) a AK-2 (s pouzdrem závěru vyrobeným z lisovaného plechu) se ukázaly jako spolehlivé zbraně a byly přijaty do druhého kola soutěže spolu s dalšími návrhy. Tyto prototypy (také známé jako AK-46) měly rotační závorník, dvoudílné pouzdro závěru s odděleným chránítkem spouště, dvojí kontrolu (oddělená pojistka a přepínač režimu střelby) a nevratnou natahovací páku umístěnou na levé straně zbraně. K dopracování konstrukce a výrobě prototypů byl koncem roku 1946 Kalašnikov přeložen z Vědecko-výzkumného polygonu střelecké a minometné výzbroje v Šurovu u Moskvy (kde působil od roku 1942) do zbrojovky v Kovrovu ve Vladimirské oblasti. Na konci roku 1946 byly pušky testovány a jeden z kovrovských konstruktérů, Alexandr Zajcev, navrhl zbraň ještě překonstruovat ke zlepšení spolehlivosti. Zpočátku Kalašnikov nebyl ochotný, protože pušky už tak dopadly lépe než u jeho konkurentů, nakonec ho ale Zajcev přesvědčil a zbraň spolu radikálně přepracovali.\n\nV listopadu 1947 byly dokončeny nové prototypy AK-47. Tyto modely využívaly systém s dlouhým zdvihem pístu. Horní a spodní pouzdra závěru byla spojena do jednoho pouzdra závěru. Přepínač režimu střelby a pojistka byly sloučeny do jediné páky na pravé straně pušky. Natahovací páka byla jednoduše připojena k nosiči závěru. Toto zjednodušilo konstrukci a výrobu pušky. Verze Kalašnikova-Zajceva měla u hodnotící komise úspěch. K výrobě nové zbraně byl určen závod v Iževsku v Udmurtské republice, kam byl Kalašnikov přeložen koncem roku 1947. První armádní zkoušky začaly na počátku roku 1948. Nová zbraň se ukázala být spolehlivá v širokém rozmezí podmínek a pohodlná na obsluhu. V roce 1949 byla přijata sovětskou armádou.\n\nHugo Schmeisser, německý konstruktér útočné pušky StG 44, po válce žil a pracoval v Iževsku, kvůli čemuž (a kvůli podobnému vzhledu StG 44) – u autorů neznalých Kalašnikovovy práce v Šnurovu a Kovrovu – vznikl názor, že Schmeisser je jedním z tvůrců konstrukce AK-47. V českých popularizačních médiích se dokonce objevuje tvrzení, že „Schmeisser pracoval pod Kalašnikovem“.\n\nBěhem počáteční fáze výroby se objevilo mnoho potíží. První modely měly pouzdro závěru vyrobené z lisovaného plechu, obráběnou hlavu pouzdra závěru a lisovaný rám. Problémy nastaly při svařování částí vyhazovače, což způsobilo vysokou zmetkovost. Místo zastavení výroby bylo lisované pouzdro závěru nahrazeno asi o 2,2 libry těžším obráběným pouzdrem závěru. Šlo o nákladnější proces, ale použití obrobených částí zrychlilo výrobu a také byly využity nástroje a pracovní síla zvyklá obrábět části starých pušek Mosin-Nagant. Částečně kvůli těmto problémů nebyl SSSR schopen distribuovat velké množství nové pušky armádě až do roku 1956. Během této doby také pokračovala výroba pušek SKS.\n\nPoté, co byly překonány výrobní potíže neobráběných pouzder závěru, byla přepracovaná verze označena AKM (M jako \"modernizovaný\") a představena v roce 1959. Tento nový model měl pouzdro závěru lisované z plechu a šikmou úsťovou brzdu na konci hlavně, která kompenzuje zdvih a zpětný ráz. Kromě toho byl vylepšen úderný mechanismus, který brání dopadu kladívka na úderník před úplným uzavřením závěru při rychlé palbě. Toto je někdy označováno jako \"redukce kadence\". Také má za následek snížení počtu výstřelů za minutu během automatické palby. AKM je také zhruba o třetinu lehčí než předchozí model. V 60. letech byl také představen lehký kulomet RPK, zbraň typu AK-47 se silnějším pouzdrem závěru, delší hlavní a dvojnožkou, který nahradil lehký kulomet RPD.\n\nJak licencované, tak i nelicencované zbraně typu Kalašnikov vyrobené v zahraničí jsou téměř výhradně varianty AKM, částečně kvůli mnohem snadnější výrobě lisovaného pouzdra závěru. S tímto modelem se lze nejčastěji setkat, protože byl vyráběn v mnohem větších počtech. Všechny pušky založené na principu Kalašnikov jsou na Západě často označovány jako AK-47, i když správné je to pouze v případech původních tří typů pouzdra závěru. Ve většině zemí bývalého východního bloku je zbraň známá jednoduše jako \"kalašnikov\" nebo \"AK\". Rozdíly mezi obráběným a lisovaným pouzdrem závěru jsou v použití spíše nýtů než svarů. Dále má AKM nad zásobníkem umístěnou malou západku, která ho v rámu lépe stabilizuje.\n\nVarianty AK-47 a AKM byly v SSSR od roku 1974 nahrazovány novější konstrukcí AK-74, která používá střelivo 5,45 × 39 mm. Přesto je to stále nejrozšířenější zbraň světa.\n\nPuška používá náboj 7,62 × 39 mm vzor 43, poprvé využitý u samonabíjecí karabiny Simonov. Zbraň při střelbě využívá tlaku prachových plynů odebíraných z hlavně prostřednictvím plynového kanálku. Díky ne naprosto těsnící konstrukci závěru je ovšem velice náchylná na přímý kontakt s nečistotou. Například po ponoření v bahně se závěr s největší pravděpodobností znečistí a zadrhne. Nebude tedy sám plně cyklovat a dovolí pouze manuálně operovanou střelbu. Značnou nevýhodou je její hmotnost. Při hmotnosti 4,3 kg nejde o právě nejlehčí zbraň.\n\nUrčitou nevýhodou konstrukce je, že závěr je těžký, takže zpětný ráz je velký. Mířidla jsou sice odolná a jednoduchá, ale neumožňují přesnou střelbu na větší vzdálenosti, čímž znemožňují plné využití potenciálu zbraně. Zbraň také nemá tzv. střeleckou pohotovost, kdy závěr zůstane po vyprázdnění zásobníku otevřený. Tato funkce je užitečná k okamžitému rozlišení prázdného zásobníku (např. od případné poruchy/selhání) a pomáhá k rychlejšímu přebití po výměně zásobníku. Z důvodu absence střelecké pohotovosti může nastat krajně nepříjemná situace, kdy střelec zkusí pokračovat v boji s již prázdnou zbraní (tzv. \"cvaknutí mrtvého muže\" - \"dead man's click\"). Původní verze neobsahuje žádné lišty pro příslušenství, takže montáž kolimátorového zaměřovače a podobných moderních doplňků je obtížná.\n\n\n\n\nAK-47 se díky své popularitě a exaktnímu vzhledu stal i často používaným kulturním prvkem. Ve filmech a videohrách (jako například ) bývá často vyobrazen jako zbraň používaná gangstery. Dostal se i na vlajku jihoafrického Mosambiku jako odraz skutečnosti, že tamější revoluce proti portugalským kolonizátorům byla z velké části podporována východním blokem. AK-47 se také používá jako jméno kroku v dancehallovém tanci.\n\n"}
{"id": "513822", "url": "https://cs.wikipedia.org/wiki?curid=513822", "title": "Stečkin APS", "text": "Stečkin APS\n\nStečkin APS (\"Avtomatičeskij Pistolet Stečkina\", Автоматический Пистолет Стечкина), je automatická pistole, kterou zkonstruoval Igor Stečkin, APS znamená \"automatická pistole stečkina\". Zbraň spojuje vlastnosti pistole a malého samopalu. Byla vyrobena a používána v SSSR. Do výzbroje byla zaváděna společně s pistolí Makarov PM. Stejně jako ta má ráži 9 mm Makarov a neuzamčený závěr. Pojistka zbraně plní také funkci přepínače střelby (zajištěno, jednotlivě, dávka).\n\nHledí je stavitelné od 25 do 200m. Zbraň se nosí v dřevěném (nebo umělohmotném) pouzdře, které také plní funkci nástavné pažby. Ve výjimečných případech je možné z pistole střílet dávkou přímo z rukou tj. bez pažby.\n\n\n"}
{"id": "513823", "url": "https://cs.wikipedia.org/wiki?curid=513823", "title": "PK (kulomet)", "text": "PK (kulomet)\n\nKulomet PK (: Пулемёт Калашникова, \"Pulemjot Kalašnikova\") je lehký kulomet sovětské výroby, který byl zkonstruován po druhé světové válce.\n\nV roce 1961 Kalašnikov zkonstruoval sérii zbraní PK. Roku 1964 byl zaveden do výzbroje kulomet PK a v roce 1969 představil Kalašnikov modernizovanou zbraň s názvem PKM (Пулемет Калашникова Модернизированный, \"Pulemjot Kalašnikova Modernizirovannyj\"). Zbraň PKM byla lehčí, účinnější a přesnější než její předchůdci. Kulomet využívá modifikovaného systému Kalašnikov s originálním nabíjecím mechanizmem.\n\nBrzy po svém zavedení do výzbroje se začal dovážet do států Varšavské smlouvy a spojeneckých zemí celého světa. Severovietnamská armáda jej používala za vietnamské války. Kulomet PK je určen jako podpůrná zbraň roty. Je to odolná a spolehlivá zbraň srovnatelné třídy jako FN MAG používající puškový náboj ráže 7,62 mm.\n\n\n"}
{"id": "513824", "url": "https://cs.wikipedia.org/wiki?curid=513824", "title": "Makarov PM", "text": "Makarov PM\n\nMakarov (, Pistolet Makarova, zkráceně PM) je standardní sovětská pistole ráže 9 mm užívaná především jako osobní zbraň důstojníků všech druhů vojsk, výzbroj posádek lodí, ponorek, zřídka i letadel či vrtulníků ve většině států bývalé Varšavské smlouvy. Vyznačuje se malými rozměry a užité střelivo celkem dobrými střeleckými vlastnostmi, které jsou pro bojovou pistoli sloužící jako záložní zbraň používanou na boj do 100 metrů dostatečné.\n\nZbraň vznikla v 50. letech 20. století v SSSR. Jejím hlavním konstruktérem je pravděpodobně Nikolaj Fjodorovič Makarov. S jistotou to ale tvrdit nelze.\n\nZbraň se velmi podobá pistoli Walther PP, jejíž je vylepšenou kopií.\n\nVyznačuje se celkem čistým, hezkým vzhledem a padne dobře do ruky. Zpětný ráz je vskutku velký na balistické vlastnosti užitého střeliva, přesto v porovnání s ostatními zbraněmi patří mezi ty při střelbě pohodlnější. Mířidla jsou klasická dvoubodá.\n\nMakarov se vyrábí z velice kvalitních materiálů. Ty spolu s konstrukcí propůjčují zbrani velkou odolnost a spolehlivost, zbraň ale není zbytečně těžká. Pojistka je umístěna na levé straně pouzdra závěru, kohoutek má pro státy Varšavské smlouvy klasický tvar připomínající malé kolečko se zoubky.\nSpouštěcí ústrojí zbraně je dvojčinné. Zajímavostí je pak, že Makarov díky vysoce posazenému zásobníku (téměř v úrovni hlavně) podává i prázdné nábojnice (najde-li se vůbec někdo, kdo je bude do zásobníku dávat). Jednoduchost konstrukce, umožňuje snadné vyladění chodu. Specialitou této zbraně jsou pouhé dva čepy. Jeden pomáhá zajistit spojení rámu s hlavní a druhý jistí lučík v těle pistole. Ostatní součástky mají čepy přímo na sobě a do těla se zasouvají průchody.\n\nPistole jako celek je maximálně jednoduchá, svou jednoduchostí a odolností se hodí do náročných podmínek. Pistole nemá sebemenší problém s podáváním nábojů pokrytých pískem, je schopná střílet i po ponoření do bahna či mokrého písku. Můžeme tedy z jistotou potvrdit, že se jedná o jednu z nejodolnějších pistolí na světě.\n\nZbraň má i přes použití náboje Makarov dynamický závěr, takže veškerý zpětný ráz pohlcuje vratná pružina. Ta je také za tímto účelem dosti silná.\n\nHranice maximálního zatížení tohoto typu závěrového systému pravděpodobně leží někde blízko výkonnosti tohoto náboje. Rusko inovovalo munici pro pistoli Makarov, po upravení nábojové komory u nových zbraní (vroubkování, princip dobrždění třením), se do těchto pistolí bez dalších úprav, používá zesílená munice. Je deklarováno že tyto nové náboje výkonem překonávají náboj 9 mm Luger. Střely těchto nábojů jsou označeny černou barvou a není možné je střílet z původních zbraní.\n\nPistole Makarov užívá náboje 9 mm Makarov. Tento náboj pravděpodobně vychází z původně německého náboje 9 × 18 mm Ultra z období 2. světové války, za níž ovšem nebyl nikdy použit.\n\nJedná se o náboj 9 × 18 mm, jenž se svou výkonností řadí mezi náboje 9 x 19 mm Parabellum (též 9 mm Luger Parabellum) a 9 mm Browning. Použití takto výkonného náboje je pro bojovou pistoli dosti neobvyklé, pro poměrně nízkou výkonnost. Toto je možno vysvětlit tím, že v SSSR se pistole považovala za ryze záložní zbraň používanou důstojníky a osádkami, kteří nebojovali na delší vzdálenosti.\n\nTento náboj se jinak užívá pouze zřídka, jako příklad poslouží československá pistole Pistole vz. 82.\n\nZe základní verze vznikla řada kopií v různých komunistických zemích celého světa.\n\n\n"}
{"id": "513829", "url": "https://cs.wikipedia.org/wiki?curid=513829", "title": "Alexander Straub", "text": "Alexander Straub\n\nAlexander Straub (* 14. října 1983, Geislingen an der Steige, Bádensko-Württembersko) je německý atlet, který se věnuje skoku o tyči.\n\nPrvní úspěch zaznamenal v roce 2007 na světové letní univerziádě v thajském Bangkoku, kde získal zlatou medaili. O rok později se umístil na světovém atletickém finále ve Stuttgartu na čtvrtém místě. Na HME v Turíně 2009 vybojoval bronzovou medaili za výkon 576 cm. V též roce skončil sedmý na mistrovství světa v Berlíně.\n\n\n"}
{"id": "513831", "url": "https://cs.wikipedia.org/wiki?curid=513831", "title": "Divadlo Waterloo", "text": "Divadlo Waterloo\n\nDivadlo Waterloo je dramatický soubor, který vznikl v roce 1968 v Ostravě.\n\nČtyři bývalí členové někdejšího divadélka Okap – Petr Podhrázký, Edvard Schiffauer, Petr Ullmann a Ivan Binar – plánovali založení nového divadelního spolku. Avšak než se k tomuto kroku odhodlali, předběhl je Tomáš Sláma. Divadlo bylo založeno pod záštitou Městské rady Svazu klubů mládeže a hrálo v ostravském Divadle hudby.\n\nDvě ústřední osobnosti divadélka Okap se začátků divadla Waterloo neúčastnily. Luděk Nekuda si tou dobou odbýval vojenskou službu a hostoval v pražském Semaforu. Až posléze byl členy souboru povolán, aby se ujal jeho vedení. Pavel Veselý byl také na vojně, ale k souboru se vrátil až později, v době, kdy již byl zformován a změněn a Pavel Veselý se vzdal snahy zasahovat do jeho činnosti.\n\nSlavnostní otevření nového divadla se uskutečnilo 8. října 1968 hrou Tomáše Slámy \"Čaj o páté přes deváté\". Hru sám režíroval a zapojil do ní všechny nové členy.\n\nSoubor již od svého počátku usiloval o plnou profesionalizaci. Byť se to plně nepovedlo, ovlivňovalo to dramaturgii a přinášelo technické či organizační problémy. Aby bylo možné obsadit programem všechny vyhrazené dny (úterky a pátky), které soubor v divadle měl k dispozici, začalo uskupení produkovat nejrůznější jednorázové pořady. Byly jimi text-appealy, autorské večery či večery poezie s hudbou, recitály apod. Na tato představení byli zváni i hosté, například Eva Olmerová, Hana Hegerová, Miroslav Horníček, Eduard Pergner nebo Karel Kryl.\n\nNa podzim 1968 mělo premiéru i další představení, a sice \"Bouda aneb Cesta světla\".\n\nV lednu 1969 měla premiéru hra \"Pamflety\" a v březnu \"Herkules a ptáci\". Dne 1. dubna 1969 se uskutečnilo první představení hry \"Syn pluku\", kterou Petr Podhrázký a Josef Frais napsali jako parafrázi (s posunem vyznění) na dílo sovětského spisovatele Valentina Katajeva vyprávějící příběh malého bezprizorního chlapce, kterého se během bojů druhé světové války ujal oddíl průzkumníků a navlékli ho do vojenské uniformy, čímž se splnil chlapcův sen. Podhrázký s Fraisem spolu napsali dvě první jednání. Pak Podhrázký odletěl do mongolského Úlánbátaru pomáhat při stavbě nemocnice a rozepsanou hru tam dotvořil. Po návratu byl dopsán závěr hry, který už byl vytvářen pod vlivem srpnových událostí.\n\nNa počátku nové sezóny, na podzim 1969, vystřídal Tomáše Slámu ve funkci uměleckého ředitele Luděk Nekuda, správním ředitelem se stal Boris Dušek a vedoucím programového klubu Petr Ullmann. Při zasedání Městské rady Svazu klubů mládeže se rozhodlo, že divadlo bude plně profesionální a přejmenuje se na Divadelní klub Waterloo. Prvním představením nového divadla se dne 25. listopadu 1969 stalo text-appealové představení Luďka Nekudy nazvané \"Wat Show 69\".\n\nHned o týden později - 2. prosince 1969 - měla premiéru muzikálová parodie na špionážní filmy, která se jmenovala \"Agent 3,14159\". Na konci roku - 30. prosince 1969 - se prvního uvedení dočkala Nekudova hra \"Vražda u sloupu\", která se však nesetkala s větším zájmem publika.\n\nDalšími představeními divadla byly:\n\nDne 31. března 1970 se zřizovatel rozhodl ukončit činnost Divadelního klubu Waterloo pro údajné neplnění původního záměru, neplnění ideového zaměření a neúměrné finanční požadavky.\n\nIvan Binar a Petr Podhrázký byli tou dobou redaktory časopisu Tramp, který byl určen milovníkům přírody a volnosti. Ve dnech 10. a 11. října 1970 se konala na statku Petra Podhrázkého v Leskovci nad Moravicí redakční rada tohoto časopisu, která byla tentokrát rozšířená o různé hosty, především z řad Divadelního klubu Waterloo. Pozvánka na tento sraz parodovala vojenský povolávací rozkaz. Sešlo se tehdy zhruba šedesát lidí. Účastníci si z nostalgie zazpívali i několik písniček ze \"Syna pluku\". Nasazený udavač, který byl také mezi přítomnými, to hned nahlásil a zprvu nevinná zábava se stala záminkou k zásahu úřadů a k vyšetřování celé činnosti divadla Veřejnou bezpečností.\n\nV prvním soudním procesu, který byl prvním velkým politicko-kulturním procesem během normalizace, byli čtyři členové divadla (Petr Podhrázký, Ivan Binar, Petr Ullmann a Edvard Schiffauer) odsouzeni k nepodmíněným trestům v době trvání od devíti měsíců do dvou let. A další čtyři členové souboru byli odsouzeni podmínečně. To vše bylo za napsání a provádění hry \"Syn pluku\", který (podle rozsudku Krajského soudu v Ostravě z června 1972):\nDílo Tomáše Slámy, který ji i režíroval a zapojil do ní též všechny nové členy souboru. Podtitul představení zněl \"Literární hudební večírek přátel spolku Zdobničan u příležitosti jmenin slečny Dolly\".\n\n\nPremiéra: 8. října 1968\n\nMontáž autentických dokumentů, článků z novin či citátů klasiků marxismu-leninismu, světových prozaiků a rozhlasových záznamů, které v celku působily groteskně až absurdně.\n\n\nPremiéra: 26. listopadu 1968\n\nPořad satirických veršů tvořily vybrané pasáže z knihy Radovana Krátkého nazvané Pamflety, která obsahuje starou francouzskou poezii.\n\n\nPremiéra: 14. ledna 1969\n\nCelovečerní hra Luďka Nekudy na motivy antické Aristofanovy komedie Ptáci. Kritika u představení ocenila režii i herecké výkony.\n\n\nPremiéra: konec března 1969\n\nDílo na motivy knihy sovětského spisovatele Valentina Katajeva.\n\nVstupenky na představení měly formu propustky k pohybu v \"operačním prostoru I. nepřemožitelné gardové baterie n-tého dělostřeleckého pluku\". Při vstupu do budovy divadla museli diváci vstupenky odevzdat ozbrojeným mužům v prapodivných uniformách a s rudými hvězdami na čepicích. Za ně dostali „propusk“ do operačního prostoru n-tého dělostřeleckého pluku, kterým se museli prokázat dalšímu ozbrojenci před vstupem do vlastního sálu divadla v prvním patře budovy.\n\nUprostřed foyeru byla hromada odpadků ze smetiště, které byly pečlivě vybrány, aby nesmrděly, a uprostřed ní sloup se směrovkami a názvy evropských a sovětských měst či vesnic psaných azbukou. Mezi diváky se proplétali ozbrojenci s červenými hvězdami na čepicích a naháněli jim hrůzu. Diváci však ve foyer popíjeli víno a těšili se na začátek představení.\n\nPak byli pažbami a bajonety vehnáni do sálu a brutálně usazeni do pohodlných křesel. Dívčí hlas přečetl prolog k prvnímu jednání a za zády diváků se ozvala píseň svobodníka Biděnka, který se za jejího zpěvu mezi nimi plížil na lesní paseku na jevišti.\n\n\nPremiéra: 1. dubna 1969\n\nText-appeal připravený Luďkem Nekudou.\n\n\nPremiéra: 25. listopadu 1969\n\nParodie na špionážní filmy a jejich nezranitelné hrdiny. Autoři se inspirovali především filmem \"Quillerovo memorandum\". Hlavním hrdinou byl agent Quillel (čti Kvílel), který si veškerou elektroniku potřebnou pro své akce tahal v dřevěné kachničce, jež za sebou vodil přivázanou na provázku. Jednalo se o česko-slovenský gang zabývající se pašováním lipového květu ze Slovenska na Moravu.\n\n\nPremiéra: 2. prosince 1969\n\nHra se však nesetkala s větší odezvou u publika.\n\n\nPremiéra: 30. prosince 1969\n\n\n"}
{"id": "513875", "url": "https://cs.wikipedia.org/wiki?curid=513875", "title": "FN", "text": "FN\n\nSpojení písmen F a N může mít různé významy:\n\n\n\n"}
{"id": "513879", "url": "https://cs.wikipedia.org/wiki?curid=513879", "title": "Tajemství Lesní země", "text": "Tajemství Lesní země\n\nTajemství Lesní země je česká televizní pohádka režírovaná Václavem Křístkem.\n\nKrál Jaroslav a královna Anna spolu vládnou království a mají syna Jarka. V sousední Lesní zemi vládne lesní kněžna, ale dohled nad Lesní zemí svěřila Pavučincovi. Ten touží po moci, proto přemýšlí, jak se stát králem. Usmyslí si, že si vezme princeznu, a domnívá se, že Klára, dcera štolby Petra a jeho ženy Kateřiny, je dcerou krále.\n\nKrál má rád hony a při jednom honu na jelena se i s družinou dostanou až do Lesní země, kde se ztratí. Král navrhne, aby se družina rozdělila. Ostatní členové družiny dojdou domů, ale král Jaroslav stále bloudí Lesní zemí, až se setká s Pavučincem. Domluví se s ním, že ho Pavučinec vyvede z lesa, ale na oplátku mu musí věnovat toho, kdo se s ním jako první přivítá. Po návratu se s ním jako první přivítá jeho syn Jarek, ale král na hranici Lesní země nechá přivázat svého psa, protože uslyšel jeho štěkot dříve, než se s ním přivítal jeho syn. Pavučinec ale psa nepřijme a unese Kláru. Král s družinou se snaží Kláru najít v Lesní zemi, ale velká část jeho družiny se utopí v bažině. Proto je princ Jarek poslán na studia do ciziny.\n\nPo několika letech se princ Jarek, už jako dospělý, vrací domů. Potká Vojtu a Jindru, bratry unesené Kláry, kteří mu vypráví, že Klára byla unesena. Princ Jarek neváhá a vydává se jí hledat do Lesní země. Dojde až k zámku, kde sídlí Pavučinec a nechá se jím najmout, aby osvobodil Kláru. Společně se jim utéct nepodaří a Klára se vrací k Pavučincovi. Princ Jarek se proto vydá najít lesní kněžnu, aby od ní získal její kouzelnou hůlku. Tuto kouzelnou hůlku pak předá Pavučincovi, který se s její pomocí pokusí proměnit prince Jarka, ale kouzelná hůlka promění v houby Pavučince a jeho dva sluhy. Pak se objeví lesní kněžna a dočasně svěří vládu nad svojí zemí princi Jarkovi. Princ Jarek s Klárou se pak vrátí domů.\nFilm se natáčel na náchodském zámku a Novém hradě. Dále v Adršpašských skalách a na Kočičím hradě na Ostaši.\n\n"}
{"id": "513882", "url": "https://cs.wikipedia.org/wiki?curid=513882", "title": "Fabrique Nationale de Herstal", "text": "Fabrique Nationale de Herstal\n\nFabrique Nationale de Herstal nebo FN Herstal (někdy zkracováno jen na Fabrique Nationale (FN) je belgická firma vyrábějící ruční palné zbraně a kulomety. Se značkou FN se setkáme pouze u zbraní pro ozbrojené složky, pro civilní produkci firma používá obchodní značku Browning.\n\n"}
{"id": "513883", "url": "https://cs.wikipedia.org/wiki?curid=513883", "title": "Levin Möller", "text": "Levin Möller\n\nLevin Möller, také Lewin Moeller, (1709 Ryd Schonen – 22. listopadu 1768 Linköping) byl švédský luterský teolog a matematik.\n\nOd roku 1726 studoval na lundské univerzitě, kde v roce 1734 promoval. Ve studiích pokračoval na greifswaldské univerzitě. Zde se stal v roce 1742 profesorem filozofie a vyučoval logiku a metafyziku. Roku 1745 vydal francouzsko-švédský slovník. V roce 1750 se stal doktorem teologie. Po odchodu Johanna Hermanna Beckera se roku 1751 stal profesorem teologie. V roce 1752 byl jmenován pastorem v St.-Jacobi-Kirche. Jako rektor školy působil v letech 1751 až 1752. Později byl také proboštem Linköpingu.\n\nV roce 1743 se oženil s Cicilií Helenou Papke (1715–1745), dcerou teologa Carla Papkeho.\n\n"}
{"id": "513885", "url": "https://cs.wikipedia.org/wiki?curid=513885", "title": "Dařbuján a Pandrhola", "text": "Dařbuján a Pandrhola\n\nDařbuján a Pandrhola je česká pohádková filmová komedie z roku 1959 režiséra Martina Friče s Jiřím Sovákem, Rudolfem Hrušínským a Václavem Lohniským v hlavní roli. Film byl natočen na námět pohádky Jana Drdy, který byl i spoluautorem scénáře k tomuto snímku.\n\nKuba Dařbuján (Jiří Sovák) je chudý havíř, který má hodnou ženu (Běla Jurdová) a jedenáct dětí. Když má na svět přijít to dvanácté, Kuba se rozhodne vydat do světa a sehnat pro něj nějakého dobrého kmotra. Potká stařečka Pánaboha (Bohuš Záhorský), ale toho za kmotra nechce, protože není ke všem lidem stejně spravedlivý, odmítne i čerta (Otakar Brousek), nakonec potká Smrťáka (Václav Lohniský), kterého si za kmotra zvolí proto, že je ke všem lidem stejně spravedlivý. Smrťák udělá s Kubou úmluvu a věnuje mu zvláštní dar: Když jej Kuba uvidí u nemocného člověka stát u jeho hlavy, dotyčný člověk zemře, pokud bude stát u jeho nohou, dotyčný se uzdraví. Kuba to několikrát zkusí a Smrťákův dar funguje. Kuba se postupně stane uznávaným a vyhledávaným lidovým léčitelem.\n\nProtipolém chudého havíře je zde bohatý a tlustý pivovarský sládek Pandrhola (Rudolf Hrušínský), který Kubovi a i všem místním chudým havířům vždy odmítal pomoci a dělal si z nich legraci. I ten se jednoho dne onemocní. Zavolá Kubu, ale ten nejprve odmítne, neboť Smrťák stojí v hlavách postele. Nakonec se ale Kuba nechá přemluvit a jde Pandrholu léčit navzdoru tomu, že tím poruší úmluvu se Smrťákem – nechá postel s Pandrholou otočit, aby Smrťák, stojící původně u hlavy, stál u nohou. Pandrhola však Smrťáka nechá uvěznit do pivovarského sudu a tím znemožní, aby cokoliv živého zemřelo. Způsobí tím na zemi velký zmatek a pozdvižení. Nakonec se Smrťák ven ze sudu přece jen dostane, Pandrholu setne svou smrtící kosou a Kubovi svůj dar definitivně odebere.\n\n"}
{"id": "513888", "url": "https://cs.wikipedia.org/wiki?curid=513888", "title": "Liesing (Vídeň)", "text": "Liesing (Vídeň)\n\nLiesing () je městská část Vídně ve stejnojmenném 23. vídeňském okresu, jakož i jedním z 89 katastrálních území. Liesing byl až do roku 1938 samostatnou obcí s městským právem.\n\nDnešní katastrální území Liesing má výměru 273,82 hektarů.\n\nObec leží po obou stranách stejnojmenné řeky Liesing na jižní hranici Vídně u Perchtoldsdorfu, kde se také nachází hřbitov Liesing. Pro proudu řeky je na druhé straně akvadukt Liesing ve vídeňské části okresu Rodaun, po proudu potom část vídeňského okresu Atzgersdorf. Geologicky se Liesing řadí do oligocénu.\n\nDne 1. listopadu 1002 německý král Heinrich II. daroval markraběti Heinrichovi I. državy mezi suchým Liesingem a Triestingem. Toto je nejstarší známý dar krále Babenberkům. V témže roce byla poprvé řeka Liesing uvedená jako „Liezniccha“. Tento název se odvozuje od slovanského „Lieznička\" a znamená lesní potok. Osada sama vznikla pravděpodobně v tuto dobu, avšak mezi prvním i druhém tureckém obléhání Vídně byla velmi zničena a znovu snad osídlena. V následující době se brzy Liesing vyvinul v nejdůležitější obec u řeky. Až do počátku 19. století bylo místo ještě ovlivněno zemědělstvím.\n\nIndustrializace přispěla k ekonomickému rozvoji Liesingu. Tak např. v roce 1838 byl v obci postaven pivovar Liesing, který byl ve třetí čtvrtině 19. století rozšířen. K pivovaru také náležela dřívější restaurace, která se v roce 1898 změnila na kanceláře firmy Fellner & Helmer. V okolí mezi lety 1900 až 1914 vznikaly v bezprostřední blízkosti pivovaru obytné domy podle plánů Leopolda Simonyho. V osídlení počátkem 20. století vznikla ještě dnes stojící obytná kolonie Liesing, která 1911/12 byla založena na západě obce podle plánů Huberta Gessnera.\n\nOd 2. října 1905 byl Liesing povýšen na město. V místě dřívějšího mostu či barvířského mlýna byla postavena radnice, která je ještě dnes úřední budovou. Podle zákona z 1. října 1938 se Rakousko připojilo k Německé říši a vznikla Velká Vídeň. Jižní vídeňská předměstí s několika okolními obcemi se sloučila a vytvořila 25. vídeňský okres Liesing. Po skončení druhé světové války byl okres opět rozpuštěn. Liesing však roku 1954 setrval se sedmi dalšími obcemi ve spojení jako 23. vídeňský okres Liesing u Vídně.\n\nV roce 1951 podle sčítání obyvatel za posledního osamostatnění, mělo město 5.950 obyvatel. Dnes v části okresu Liesingu žije kolem 6 500 obyvatel.\n\nDřívější město Liesing splynulo dnes již většinou s bývalým územím obce a vykazuje větší podíl průmyslu. V roce 2006 byla zbourána urbanistická dominanta, pivovar Liesing. Podle schválení Coop Himmelb(l)au má zde do roku 2010 vzniknout nová městská čtvrť bytových domů a více pracovních příležitostmi.\n\n\nMezi průmyslovými podniky v Liesingu jsou některé ještě z 19. nebo z počátku 20. století. K nim patří továrna jemné optiky - Ewald Baumgartner, postavená v letech 1870/80 a továrna na kamna Meller, které byly postaveny kolem 1889 na místě mlýnů, stojících v 16. století, a během doby byly také využívány pro zbrojní výrobu a továrnu na motory. Dřívější závod „Akkumulatoren-Fabrik AG Liesing“ v Siebenhirtenstraße navrhl 1917 Hubert Gessner. Ve vstupní zóně je pomník \"bojovníka za svobodu\" z roku 1950.\n\nNádraží Vídeň-Liesing na Jižní dráze je nyní v obecním obvodu důležitý dopravní uzel. Zde odbočuje Kaltenleutgebenerská dráha a značně ošuntělé vlečky z roku 1882 do pivovaru Liesing, do průmyslového centra Liesing, vlečka do \"Baustoffwerk\" a obchodu s uhlím. Několik autobusových linek do Vídeňského lesu (Gießhübl, Wolfsgraben, Breitenfurt, Sulz) má tu konečnou stanici. Nejdůležitější silniční komunikací v Liesingu je Breitenfurter Straße B12.\n\n"}
{"id": "513890", "url": "https://cs.wikipedia.org/wiki?curid=513890", "title": "Otáčkoměr", "text": "Otáčkoměr\n\nOtáčkoměr je přístroj sloužící k měření otáček motoru či jiných rotačních těles a zařízení. Jeho ukazatel uvádí počet otáček za minutu na kalibrovaném analogovém či digitálním displeji.\n\nPrvní mechanické otáčkoměry byly založeny na měření odstředivé síly, jako je ta, která roztáčí Wattův odstředivý regulátor. Za vynálezce otáčkoměru je považován německý inženýr Diedrich Uhlhorn, který jej sestrojil v roce 1817. Od roku 1840 se používal k měření rychlosti lokomotiv.\n\nOtáčkoměry v automobilech, letadlech a ostatních dopravních prostředcích ukazují počet otáček klikové hřídele motoru a obvykle mívají tzv. červené pole, jež upozorňuje na oblast nebezpečných otáček. Řidič či pilot tak mohou ubráním plynu snížit otáčky motoru a vrátit se do bezpečné zóny. To je velmi důležité, neboť dlouhé prodlévání v příliš vysokých otáčkách motorům škodí. Dochází při něm totiž k nedostatečnému mazání motoru, což má obvykle za následek přehřívání jeho částí. Pokud dojde vlivem zvýšených teplot též k nedostatečnému chlazení rotujících částí, může se motor i zadřít. Ale i pokud nedojde k zadření, může dlouhodobý běh motoru v příliš vysokých otáčkách způsobit zvýšené opotřebení součástek, jež si vyžádá neplánované a finančně nákladné opravy motoru.\n\n\n"}
{"id": "513891", "url": "https://cs.wikipedia.org/wiki?curid=513891", "title": "Malé Horky", "text": "Malé Horky\n\nMalé Horky je malá vesnice, část obce Rokytovec v okrese Mladá Boleslav. Nachází se asi 1,5 km na jihozápad od Rokytovce. Je zde evidováno 15 adres. Trvale zde žije 12 obyvatel.\n\nMalé Horky leží v katastrálním území Rokytovec o výměře 5,35 km.\n\n"}
{"id": "513893", "url": "https://cs.wikipedia.org/wiki?curid=513893", "title": "Jirsko 1. díl", "text": "Jirsko 1. díl\n\nJirsko 1. díl je díl osady Jirsko, část obce Sezemice v okrese Mladá Boleslav. Nachází se asi 1,5 km na východ od Sezemic. Je zde evidováno 5 adres. Trvale zde žije 11 obyvatel.\n\nJirsko 1. díl leží v katastrálním území Sezemice.\n\n"}
{"id": "513894", "url": "https://cs.wikipedia.org/wiki?curid=513894", "title": "Otradovice (Skorkov)", "text": "Otradovice (Skorkov)\n\nOtradovice (nem.: \"Laubendorf\") je vesnice, část obce Skorkov v okrese Mladá Boleslav. Nachází se 3 km na jih od Skorkova. Vesnicí protéká Jizera a prochází železniční trať Lysá nad Labem – Ústí nad Labem. Je zde evidováno 212 adres a trvale zde žije 100 obyvatel.\n\nOtradovice je také název katastrálního území o rozloze 11,61 km.\n\nO Otradovicích je první zmínka z roku 1547.\n\n\n"}
{"id": "513895", "url": "https://cs.wikipedia.org/wiki?curid=513895", "title": "Podbrahy", "text": "Podbrahy\n\nPodbrahy je malá vesnice, část obce Skorkov v okrese Mladá Boleslav. Nachází se 1 km na jih od Skorkova. Vesnicí protéká Jizera a prochází silnice II/331 a silnice II/610. Je zde evidováno 49 adres a trvale zde žije 51 obyvatel.\n\nPodbrahy leží v katastrálním území Skorkov o výměře 5,01 km.\n\n"}
{"id": "513896", "url": "https://cs.wikipedia.org/wiki?curid=513896", "title": "Bratronice (Smilovice)", "text": "Bratronice (Smilovice)\n\nBratronice je malá vesnice, část obce Smilovice v okrese Mladá Boleslav. Nachází se 1 km jihozápadně od Smilovic. Vesnicí protéká Vlkava a prochází silnice I/38. Je zde evidováno 32 adres. Trvale zde žije 68 obyvatel.\n\nBratronice leží v katastrálním území Bratronice u Luštěnic o rozloze 2,9 km.\n\n\n"}
{"id": "513897", "url": "https://cs.wikipedia.org/wiki?curid=513897", "title": "Rejšice", "text": "Rejšice\n\nRejšice je vesnice, část obce Smilovice v okrese Mladá Boleslav. Nachází se 1,5 km na sever od Smilovic. Vesnicí protéká Jabkenický potok a prochází silnice II/275. Je zde evidováno 105 adres. Trvale zde žije 183 obyvatel.\n\nRejšice je také název katastrálního území o rozloze 5,22 km².\n\n\n"}
{"id": "513898", "url": "https://cs.wikipedia.org/wiki?curid=513898", "title": "Újezd (Smilovice)", "text": "Újezd (Smilovice)\n\nÚjezd je vesnice, část obce Smilovice v okrese Mladá Boleslav. Nachází se 0,5 km na západ od Smilovic. Vesnicí protéká Jabkenický potok a prochází silnice I/38. Je zde evidováno 58 adres. Trvale zde žije 89 obyvatel.\n\nÚjezd leží v katastrálním území Újezd u Luštěnic o rozloze 2,2 km.\n\n\n"}
{"id": "513899", "url": "https://cs.wikipedia.org/wiki?curid=513899", "title": "Újezdec (Smilovice)", "text": "Újezdec (Smilovice)\n\nÚjezdec je malá vesnice, část obce Smilovice v okrese Mladá Boleslav. Nachází se 1 km na západ od Smilovic. Vesnicí protéká Vlkava. Je zde evidováno 28 adres. Trvale zde žije 31 obyvatel.\n\nÚjezdec leží v katastrálním území Újezdec u Luštěnic o rozloze 2,03 km.\n\n"}
{"id": "513900", "url": "https://cs.wikipedia.org/wiki?curid=513900", "title": "Kozmice (Strážiště)", "text": "Kozmice (Strážiště)\n\nKozmice je malá vesnice, část obce Strážiště v okrese Mladá Boleslav. Nachází se asi 2 km na sever od Strážiště. Je zde evidováno 29 adres. Trvale zde žije 38 obyvatel.\n\nKozmice leží v katastrálním území Kozmice u Jiviny o rozloze 1,59 km.\nJde o nejsevernější sídlo Středočeského kraje.\n\n\n"}
{"id": "513902", "url": "https://cs.wikipedia.org/wiki?curid=513902", "title": "Pinchas Rutenberg", "text": "Pinchas Rutenberg\n\nPinchas Rutenberg (: פנחס רוטנברג, rodným jménem Pjotr Mojsejevič Rutenberg, : \"Пë́тр Моисе́евич Ру́тенберг\"; 5. února 1879, Romny, Ruské impérium – 22. prosince 1942, Jeruzalém, Britský mandát Palestina) byl prominentní inženýr a podnikatel, člen strany socialistů-revolucionářů a sionistický vůdce. Hrál aktivní roli v ruských revolucích v letech 1905 a 1917.\n\nPjotr Rutenberg se narodil v Romnách, severně od Poltavy na Ukrajině. Po ukončení docházky do střední školy se zapsal do technologického institutu v Petrohradu, a vstoupil do strany socialistů-revolucionářů. Rutenberg pracoval jako manažer dílny v Putilovské továrně, v níž působilo Shromáždění ruských továrních dělníků. Vůdcem tohoto shromáždění byl populární pop Georgij Gapon. Rutenberg se stal jeho přítelem, který z Gapona udělal velkou osobnost u Eserů.\n\nRoku 1905 organizoval Gapon pokojný dělnický průvod k Zimnímu paláci, aby carovi předložili petici. Tohoto pochodu se účastnil i Rutenberg. Kozáci však začali do davu střílet a stovky lidí zahynulo. Rutenbergovi a Gaponovi se však podařilo uprchnout. Tento incident, známý jako Krvavá neděle, zažehnul první ruskou revoluci roku 1905.\n\nGapon a Rutenberg uprchli do ciziny, kde byli přivítáni jinými ruskými vystěhovalci Georgijem Plechanovem, Vladimirem Iljičem Leninem, Petrem Kropotkinem, a francouzskými socialisty Jeanem Jaurèsem a Georgesem Clemenceauem. Koncem roku 1905 se Rutenberg a Gapon vrátili do Ruska.\n\nBoris Savinkov, jeden z vůdčích Eserů, však brzy odhalil Gaponovy kontakty s tajnou politickou policií Ochrankou, a vyzval Rutenberga, aby Gapona zabil.\n\nRoku 1906 se Gapon setkal s Rutenbergem v chatce za Finskou hranicí. Savinkov sám na exekuci dohlédl. Rutenberg po chvilce vyzval Savinkova, aby z místnosti odešel. Když se po chvilce vrátil, Gapon byl mrtvý.\n\nRutenberg byl zanedlouho vystěhován a usadil se v Itálii. Začal podnikat a zabýval se vodním stavitelstvím. Zabýval se také židovskými problémy, a přesvědčil se, že Židé musí žít v jediné zemi.\n\nKdyž vypukla první světová válka, sionismus podporovaly hlavně státy Dohody. Rutenberg navštívil evropská hlavní města, setkal se s prominentními politiky a sionistickými vůdci, a spojil se s Vladimírem Žabotinským a Josefem Trumpeldorem při vzniku Židovských legií. V roce 1915 odcestoval Rutenberg do USA, aby na svou stranu získal americké Židy.\n\nSilnou podporu našel zejména v New Yorku. Rutenberg spolupracoval s Davidem Ben Gurionem, Jicchakem Ben Cvim a Ber Borochovem. V té době také publikoval knihu \"Národní obrození židů\" pod pseudonymem Pinchas Ben-Ami. Již v té době se zabýval zavedením elektřiny v Izraeli.\n\nRutenberg uvítal příchod únorové revoluce roku 1917. V červenci téhož roku se vrátil do Petrohradu, kde byl přivítán kolegou a předsedou prozatímní vlády Alexandrem Kerenským. Rutenberg byl brzy jmenován náměstkem prezidenta Petrohradského magistrátu, místní Dumy.\n\nZa říjnové revoluce během útoku na Zimní palác bránil Rutenberg sídlo vlády poté, co Kerenskij unikl. Když bolševici zvítězili, byl zatčen a uvrhnut do vězení, společně s \"kapitalistickými ministry\".\n\nV roce 1918, kdy se německá armáda přiblížila k Petrohradu, bolševici Rutenberga spolu s mnoha jinými vězni propustili. Rutenberg se přesunul do Moskvy, a přijal pozici v družstevním hnutí. Brzy však byl rozpoután rudý teror, který útočil zejména na Esery. Rutenberg unikl z Moskvy a do Ruska se již nikdy nevrátil.\nV roce 1919 se Rutenberg usadil v Paříži. K propagaci plánu elektrifikace dostal finanční podporu od barona Edmonda Jamese de Rothschilda a jeho syna.\n\nRoku 1921 odešel Rutenberg do Palestiny, kde začal s plány zavedení elektřiny v Izraeli. V roce 1923 založil společnost Palestine Electric Company, Ltd. Roku 1931 vybudoval hydroelektrárnu Naharajim na řece Jordán, kdy získal politickou podporu Winstona Churchilla a finanční podporu barona de Rothschilda. Další elektrárny nechal postavil v Tel Avivu, Haifě, Tiberiasu a jiných městech.\n\nPjotr Rutenberg zemřel v roce 1942 v Jeruzalémě. Jeho posledním přáním bylo, aby jeho dům a peníze byly užity k elektrifikačním účelům.\n"}
{"id": "513905", "url": "https://cs.wikipedia.org/wiki?curid=513905", "title": "Huayangosaurus", "text": "Huayangosaurus\n\nHuayangosaurus (\"ještěr z Huayangu/provincie S’-čchuan) s je rod stegosaurovitých dinosaurů z období střední jury Číny. Název je odvozen od slova „\"Huayang\"”, což je alternativní název provincie S’-čchuan (místo, kde byly objeveny jeho kosterní pozůstatky) a slova \"saurus\", znamenajícího ještěr.\n\nStejně jako ostatní stegosaurovití jsou huayangosauři býložraví čtyřnožci s malou lebkou a ostnatým ocasem. Jako jeho slavnější příbuzný - stegosaurus, je i tento druh vybaven výraznou dvojitou řadou plátů, charakteristikou pro všechny stegosaurovité, avšak huayangosaurovy pláty jsou mnohem špičatější než stegosaurovy.\n\n\"Huayangosaurus\" byl jeden z nejmenších známých stegosaurů - byl dlouhý jen kolem 4 až 4,5 metru a dosahoval hmotnosti asi 500 kg.\n\n\"Huayangosaurus\" byl objeven v Dashampském lomu nedaleko C'-kungu v Sečuánu a byl pojmenován Dongem, Tangem a Zhouem v roce 1982.\n\n\n\n"}
{"id": "513906", "url": "https://cs.wikipedia.org/wiki?curid=513906", "title": "Sobětuchy (Tuřice)", "text": "Sobětuchy (Tuřice)\n\nSobětuchy je malá vesnice, část obce Tuřice v okrese Mladá Boleslav. Nachází se asi 1 km na severovýchod od Tuřice. Vesnicí protéká Jizera a prochází jí dálnice D10. Je zde evidováno 27 adres a trvale zde žije 62 obyvatel.\n\nSobětuchy leží v katastrálním území Tuřice o výměře 4,84 km.\n\n"}
{"id": "513907", "url": "https://cs.wikipedia.org/wiki?curid=513907", "title": "Krušiny", "text": "Krušiny\n\nKrušiny je malá vesnice, část obce Velké Všelisy v okrese Mladá Boleslav. Nachází se asi 2,5 km na jihovýchod od Velkých Všelis. Je zde evidováno 13 adres. Trvale zde žije 15 obyvatel.\n\nKrušiny leží v katastrálním území Velké Všelisy o výměře 6,13 km.\n\n"}
{"id": "513909", "url": "https://cs.wikipedia.org/wiki?curid=513909", "title": "Zamachy", "text": "Zamachy\n\nZamachy (dříve též Zámachy či Velké Zamachy) je malá vesnice, část obce Velké Všelisy v okrese Mladá Boleslav. Nachází se asi 1,5 km na západ od Velkých Všelis. Je zde evidováno 47 adres. Trvale zde žije 105 obyvatel.\n\nZamachy je také název katastrálního území o rozloze 5,05 km.\n\nRoku 1950 byla obec Velké Zamachy přejmenována na Zamachy.\n\nV obci jsou evidovány dva památné stromy. Prvním je lípa malolistá na dvoře č. p. 1, která je ulomená, s obvodem 678 cm a druhým jírovec maďal na křižovatce za obcí.\n\n"}
{"id": "513913", "url": "https://cs.wikipedia.org/wiki?curid=513913", "title": "Bor (Vlkava)", "text": "Bor (Vlkava)\n\nBor je malá vesnice, část obce Vlkava v okrese Mladá Boleslav. Nachází se asi 2 km na severozápad od Vlkavy na vysokém levém břehu říčky Vlkava. Je zde evidováno 9 adres. Trvale zde žije 16 obyvatel.\n\nBor leží v katastrálním území Vlkava o výměře 7,74 km.\n\nVesnička Bor byla na vlkavském panství založena patrně pro snazší obdělávání pozemků ležících na okraji panství. Pole, která obyvatelé obdělávali, ležela na sever od lesa (\"Bor\"), který kdysi souvisel s rozsáhlým lesním komplexem pokrývajícím dodnes vrch Hlavnov. Les byl vykácen a přeměněn na orná pole až na konci 19. století. Podél lesa vedla do Boru polní cesta, která jej spojovala s císařskou silnicí (silnice I/35) a která slouží obyvatelům dodnes jako jediná dopravní komunikace.\n\nV matrice oddaných, vedené na faře ve Všejanech, je první zápis týkající se Boru z července 1718. Na mapě prvního vojenského mapování z let 1764–1768 je uváděno, že v Boru žije 5 sedláků a 5 chalupníků. Bor byl součástí obce Vlkava, ale děti z vesnice vždy docházely do školy v mnohem bližších Struhách na západ od vesnice.\n\n\n"}
{"id": "513914", "url": "https://cs.wikipedia.org/wiki?curid=513914", "title": "Vanovice (Všejany)", "text": "Vanovice (Všejany)\n\nVanovice je vesnice, část obce Všejany v okrese Mladá Boleslav. Nachází se asi 1 km na severozápad od Všejan. Vesnicí protéká Vlkava. Je zde evidováno 166 adres. Trvale zde žije 294 obyvatel.\n\nVanovice leží v katastrálním území Všejany o výměře 9,4 km.\n\n"}
{"id": "513915", "url": "https://cs.wikipedia.org/wiki?curid=513915", "title": "5-nadstěn", "text": "5-nadstěn\n\n5-nadstěn je v geometrii čtyřrozměrnou analogií tetraedru. Jde o konvexní čtyřrozměrné těleso s deseti trojúhelníkovými stěnami. Je jedním z šesti pravidelných nadstěnů a také čtyřrozměrný simplex.\n\nKartézské souřadnice vrcholů 5-nadstěnu o délce hrany 2 jsou:\n\nNásledující vzorce udávají, jaký je objem 5-nadstěnu, a jeho \"k-rozměrné povrchy\" (což je vždy obsah k-rozměrné stěny krát počet těchto stěn) v závislosti na hraně \"a\".\n\nformula_5\n\nformula_6\n\nformula_7\n\nformula_8\n\nPoloměr vepsané koule je\n\nformula_9\n\na poloměr koule opsané je\n\nformula_10\n\n"}
{"id": "513916", "url": "https://cs.wikipedia.org/wiki?curid=513916", "title": "Břehy (Žďár)", "text": "Břehy (Žďár)\n\nBřehy ( \"\") je malá vesnice, část obce Žďár v okrese Mladá Boleslav. Nachází se 2,5 km na sever od Žďáru. Vesnicí protéká Jizera a prochází silnice II/279 a II/610. Je zde evidováno 28 adres. Trvale zde žije 79 obyvatel.\n\nBřehy leží v katastrálním území Žďár u Mnichova Hradiště o výměře 8,98 km.\n\n\n"}
{"id": "513917", "url": "https://cs.wikipedia.org/wiki?curid=513917", "title": "Příhrazy", "text": "Příhrazy\n\nPříhrazy jsou malá vesnice, část obce Žďár v okrese Mladá Boleslav. Nacházejí se v severozápadní části Chráněné krajinné oblasti Český ráj, asi 1,5 km na jih od Žďáru. Ve vsi je evidováno 33 adres. Od počátku 21. století zde pokračoval úbytek počtu trvale žijících obyvatel - zatímco v roce 2001 jich bylo registrováno 26, k 3. 5. 2017 jich v Příhrazech trvale žilo již jen 17.\n\nPříhrazy leží v katastrálním území Žďár u Mnichova Hradiště o výměře 8,98 km.\n\nNa jižním okraji vsi se zvedají pískovcové Příhrazské skály, chráněné jako přírodní rezervace.\n\n"}
{"id": "513919", "url": "https://cs.wikipedia.org/wiki?curid=513919", "title": "Skokovy", "text": "Skokovy\n\nSkokovy je vesnice, část obce Žďár v okrese Mladá Boleslav. Nachází se asi 2,5 km na jihovýchod od Žďáru. Vesnicí protéká Přední Žehrovka. Je zde evidováno 66 adres. Trvale zde žije 41 obyvatel.\n\nSkokovy leží v katastrálním území Žehrov o výměře 5,82 km.\n\n"}
{"id": "513921", "url": "https://cs.wikipedia.org/wiki?curid=513921", "title": "Kamenice (Dobšín)", "text": "Kamenice (Dobšín)\n\nKamenice je vesnice, část obce Dobšín v okrese Mladá Boleslav. Nachází se asi 1,5 km na západ od Dobšína. Vesnicí prochází silnice II/279. Je zde evidováno 124 adres. Trvale zde žije 97 obyvatel.\n\nKamenice leží v katastrálním území Dobšín o výměře 3,53 km.\n\n"}
{"id": "513923", "url": "https://cs.wikipedia.org/wiki?curid=513923", "title": "Labyrintky", "text": "Labyrintky\n\nLabyrintky (Anabantoidei, česky též lezouni) jsou podřád ostnoploutvých paprskoploutvých ryb ze sladkých a vzácně i brakických vod jižní, jihovýchodní a východní Asie a subsaharské Afriky. Labyrintky získaly své jméno podle specializovaného nadžaberního orgánu, labyrintu, s jehož pomocí jsou schopny dýchat atmosférický kyslík. Tato adaptace labyrintkám umožňuje žít i v nedostatečně okysličených vodách nebo krátkodobě přežívat mimo vodu. Lezouni indičtí aktivně vylézají z vody a na krátké vzdálenosti se přesouvají po souši. Řada labyrintek též vyniká péčí o potomstvo. Stará se o něj obvykle samec. K péči o potomstvo využívají labyrintky dvě hlavní strategie – stavbu pěnových hnízd nebo přechovávání jiker a plůdku v tlamě.\n\nLabyrintky zahrnují tři čeledi – převážně africkou čeleď lezounovití (Anabantidae), monotypickou asijskou čeleď čichavcovití (Helostomatidae) a druhově bohatou asijskou čeleď guramovití (Osphronemidae). Patří mezi ně významné konzumní ryby (jako gurama velká a čichavec líbající) i mnoho oblíbených akvarijních ryb – například rájovec dlouhoploutvý, první tropická ryba chovaná v Evropě, a bojovnice pestrá, první tropická ryba chovaná v Česku. Některé labyrintky patří mezi ohrožené druhy, tři druhy bojovnic jsou vedeny na červeném seznamu IUCN jako kriticky ohrožené.\n\nPodřád labyrintky (\"Anabantoidei\") zahrnuje tři čeledi s 19 rody a přibližně 150 druhy:\n\nČeleď: \"Anabantidae\" – lezounovití\nČeleď: \"Helostomatidae\" – čichavcovití\nČeleď: \"Osphonemidae\" – guramovití\n\nDruhově nejbohatším rodem je bojovnice (\"Betta\") s 68 popsanými druhy.\n\nPro drobné čichavce žijící v Přední Indii se do roku 1923 používalo rodové jméno \"Trichogaster\", pro velké čichavce ze Zadní Indie se používalo jméno \"Trichopodus\". Myers se však roku 1923 dopustil omylu a typový exemplář rodu \"Trichogaster\", čichavce pruhovaného, určil jako čichavce šedého. Rodové jméno \"Trichogaster\" proto připadlo velkým čichavcům ze Zadní Indie a pro malé čichavce z Přední Indie se začalo používat jméno \"Colisa\". Tento omyl byl odhalen až roku 1997 a přestože se dnes považují za správná původní jména, mylná rodová jména se stále hojně užívají.\n\nČeská rodová jména čichavec a rájovec se používají pro více rodů z různých čeledí respektive podčeledí. Pro rod \"Parosphronemus\" se někdy užívá české rodové jméno rájovec, jindy rájovčík. České rodové jméno ostnovec se po vyčlenění rodu \"Microctenopoma\" z rodu \"Ctenopoma\" někdy používá pro oba rody, jindy se pro rod \"Microctenopoma\" používá české rodové jméno ostnoveček.\n\nZa nejbližší příbuzné labyrintek se považují hadohlavci, kteří byli v některých starších systémech mezi labyrintky řazeni. Hadohlavci k dýchání nevyužívají labyrint ale jednodušší typ nadžaberního orgánu.\n\nVelikost dospělých labyrintek se pohybuje mezi 2-3 cm (u nejmenších rájovčíků) a přibližně 70 cm (u guram velkých.)\n\nLabyrintky se přirozeně vyskytují v teplých a sladkých vodách Asie a Afriky. Většina rodů i druhů pochází z jižní a jihovýchodní Asie, v Africe se vyskytují jen někteří zástupci čeledi lezounovití (rody \"Ctenopoma\", \"Microctenopoma\" a \"Sandelia\"). Schopnost dýchat vzdušný kyslík umožňuje labyrintkám obývat biotopy s velmi málo prokyslyčenou vodu, například rýžová pole, některé labyrintky ale žijí i v rychle tekoucích a dobře okysličených vodách. Gurama velká byla jako oblíbená konzumní ryba vysazena téměř po celém světě, zejména v bývalých francouzských koloniích.\n\nU řady druhů labyrintek je výrazně vyvinut pohlavní dimorfismus, jejich samci bývají barevnější, větší a mívají prodloužené nepárové ploutve. Samice mohou být plnější v bříšku. Rozdíly v barevnosti se často zvýrazňují v období tření. Barevnost také závisí na sociálním postavení samce ve skupině, dominantní samci bývají zbarveni výrazně, submisivní mohou být zbarveni podobně jako samice. Mezi druhy s velmi nápadnými rozdíly ve zbarvení patří například čichavci zakrslí, medoví či perleťoví.\n\nU některých druhů jsou naopak rozdíly mezi pohlavími nevýrazné nebo zcela nezřetelné.\n\nU většiny labyrintek, zejména z čeledi guramovití, je výrazně vyvinuta péče o potomstvo. O potomstvo se starají především samci. U tzv. \"afrofilních\" druhů staví samci ve svém teritoriu pěnové hnízdo. To je tvořeno bublinkami z ústního sekretu a případně dalšími stavebními prvky, například listy rostlin. Hnízdo může být v závislosti na druhu umístěno buď na hladině nebo ve vodním sloupci – pod listy rostlin či v různých dutinách. Ke tření dochází obvykle pod hnízdem, jikry některých druhů jsou lehčí než voda a do hnízda samovolně stoupají. Jiné druhy mají jikry těžší než voda a samec je musí do hnízda umístit sám. Po výtěru samec hnízdo s jikrami a později nerozplavaným plůdkem pečlivě hlídá, opravuje a brání.\n\nSamci jiných druhů, například některých bojovnic z rychle tekoucích vod, nosí jikry a nerozplavaný plůdek v tlamě.\n\nU některých druhů labyrintek péče o potomstvo chybí, například čichavec líbající, lezoun indický nebo někteří ostnovci rodu \"Ctenopoma\" se vytírají do volné vody a o potomstvo se nestarají.\n\nVe své domovině patří řada labyrintek mezi oblíbené konzumní ryby. Týká se to především guramy velké, která je pro svou velikost a chutné maso důležitou tržní rybou. Oblíbenou potravou jsou ale i menší druhy, jako lezouni indičtí, čichavci líbající, stříbřití a další.\n\nPro svou barevnost, malou velikost, relativní nenáročnost a především zajímavé chování patří mnoho druhů labyrintek k oblíbeným akvarijním rybám. Nezávislost labyrintek na kyslíku rozpuštěném ve vodě usnadnila v 19. století jejich import do Evropy i chov v jednoduchých akváriích. Roku 1869 byl do Paříže dovezen a Carbonnierem následně rozmnožen rájovec dlouhoploutvý. Stal se tak první tropickou rybou úspěšně odchovanou v Evropě. I v českých zemích stála u zrodu tropické akvaristiky labyrintka – bojovnice pestrá. Roku 1897 ji dovezl Enrique Stanko Vráz z Thajska, kde byla tradičně chována a šlechtěna pro rybí zápasy:\n\nDnes je řada druhů labyrintek komerčně chována pro akvaristické účely. Mezi nejpopulárnější akvarijní ryby patří především některé asijské druhy z čeledi guramovití, kromě rájovců dlouhoploutvých a bojovnic pestrých také čichavci zakrslí, perleťoví, šedí a řada dalších. U některých druhů byly vyšlechtěny barevné nebo i tvarové formy. Významná je v tomto směru především bojovnice pestrá, jejíž chov a šlechtění jsou předmětem mezinárodních chovatelských soutěží.\n\nNáročnější druhy jsou předmětem zájmu specialistů. Jedná se především o rájovčíky, štikohlavce a další druhy z černých pralesních vod. Tyto ryby jsou velmi náročné především na kvalitu a čistotu vody a obvykle se chovají samostatně v druhových nádržích.\n\nGuramy velké bývají ozdobou velkých výstavních nádrží.\n\n\n"}
{"id": "513925", "url": "https://cs.wikipedia.org/wiki?curid=513925", "title": "Laney", "text": "Laney\n\nLaney Amplification (založená 1. září 1967) je přední britská firma zabývající se vývojem a výrobou kytarových a basových zesilovačů.\n\nFirmu založil baskytarista Lyndon Laney, aby mohl vyrábět aparatury pro své kolegy. Laneyho výrobky byly velmi kvalitní a brzy si získaly další hudebníky z celého okolí Birminghamu. Oslovily i kytaristu z legendárních Black Sabbath - Tonyho Iommiho.\n\n\"Laney\" aparatury byly charakteristické svým \"heavy metalovým\" zvukem a Laney se celá 70. a 80. léta věnoval vylepšování této vlastnosti. V 90. letech se zaměřil na čistý, méně zkreslený zvuk.\n\nV současnosti Laney nabízí:\n\n\n"}
{"id": "513926", "url": "https://cs.wikipedia.org/wiki?curid=513926", "title": "Si-an", "text": "Si-an\n\nSi-an (čínsky: pinyin Xī'ān, znaky 西安, doslova „Západní mír“) je v současnosti hlavním městem čínské provincie Šen-si. Město bylo po většinu své 3100 let trvající historie známo pod původním jménem Čchang-an (čínsky: pinyin Cháng'ān, znaky tradiční 長安, zjednodušené 长安, doslova „Věčný mír“). Přejmenováno na dnešní Si-an bylo za vlády dynastie Ming.\n\nJe jedním z nejstarších měst čínské historie. V blízkosti města je tzv. terakotová armáda, hrobka prvního čínského císaře Čchin Š’-chuang-tiho, která je od roku 1987 zařazena na seznam světového dědictví UNESCO. Si-an byl pod různými jmény hlavním městem Číny v řadě významných období jejích dějin, totiž za vlády dynastií Čou, Čchin, Chan, Suej a Tchang. Město bylo počátkem a vstupním bodem na Hedvábnou stezku.\n\nVe městě žije přes 8 milionů (bez předměstí asi 4 milióny) lidí. Od devadesátých let 20. století se v rámci hospodářského vzestupu Čínské lidové republiky Si-an znovuzrodil jako významné kulturní, průmyslové a vzdělávací středisko centrální a severozápadní Číny. Je významným střediskem čínské vědy a výzkumu, zbrojního a kosmického průmyslu.\n\nPřibližně 25 kilometrů severozápadně od centra na území prefektury Sien-jang se nachází mezinárodní letiště Si-an Sien-jang, nejrušnější letiště celé Severozápadní Číny.\n"}
{"id": "513930", "url": "https://cs.wikipedia.org/wiki?curid=513930", "title": "Hana Holišová", "text": "Hana Holišová\n\nHana Holišová (* 6. srpna 1980, Brno) je česká herečka a zpěvačka, držitelka Ceny Thálie pro rok 2012 za roli papežky Jany v muzikálu \"Papežka\".\n\nNarodila se v roce 1980 v Brně. Její otec Evžen Holiš působil jako dirigent a korepetitor ND v Brně, matka, Hana Horká, byla sólistkou zpěvohry ND a MdB. Její sestrou je herečka a zpěvačka Michaela Horká. Hana vystudovala Střední pedagogickou školu, poté činoherní herectví na JAMU.\n\nDivadelní kariéru začala hostováním v brněnském Národním divadle v inscenacích \"Zpívání v dešti\", \"Kristián\" a \"Divotvorný hrnec\". Následovalo krátké hostování v divadle Nová Scéna v Bratislavě, kde ji diváci mohli vidět v roli Jeanie v muzikálu \"Hair\".\n\nV pražském Hudebním divadle Karlín nastudovala roli Aleny v muzikálu \"Noc na Karlštejně\", za kterou byla nominována na cenu Thálie 2004. Inscenace se hraje již více než 10 let.\n\nKoncem roku 2005 nastoupila do stálého angažmá v Městském divadle Brno, kde ztvárnila množství rolí v muzikálech jako např. \"Jesus Christ Superstar\", \"Čarodějky z Eastwicku\", \"Evita\", \"Pokrevní bratři\", \"Bídníci\", \"Papežka\", \"Kočky\", \"Funny girl\" a další. Na činoherní scéně MdB např. inscenace \"Equus\", \"Becket aneb čest Boží\", \"Dokonalá svatba\", \"Škola základ života\", \"Podivný případ se psem\" a další. \n\nBrněnským angažmá návštěvníci pražských divadelních scén o její působení nepřišli. Hostovala v pražské Státní opeře v lyrikálu M. Horáčka a P. Hapky \"Kudykam\", v hlavní ženské roli Martiny a aktuálně hraje hlavní ženskou roli v muzikálu \"Rocky\" uváděném v Kongresovém centru v Praze.\n\nDo širšího povědomí veřejnosti se dostala díky roli zdravotní sestřičky Anny Peškové v seriálu \"Velmi křehké vztahy\". Zahrála si v původním českém filmu Vladimíra Drhy \"Anglické jahody\", účinkovala také v TV seriálu \"3+1 s Miroslavem Donutilem\", v TV filmu Vladimíra Michálka – \"Milenka Mrtvého\" (jedna z povídek cyklu Okno do hřbitova) a také v jednom z dílů série \"Soukromých pastí\" (Nezabiješ, v režii Jiřího Věrčáka). Televizní diváci ji také mohli vidět ve filmu \"Užij si se psem\", v režii Filipa Renče. Aktuálně účinkuje v televizním seriálu TV Nova – \"Ulice\", kde ztvárňuje roli Veroniky Maléřové.\n\nV roce 2016 se zúčastnila první řady hudebně – zábavné show TV Nova \"Tvoje tvář má známý hlas\". V deseti kolech postupně ztvárnila tyto zpěváky / herce – \"Édith Piaf\", \"Beyoncé Knowles\", \"Katy Perry\", \"Michael Jackson\", \"Hana Zagorová\", \"MC Hammer\", \"Shania Twain\", \"Aretha Franklin\", \"Catherin Zeta-Jones\" a \"John Travolta\". Na konci soutěže se stala její celkovou vítězkou.\n\nTřikrát získala ocenění „nejoblíbenější herečka“ v divácké anketě Křídla (Městské divadlo Brno). Za její zatím největší úspěch se dá ale považovat získání Ceny Thálie, které každoročně uděluje Herecké asociace. Tu získala v březnu 2013 za roli Papežky Jany v muzikálu \"Papežka\", uváděném v Městském divadle Brno.\nZa zmínku stojí také její pěvecké účinkování s orchestry Cool Time Band, Jazz side Band (nyní B-side Band) a také s Orchestrem Gustava Broma. Od roku 2016 koncertuje s brněnským big bandem New Time Orchestra. \n\n\n\n\n\n\n\n\n\n\n"}
{"id": "513934", "url": "https://cs.wikipedia.org/wiki?curid=513934", "title": "Seznam katastrálních území v okrese Mladá Boleslav", "text": "Seznam katastrálních území v okrese Mladá Boleslav\n\nSeznam katastrálních území okresu Mladá Boleslav\n\nV této tabulce je uveden kompletní výčet katastrálních území Okresu Mladá Boleslav, včetně rozlohy a místních částí, které na nich leží.\nCelková výměra 1022,82 km\n\nhttp://www.uir.cz/, územně identifikační registr ČR\n"}
{"id": "513949", "url": "https://cs.wikipedia.org/wiki?curid=513949", "title": "Lokomotiva 710", "text": "Lokomotiva 710\n\nLokomotiva řady 710 (původně řada T 334.0) je motorová lokomotiva s hydrodynamickým přenosem výkonu, určená pro lehký posun a lehkou traťovou službu v nákladní dopravě. Vyráběla ji pražská firma ČKD (závod Sokolovo, poslední sérii závod Tatra Smíchov 1966). Výroba pak pokračovala na Slovensku v TS Martin a SMZ Dubnica. Pro ČSD bylo dodáno 92 kusů, dalších několik set kusů bylo vyrobeno pro vlečkové provozy v podnicích. Byla vyráběna v letech 1961–1973.\n\nZhruba v polovině padesátých let došlo v Československu k rozhodnutí vyzkoušet u motorových lokomotiv kromě elektrického přenosu také přenos hydrodynamický. Vzhledem k tomu že by byl vývoj příslušných komponent příliš dlouhý a složitý, byla vyjednána licence na části převodovek se švédskou firmou Svenska Rotor Maskiner. Ve spolupráci ČKD-SRM tak vzniklo několik typů převodovek pro různé výkonové kategorie lokomotiv. Jednou z nich byla převodovka H 350 Lr, určená pro připravovanou třínápravovou lokomotivu pro lehký posun. Před sériovou výrobou řady T 334.0 (710) bylo toto konstrukční řešení ověřováno na prototypu označeném jako T 324.0 a vyrobeném v roce 1959. Jeho zkoušky proběhly sice s problémy (zejména závady na motoru), ale po úpravách požadovaných objednavatelem ČSD byla zahájena sériová výroba lokomotiv řady T 334.0. Samotný prototyp T 324.001 zůstal osamocen a pro svou atypičnost byl v depu Kolín odstaven už v roce 1974.\n\nLokomotiva má kapotové uspořádání s věžovou kabinou, umístěnou uprostřed mezi oběma kapotami. V kabině jsou dvě řídící stanoviště strojvedoucího, každé pro jeden směr jízdy. Vstupní dveře do kabiny jsou na obou bocích lokomotivy, umístěny jsou pod úrovní oken. Pod přední (delší) kapotou je spalovací motor, dynamostartér, převodovka a dva tříválcové dvoustupňové kompresory typu W 115/80 (každý z nich nasaje 50 m vzduchu za hodinu a stlačí jej na 8 atm). V zadním (kratším) představku je umístěna palivová nádrž a chladicí blok s výměníkem tepla – olej/voda.\n\nVznětový motor ČKD typu 12 V 170 DR má válce uspořádané do V, vrtání válců 170 mm a zdvih pístů 190/197 mm (ojnice jedné řady jsou přičepované k ojnicím druhé řady, proto je zdvih pístu na straně hlavní a vedlejší ojnice rozdílný, na klikovém hřídeli je jen šest ojničních uložení). Atmosférický (nepřeplňovaný) motor s přímým vstřikem paliva má zdvihový objem 52,6 l a jmenovitý výkon 300 kW při 1360 ot/min.\n\nHydrodynamická převodovka H 350 Lr má dva měniče s automatickým ovládáním / řazením; od lokomotivy T 334.025 bylo možné i ruční řazení měničů přepínačem na pultu řídícího stanoviště. V mechanické části je převodovka vybavena reverzací (změna směru jízdy) a redukcí (pracuje v režimu posun – max. 30 km/h nebo v traťovém režimu – max. 60 km/h). Při změně směru jízdy / reverzaci se posouvá příslušné ozubené kolo na hřídeli a jeho zuby, které přenášejí hnací síly, nejsou v trvalém záběru, ale musejí zapadnout do zubů jiného ozubeného kola, které se otáčí opačným směrem. Toto řešení je nevýhodné oproti řešení, kdy ozubená kola jsou trvale v záběru, přesouvají se jen tzv. zubové spojky na hřídeli – ty jsou odolné proti poškození, snadno se spojují a rozpojují. Protože při posunu lokomotiva velmi často, stále opakovaně mění směr jízdy, může dojít – a v praxi docházelo – k problémům se zařazením směru.\n\nLokomotiva má masivní rám, v němž jsou umístěna tři hnací dvojkolí. První dvojkolí je odpruženo listovou pružnicí, další dvě jsou kromě toho mezi sebou vzájemně provahadlována. Klikový hřídel motoru je spojen s hlavním hřídelem převodovky a ten pak přes soustavu soukolí se dvěma stejnými hydrodynamickými měniči s tím, že druhý měnič má na výstupu větší průměr výstupního ozubeného kola (převod do rychla). Odtud je pak výkon přenášen do reverzační a redukční skříně, z té pak kloubovými hřídeli spojených za sebou na nápravové převodovky na jednotlivých nápravách. Dvojkolí jsou brzděna jednostranně litinovými brzdovými špalíky.\n\nU ČSD byly „Rosničky“, jak se jim většinou přezdívalo pro jejich světle zelený nátěr lokomotiv z ověřovací a 1. série, nasazeny na posunu v depech, při obsluze vleček a na lehkém staničním posunu. V traťové službě byly používány minoritně také např. na tratích Čáslav - Třemošnice, Čelákovice - Brandýs n/Labem - Neratovice, Rudoltice - Lanškroun, Šaľa - Neded, Kvetoslavov - Šamorín, aj. Jejich hlavní provozní nasazení však vzhledem k vynikajícím rozhledovým vlastnostem věžové kabiny strojvedoucího, umístěné uprostřed rámu, předurčovaly tyto lokomotivy zejména pro posunovou službu a na pracovních a služebních vlacích. Lokomotivy byly rozšířené na celém území Československa a byly dodány i pro ČSLA. Koncem 80. let byly z provozu postupně odstavovány a rušeny, hromadně do roku 1985 zejména u ČSD. Většina strojů řady 710 však byla dodána pro vlečkové provozy v podnicích, používaly se i na pracovních vlacích firem, pracujících na údržbě tratí nebo jejich elektrizaci. Část lokomotiv byla exportována i do NDR, Maďarska a také Indie. Několik lokomotiv bylo po roce 2000 odprodáno do Srbska, jedna do Švédska. Jejich generální opravy se prováděly převážně v ŽOS Zvolen.\n\nDnes je již většina lokomotiv této řady zrušena a také sešrotována. Avšak na rozdíl od svých silnějších sestřiček, lokomotiv řady 725 (ex T444.0 a 02) a 726 (ex T444.1 a T444.15), které měly v podstatě stejný, avšak přeplňovaný motor s označením K12 V170 DR, dosud i v roce 2019 několik lokomotiv řady 710 je stále provozních a stále slouží na vlečkách průmyslových podniků či v soukromých rukách při stavebních činnostech na modernizaci české železnice. Do dnešních dnů tak můžete potkat ještě provozní stroje: 710.024, 514, 546, 591, 655, 677, 680, 690, 722, 737, 755, 776, 0802, 827, 883, 416 (ex 916) a 466 (ex 966). Další jsou neprovozní anebo byly zachovány jako historické (viz seznam). Hlavní rám s pojezdem od některých rušených lokomotiv byly využité pro přestavby na řadu 711 a 712 provedených v ŽOS Nymburk a ŽOS Zvolen. U ZSSK už existuje na posunu poslední provozní lokomotiva, prototypový stroj vyrobený v roce 1961, a to 710.001 v depu Bratislava hlavné. Zda se stane v budoucnosti také historickou lokomotivou, třeba v soukromé sbírce, ukáže čas.\n\n\n"}
{"id": "513953", "url": "https://cs.wikipedia.org/wiki?curid=513953", "title": "13. pařížský obvod", "text": "13. pařížský obvod\n\n13. pařížský obvod (francouzsky: \"13 arrondissement de Paris\") též nazývaný obvod Gobelínů (\"Arrondissement des Gobelins\") je městský obvod v Paříži. Tato část Paříže je dělnická čtvrť a není turisty příliš navštěvována. Známá je především svou asijskou čtvrtí kolem Porte de Choisy a hlavně budovou Francouzské národní knihovny. Své jméno získala podle sídla manufaktury na výrobu tapisérií, která zde existuje již od 17. století.\n\n13. obvod leží na levém břehu řeky Seiny. Na jihu hraničí s městy Le Kremlin-Bicêtre a Ivry-sur-Seine (touto hranicí je Boulevard périphérique), na západě jej oddělují od 14. obvodu ulice \"Rue de l'Amiral Mouchez\" a \"Rue de la Santé\", na severu tvoří hranici s 5. obvodem bulváry \"Port-Royal\", \"Saint-Marcel\" a \"Hôpital\" a na východě sousedí přes řeku Seinu s 12. obvodem.\n\nV roce 2006 v obvodu žilo 178 716 obyvatel a hustota zalidnění činila 24 995 obyvatel na km. Podle sčítání obyvatel v roce 1999 měl obvod 171 533 obyvatel, což představovalo 7,8 % pařížské populace. Na rozdíl od vnitřních obvodů zde dochází k průběžnému nárůstu počtu obyvatel.\nRadnice 13. obvodu se nachází na náměstí Place d'Italie č. 1. Současným starostou je Jérôme Coumet za Socialistickou stranu. Na svůj post byl zvolen, když abdikoval jeho předchůdce Serge Blisko v roce 2007. V následujícím roce obhájil křeslo v řádných volbách.\n\n13. obvod má v pařížské městské radě 8 zástupců.\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 49-52.\n\nVelký rozvoj této oblasti Paříže nastal v 19. století a pokračoval do poloviny 20. století, kdy zde vzniklo množství továren. Bylo zde rovněž množství dílen na zpracování dřeva, koželužny, elektrikářské dílny, zámečnictví i pivovar. Již v roce 1783 zde Jean-François Pilâtre de Rozier ukončil svůj první let balónem.\n\nČást obvodu jižně od náměstí \"Place d'Italie\" prošla zásadní přestavbou ve 2. polovině 20. století. Původní zástavba byla zbořena a na jejím místě vyrostly nové obytné domy, takže zůstalo jen málo původních staveb. Tyto práce byly ukončeny kolem roku 1968.\n\nNejvýznamnějším stavebním zásahem ovšem byla tzv. operace Italie 13 inspirovaná urbanistickými teoriemi Le Corbusiera. Tím vznikla obytná čtvrť \"Les Olympiades\" s více než 30 výškovými domy. Tato operace byla přerušena v polovině 70. let.\n\nNa přelomu let 1981/1982 se v oblasti kolem Porte de Choisy a na \"Boulevardu Masséna\" začali usazovat první uprchlíci z Vietnamu. Následovaly další vlny uprchlíků a imigrantů z jihovýchodní Asie, zejména z Kambodže a Laosu, posléze i Číny, takže se v jižní části obvodu vytvořila asijská čtvrť.\n\nPoslední rozsáhlou akcí je výstavba nové moderní čtvrti nazvané Paris Rive Gauche\" mezi železnicí a řekou ve východní části obvodu. Její součástí se stala v 90. letech i nová budova Francouzské národní knihovny.\n\n\nKromě těchto katolických kostelů se ve čtvrti nachází rovněž několik protestantských kostelů, dvě synagogy a vzhledem k obyvatelstvu původem z Asie též dvě buddhistické pagody.\n\n\n\n"}
{"id": "513957", "url": "https://cs.wikipedia.org/wiki?curid=513957", "title": "Invaze z Aldebaranu", "text": "Invaze z Aldebaranu\n\nInvaze z Aldebaranu (polsky \"Invazja z Aldebarana\") je povídkový soubor polského klasika sci-fi žánru spisovatele Stanisława Lema z roku 1959.\n\nKniha dostala název podle stejnojmenné ústřední povídky, která zde jako jediná humorně satiricko-parodickou formou pojednává o údajném nevydařeném pokusu fiktivních mimozemšťanů ze systému Aldebaranu o násilnou kolonizaci Země.\n\nV češtině byla vydána v roce 1961 v nakladatelství Mladá fronta v překladu Jaroslava Simonidese, obsahuje také kromě jiného tři povídky (Test, Patrola a Albatros) o pilotu Pirxovi, což byl jeden z oblíbených fiktivních hrdinů z několika Lemových knih.\n\nPovídky Vpád, Přítel, Krysa v labyrintu, Invaze z Aldebaranu, Noc a plíseň, Kladivo lze nalézt i v dalším sborníku vydaném v roce 2010 nakladatelstvím Plus s obdobným názvem Invaze.\n\n\n"}
{"id": "513963", "url": "https://cs.wikipedia.org/wiki?curid=513963", "title": "Šen-jang", "text": "Šen-jang\n\nŠen-jang (čínsky tradičně 瀋陽, zjednodušeně 沈阳, pinyin Shěnyáng, doslovně „Město na sever od řeky Šen“; mandžusky Mukden, ) je subprovinční město a hlavní město čínské provincie Liao-ning. Je jedním z významných čínských měst, žije v něm přes 5 miliónů lidí, v celé aglomeraci kolem 7,4 miliónů lidí.\n\nMěsto se rozkládá na obou březích řeky Chun-che (čínsky tradičně 渾河, zjednodušeně 浑河, pinyin Hún​hé​). Šen-jang je průmyslové středisko severovýchodní Číny, mnoho staletí má značný ekonomický i vojensko-strategický význam (Šen-jangský vojenský okruh je podle vojenského potenciálu třetí v ČLR) a bohatou historii. Pod jménem Chou-čcheng je znám od 2. století př. n. l. (tedy od dob dynastie Chan).\n\nNázev města je odvozen od řeky Chun (TZ: 渾河, ZZ: 浑河, pinyin: Húnhé), která se dříve nazývala Šen (TZ: 瀋水, ZZ: 沈水, pinyin: Shěnshuǐ).\n\nÚzemí dnešního Šen-jangu bylo osídleno už v neolitu zhruba v době před 7200 lety kulturou Sin-le (TZ: 新樂, pinyin: Xīnlè). Při vykopávkách byla objevena i dřevořezba ptáka, která je jednou z nejstarších dřevořezeb na světě.\n\nBěhem rusko-japonské války zde v roce 1905 proběhla Bitva u Mukdenu, ve které padlo okolo 25 000 vojáků.\n\nV březnu 2006 obvinil list The Epoch Times z násilného odebírání orgánů čínskou nemocnici ve městě Šen-jang přidruženou k pracovnímu táboru Sujiatun. Na základě svědectví dvou osob měly být odebírány orgány živým praktikujícím Fa-lun-kung, jejichž těla měla být poté spálena. Tito svědci tvrdili, že od roku 2001 zde bylo zadržováno 6 000 praktikujících, z nichž nikdo nebyl propuštěn živý a dvě třetiny z nich do té doby zahynuly – ti mohli být předmětem odebírání orgánů.\n\nČínský právník Kao Č'-šeng požádal o prošetření kanadského politika Davida Kilgoura a obhájce lidských práv Davida Matase. V roce 2007 společně vydali vyšetřovací zprávu o svých zjištěních \"Krvavá sklizeň\" (Bloody harvest).\n\nVede odsud nejstarší čínská vysokorychlostní trať Čchin-chuang-tao – Šen-jang. Hlavním šenjangským letištěm je mezinárodní letiště Šen-jang Tchao-sien ležící přibližně dvacet kilometrů jižně od centra.\n\n"}
{"id": "513973", "url": "https://cs.wikipedia.org/wiki?curid=513973", "title": "Buk'ata", "text": "Buk'ata\n\nBuk'ata ( בֻּקְעָאתָא, بقعاتة, v oficiálním přepisu do angličtiny Buq'ata) je místní rada (malé město) v Izraeli, v Severním distriktu, respektive na okupovaných Golanských výšinách, obývané Drúzy.\n\nLeží v nadmořské výšce 1070 metrů na východním okraji Golanských výšin, jižně od úbočí masivu hory Hermon. Leží na úpatí hory Har Kramim a Har Varda, cca 155 kilometrů severovýchodně od centra Tel Avivu a cca 85 kilometrů severovýchodně od centra Haify.\n\nBuk'ata je situována v severní části Golanských výšin, ve které je osídlení etnicky smíšené. Vlastní Buk'ata je osídlena arabsky mluvícími Drúzy. Drúzské jsou i další lidnaté obce v okolí (Madždal Šams, Ejn Kinije nebo Mas'ade). Mezi nimi a v okolí leží i několik židovských vesnic. 2 kilometry západně od Buk'aty je to například mošav Odem.\n\nNa dopravní síť je město napojeno pomocí severojižního tahu dálnice číslo 98.\n\nBuk'ata leží na Golanských výšinách, které byly dobyty izraelskou armádou během šestidenní války v roce 1967 a jsou od té doby cíleně osidlovány Izraelci. Podle Zákona o Golanských výšinách z roku 1981 bylo toto původně syrské území anektováno Izraelem a začleněno pod civilní správu v rámci izraelského Severního distriktu. Původní syrské arabské obyvatelstvo během izraelské ofenzívy roku 1967 uprchlo s výjimkou obyvatel několika vesnic osídlených Drúzy. Jednou z těchto vesnic je i Buk'ata.\n\nBuk'ata vznikla v roce 1870 jako výsledek klanového sporu mezi obyvateli nedaleké drúzské vesnice Madždal Šams. Jeden z tamních obyvatel byl odsouzen k exilu a vypuzen z vesnice. Spolu s ním odešlo 16 rodin, které se usadily několik kilometrů jižně od Madždal Šams a založily zde novou vesnici. V roce 1888 byla Buk'ata terčem turecké razie. Další represe přišly v roce 1925, kdy zde v důsledku drúzské revolty proti francouzské správě nad tehdejší Sýrií a následné pacifikaci tohoto povstání došlo k poškození mnoha domů.\n\nV prosinci 1975 se na západním okraji obce usadila v opuštěné základně syrské armády na svahu hory Odem, skupina Izraelců, kteří zde založili osadu Odem organizovanou jako polovojenské sídlo typu Nachal. Počet osadníků nebyl velký a kolísal kvůli extrémním klimatickým podmínkám. V květnu 1981 se osada přestěhovala do nynější lokality, západně od hory Odem a mimo bližší okolí drúzského města Buk'ata. Roku 1982, tedy krátce po anexi Golan Izraelem byla Buk'ata povýšena na místní radu (malé město).\n\nV současnosti se většina obyvatel Buk'aty živí dojížděním za prací mimo obec. Významnou složkou místní ekonomiky je pěstování jablek a citrusů.\n\nPodle údajů z roku 2005 tvořili Drúzové 99,8 % populace v Buk'ata, arabští muslimové 0,2 %. Jde o menší sídlo městského typu, jehož zástavba ale na okraji obce přechází v rozvolněnou urbanistickou strukturu spíše vesnického charakteru, s četnými zemědělskými usedlostmi. K 31. prosinci 2017 zde žilo 6 500 lidí.\n\n"}
{"id": "513991", "url": "https://cs.wikipedia.org/wiki?curid=513991", "title": "Ramón Cabrera", "text": "Ramón Cabrera\n\nRamón Cabrera y Griñó (26. prosinec 1806, Tortosa - 24. květen 1877, Wentworth, Spojené království), přezdívaný El Tigre del Maestrazgo (tygr z Maestrazga), byl jedním z předních karlistických velitelů.\n\nPůvodně se měl vydat na kněžskou dráhu. Získal nižší svěcení, ale pro svůj nevázaný život mu bylo roku 1833 odepřeno tortoským biskupem Víctorem Sáezem vysvěcení na kněze. Ještě ve stejném roce se přidal ke karlistům barona de Hervés. V roce 1835 se stal vrchním velitelem karlistických vojsk v Aragonu a Valencii. Zde prováděl především guerillovou taktiku. Dne 16. února 1836 byla v odvetu za zastřelení starostů měst Torrecilla a Valdealgorfa popravena María Griñó, Cabrerova matka. V říjnu 1838 porazil v bitvě u Maella vládního generála Pardiñase a získal titul hraběte de Morella. V roce 1839 odmítl mírovou smlouvu z Vergavy a pokračoval v bojích. V létě 1840 byl pak nucen odejít do exilu. Do Španělska se vrátil v roce 1848, aby se zapojil do dalšího karlistického povstání. Shromáždil vojsko o síle necelých 10 000 mužů a s nimi se zúčastnil bitev u Amer a El Pasteral, kde byl raněn. Od Karla V. získal v lednu 1849 titul markýze del Ter. Ani tato válka však pro karlisty nedopadla dobře a Cabrera musel znovu odejít do exilu. Tentokráte do Anglie, kde se oženil s anglikánkou Marianne Catherine Richardsovou. V 70. letech odmítl výzvu Karla VII. k vedení jeho vojsk a v roce 1875 uznal Alfonse XII. za právoplatného španělského krále, čímž se definitivně odpojil od karlistů.\n"}
{"id": "513997", "url": "https://cs.wikipedia.org/wiki?curid=513997", "title": "Bitva u Mendigorría", "text": "Bitva u Mendigorría\n\nBitva u Mendigorría bylo ozbrojené střetnutí mezi karlisty a vládním vojskem, odehrávající se 15. července 1835. Bitva skončila jasným vítězstvím vládních jednotek pod velením generála Fernándeze de Córdoba, který za toto vítězství obdržel titul markýze de Mendigorría.\n"}
{"id": "513999", "url": "https://cs.wikipedia.org/wiki?curid=513999", "title": "Smím prosit?", "text": "Smím prosit?\n\nSmím prosit? (v původním anglickém originálu:Shall We Dance?) je americká filmová romanticko-psychologická komedie z roku 2004 režiséra Petera Chelsoma s Richardem Gerem, Jennifer Lopezovou a Susan Sarandonovou v hlavní roli. Hlavním tématem snímku je psychologická črta lidí, kteří se amatérsky soustavně věnují společenskému tanci. Snímek je remakem japonského filmu režiséra Masayuki Suo z roku 1996.\n\nJohn Clark (Richard Gere) je úspěšný chikagský právník, majitel prosperující právní firmy. Je šťastně ženatý se svou ženou Beverly (Susan Sarandonová), spolu mají dvě dospělé děti. Johnovi však přesto něco schází, touží po větší lásce. Při cestách z práce domů příměstským vlakem na jedné ze stanic vídává za oknem exoticky vyhlížející dívku (Jennifer Lopez), Paulinu, učitelku tance v místní taneční škole. Jednoho večera se náhle rozhodne onu dívku poznat. Vystoupí na zastávce z vlaku a nechá se zapsat do kurzu společenského tance pro začátečníky. Zde se seznámí s mnoha novými lidmi a mimo jiné zjistí, že se společenskému tanci věnuje i jeho kolega právník Link Peterson (Stanley Tucci) z jeho firmy. Jeho život se tímto krokem velice změní. Tanec jej začne bavit a věnuje se mu stále více a s větším zaujetím.\nDoma však tuto věc zatají a nikomu to neřekne. Jeho ženě Beverly je jeho chování velice divné, proto se rozhodne přijít věci na kloub a najme si na tuto věc soukromého detektiva. Celé tajemství vyjde najevo až během taneční soutěže pro začátečníky. John musí své ženě Beverly celou záležitost vysvětlit a poprosit ji za odpuštění, což se nakonec i stane. Beverly se s ním vydá na taneční párty, která se koná na rozloučenou s Paulinou, která odjíždí do Londýna studovat tanec na taneční školu.\n\n"}
{"id": "514002", "url": "https://cs.wikipedia.org/wiki?curid=514002", "title": "Křekovice (Čistá)", "text": "Křekovice (Čistá)\n\nKřekovice jsou malá vesnice, část obce Čistá v okrese Rakovník. Nachází se asi 2,5 km na severovýchod od Čisté. Vesnicí protéká Šípský potok. Je zde evidováno 24 adres. V roce 2011 zde trvale žilo devět obyvatel.\n\nKřekovice jsou také název katastrálního území o rozloze 2,03 km².\n\nPrvní písemná zmínka o vesnici pochází z roku 1389.\n\n"}
{"id": "514003", "url": "https://cs.wikipedia.org/wiki?curid=514003", "title": "Kůzová", "text": "Kůzová\n\nKůzová () je malá vesnice, část obce Čistá v okrese Rakovník. Nachází se asi 3,5 km na západ od Čisté. Je zde evidováno 44 adres. V roce 2011 zde trvale žilo 28 obyvatel.\n\nKůzová leží v katastrálním území Nová Ves u Rakovníka o výměře 2,86 km².\n\nPrvní písemná zmínka o vesnici pochází z roku 1410.\n\nKůzova byla dříve jedním z místních center židovského osídlení.\n\n"}
{"id": "514004", "url": "https://cs.wikipedia.org/wiki?curid=514004", "title": "Nová Ves (Čistá)", "text": "Nová Ves (Čistá)\n\nNová Ves je vesnice, část obce Čistá v okrese Rakovník. Nachází se asi 3,5 km na severozápad od Čisté. Je zde evidováno 56 adres. V roce 2011 zde trvale žilo dvanáct obyvatel.\n\nNová Ves leží v katastrálním území Nová Ves u Rakovníka o rozloze 2,86 km². V katastrálním území Nová Ves u Rakovníka leží i Kůzová a Smrk.\n\nPrvní písemná zmínka o vesnici pochází z roku 1779.\n\n"}
{"id": "514005", "url": "https://cs.wikipedia.org/wiki?curid=514005", "title": "Madždal Šams", "text": "Madždal Šams\n\n \nMadždal Šams ( מַגְ'דַל שַׁמְס, مجدل شمس, v oficiálním přepisu do angličtiny Majdal Shams) je místní rada (malé město) v Izraeli, v Severním distriktu, respektive na anektovaných Golanských výšinách, obývané Drúzy.\n\nLeží v nadmořské výšce 1170 metrů na severovýchodním okraji Golanských výšin, na jižním úbočí masivu hory Hermon, cca 162 kilometrů severovýchodně od centra Tel Avivu a cca 88 kilometrů severovýchodně od centra Haify. Jde o nejvýše položené sídlo v Izraeli. Má roční srážkový úhrn cca 1200 mm a v zimním období je zde pravidelně sněhová pokrývka. Západně od města stéká ze svahů Hermonu vodní tok Nachal Guvta. Na východní straně je to Nachal Sa'ar.\n\nMadždal Šams je situován v severní části Golanských výšin, ve které je osídlení etnicky smíšené. Vlastní Madždal Šams je osídlen arabsky mluvícími Drúzy. Drúzské jsou i další lidnaté obce v okolí (Buk'ata, Ejn Kinije nebo Mas'ade). Mezi nimi a v okolí leží i několik židovských vesnic. 3 kilometry západně od Madždal Šams je to například mošav Neve Ativ.\n\nNa dopravní síť je Madždal Šams napojen pomocí severojižního tahu dálnice číslo 98, ze kterého zde odbočuje lokální silnice číslo 989, která vede k západu, do údolí řeky Jordán.\n\nMadždal Šams leží na Golanských výšinách, které byly dobyty izraelskou armádou během šestidenní války v roce 1967 a jsou od té doby cíleně osidlovány Izraelci. Podle Zákona o Golanských výšinách z roku 1981 bylo toto původně syrské území anektováno Izraelem a začleněno pod civilní správu v rámci izraelského Severního distriktu. Původní syrské arabské obyvatelstvo během izraelské ofenzívy roku 1967 uprchlo s výjimkou obyvatel několika vesnic osídlených Drúzy. Jednou z těchto vesnic byl i Madždal Šams.\n\nByla založena pravděpodobně roku 1595 na pozemcích patřících nedaleké muslimské vesnici \"Džubata ez-Zejt\" (ta byla v roce 1967 vysídlena a na jejím místě nyní stojí vesnice Neve Ativ). Podle jiného pramene vznikl Madždal Šams až v 18. století. Na místě nynějšího města ale byly odkryty i pozůstatky židovského osídlení z 2. a 3. století našeho letopočtu, včetně hrobek.\n\nVesnice byla jedním z center drúzského povstání proti francouzské vládě v Sýrii roku 1925 a byla roku 1926 při následných represích pobořena.\n\nPo Jomkipurské válce v rámci dohod o odpoutání sil mezi Izraelem a Sýrií se hranice oddělující území kontroly mezi oběma státy posunula v roce 1975 až téměř na okraj Madždal Šams. Je zde zřízeno stanoviště, kam mohou přicházet Drúzové ze Sýrie a pomocí megafonů se domlouvat se svými příbuznými na izraelské straně. Roku 1982, tedy krátce po anexi Golan Izraelem byl Madždal Šams povýšen na místní radu (malé město).\n\nPoblíž města stojí hrobka drúzského proroka al-Dža'afuriho, která slouží jako poutní místo. V Madždal Šams dominují vlivem rodiny Abu Salah a Safdie. Město je zčásti založeno na zemědělské výrobě, zejména pěstování jablek a třešní.\n\nPodle údajů z roku 2005 tvořili Drúzové 99,9 % populace v Madždal Šams, arabští křesťané 0,1 %. Jde o menší sídlo městského typu. K 31. prosinci 2017 zde žilo 10 900 lidí.\n\n"}
{"id": "514006", "url": "https://cs.wikipedia.org/wiki?curid=514006", "title": "Smrk (Čistá)", "text": "Smrk (Čistá)\n\nSmrk je malá vesnice, část obce Čistá v okrese Rakovník. Nachází se asi 4 km na severozápad od Čisté. Vesnicí protéká Lhotský potok. Je zde evidováno 18 adres. V roce 2011 zde trvale žili čtyři obyvatelé.\n\nSmrk leží v katastrálním území Nová Ves u Rakovníka o výměře 2,86 km².\n\nPrvní písemná zmínka o vesnici pochází z roku 1275, kdy patřila vladykovi Sulislavovi. Další známí majitelé žili až v patnáctém století. Roku 1428 zemřel rytíř Jan ze Šlovic a po něm vesnici drželi Bartoloměj a Kuneš ze Šlovic. Ještě v roce 1454 se Smrk uvádí jako manství hradu Křivoklát, ale roku 1483 již byla pustá. K obnovení vesnice došlo nejspíše v sedmnáctém století.\n\nAsi jeden kilometr severně od vesnice se poblíž Čočkova rybníka (již v katastrálním území obce Drahouš) dochovalo tvrziště po zaniklé tvrzi Smrk ze třináctého až patnáctého století.\n\n"}
{"id": "514008", "url": "https://cs.wikipedia.org/wiki?curid=514008", "title": "Lhota (Čistá)", "text": "Lhota (Čistá)\n\nLhota je malá vesnice, část obce Čistá v okrese Rakovník. Nachází se asi 6,5 km na západ od Čisté. Vesnicí protéká Lhotský potok. Je zde evidováno 41 adres. V roce 2011 zde trvale žilo patnáct obyvatel. Lhota leží v katastrálním území Lhota u Rakovníka o rozloze 4,36 km².\n\nPrvní písemná zmínka o vesnici pochází z roku 1437.\n\nJižně od vesnice se u rybníků na Křížovském potoce, který protéká osadou Zelený Důl, dochovalo tvrziště Hluboký ze třináctého až patnáctého století.\n\n"}
{"id": "514009", "url": "https://cs.wikipedia.org/wiki?curid=514009", "title": "Enterprise (NX-01)", "text": "Enterprise (NX-01)\n\n\"Enterprise\" (NX-01) je fiktivní hvězdná loď vyskytující se ve sci-fi příbězích světa Star Treku. Jedná se o loď Hvězdné flotily Spojené Země třídy NX vypuštěnou v roce 2151 a vyřazenou ze služby o 10 let později. Osudy této lodi a její posádky jsou hlavním příběhem seriálu \"\".\n\nVzhled této lodi navrhli výtvarníci společnosti Paramount Pictures John Evans a Doug Drexler. Jako inspirace jim posloužil letoun Lockheed P-38 Lightning z období 2. světové války.\n\n\"Enterprise\" byla první pozemskou lodí, která dokázala cestovat rychlostmi blízkými warpu 5, díky čemuž byla první skutečnou lidskou mezihvězdnou lodí. Velel jí kapitán Jonathan Archer, vypuštěna byla 12. dubna 2151 z doků na orbitě Země. Plánovaný první let měl ale proběhnout až o tři týdny později, takže loď ještě nebyla zcela dokončena (nebyla např. nakalibrována prostorová torpéda a nebyly nainstalovány fázové kanóny; tyto nedostatky byly napraveny během prvních misí). Její první cestou se stala přeprava Klingona Klaanga, jenž na Zemi ztroskotal, na jeho domovskou planetu Qo'noS.\n\nLoď a její posádka navázala první kontakty s různými druhy a rasami včetně Klingonů, Sulibanů, Tholianů a Xindů, ačkoliv pouze málo z nich bylo mírového charakteru.\n\nV letech 2153 a 2154 bránila \"Enterprise\" jako nejvyspělejší loď Zemi před xindským útokem, nakonec se jí povedlo vypudit i tzv. „Stavitele sfér“, čímž zachránila nejen Pozemšťany, ale i Xindy. Loď přitom utrpěla vážná poškození a rovněž ztráty na životech byly poměrně vysoké.\n\nRoku 2154 byla \"Enterprise\" vyslána k Vulkánu, kde loď působila jako jakýsi stabilizující prvek mezi různými rasami. Kapitánu Archerovi se nakonec podařilo sestavit společnou flotilu Pozemšťanů, Vulkánců, Andorianů a Tellaritů a podnikli společnou akci proti Romulanům. Tento akt byl základním bodem k založení Spojené federace planet o několik let později.\n\nPo dalších nejrůznějších misích a dobrodružstvích byla loď v roce 2161 kvůli rychlému technickému rozvoji (a tedy zastaralosti \"Enterprise\") vyřazena a umístěna do Muzea Hvězdné flotily.\n\n"}
{"id": "514010", "url": "https://cs.wikipedia.org/wiki?curid=514010", "title": "Strachovice (Čistá)", "text": "Strachovice (Čistá)\n\nStrachovice jsou osada, část obce Čistá v okrese Rakovník. Nachází se asi 4 km na západ od Čisté. Jsou zde evidovány 4 adresy. V roce 2011 zde trvale nikdo nežil.\n\nStrachovice je také název katastrálního území o rozloze 3,44 km².\n\nPrvní písemná zmínka o vesnici pochází z roku 1785.\n\n"}
{"id": "514011", "url": "https://cs.wikipedia.org/wiki?curid=514011", "title": "Zdeslav (Čistá)", "text": "Zdeslav (Čistá)\n\nZdeslav je vesnice, část obce Čistá v okrese Rakovník. Nachází se asi 2 km na severozápad od Čisté. Je zde evidováno 76 adres. V roce 2011 zde trvale žilo 97 obyvatel.\n\nZdeslav leží v katastrálním území Zdeslav u Rakovníka o rozloze 3,73 km².\n\nPrvní písemná zmínka o vesnici pochází z roku 1348.\n\n\n"}
{"id": "514014", "url": "https://cs.wikipedia.org/wiki?curid=514014", "title": "Karlův vojenský kříž", "text": "Karlův vojenský kříž\n\nKarlův vojenský kříž (), někdy také Karlův vojskový kříž, bylo rakousko-uherské vojenské vyznamenání. Založil ho dne 13. prosince 1916 rakouský císař Karel I. Předpokladem pro získání tohoto vyznamenání byla přinejmenším 12týdenní služba na frontě, jakož i nejméně jedna účast v bitvě. Celkem bylo během války uděleno 651 000 kusů.\n\nOdznakem je tlapatý kříž, vyrobený ze zinku. Pod rameny kříže probíhá vavřínový věnec. Na horním a středových ramenech je nápis GRATI PRINCEPS ET PATRIA (\"Vděčný panovník i vlast\") a na dolním CAROLVS IMP. ET REX (\"Karel císař a král\"). Na zadní straně je pak ve středu heslo VITAM ET SANGVINEM (\"Život a krev\"), na horním rameni rakouská císařská a uherská královská koruna s iniciálou C (Carolus - Karel), na dolním letopočet MDCCCCXVI (1916).\n\nStuha je světle červená s červeno-bílými vodorovnými pruhy po stranách.\n\n"}
{"id": "514021", "url": "https://cs.wikipedia.org/wiki?curid=514021", "title": "Seznam katastrálních území v okrese Rakovník", "text": "Seznam katastrálních území v okrese Rakovník\n\nSeznam katastrálních území okresu Rakovník\n\nV této tabulce je uveden kompletní výčet katastrálních území Okresu Rakovník, včetně rozlohy a místních částí, které na nich leží.\nCelková výměra 896,35 km\n\nhttp://www.uir.cz/, územně identifikační registr ČR\n"}
{"id": "514023", "url": "https://cs.wikipedia.org/wiki?curid=514023", "title": "Palladás", "text": "Palladás\n\nPalladás (řecky Παλλαδᾶς) byl pozdně antický pohanský básník – epigramatik působící na přelomu 4. a 5. století v egyptské Alexandrii v závěru řecko-římské doby. Zpracovával komická či satirická témata ovlivněná Lukilliem; jeho hlavním žánrem je výsměšný epigram. Celkově jsou jeho skladby neseny pesimistickými pocity z doby plné zvratů a ztráty jistot a smutkem nad úpadkem tradičního náboženství oproti v té době už dominujícímu křesťanství.\n"}
{"id": "514028", "url": "https://cs.wikipedia.org/wiki?curid=514028", "title": "Německé království", "text": "Německé království\n\nNěmecké království (latinsky \"Regnum Teutonicum\" či \"Regnum Teutonicorum\", tj. doslova „království Němců“), byl středověký státní útvar existující pouze v rámci Svaté říše římské jako její jádro, postupem doby v důsledku fragmentace říše jí tvořil čím dál tím formálněji.\n\nVýchodofranská říše (\"Ostfrankenreich\") vznikla na základě Verdunské smlouvy v roce 843 a vládla v ní dynastie Karlovců až do roku 911. Poté se královský titul získával volbou. Prvními voliteli (kurfiřty) byli vládci kmenových knížectví, kteří obyčejně volili krále ze svého středu. Po roce 962, kdy byl Ota I. Veliký korunován císařem, se království stalo základem Svaté říše římské, která zahrnovala také Italské království (po roce 951), České knížectví a později České království (po roce 1004) a Burgundské království (po roce 1032).\n\nTermín \"rex teutonicorum\" (král Němců) byl poprvé použit za vlády papeže Řehoře VII. během boje o investituru na konci 11. století, pravděpodobně jako nástroj polemiky proti císaři Jindřichu IV. Ve 12. století, pro zdůraznění nadnárodního charakteru jejich vlády, císaři začali používat titul \"rex Romanorum\" (král Římanů).\n\nNěmecké království formálně a definitivně zaniklo v roce 1806 se zánikem Svaté říše římské.\n\nV roce 843 byla franská říše rozdělena verdunskou smlouvou mezi vnuky Karla Velikého, což však nezabránilo dlouhodobým konfliktům mezi jednotlivými částmi říše. Východofranská říše, jíž obdržel jako svoji doménu Ludvík Němec, se na přelomu 9. a 10. století pozvolně proměnila v německou říši. Germánské kmeny byly definitivně sjednoceny na počátku 10. století za vlády Jindřicha I. Ptáčníka z otonské dynastie. Někdy z této doby zřejmě také pochází první zmínka o „království Němců“ (\"„Regnum Teutonicorum“\"). Vedle původního franského dědictví se tak stále více drala do popředí vlastní německá identita těchto zemí.\n\nBěhem vlády Jindřichova syna, Oty I. Velikého, došlo k posílení královské moci povýšením biskupů do stavu říšských knížat (\"Reichsfürsten\"). V roce 951 se Ota oženil s ovdovělou italskou královnou Adelheid (zároveň dcera burgundského krále), čímž získal nárok na lombardskou korunu. Podařilo se mu také eliminovat vnější hrozby podrobením Slovanů, sídlících v oblasti mezi řekami Labem a Odrou (kteří se ale brzy opět osvobodili) a především vítězstvím nad nomádskými Maďary v bitvě na řece Lechu v roce 955. V roce 962 byl Ota I. korunován v Římě císařem a plně se tak ujal dědictví Karla Velikého. Tímto aktem byla fakticky založena Svatá říše římská.\n\nOtův vnuk, Ota III., hodlal v rámci svého programu \"Renovatio imperii Romanorum\" vytvořit křesťanskou univerzalistickou říši s hlavním městem Římem, která by zaujímala nejen Německo, ale všechny křesťanské státy a jíž by vládli císař a papež ve vzájemné shodě. Ota ale zemřel dříve, než byl schopen svůj ambiciózní záměr uskutečnit. Jeho nástupci upustili od prosazování Otových myšlenek a koncentrovali se na vnitřní upevnění říše.\nPo vymření Otonů (Liudolfingů) byl v roce 1024 zvolen králem Konrád II. ze sálské dynastie, jenž o několik let později získal pro říši Burgundy. Jeho nástupce Jindřich III. si podrobil Čechy a Uhersko a prohlásil obě země za říšská léna.\n\nV roce 1033 se stalo součástí Svaté říše římské právě Burgundské království. Od té doby tvořila \"říši\" tria regna, tři království, Německo, Itálie a Burgundsko. Panovník, který byl řádně zvolen německým králem, měl samozřejmě nárok být korunován římským císařem (římsko-německým), ale také italským králem (železnou korunou Langobardů) a burgundským králem (arelatským).\n\nPosledním arelatským králem byl Karel IV., který roku 1378 daroval burgundské království francouzskému korunnímu princi Karlovi (budoucímu králi Karlu VI.). Tím bylo burgundské království připojeno k francouzskému a zaniklo.\n\nV letech 1198 až 1378 (kdy bylo odděleno Burgundské království) tvořily říší dokonce 4 království a to: německé, italské, burgundské a české.\n\nOd 15. století se užíval rozšířený název Svatá říše římská národa německého (\"Sacrum Romanum imperium nationis Germanicae\"), avšak pouze pro části říše osídlené Němci. Teprve od 17. století sílily tendence chápat název Svatá říše římská národa německého jako označení celého teritoria říše, včetně například Itálie či Burgundska.\n\nVestfálský mír (1648) účinně ukončil všechny říšské nároky na Itálii a titul italského krále (zároveň se od Svaté říše římské oficiálně oddělily Nizozemí a Švýcarsko). Od vestfálského míru (1648) byla Svatá říše římská pouze volným seskupením samostatných států (císař bezprostředně ovládal už jen své vlastní rodové državy). Od té doby se stali pojmy Svatá říše římská národa německého a Německé království de facto synonyma.\n\nFormálně Svatá říše římská zanikla v roce 1806 a s ní i \"de facto\" územně shodné Německé království, kdy se Lotrink František II. vzdal titulu římského císaře a místo něj začal na prvním místě užívat titulu císaře rakouského, jejž přijal již roku 1804.\n\n"}
{"id": "514035", "url": "https://cs.wikipedia.org/wiki?curid=514035", "title": "C-4", "text": "C-4\n\nC-4 (\"Composition 4\") je plastická trhavina. Jedná se o vylepšenou britskou výbušninu Nobel 808, která pochází z 60. let 20. století a má podobné složení.\n\nKolem 91 % trhaviny C-4 tvoří výbušnina RDX, 5,3 % tvoří dioktyl sebakát, 2,1 % tvoří polyisobutylen a 1,6 % motorový olej. C-4 je známá svojí spolehlivostí a odolností. Neexploduje při obvyklých nárazech, střelbě a ani při hození do ohně, jedinou účinnou metodou iniciace detonace je použití rozbušky. Detonační rychlost je 8 050 m/s. Je mírně brizantnější než Semtex a zároveň je oproti němu o něco méně plastická. \n\n454 g trhaviny C4 vytvoří smrtelnou tlakovou vlnu s 50% úmrtností asi na 1 m a s 99% úmrtnostní kolem 70 cm (nálož - horní polovina těla, bez ohledu na orientaci osoby) a je zároveň schopna zcela roztrhat menší předměty.\n"}
{"id": "514036", "url": "https://cs.wikipedia.org/wiki?curid=514036", "title": "Sókratés Scholastikos", "text": "Sókratés Scholastikos\n\nSókratés Scholastikos (řecky Σωκράτης Σχολαστικός, latinsky \"Socrates Scholasticus\", někdy též Sókratés z Konstantinopole; přibližně v letech 380-440) byl pozdně antický řecky píšící křesťanský právník a kronikář, současník Sozomenův a Zósimův.\n\nKolem roku 440 sepsal řecky církevní dějiny o sedmi knihách, které navazují na předchozí církevní dějiny Eusebia z Kaisareie a pokrývají období .let 305-439. Charakteristickým znakem jeho stylu je úsilí o objektivitu: ač se sám označuje za člena církve, píše nezaujatě i o ariánech a pohanech. Jeho dílo je hlavním pramenem znalostí o filosofce Hypatii nebo o vypálení Serapeia v Alexandrii kolem roku 391.\n\n"}
{"id": "514037", "url": "https://cs.wikipedia.org/wiki?curid=514037", "title": "Johan Wissman", "text": "Johan Wissman\n\nJohan Lukas Wissman (* 2. listopadu 1982, Helsingborg) je švédský atlet, sprinter, jehož specializací jsou běhy na 200 a 400 metrů.\n\nV roce 2001 získal na juniorském mistrovství Evropy v italském Grossetu stříbrnou medaili v závodě na 400 metrů. O dva roky později vybojoval v běhu na 200 metrů na mistrovství Evropy do 23 let v Bydhošti bronz.\n\n"}
{"id": "514039", "url": "https://cs.wikipedia.org/wiki?curid=514039", "title": "Koňské encefalomyelitidy", "text": "Koňské encefalomyelitidy\n\nKoňské encefalomyelitidy východního typu (angl. Eastern equine encephalomyelitis, EEE) a západního typu (Western equine encephalomyelitis, WEE) představují nakažlivá onemocnění jednokopytníků, přenosná i na člověka. Virus EEE byl poprvé izolován ve východních oblastech USA v roce 1933 z mozku koně s encefalitidou. Infekce probíhá u lidí za příznaků klasické chřipky. Sezónní výskyt nemoci, zejména v období léto – podzim, koreluje s nárůstem populace ornitofilních komárů (živících se na ptácích) v bažinatých oblastech východně od řeky Mississippi, v Louisianě, Texasu i dalších státech USA. Infekce většinou probíhají inaparentně, s týden trvající virémií a následně dlouhodobou imunitou. \n\nVirusy EEE i WEE nebo specifické protilátky byly prokázány u více než 60 druhů ptáků. Virusy se šíří z komárů na migrující ptáky, kteří slouží jako přenašeči virů nebo jako jejich rezervoár v přírodě. V roce 1938 byl virus EEE identifikován jako příčina onemocnění u faremních bažantů, následně pak bylo onemocnění pozorováno také u dalších ptáků.\n\nPůvodcem koňských encefalomyelitid východního i západního typu jsou arboviry z rodu \"Alphavirus\", čeleď \"Togaviridae\". Oba virusy mají mnoho společných vlastností. \n\nVirusy se pomnožují v novorozených myškách, jednodenních kuřatech, kuřecích embryích nebo buněčných kulturách (embryonální buňky kuřat, kachňat nebo Vero buňky či BHK-21). Identifikace izolátu se provádí neutralizačním testem, hemaglutinačně inhibičním testem, komplement fixací nebo ELISA testy.\n\nPřirozeným hostitelem virů EEE i WEE může být mnoho druhů ptáků, zejména ale volně žijící drobní pěvci, kteří většinou neonemocní, ale slouží jako rezervoárový hostitel a zdroj infekce pro domácí ptáky, zvířata i člověka. Domácí drůbež, podobně jako jednokopytníci a lidé, jsou spíše náhodnými hostiteli. Klinicky zjevné onemocnění EEE, doprovázené vysokou mortalitou, bylo popsáno u bažantů, orebic čukar (\"Alectoris graeca\"), holubů, krůt, kachen, pštrosů emu a amady Gouldové.\n\nOnemocnění má sezónní charakter a je nejčastěji pozorováno ve východních státech Severní a Jižní Ameriky v období zvýšeného výskytu komárů. Za hlavní přenašeče viru EEE jsou považováni ornitofilní komáři \"Culiseta melanura\"; u viru WEE \"Culex tarsalis\". Virus EEE byl také prokázán u dalších druhů komárů včetně \"Aedes sollicitans\", \"Coquilletia perturbans\", \"Culex pancossa\", \"C. dunni\" a \"C. sacchettae\", a také u roztočů, všenek, \"Simuliidae\" a pakomárců \"Culicoides\" spp. Komár \"C. melanura\" je nejpravděpodobnější vektor odpovědný za přenos na drůbež a pernatou zvěř. Přenos na savčí druhy je většinou zprostředkováván jinými druhy komárů jako \"Aedes\" spp. a \"Coquilletia\" spp., kteří parazitují na ptácích i na savcích.\n\nMezi bažanty může docházet k přímému přenosu viru EEE také při oštipování peří nebo kanibalismu; kauterizace zobáků úspěšně brání šíření nemoci. U krocanů byl prokázán přenos viru semenem, které bylo infekční pro krůty po umělé inseminaci.\n\nKlinické příznaky se mohou částečně lišit podle druhu postižených ptáků. Obecně ale dominují příznaky svědčící o postižení CNS (encefalomyelitida), které mohou, ale nemusí být doprovázeny příznaky poškození viscerálních orgánů; ale stejně tak tomu může být naopak. Průběh nemoci je většinou akutní, mortalita může dosahovat až 80 % (zejména u mladých ptáků).\n\nU ptáků se objevují netečnost, ospalost, nekoordinované pohyby, tortikolis (stočení hlavy k jedné straně krku), parézy až paralýzy končetin a křídel, tremor, polydipsie, příp. dýchací potíže (amada Gouldové). U chovných krůt byl pozorován pokles snášky a zvýšený výskyt bílých vajec s tenkou skořápkou nebo i bez skořápky. U mladých pštrosů emu také krvavý průjem a před úhynem zvracení potravy s příměsí krve.\n\nDiagnostika koňských encefalomyelitid je založena na klinickém průběhu nemoci, izolaci a identifikaci původce a sérologicky. Pitva i vyšetření podezřelých ptáků by se měly provádět za přísných bezpečnostních opatření!\nDiferenciální diagnostika. EEE je nutné odlišit od jiných onemocnění projevujících se nervovými příznaky, případně u krůt i poklesem snášky, jako jsou Newcastleská nemoc, aviární encefalomyelitida, botulismus, listerióza, chřipka ptáků a rhinotracheitida krůt. \n\nSpecifická léčba neexistuje. Nejdůležitější formou prevence je redukce komárů chemicky nebo vhodnou úpravou chovného prostředí. Vakcíny proti encefalomyelitidě koní se u ptáků neosvědčily, specifické preparáty pro ptáky zatím neexistují.\n"}
{"id": "514046", "url": "https://cs.wikipedia.org/wiki?curid=514046", "title": "Ludmila Pokorná", "text": "Ludmila Pokorná\n\nLudmila Ludi Pokorná (2. září 1904 Drážďany – 1979) byla česká malířka.\n\nNarodila se v roce 1904 českým rodičům v Drážďanech. V mládí tancovala v tamní Semperově opeře, mimo jiné v inscenacích Maxe Reinhardta. Po zranění nohy ukončila baletní dráhu a věnovala se hře na klavír. Stýkala se s německou meziválečnou avantgardou (Paul Klee, Lovis Corinth, Otto Dix, Fritz Löffler i Vladimír Clementis).\n\nKoncem dvacátých let se rodina vrátila do Čech, kde Ludmila ztratila umělecké kontakty. Starala se o rodinu, po smrti rodičů se vdala. Druhou světovou válku prožila v Praze. Provozovala velkoobchod s papírnickým zbožím, díky němuž mohla podporovat rodinné příslušníky i další oběti koncentračních táborů. Malbě se věnovala od poloviny padesátých let. Za posledních dvacet pět let svého života vytvořila několik set olejomaleb a barevných grafik širokého inspiračního záběru.\n\nOd počátku šedesátých let vystavovala své obrazy v Československu i v zahraničí. Období rostoucího zájmu o její obrazy vyvrcholilo velkou soubornou výstavou na Staroměstské radnici v létě roku 1969. V období normalizace jí další výstavy nebyly umožněny.\n\nJejími dětmi jsou skladatel Petr Pokorný a architektka Kateřina Adámková.\n\nŘazena je mezi „naivní“ či „insitní“ umělce, protože neabsolvovala umělecké školy. Původním povoláním baletka dráždanské opery, potom pianistka. Naivní umění nachází svůj prapočátek v tvorbě H. Rousseaua, z českých F. Muziky, J. Zrzavého, J. Čapka. V Americe byla objevena madam Mosesová v roce 1938. Výtvarný projev Ludmily Pokorné je velmi kultivovaný.\n\nZastoupena ve sbírkách Galerie výtvarného umění Litoměřice, Galerie hlavního města Prahy, Slovenské národní galerie v Bratislavě, zámku Staré Hrady a u řady soukromých sběratelů.\n\n\n\nObrazy L.P. jsou např.v Galerii města Prahy, v Litoměřické galerii.\n\n\n"}
{"id": "514049", "url": "https://cs.wikipedia.org/wiki?curid=514049", "title": "Čeněk Šercl", "text": "Čeněk Šercl\n\nČeněk Šercl (28. září 1843 Beroun – 4. prosince 1906 Lublaň) byl český lingvista a polyglot, profesor srovnávací jazykovědy v Charkově. Pro své rozsáhlé znalosti evropských i asijských jazyků si již v mládí vysloužil přezdívku „český Mezzofanti” Jeho hlavním oborem byl sanskrt, ale ovládal celkem 45 jazyků, byl odborníkem na řeč hluchoněmých, psal srovnávací studie o afrických nářečích a zabýval se i okrajovými tématy jako mimika nebo dorozumívání pomocí vějířů a barev.\n\nV dětství ho jazyky nelákaly. Aby se dostal na německou hlavní školu na Malé Straně, musel své znalosti předstírat. Ale přibližně v šestnácti letech se začal intenzívně učit cizím jazykům. Nejprve italsky, pak přidával další. Učil se především sám, protože kvůli omezeným prostředkům i nedostatku učitelů neměl jinou možnost. Všemožně sháněl slovníky a mluvnice a využíval příležitosti ke konverzaci – nejčastěji na pražské ulici s vojáky z různých zemí rakouské monarchie. V roce 1865 ukončil studium práv. V té době znal už několik desítek evropských i asijských jazyků a mezi přáteli byl známý jako „český Mezzofanti“. Zvládal i těsnopis. Mnozí ovšem vyprávění o jeho fenomenálních schopnostech nevěřili. Všiml si ho ale Vojtěch Náprstek poté, co v jeho Americkém klubu dam uspořádal přednášku o „řečech starého světa“ a projevil zájem, účastnit se výpravy do východní Asie, připravované rakouskou vládou. Aby jej vyzkoušel, pozval ho na 12. února 1866 do svého domu společně se znalci všech jazyků, o kterých tvrdil, že je ovládá. Zkoušky se účastnily i významné osobnosti jako náměstek místodržitele Lažanský, biskup Jan Valerián Jirsík, František Palacký, Jan Evangelista Purkyně, František Ladislav Rieger a také zástupci tisku. Šercl obstál a přítomní žasli. Prokázal znalosti třiceti jazyků Evropy i Asie, například španělštiny, mongolštiny, francouzštiny, arabštiny, ruštiny, švédštiny, polštiny, perštiny, čínštiny a malajštiny; znal i romštinu a zlodějskou hantýrku. Následující den přinesl zprávu denní tisk a o „Mezzofantim“ už věděl celý národ. Aby vyhověl zájmu veřejnosti, uspořádal dvě populární přednášky: První 8. dubna 1866 ve velkém sále Staroměstské radnice a druhou o týden později na Žofíně. V první mluvil všeobecně o řeči, jejích zvucích a písmu; hovořil také o cvičení paměti a mnemotechnických pomůckách. Popsal svůj život ve všech evropských jazycích a pro oživení uvedl ukázky zlodějské hantýrky. Na Žofíně pak připomněl, že řeč není člověku vrozena, ale naučena; jedna se o vymoženost vůle a cviku. Přiblížil různá písma Evropy a Asie a vyslovil neobvyklé hlásky z jazyků od nizozemštiny po čínštinu.\n\nNa radu V. Náprstka odjel 5. května 1866 do Londýna. Získal tam místo v Britském muzeu – pořádal cizojazyčné knihy a vytvářel jejich katalog. Nakrátko se také podíval do Paříže a na ostrov Jersey. V roce 1868 odcestoval do Ruska, kde se na národopisné výstavě v Moskvě seznámil s petrohradským zastupitelem Bykovem. Ten jej uvedl mezi ruské vzdělance a přesvědčil ho, aby v jejich zemi zůstal. Šercl absolvoval orientální fakultu petrohradské univerzity a složil zkoušku ze sanskrtu. Potom se věnoval studiu jazyků ruských národů. Strávil tři měsíce ve Finsku, plavil se k ústí řeky Pečory. V roce 1869 vydal rozpravu \"O osobních náměstkách v sanskrtě\" (\"Личные местоимения в санскрите\"). Uskutečnil také krátkou návštěvu Anglie, aby se oženil se slečnou Brittonovou, která o něj předtím v Londýně pečovala v době jeho nemoci. Oba se pak společně vrátili do Petrohradu. Později Šercl získal titul docenta srovnávacího jazykozpytu v Charkově. Roku 1870 předložil studii \"O číslovkách v jazycích indoevropských\" (\"Числительные в индоевропейских языках\") a stal se profesorem. V letech 1871–73 vedl kurs slovanské filologie.\n\nRoku 1885 na žádost profesora Lavrovského přešel na univerzitu do Oděsy. Zabýval se studiem národů na Krymu. Na trzích mluvil s venkovany v jejich jazycích, podobně jako kdysi v Praze s vojáky. Vydal řadu jazykovědných prací v ruštině – \"Srovnávací mluvnice slovanských a příbuzných jazyků\" (\"Сравнительная грамматика славянских и других родственных языков\", 1871), \"Názvy barev a jejich symbolický význam\" (\"Названия цветов и символическое значение их\", 1884), \"O konkrétnosti v jazycích\" (\"О конкретности в языках\", 1885). Podepisoval se jako Vikentij Ivanovič Šercľ (Викентий Иванович Шерцль). Z jeho českých prací byla známá \"Mluvnice ruského jazyka\" a \"Základy lidské mluvy\".\n\nV Charkově přednášel 16 let, v Oděse dvanáct. Později se s rodinou přestěhoval do Štýrského Hradce a nakonec ze zdravotních důvodů do Lublaně, kde si osvojil poslední jazyk — slovinštinu.\n\nŠercl byl ve své době proslulý jazykovědec. Po sérii vystoupení v roce 1866 se dostal do obecného povědomí a všichni doufali, že svými znalostmi přispěje k proslavení českého národa i v této vědní disciplíně. Tyto naděje naplnil úspěšným působením v Londýně a především v Rusku.\n\n"}
{"id": "514056", "url": "https://cs.wikipedia.org/wiki?curid=514056", "title": "Flavivirové infekce ptáků", "text": "Flavivirové infekce ptáků\n\nVirusy z rodu \"Flavivirus\" a čeledě \"Flaviviridae\" jsou u ptáků původci klinicky se projevující meningoencefalitidy krůt. U divoce žijících ptáků byly také prokázány většinou subklinické infekce dalšími flavivirusy, a to klíšťových encefalitid, encefalitidy St. Louis, japonské encefalitidy B, horečky údolí Murray aj. Neobvykle vysoký výskyt viru horečky západního Nilu u volně žijících ptáků je pozorován v USA od roku 1999. \nOjediněle byla u pštrosů v Jihoafrické republice diagnostikována Wesselsbronská choroba (členovci přenosné onemocnění ovcí, hovězího dobytka a koz). Přestože izolovaný flavivirus pocházel z hejna mladých pštrosů, postižených vysokou mortalitou, nepodařilo se experimentálně potvrdit jeho patogenitu, takže význam této infekce zůstal neobjasněn. Sérologické vyšetření jatečných pštrosů v JAR ale prokázalo až 50% prevalenci specifických protilátek.\n"}
{"id": "514058", "url": "https://cs.wikipedia.org/wiki?curid=514058", "title": "Moric Fialka", "text": "Moric Fialka\n\nMoric Fialka (30. října 1809 Písek – 13. června 1869 Krakov), uváděný i s křestním jménem Mořic, byl český důstojník v rakouské armádě, novinář a překladatel.\n\nNarodil se v rodině lékaře. Studoval na staroměstském gymnáziu a četba řeckých klasiků ho přivedla k myšlence stát se vojákem. Navzdory odrazování trval na svém rozhodnutí a roku 1824 nastoupil jako kadet k 28. pěšímu pluku. Vedle vojenských povinností se učil cizí jazyky. V letech 1838–43 vyučoval češtinu na Tereziánské vojenské akademii ve Vídeňském Novém Městě. Roku 1848 se účastnil obléhání Prahy; u Běchovic zachraňoval příslušníky ozbrojených sil, kteří utíkali z revolucí ovládaného města. Potom se zapojil do potlačování povstání ve Vídni a Uhrách. Za hrdinství v bitvě u Kápolny 27. února 1849 dostal vojenský záslužný kříž. Byl přijat do šlechtického stavu a stal se podplukovníkem.\n\nRoku 1859 byl jmenován místním velitelem v Tridentu (pomáhal tam zraněným v italské válce – viz Bitva u Solferina) a o rok později v Mantově. Roku 1862 byl přeložen do Krakova. Mimo jiné byl přísedícím u válečného soudu, před kterým stanuli polští revolucionáři. Svou mírností jim v mnoha ohledech prospěl. V roce 1864 odešel do důchodu. Nikdy nezapřel svůj český původ, podporoval českou kulturu a literaturu.\n\nJeho synovcem byl Emanuel Salomon Friedberg-Mírohorský. Fialka na něj měl velký vliv, zejména na vojenské akademii, kdy na něho dohlížel a posiloval v něm české národní cítění. Společně pak byli oceněni za statečnost u Kápolny.\n\nFialka vynikal svým vzděláním nad ostatní rakouské důstojníky. Vedle povinné němčiny uměl anglicky, francouzsky i slovanské jazyky. Přeložil několik prací Charlese Dickense – román \"Oliver Twist\" a povídky \"Štědrý večer\" a \"Zvony\". Je také autorem českého překladu \"Nového cvičebního řádu c. k. pěchoty\". Psal články do časopisů \"Květy\" a \"Koruna chrudimská\".\n"}
{"id": "514059", "url": "https://cs.wikipedia.org/wiki?curid=514059", "title": "Šest dní, sedm nocí", "text": "Šest dní, sedm nocí\n\nŠest dní, sedm nocí (v anglickém originále Six Days Seven Nights) je americký romantický film z roku 1998 režiséra Ivana Reitmana s Harrisonem Fordem a Anne Hecheovou v hlavní roli. Jedná se o lehkou situační komedii, která se odehrává v exotickém prostředí tichomořských ostrovů. Jde o svérázně pojatou robinzonádu.\n\nPříběh filmu je založen na nečekaném ztroskotání malého civilního letounu na jednom malém a neobývaném tichomořském ostrově. Quinn Harris (Harrison Ford) je místní pilot, který zde zprostředkovává leteckou přepravu, Robin Monroe, je mladá newyorská novinářka z jednoho ženského módního časopisu, která do Tichomoří přijela se svým snoubencem Frankem Martinem na týdenní dovolenou a zásnubní cestu. Poprvé se oba setkávají při příletu do rekreačního letoviska, o několik dnů později ale musí Robin nečekaně pracovně odletět na Hawaiské ostrovy, aby dohlédla na důležité fotografování pro svůj časopis. Odlétá s Quinnem v okamžiku kdy se rapidně zhoršuje počasí a blíží se tropická bouře, která poškodí letadlo, následkem čehož musí nouzově přistát na pláži jednoho z místních ostrovů a při tom poškodí svůj podvozek. Oba trosečníci, kteří spolu vytváří velmi nesourodý pár, musí k sobě nalézt cestu a vzájemně si pomáhat v boji o přežití, což nakonec přeroste i ve vzájemnou lásku. Největší krize se projeví v okamžiku, kdy zjistí, že ostrov navštěvují novodobí piráti, kteří vykrádají výletní lodě a zabíjeí jejich majitele. Musí čelit jejich útoku, padnou jim na krátkou dobu do zajetí, ale podaří se jim uprchnout. Během útěku objeví staré japonské vojenské letadlo, které zde havarovalo ve 2. světové válce. Z letadla Quinn odmontuje dva plováky, které použije pro nouzovou opravu podvozku svého poškozeného letadla. Oprava se jim podaří, letadlo musí urychleně vzlétnout aby uniklo pirátům, kteří na ně útočí malým lodním dělem. Quinn je přitom raněn a Robin musí sama letět i nouzově přistát. Se svým snoubencem, který ji mezitím podváděl s Quinnovou milenkou Angelicou, se nakonec rozejde a do New Yorku se již nevrátí a zůstane s Quinnem.\n\n"}
{"id": "514062", "url": "https://cs.wikipedia.org/wiki?curid=514062", "title": "Jan Valta", "text": "Jan Valta\n\nJan Valta (* 23. září 1977 Praha) je český houslista, skladatel, dirigent, hudební režisér a aranžér.\n\nSyn dirigenta Jana Valty (* 1948). Absolvoval teplickou konzervatoř (prof. Jiřina Dlouhá) a AMU v Praze (prof. Jindřich Pazdera), obor housle. V devatenácti letech se na dvě sezony stal členem České filharmonie. Je sekundistou Heroldova kvarteta, v ansámblu, který za deset let své existence koncertoval v zemích Evropy, v Japonsku, Austrálii, Brazílii či na Havajských ostrovech. Kvarteto vystoupilo např. v londýnské Wigmore Hall, frankfurtském Sendesaal, barcelonském l'Auditori a v sále Palau di Musica ve Valencii. Soubor natočil tři CD; natáčel také pro Český rozhlas, ABC Classic FM Sydney, Hesischer Rundfunk a pro Supraphon. Heroldovo kvarteto je nositelem Ceny ČSKH pro rok 2001.\n\nSólově vystupoval Jan Valta v Rakousku, Německu, Francii, Španělsku, Slovenské republice a v Japonsku. Společně se svým otcem realizoval nahrávku skladeb Antonína Dvořáka a Bedřicha Smetany pro housle a klavír. Od roku 2006 je pedagogem na teplické konzervatoři. Je uměleckým vedoucím Heroldova komorního orchestru a teplického souboru Ecce Harmonia.\n\nJe autorem aranží pro různá nástrojová obsazení: od komorních souborů přes big band až po velký dechový nebo symfonický orchestr. Jeho transkripce a aranže byly vedle České republiky hrány například v Lucembursku, Francii či ve Španělsku.\n\nJako skladatel spolupracuje především s českým violoncellistou Kryštofem Lecianem: v roce 2008 napsal celovečerní cykluse \"Zodiac 13\" pro cello a klavír, který byl natočen na CD. Koncertantní symfonii \"Fulcanelli\" zkomponoval v roce 2009. Věnuje se také dirigování, hudební režii a střihu.\n\nSpolu s Adamem Sporkou složili hudbu pro středověkou videohru od Warhorse Studios.\n\n"}
{"id": "514067", "url": "https://cs.wikipedia.org/wiki?curid=514067", "title": "Gabriela Fárová", "text": "Gabriela Fárová\n\nGabriela Fárová (* 1. dubna 1963, Praha), uměleckým jménem Gabina, je česká fotografka.\n\nJedná se o dceru výtvarníka Libora Fáry a historičky umění Anny Fárové. Po ukončení Střední průmyslové škole grafické v Praze byla v letech 1982–1985 fotografkou v družstvu Fotografia. Současně pracovala jako manekýnka a stála modelem několika významným fotografům (např. Jan Saudek, Tono Stano). V letech 1986–1990 studovala FAMU, kterou před dokončením opustila, aby se mohla plně věnovat činnosti v agentuře Radost, kterou založila se svými spolužáky, a fotografování. Fotografuje černobíle na film středního a velkého formátu především akty a portréty.\n\n"}
{"id": "514069", "url": "https://cs.wikipedia.org/wiki?curid=514069", "title": "Letiště Düsseldorf", "text": "Letiště Düsseldorf\n\nMezinárodní letiště Düsseldorf (IATA: DUS, ICAO: EDDL) se nachází 9 km od centra Düsseldorfu, hlavního města německé spolkové země Severního Porýní-Vestfálska. Je to třetí největší letiště v Německu.\n\nPrvní leteckou událostí v okolí letiště bylo přistání zepelínu LZ 3 3 km jižně od současného letiště. 19. dubna 1927 bylo po dvou letech stavby letiště otevřeno. Společnost Lufthansa otevřela pravidelné lety do Berlína, Hamburku, Kolína nad Rýnem a do Ženevy. Před druhou světovou válkou byl civilní provoz na letišti ukončen a od roku 1939 sloužilo německé Luftwaffe.\n\nPo válce bylo letiště pro veřejnost opět otevřeno v roce 1948. Pravidelné lety do Londýna zde začala provozovat společnost British European Airways. V roce 1950 došlo k prodloužení hlavní ranveje na 2 475 m.\n\nV roce 1964 byla zahájena výstavba nového terminálu a v roce 1969 došlo k opětovnému prodloužení hlavní dráhy na 3 000 m.\n\nV roce 1947 byl otevřen nový centrální terminál a terminál B, o rok později byla zahájena výstavba železnice, spojující letiště s Düsseldorfským hlavním nádražím, která byla dokončena v roce 1977.\n\nV roce 1986 byl otevřen terminál C a v roce 1992 byla postavena druhá ranvej.\n\n11. dubna 1997 vypukl na letišti požár, během něhož zahynulo 17 lidí. Oprava terminálu trvala tři roky a stála vládu více než sto milionů .\n\nV roce 2000 bylo otevřeno \"Düsseldorfské letištní nádraží\" s kapacitou 300 vlaků denně a v roce 2001 byly otevřeny nové odbavovací haly terminálu B.\n\nLetiště je napojeno na letiště A44, nacházejí se zde 2 nádraží. Lety jsou naváděny na dvě vzletové a přistávací dráhy do tří mezinárodních a jednoho domácího terminálu. Kontrolní věž prošla v roce 2007 rekonstrukcí, moderní je i letištní hotel, VIP salonek a velká budova parkovišť.\n\nStojánka je schopna pojmout 107 letadel, přistávací dráhy jsou schopny přijmout i letadla typu Airbus A380 nebo Antonov An-225.\n\nDas Magazin je časopis pro návštěvníky letiště, který informuje o nových leteckých společnostech, nových destinacích, různých bonusech, ale i samotném letišti a jeho okolí. \"Das magazin\" je k dostání v mnoha letištních obchodech zdarma, nebo také za předplatné.\n\n"}
{"id": "514071", "url": "https://cs.wikipedia.org/wiki?curid=514071", "title": "Nepatrný konkurs (úpadkové řízení)", "text": "Nepatrný konkurs (úpadkové řízení)\n\nNepatrný konkurs je zjednodušená varianta konkursu pro nepodnikatele a malé dlužníky. Nepatrný konkurs je upraven v ustanoveních §§ 314 a 315 insolvenčního zákona. Považovat ho za samostatný způsob řešení úpadku lze jen do určité míry, neboť jsou pro něj ve značné míře použitelná ustanovení pro konkurs. Zásadní rozdíl mezi oběma konkursy je v podstatném zjednodušení řízení v případě nepatrného konkursu.\n\nNepatrný konkurz připadá v úvahu, jestliže je dlužníkem fyzická osoba, která není podnikatelem, nebo celkový obrat dlužníka za poslední účetní období předcházející prohlášení konkurzu nepřesahuje dva miliony korun. Dlužník však nesmí mít více jak padesát věřitelů.\n\nRozhodnutí, zda jde o nepatrný konkurz, může insolvenční soud vydat i bez návrhu. Pokud vyjde dodatečně najevo, že konkurs neměl být považován za nepatrný, insolvenční soud rozhodnutí bez zbytečného odkladu zruší.\n\nPři nepatrném konkursu není třeba zřizovat věřitelský výbor, stačí zástupce věřitelů. K účinnosti dohody o vypořádání společného jmění manželů není třeba schválení insolvenčního soudu ani věřitelského orgánu. Stejně tak není potřeba souhlasu k vyloučení nedobytných pohledávek a majetkových hodnot, které nelze prodat, z majetkové podstaty. Platí zde také zjednodušená procesní pravidla – insolvenční soud může častěji rozhodovat bez nařízeného jednání nebo je možné při přezkumném jednání projednat vše, co by jinak rozhodovala schůze věřitelů.\n\nInsolvenční soud může pro nepatrný konkurs stanovit i další odchylky od zákona, pokud povedou k rychlému a hospodárnému průběhu insolvečního řízení a nebude dotčeno postavení zajištěných věřitelů ani zásad insolvenčního řízení.\n\n"}
{"id": "514072", "url": "https://cs.wikipedia.org/wiki?curid=514072", "title": "Mlékovice (Toušice)", "text": "Mlékovice (Toušice)\n\nMlékovice je vesnice, část obce Toušice v okrese Kolín. Nachází se 1 km na jihovýchod od Toušic mezi Mlékovickým rybníkem a rybníkem Stojespal. Vesnicí protéká říčka Bečvárka, která je pravostranným přítokem řeky Výrovky. V roce 2011 zde bylo evidováno 67 adres. Trvale zde žije 103 obyvatel.\n\nMlékovice je také název katastrálního území o rozloze 2,34 km².\n\nMlékovice se poprvé připomínají roku 1287 za Majnuše z Mlékovic, který byl předkem zemanů z Mlékovic, příbuzných s pány ze Zásmuk.\n"}
{"id": "514073", "url": "https://cs.wikipedia.org/wiki?curid=514073", "title": "Flaviviridae", "text": "Flaviviridae\n\nČeleď Flaviviridae zahrnuje 3 rody: \"Flavivirus\", \"Pestivirus\" a \"Hepacivirus\", skupinu virů hepatitidy C. Flaviviry jsou v porovnání s togaviry menší, dosahují průměrné velikosti 40-60 nm. Genom tvoří jedna molekula jednovláknové RNA s pozitivní polaritou (+). Viriony obsahují 3 strukturální proteiny – obalový glykoprotein, dřeňový protein a membránový protein. Replikují se v cytoplazmě a lipidový obal získávají pučením do cytoplazmatických vezikulů. Podobně jako togaviry vykazují hemaglutinační aktivitu v závislosti na pH.\n\n"}
{"id": "514079", "url": "https://cs.wikipedia.org/wiki?curid=514079", "title": "Klasifikace (školství)", "text": "Klasifikace (školství)\n\nKlasifikace ve školství je hodnocení žáka spojené s pedagogickou evaluací (hodnocením), tedy zjišťováním, porovnáváním a vysvětlováním informací charakterizujících stav, kvalitu a efektivnost činnosti. Možností, jak se dá žák (student) klasifikovat, je mnoho. Jako dvě nejčastější formy hodnocení se uvádí klasické známkování, proti němuž stojí slovní hodnocení (tedy kvantitativní vs. kvalitativní). V praxi se však tyto i další níže zmíněné formy propojují. Známkování je využíváno především na základních a středních školách (event. na vyšších odborných školách či konzervatořích), některé střední školy ale už kromě známkování používají i hodnocení slovní či bodové, příp. některé způsoby prolínají. Na vysokých školách je využíván způsob hodnocení na standardní klasifikační stupnici ECTS.\n\nZa kvantitativní hodnocení je považováno hodnocení vyjádřené známkou, tedy numerického označení nějakého výkonu (či použitím jednoznačného slovního čí písmenného ekvivalentu). Jde o nejčastější formu hodnocení na školách (jednoduchost, přehlednost, rychlá orientační hodnota). Poprvé jej v 18. století užil William Farish na Univerzitě v Cambridgi. Známkování (stejně jako slovní hodnocení) není metoda, ale způsob hodnocení a záleží na učiteli, jak jej použije. Zároveň je i odraz učitelovy práce. Známka je pro rodiče signál, zda vše probíhá, jak má. Učitel hodnotí nejen vědomosti a dovednosti žáka, zahrnuje i motivy, vyjadřovací schopnosti, chování apod., což je problém, který vede k mnoha úskalím. Ježová ve své práci zmiňuje, že někteří pedagogové a psychologové poukazují na zápory známkování – rozdílné požadavky učitelů, učení se „kvůli známkám“, děti si získané informace samy nedoplňují a nezdokonalují. Oproti tomu stojí klady, nad kterými jednoznačně stojí zvyklost veřejnosti na klasické škále známek (například 1–5), ve kterých je jasně vidět ne/úspěch dítěte. Jednotnost klasifikace je pak používána ke srovnání mezi školami i u přijímacích řízení na vyšší stupně.\n\nZnámkování probíhá na základě vztahové sociální normy = probíhá srovnání s ostatními spolužáky. Určuje postavení žáka ve třídě (role úspěšného, průměrného, podprůměrného). Výhodou je porovnávání žáků mezi sebou, nevýhodou škatulkování (trojkaři, čtverkaři apod.), jelikož je obtížné danou „škatulku“ opustit. Známky mají daleko větší význam, když jsou žákům vysvětleny. V poslední době probíhají diskuse o způsobech hodnocení a pokusy změnit jeho tradiční způsoby. Funkcí známkování podle Vališové a Kasíkové (2007) je:\n\nZnámka však neposuzuje myšlení, samostatnost, kreativitu, schopnost spolupráce, neukazuje příčinu žákových problémů ani jejich vznik, nenabízí řešení. Neposkytuje žádné informace o tzv. sociální kvalifikaci žáka (schopnostech kooperovat v pracovním kolektivu) o jeho píli, tvořivosti, vytrvalosti v učení apod. Známkování je neobjektivní (různí učitelé hodnotí žákův výkon rozdílně). Další nevýhodou je generalizace, jednou známkou je obsaženo všechno od výkonu, chování, postojů, motivů atd. Nezahrnuje snaživost žáka.<ref name=\"https://dspace.tul.cz/bitstream/handle/15240/6563/bc_16918.pdf?sequence=1\"></ref>\n\nKvalitativním hodnocením se rozumí alternativní slovní hodnocení, což je rozsáhlejší vyjádření o úrovni a možnostech dítěte ve vztahu k cíli vyučování. Slovní hodnocení bylo v ČR zavedeno v roce 2005. Učitel usměrňuje žákovu činnost a navrhuje cestu ke zlepšení výkonu. Krejčířová uvádí, že mezi negativa této formy hodnocení je řazena časová náročnost, může docházet k typizování (roztřiďování) žáků a neumožňuje porovnávání výkonů, což je možné chápat i jako klad, nediskriminuje výkonnostně slabší žáky. Mezi klady se dále řadí již zmíněná možnost doporučení cesty k lepšímu výkonu a pomoc při motivaci. Ovšem ani slovní hodnocení není zárukou objektivity (jde o subjektivní hodnocení učitele).\n\nMezi další možnosti a způsoby hodnocení žáka lze zařadit:\n\nZatímco na prvním stupni základní školy (od 1. do 5. třídy) jsou děti hodnoceny škálou od 1 do 5, na druhém stupni a středních školách jsou žáci hodnoceni slovními výrazy.\n\nKaždý předmět na vysoké škole je zakončený buď zkouškou (která může být ústní, může však být i písemná, případně mít písemnou a ústní část, tedy kombinovaná), kolokviem (rozprava ve skupině) či zápočtem (písemný test, semestrální práce, referát, účast na přednáškách/cvičeních/seminářích). V rámci studia je pak na jeho konci též uzavírán příslušný typ státní zkoušky.\n\nProtože typů hodnocení existuje celá řada, jsou zde uvedené pouze některé, o kterých se zmiňuje Vališová v Pedagogice pro učitele:\n\nNa základě hodnocení žáků podle Koláře:\n\n"}
{"id": "514080", "url": "https://cs.wikipedia.org/wiki?curid=514080", "title": "Jagdgeschwader 7", "text": "Jagdgeschwader 7\n\nJagdgeschwader 7 „Nowotny“ (zkr.: JG 7) byla stíhací eskadra německé Luftwaffe za druhé světové války a první jednotka na světě vyzbrojená proudovými letouny. Vznikla na podzim roku 1944 a sloužila až do kapitulace Německa v květnu 1945. Vyzbrojena byla výhradně proudovými stíhačkami Messerschmitt Me 262, přezdívanými „vlaštovka“ (německy: Schwalbe). \nJG 7 byla vytvořena pod velením \"Obersta\" (~ plukovník) Johannese Steinhoffa a její součástí bylo i tzv. Kommando Nowotny (původně určené k testování Me 262), které dostalo označení III. \"Gruppe\" Jagdgeschwader 7 (zkr.: III./JG 7). Tato \"Gruppe\", jíž velel \"Major\" Erich Hohagen, byla jedinou částí JG 7, schopnou skutečného bojového nasazení proti spojeneckým jednotkám. Během celé své existence trpěla JG 7 neustálým nedostatkem paliva a velmi nepravidelnou dodávkou nových letadel. Značným problémem byly i časté nehody, jelikož němečtí piloti neměli dostatek zkušeností s ovládáním takto přelomového a nekonvenčního letadla, jakým byl Me 262.\n\nTechnické problémy a nedostatek zásob umožňoval nasazení jen v malé míře. Obvykle se letadla vydávala jen na tzv. „volný lov“ (něm.: Freie Jagd) o počtu maximálně 4 až 6 kusů a jejich hlavním cílem byly svazy spojeneckých bombardérů. \n\nNa konci února 1945 měla JG 7 na svém kontě sestřely 45 čtyřmotorových bombardérů a 15 stíhaček, takový počet byl ovšem příliš nízký na to, aby jakkoli vážněji ovlivnil spojeneckou vzdušnou ofenzívu. Během března 1945 mohla JG 7 díky lepšímu zásobování podnikat rozsáhlejší bojové operace proti spojeneckým bombardovacím svazům. Podnikla celkem 28 bojových misí, přičemž sestřelila osm spojeneckých bombardérů (ztratila jeden Me 262). 18. března podnikla III./JG 7 největší operaci ve své historii, když v počtu 37 letounů Me 262 zaútočila na svaz 1200 bombardérů, navíc střežených více než 600 stíhačkami. Tato mise získala i další prim, jelikož při ní němečtí piloti poprvé použili nové rakety vzduch-vzduch s označením R4M. III./JG 7 během této mise dosáhla sestřelu dvanácti bombardérů a jedné stíhačky, sama ztratila tři Me 262.\n\nUrčit přesný počet vítězství, kterých III./JG 7 dosáhla, je značně komplikované, jelikož se na konci války ztratilo mnoho záznamů a dokumentů. Zdokumentováno je 136 sestřelů, pozdější výzkumy ovšem předpokládají, že jich mohlo být až 420.\n\n\n"}
{"id": "514083", "url": "https://cs.wikipedia.org/wiki?curid=514083", "title": "Sebevražedné dveře", "text": "Sebevražedné dveře\n\nSebevražedné dveře (anglicky \"suicide door\") je označení pro dveře se závěsy vzadu. Toto konstrukční řešení dveří automobilu se objevilo v meziválečném období, ale postupně bylo opouštěno. Přesto se některé současné automobily nebo automobilové koncepty k tomuto řešení vrací.\n\nHlavní vadou dveří se závěsy vzadu byla nedostatečná bezpečnost. V případě pootevření dveří za jízdy docházelo k úplnému otevření dveří náporem proudícího vzduchu. V moderních automobilech je riziko uvolnění dveří potlačeno vyšší tuhostí karoserie, než tomu bylo u meziválečných a poválečných vozů, lepší jsou i zámky dveří, využívají se systémy, které znemožňují otevření dveří za jízdy. Některé automobily často s krátkými zadními dveřmi (Mazda RX-8, Toyota FJ Cruiser) neumožňují jejich otevření, aniž by byly otevřeny dveře přední.\n"}
{"id": "514088", "url": "https://cs.wikipedia.org/wiki?curid=514088", "title": "Karloman Východofranský", "text": "Karloman Východofranský\n\nKarloman Východofranský (okolo roku 830 – 22. září 880, Altötting) byl od roku 876 až do své smrti vévodou bavorským a králem východofranským a v letech 877 až 879 také králem italským. Náležel ke Karlovské dynastii.\nNarodil se z manželství východofranského krále Ludvíka II. \"Němce\" s Hemmou z rodu Welfů. Měl čtyři sestry a dva mladší bratry, s nimiž po otcově smrti vládl Východofranské říši. Po smrti strýce císaře Karla II. \"Holého\" v roce 877 se stal také králem italským.\n"}
{"id": "514092", "url": "https://cs.wikipedia.org/wiki?curid=514092", "title": "Evropské obranné společenství", "text": "Evropské obranné společenství\n\nEvropské obranné společenství (EOS) bylo návrhem vojenského paktu, který v roce 1950 inicioval francouzský předseda vlády René Pleven (tzv. Plevenův plán) v reakci na americké výzvy k znovuvyzbrojení západního Německa. Záměrem bylo vytvoření panevropských obranných sil jako alternativy k navrhovanému přistoupení západního Německa do NATO, znamenající využití vojenského potenciálu západního Německa v případě konfliktu s východním blokem. Evropské obranné společenství mělo zahrnovat západní Německo, Francii, Itálii a země Beneluxu. Smlouva o Evropském obranném společenství byla podepsána 27. května 1952, ale nikdy nevešla v platnost kvůli zamítnutí ratifikace francouzským parlamentem.\n\n"}
{"id": "514099", "url": "https://cs.wikipedia.org/wiki?curid=514099", "title": "Japonské námořní síly sebeobrany", "text": "Japonské námořní síly sebeobrany\n\nJaponské námořní síly sebeobrany jsou součástí ozbrojených sil Japonska. Jsou následovníky japonského císařského námořnictva, které zaniklo po porážce země ve druhé světové válce. Založeny byly roku 1954 jako námořní složka Japonských sil sebeobrany, zaměřená především na obranu proti ponorkám a minové operace.\n\nDnes jsou jeho možnosti mnohem širší a patří k nejmodernějším námořnictvům světa. Japonsko například disponuje, hned po USA, druhou největší flotilou torpédoborců na světě. Jedná se o 40 plavidel rozdělených do několika kategorií. K roku 2011 tvoří hlavní síly japonského námořnictva 40 torpédoborců, 6 fregat, 16 ponorek. Dále disponuje stovkou pobřežních, minových a podpůrných plavidel, včetně 3 vrtulníkových výsadkových lodí a 6 raketových člunů. Námořní letectvo představuje 292 letounů a vrtulníků. V námořnictvu slouží 42 400 mužů a 900 záložníků. Pobřežní obranu dále posiluje Pobřežní stráž provozující více než 340 hlídkových lodí.\n\nHlavní poslání japonských námořních sil sebeobrany představuje obrana japonských ostrovů, ochrana námořních tras a pomoc při živelních pohromách. Sebeobranný charakter japonského námořnictva, zdůrazněný v jeho názvu, vychází z faktu, že japonská Ústava z roku 1947 (vytvořená pod vlivem vítězných Američanů) mu zakazuje vést boj mimo vlastní území. Jedinou výjimkou je účast na zahraničních mírových misích (ovšem pouze mimo oblasti bojů).\n\nLodě vstoupivší do služby před rokem 2008 mají před jménem zkratku JDS (\"Japanese Defense Ship\"), zatímco lodi dokončené po tomto roce pouze JS (\"Japanese Ship\"), což je reakcí na zahrnutí námořnictva do nově vzniklého ministerstva obrany.\n\nPo porážce ve druhé světové válce bylo japonské císařské námořnictvo, před válkou třetí největší námořní velmoc, rozvráceno a ztratilo většinu svých lodí. Vítězové ho odzbrojili, přeživší lodi nechali sešrotovat a některé lodě do velikosti torpédoborce si ponechali jako součást reparací. Výjimkou se staly bitevní loď \"Nagato\" a lehký křižník \"Sakawa\", které byly předány USA a byly potopeny roku 1946 při jaderných zkouškách na atolu Bikini.\n\nZárodek nového námořnictva vznikl 1. května 1948 jako součást ministerstva dopravy. Námořní bezpečností agentura byla de facto pobřežní stráží, která měla na starost ochranu rybolovu, záchrannou činnost, navigaci a likvidaci desetitisíců min, položených ve vodách okolo Japonska během války.\n\nK obnově válečného námořnictva došlo 1. července 1954 a roku 1962 mu bylo podřízeno též vlastní námořní letectvo. Při svém vzniku mělo 115 menších lodí velikostí nepřevyšujících fregaty. Nově budované námořní síly sebeobrany se soustředily zejména na protiponorkový boj, což bylo dáno zejména obrovskou ponorkovou flotilou potenciálních nepřátel SSSR a Číny. Naopak na boj proti vzdušných cílům a hladinovým lodím byl začal být kladen důraz až od 80. let.\n\nJedinou jednotkou bývalého císařského námořnictva, která byla zařazena do stavu námořních sil sebeobrany, se 31. května 1956 stala JDS \"Wakaba\" (DE-261) – původně torpédoborec \"Naši\" z třídy \"Tačibana\". Se získáním nových lodí i zbrojních systémů Japonsku pomohly USA, které v něm stále udržují vojenskou přítomnost — zejména se jedná o americkou sedmou flotu se základnou v Jokosuce. Předaly mu například čtyři druhoválečné torpédoborce tříd \"Fletcher\" a \"Gleaves\", 17 fregat třídy \"Tacoma\", dva eskortní torpédoborce třídy \"Cannon\" a jednu ponorku třídy \"Gato\".\n\nV 60. letech začaly být zařazovány první nové lodě domácí konstrukce, přičemž teprve od poloviny 70. let se technicky dostávaly na světovou úroveň – například zařazením vrtulníkových torpédoborců třídy \"Haruna\" a ponorek třídy \"Uzušio\". V 80. a 90. letech se japonské námořnictvo zaměřilo na plnění širšího spektra úkolů a zařadilo do výzbroje nové třídy lodí patřící ke světové špičce – například torpédoborce třídy \"Kongó\".\n\nV roce 1992 mělo japonské námořnictvo 46 000 mužů a provozovalo celkem 155 válečných lodí – z toho 64 torpédoborců a fregat, 13 ponorek a 43 minolovek. Ve stejné době provozovalo rovněž 205 letadel a 134 vrtulníků. Pro vedení rozsáhlých operací však námořnictvo dlouhodobě postrádá dostatek zásobovacích lodí, které by mu poskytovaly účinnou logistickou podporu.\n\nK roku 2011 má japonské námořnictvo přibližně 48 velkých hladinových bojových lodí, 16 ponorek, 35 pobřežních a minových lodí a 76 podpůrných plavidel. Podporuje ho 292 letounů a vrtulníků.\n\nHlavní síly námořnictva jsou rozděleny do čtyř doprovodných uskupení, z nichž každé se skládá z jednoho vrtulníkového torpédoborce, dvou protiletadlových torpédoborců, pěti univerzálních torpédoborců a jedné zásobovací lodě. Jednotlivá doprovodná uskupení mají své základny v Jokosuce, Sasebu, Maizuru a v Kure.\n\nJelikož má Japonsko napjaté vztahy se Severní Koreou, která rozvíjí svůj jaderný a raketový program, japonské námořní síly sebeobrany se nově podílí též na obraně proti balistickým střelám. Tuto schopnost mají čtyři torpédoborce vybavené zbraňovým systémem Aegis, přičemž Japonsko a USA společně vyvíjejí nejmodernější verzi řízené střely Standard SM-3 Block IIA. První cvičný sestřel balistické rakety leticí ve výšce 160 km se podařil torpédoborci \"Kongó\" roku 2007.\n\nJaponsko sice oficiálně nevlastní letadlové lodě, dvojice válečných lodí třídy \"Hjúga\", označovaných jako torpédoborce svou koncepcí fakticky odpovídá lehké letadlové lodi či nosiči vrtulníků, přičemž je již plánována stavba dvojice lodí s výrazně větším výtlakem.\n\nZ nejmodernějších amerických topédoborců třídy \"Arleigh Burke\" jsou odvozeny japonské torpédoborce tříd \"Kongó\" a \"Atago\", vybavené rovněž americkým zbraňovým systémem Aegis. Čtyři jednotky třídy \"Kongó\" jsou vybaveny modifikovaným systémem Aegis BMD (\"Ballistic missile defense\"), sloužícím k obraně proti balistickým střelám. Domácí konstrukcí je pět torpédoborců třídy \"Takanami\". Ty by v letech 2012 až 2014 měly doplnit čtyři nové torpédoborce třídy \"Akizuki\", které jsou v současnosti ve stavbě.\n\nJaponsko nezůstává pozadu ani ve stavbě ponorek. Do roku 2008 stavěnou třídu \"Ojašio\" nyní doplňují novější ponorky třídy \"Sórjú\", vybavené například pohonem nezávislým na přístupu vzduchu pomocí stirlingových motorů.\n\n\n\n\n\n\n\n\n\n\n\n\nPo zemětřesení v Indickém oceánu roku 2004 byly některé japonské lodě nasazeny v postižených oblastech. Torpédoborce \"Kirišima\", \"Takanami\" a zásobovací loď \"Hamana\" operovaly u pobřeží Thajska, zatímco další trojice lodí operovala u Sumatry.\n\nJaponské lodě se též v Indickém oceánu podílely na operaci Trvalá svoboda — především pomáhaly se zásobováním. Mise začala roku 2001 a v lednu 2010 došlo k jejímu ukončení.\n\nV současnosti se Japonské námořní síly sebeobrany též podílí na boji proti modernímu pirátství ve vodách okolo Somálska.\n\n"}
{"id": "514102", "url": "https://cs.wikipedia.org/wiki?curid=514102", "title": "14. pařížský obvod", "text": "14. pařížský obvod\n\n14. pařížský obvod (francouzsky: \"14 arrondissement de Paris\") též nazývaný obvod Observatoř (\"Arrondissement de l'Observatoire\") je městský obvod v Paříži. Jeho název je odvozen od Pařížské observatoře, která byla založena roku 1667.\n\n14. obvod leží na levém břehu řeky Seiny. Na jihu hraničí s městy Gentilly, Montrouge a Malakoff (touto hranicí je Boulevard périphérique), na západě jej oddělují od 15. obvodu ulice \"Rue Vercingétorix\" a \"Rue du Départ\", na severu tvoří hranici s 5. obvodem \"Boulevard de Port-Royal\" a se 6. obvodem \"Boulevard du Montparnasse\" a na východě sousedí s 13. obvodem (ulice \"Rue de l'Amiral Mouchez\" a \"Rue de la Santé\").\n\nV roce 2006 měl obvod 134 370 obyvatel a hustota zalidnění činila 23 824 obyvatel na km. Zdejší obyvatelé tvoří 6,2% pařížské populace.\n\nRadnice 14. obvodu se nachází na náměstí \"Place Ferdinand Brunot\" č. 2. Současným starostou je od roku 2009 Pascal Cherki za Socialistickou stranu, který nastoupil na místo zemřelého starosty Pierra Castagnou.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 53-56.\n\n\n\n\n\n"}
{"id": "514103", "url": "https://cs.wikipedia.org/wiki?curid=514103", "title": "Evropské politické společenství", "text": "Evropské politické společenství\n\nEvropské politické společenství bylo navrženo v roce 1952 jako kombinace existujícího Evropského společenství uhlí a oceli (ESUO) a navrhovaného Evropského obranného společenství (EOS). \n\nNávrh smlouvy o Evropském politickém společenství byl vypracován shromážděním ESUO (nynějším Evropským parlamentem). Návrh počítal s evropským dvoukomorovým parlamentem s přímo volenou dolní komorou (shromážděním) a senátem jmenovaným národními parlamenty a supranacionální exekutivou odpovědnou tomuto parlamentu. \n\nProjekt Evropského politického společenství selhal v roce 1954, kdy bylo jasné, že smlouva Evropském obranném společenství nebude ratifikována ve francouzském Národním shromáždění, který se obával, že by projekt znamenal nepřijatelnou ztrátu národní suverenity. Od plánu na Evropské politické společenství bylo tedy upuštěno. \n\n"}
{"id": "514109", "url": "https://cs.wikipedia.org/wiki?curid=514109", "title": "Bláznivá (album)", "text": "Bláznivá (album)\n\nBláznivá je album skupiny Jablkoň vydané v roce 2000. Nahráno bylo ve studiu CS Sound Jalovec v Babicích nad Svitavou v období od července 1999 do února 2000.\n\n"}
{"id": "514114", "url": "https://cs.wikipedia.org/wiki?curid=514114", "title": "Enantiodromie", "text": "Enantiodromie\n\nEnantiodromie (starořecky ἐναντιοδρομία „souběh protikladů“) je teze Hérakleita z Efesu (asi 535–475 př. n. l.), která říká, že věci se vzájemným působením neustále mění, a to ve svůj protiklad (princip panta rhei, \"vše plyne\"). Tento stav je obdobou snahy po rovnováze (ekvilibriu) v přírodě.\n\nPsycholog Carl Gustav Jung tuto myšlenku aplikuje na lidskou psychiku a říká, že nadbytek jakékoli síly nutně ústí ve svůj opak.\n\nPodobně tuto myšlenku pojímá teoretik komunikace a psychoterapeut Paul Watzlawick, když tvrdí, že přespříliš dobra se vždy obrací ve zlo: příliš patriotismu plodí šovinismus, přílišná potřeba jistoty plodí obsesi a příliš mnoho máslového dortu ústí v nevolnost.\n\n"}
{"id": "514115", "url": "https://cs.wikipedia.org/wiki?curid=514115", "title": "Gianandrea Noseda", "text": "Gianandrea Noseda\n\nGianandrea Noseda (* 23. dubna 1964 Milán) je italský dirigent.\n\nStudoval klavír, kompozici a dirigování na konzervatoři Giuseppe Verdiho v Miláně. Později byl žákem osobností, jakými jsou Donato Renzetti, Myung-Whun Chung nebo Valerij Gergijev.\n\nV roce 1994 zvítězil v mezinárodní dirigentské soutěži pořádané Cadaquéským orchestrem, jehož se později stal hlavním dirigentem. Následně byl v roce 1997 pozván Valerijem Gergijevem, aby se stal jako první cizinec hlavním hostujícím dirigentem v Mariinském divadle v Petrohradě. V letech 1999-2003 zaujímal pozici hlavního hostujícího dirigenta Rotterdamské filharmonie. V září 2002 převzal post hlavního dirigenta Filharmonie BBC v Manchesteru, kterým byl jmenován v prosinci 2001 a v říjnu 2006 s tímto tělesem prodloužil smlouvu o další dva roky a stal se jeho šéfdirigentem. S BBC Philharmonic například spolupracoval v roce 2005 na projektu BBC Radio 3, které zaznamenalo jejich živá provedení cyklu devíti Beethovenových symfonií v Bridgewater Hall a na čas je zpřístupnilo na svých webových stránkách ke stažení. S tímto orchestrem také natočil několik snímků pro nahrávací společnost Chandos.\n\nV roce 2004 debutoval s Bostonským symfonickým orchestrem na festivalu v Tanglewoodu, následovala angažmá v Newyorské filharmonii, Pittsburském a Montrealském symfonickém orchestru. V roce 2007 poprvé spolupracoval s Izraelskou filharmonií a s Londýnským symfonickým orchestrem, roce 2010 pak s Chicagským a Philadelphským orchestrem.\n\nGianandrea Noseda je známý nejen jako symfonický, ale i operní dirigent. Od roku 2002 pravidelně vystupuje v newyorské Metropolitní opeře, naposledy při představeních opery \"Adriana Lecouvreur\" od Francesca Cilei počínaje 31. prosincem 2018. \n\nV září roku 2007 se Noseda stal hlavním dirigentem orchestru v Teatro Regio di Torino v Itálii. Mimo to se objevil například v Royal Opera House, Covent Garden a La Scale. Je hlavním dirigentem španělského Orquesta de Cadaqués a uměleckým ředitelem Settimane Musicali di Stresa e del Lago Maggiore Festival v Itálii. \n\nS orchestrem BBC Philharmonic byl dvakrát pozván na Mezinárodní hudební festival Pražský podzim. Ve Dvořákově síni Rudolfina tak oddirigoval v letech 2004 a 2006 celkem tři koncerty (na odřeknutém čtvrtém onemocnělého Nosedu zastoupil Vasilij Sinajskij), které zahrnovaly i český repertoár a byly natočeny Českým rozhlasem.\n\n\n"}
{"id": "514119", "url": "https://cs.wikipedia.org/wiki?curid=514119", "title": "Multirozklad", "text": "Multirozklad\n\nJako multirozklad (\"\", MRA) se označuje rozklad signálu formula_1 do systému hierarchicky uspořádaných podprostorů formula_2.\n\nCelý prostor spojitých funkcí formula_3 lze rozložit do vnořených podprostorů\n\nV souvislosti s vlnkovou transformací tvoří systém formula_5 bázi prostoru formula_6. Podstatná je existence ortogonálního doplňku\n\nZde systém formula_8 tvoří bázi prostoru formula_9.\nZ výše uvedených vztahů vyplývá, že formula_10 je báze prostoru formula_3 a tedy\n\nPro lepší představu lze hierarchii popsat následovně.\n\nMultirozklad vyžaduje platnosti tzv. dilatačních rovnic\n\nS jeho pomocí lze také vyjádřit vlnkové řady a diskrétní vlnkovou transformaci podle Mallatova schématu.\n"}
{"id": "514132", "url": "https://cs.wikipedia.org/wiki?curid=514132", "title": "Jagdgeschwader 134", "text": "Jagdgeschwader 134\n\nJagdgeschwader 134 „Horst Wessel“ (zkr.: JG 134) byla stíhací eskadra německé Luftwaffe, která ovšem do bojů druhé světové války nezasáhla. Jednotka vznikla 4. ledna 1936, přičemž sestávala pouze ze III. \"Gruppe\" (~ skupina) a její základna se nacházela v Döberitzu. 24. března 1936 získala přízvisko „Horst Wessel“ po zesnulém nacistickém aktivistovi Horstu Wesselovi. 15. března 1936 byla v rámci JG 134 vytvořena II. \"Gruppe\" se základnou Werl, 1. dubna 1936 následoval \"Geschwaderstab\" (~ štáb eskadry) a I. \"Gruppe\" se základnou v Dortmundu. Jednotka byla vyzbrojena stíhačkami Arado Ar 65, Arado Ar 68 (dvojplošníky) a Messerschmitt Bf 109D/E. Velitelem JG 134 byl po celou dobu její existence \"Oberstleutnant\" (~ podplukovník) Kurt-Bertram von Döring. Eskadra JG 134 zanikla ke dni 1. listopadu 1938.\n"}
{"id": "514135", "url": "https://cs.wikipedia.org/wiki?curid=514135", "title": "Filterheadz", "text": "Filterheadz\n\nFilterheadz je jméno belgického DJského a producentského dua hrající techno. Členy uskupení jsou bratři Bert a Maarten Wilmers.\n\nPrvním krokem v jejich hudební kariéře bylo v polovině 80. let vystupování v kapelách hrajících pop. Bert tu vystupoval s kytarou, Maarten jako bubeník. Jejich tehdejšími vzory byly skupiny jako U2, The Police a Simple Minds a vliv těchto kapel můžeme pozorovat v jejich tvorbě dodnes.\n\nPo sérii popových, rockových, heavy metalových a rhythm and bluesových projektech s ne příliš velkým úspěchem se vrhli na pole elektronické taneční hudby. Prvními remixy byly skladby hudebníků jako Roger Sanchez, Masters at Work a David Morales. To také určilo jejich prvotní orientaci na americkou houseovou scénu.\n\nRoku 1998 podepsali smlouvu s belgickým labelem Headroom Music a po několika publikacích pod rozdílnými pseudonymy se rozhodli pro své současné jméno \"Filterheadz\". V ten sám čas vzrostla publicita Jo Casters a ten si od nich objednal několik remixů. Jejich předělávka singlu Struggle for Pleasure od Minimalistix se stala klubovým hitem. Inspirováni Deep Dish a John Digweed se vrhli do vod progressive trance a svými remixy hitů kapel Hooj a Platypus vytvořili další sérii klubových hitů.\n\nKontakt s Intec Records dal spatřit světlu světa track \"Sunshine\", jenž byl hrán na Ibize jako letní song. Následovaly remixy interpretů Green Velvet, Bedrock, Eddie Amator, Tiësto a Oliver Lieb.\n\nPoté, co vydali nejprodávanější techno nahrávku roku začali opět hledat hudební rozmanitost a vydali své první multižánrové CD \"Tribalicious\". Toto album je mixem elektronické a nezávislé hudby.\n\n\n\n"}
{"id": "514136", "url": "https://cs.wikipedia.org/wiki?curid=514136", "title": "Mas'ade", "text": "Mas'ade\n\nMas'ade nebo Mas'ada ( מַסְעַדֶה, مسعدة, v oficiálním přepisu do angličtiny Mas'ade, přepisováno též Mas'ada) je místní rada (malé město) v Izraeli, v Severním distriktu, respektive na okupovaných Golanských výšinách, obývané Drúzy.\n\nLeží v nadmořské výšce 960 metrů na severovýchodním okraji Golanských výšin, na jižním úbočí masivu hory Hermon, cca 158 kilometrů severovýchodně od centra Tel Avivu a cca 85 kilometrů severovýchodně od centra Haify. Východně od města se rozkládá jezero Ram. Dál k východu pak hory Har Ram a Har Kramim. Podél severního okraje obce protéká vodní tok Nachal Sa'ar, který se právě zde začíná zahlubovat do výrazného údolí, které pak směřuje k západu.\n\nMas'ade je situována v severní části Golanských výšin, ve které je osídlení etnicky smíšené. Vlastní Mas'ade je osídlena arabsky mluvícími Drúzy. Drúzské jsou i další lidnaté obce v okolí (Buk'ata, Ejn Kinije nebo Madždal Šams). Mezi nimi a v okolí leží i několik židovských vesnic. Necelé 2 kilometry severně od Mas'ade je to například vesnice Nimrod.\n\nNa dopravní síť je Mas'ade napojena pomocí severojižního tahu dálnice číslo 98, ze které zde odbočuje dálnice číslo 99, která vede k západu, do údolí řeky Jordán. Další lokální silnice číslo 978 odbočuje z obce k jihozápadu a vede například k mošavu Odem.\n\nMas'ade leží na Golanských výšinách, které byly dobyty izraelskou armádou během Šestidenní války v roce 1967 a jsou od té doby cíleně osidlovány Izraelci. Podle Zákona o Golanských výšinách z roku 1981 bylo toto původně syrské území anektováno Izraelem a začleněno pod civilní správu v rámci izraelského Severního distriktu. Původní syrské arabské obyvatelstvo během izraelské ofenzívy roku 1967 uprchlo s výjimkou obyvatel několika vesnic osídlených Drúzy. Jednou z těchto vesnic byla i Mas'ade.\n\nMas'ade byla založena v 19. století lidmi vystěhovalými z nedaleké starší drúzské vesnice Madždal Šams. Většina zdejších obyvatel pochází z rodů Abu Salah a Safdie. Původně šlo o izolovanou farmu, později se rozrostla v samostatnou vesnici, která pak díky populačnímu nárůstu získala městský charakter.\n\nRoku 1982, tedy krátce po anexi Golan Izraelem byla Mas'ade povýšena na místní radu (malé město). Vzhledem ke své poloze v geografickém centru golanského drúzského osídlení plní Mas'ade i některé střediskové funkce. Nachází se tu například střední škola, do které docházejí golanští Drúzové a další centrální úřady a organizace.\n\nPodle údajů z roku 2005 tvořili Drúzové 99,9 % populace v Mas'ade, arabští muslimové 0,1 %. Jde o menší sídlo městského typu. K 31. prosinci 2014 zde žilo 3447 lidí. Během roku 2014 populace stoupla o 2,1 %.\n\n"}
{"id": "514137", "url": "https://cs.wikipedia.org/wiki?curid=514137", "title": "Český hospic v Římě", "text": "Český hospic v Římě\n\nČeský hospic (\"poutní dům\") v Římě byl založen roku 1378 Karlem IV. pro poutníky, přicházející do Říma z českých zemí.\n\nHospic, dům, v němž mohli přebývat poutníci z českých zemí do Říma, zřídil krátce před smrtí císař Karel IV. se svou manželkou Alžbětou Pomořanskou. Panovník roku 1368, kdy došlo k římské korunovací císařovny Alžběty, zakoupil dům, ve kterém prý inkognito přebýval před svou císařskou korunovací roku 1355. \nDům mohl být vydržován díky nadaci Petra, Oldřicha a Jana z Rožmberka. Nadační listina byla vydána 6. března 1378, potvrzena byla pražským arcibiskupem Janem Očkem z Vlašimi o dva dny později a 1. srpna 1379 ji potvrdil papež Urban VI. \n\nDům byl opraven roku 1457 za prokurátora Heinricha z Rorau, který působil v letech 1455-1463, o čemž svědčí pamětní deska, umístěná na domu na via dei Banchi vecchi č. p. 131.\n\nProtože poutní dům příliš nefungoval, byla fundace posléze určena na vydržování českých studentů v Germanicu a v jezuitské koleji v Praze (Klementinum). Hospic se dostal do správy bratrstva u římského kostela Santa Trinità dei Pellegrini, zřízeného sv. Filipem Nerim k ubytování poutníků do Říma. Na zásah Mons. Karla Jaeniga papež Pius IX. předal roku 1872 český hospic českým biskupům, Jaenig jej spravoval a opravil jej na své náklady, jak o tom svědčila fasáda jím přikoupeného domu na Piazza Sforza Cesarini č.p. 30., dnes značně zanedbaná. \n\nPapež Lev XIII. přiřkl hospic do majetku nově založené české koleje, Bohemica, z nějž se roku 1929 stalo Nepomucenum. Česká kolej dům vlastnila až do začátku 50. let 20. století, kdy jej byla z existenčních důvodů nucena prodat. \n\nPoutní dům Velehrad v Římě nedaleko Vatikánu, pořízený pro české poutníky díky kardinálu Beranovi, je morálním nástupcem starého hospice sv. Václava.\n\n"}
{"id": "514141", "url": "https://cs.wikipedia.org/wiki?curid=514141", "title": "Národní banka Československá", "text": "Národní banka Československá\n\nNárodní banka Československá byla v období 1926–1939 a v období 1945–1950 centrální bankou Československé republiky. Předchůdcem Národní banky Československé byl Bankovní úřad při ministerstvu financí. Národní banka Československá byla zřízena zákonem č. 347/1920 Sb., o akciové bance cedulové.\n\nV období 1939–1945 byla banka přejmenována na Národní banku pro Čechy a Moravu. Na Slovensku v tomto období existovala Slovenská národní banka. \n\nZákonem č. 31/1950 Sb., o Státní bance československé, byla Národní banka Československá zrušena a nahrazena Státní bankou československou.\n\nUstavujicí valná hromada Národní banky Československé (NBČS) se konala 26. března 1926 a rozhodla o vzniku banky k 1. dubnu 1926. Šlo o akciovou společnost, na které se dvěma třetinami kapitálu podíleli soukromí investoři. Hlavním úkolem banky byla správa československé měny kryté zlatem. \n\nZlaté rezervy NBČS na konci 30. let dosahovaly téměř 100 tun zlata. Po okupaci Čech a Moravy v březnu 1939 byla NBČS nucena vydat příkazy k převodu svých zlatých rezerv uložených v Londýně ve prospěch účtu Německé říšské banky vedeného u Banky pro mezinárodní vypořádání v Basileji. \n\nK 31. březnu 1939 byla NBČS přejmenována na Národní banku pro Čechy a Moravu.\n\n\n"}
{"id": "514142", "url": "https://cs.wikipedia.org/wiki?curid=514142", "title": "Phu Quoc", "text": "Phu Quoc\n\nPhu Quoc (čti Fu Kuok; vietnamsky \"Phú Quốc\") je největším vietnamským ostrovem. Ve vietnamském kontextu se mu někdy přezdívá Dao Ngoc (viet. \"Đảo Ngọc\", tj. Nefritový ostrov). K Phu Quocu patří dalších 21 menších ostrovů. Celé souostroví leží v Siamském zálivu a má rozlohu zhruba 593 km², samotný ostrov pak 574 km². Administrativně tvoří součást jihovietnamské provincie Kien Giang (Kiên Giang). Hlavním střediskem je přístavní městečko na západním pobřeží Zuong Dong (viet. Dương Đông). V současnosti čítá ostrov okolo 80 tisíc obyvatel, což je důsledek osidlování po r. 1975 (do té doby jen něco přes 5 tisíc). Severní břeh je vzdálen pouhých 15 km od kambodžské provincie Kampot. Phu Quoc, khmersky nazývaný Koh Trâl, byl v minulosti opakovaně nárokován Kambodžou, žije zde i khmerská menšina.\n\nPhu Quoc se v posledních letech pomalu stává vyhledávaným cílem plážových turistů, i když infrastruktura zůstává dosud dosti skromná. Mezi ostrovem a Ho Či Minovým městem (Saigonem) funguje pravidelné letecké spojení. Kromě toho se ostrov v celém Vietnamu proslavil i produkcí kvalitní rybí omáčky, známé mj. svým pronikavým odérem.\n\n"}
{"id": "514143", "url": "https://cs.wikipedia.org/wiki?curid=514143", "title": "Svatý Pantaleon", "text": "Svatý Pantaleon\n\nSvatý Pantaleon také Panteleémon, Panteleimon, Pantelejmon († kolem r. 305) je svatý, mučedník a jeden z čtrnácti sv. pomocníků. Uznávaný katolickou a pravoslavnou církví. Církevní svátek má 27. července.\n\nLegend o svatém Pantaleonovi se dochovalo několik. Pocházel z významného rodu ve městě Nikomédii. Jeho otec byl pohan a matka křesťanka. Matka mu brzy zemřela. Jedna z legend vypravuje, že když navštěvoval lékařskou školu ve městě, seznámil se se starým křesťanským knězem Hermolausem a jeho společníky. Pantaleon se knězi svěřil, že se chce stát osobním lékařem císaře Maximiána Galeria. Kněz mu řekl, že jeden lékař je moudřejší a významnější nad jiné. Jmenoval se Ježíš Kristus a pouhým slovem léčil tělesné nemoci. Mladého Pantaleona slova kněze zaujala a stále častěji jej navštěvoval a rozmlouval s ním.\nJednoho dne, když šel navštívit kněze, uviděl mladý lékař na zemi dítě, které bylo jako mrtvé. Poblíž se do křoví plazil jedovatý had. Vzal dítě do náručí a v duchu si řekl, že pokud je Ježíš Kristus tak mocný lékař, pomůže mu. A skutečně, dítě se podařilo zachránit. Pln radosti běžel ke starému knězi a nechal se od něj pokřtít. Později provozoval lékařství, pomáhal i povzbuzením a dobrým slovem. Mnoho lidí u něj nacházelo pomoc, neodmítal chudé ani bohaté. Byl obžalován a předveden před císaře. Byl vyzván, aby obětoval římským bohům. Neučinil tak, ba dokonce před očima císaře uzdravil jménem Ježíše Krista ochrnutého člověka. Rozzlobený císař jej nechal mučit, přivázat k olivovému stromu a později byl sťat mečem.\n\nOstatky sv. Pantaleona se dostaly do šesti hlavních center kultu: uctívají se v Jeruzalémě, ve 4 chrámech v Římě, a v klášterní bazilice sv. Pantaleona v Kolíně nad Rýnem, která je dodnes živým poutním místem.\n\nSvatý Pantaleon je vyobrazován se skříňkou nebo nádobou na léky. Můžeme jej vidět také vyobrazeného s léčivými bylinkami , či rukama přibitýma k hlavě (k olivě).\n\nSvatý Pantaleon je patronem lékařů, kojných a porodních asistentek, pomocník opuštěných.\n\n\n"}
{"id": "514144", "url": "https://cs.wikipedia.org/wiki?curid=514144", "title": "Doba ledová 3: Úsvit dinosaurů", "text": "Doba ledová 3: Úsvit dinosaurů\n\nDoba ledová 3: Úsvit dinosaurů (v anglickém originále Ice Age: Dawn of the Dinosaurs) je americká animovaná komedie (počítačová animace), navazující na předcházející snímky \"Doba ledová\" a \"\". Přes smíšené kritiky celosvětově utržil 887 mil. USD a dostal se tak na druhé místo v žebříčku animovaných filmů s největšími tržbami. V České republice v roce 2009 utržil 98 mil. Kč, byl filmem s nejvyššími tržbami a druhým nejnavštěvovanějším.\n\nEllie a Manny čekají svého prvního potomka a Manny je posedlý tím zařídit mu pohodlný a bezpečný život kvůli své předchozí zkušenosti s rodičovstvím, kdy lovci zabili jeho partnerku i dítě. Diego si myslí, že ztratil své predátorské tygří schopnosti, když není schopen chytit ani gazelu a rozhodne se od skupiny odejít. Sid žárlí na Ellie a Mannyho, a tak se ujme tří opuštěných vajec, které najde v ledové podzemní jeskyni. Manny mu říká, aby je vrátil, ale Sid trvá na svém, nechá si je a druhý den se z nich vyvinou mláďata tyrannosaura.\n\nAčkoli se Sid snaží malé tyrannosaury vychovat, nedaří se mu to a oni děsí všechny v okolí. Jejich skutečná tyrannosauří matka si pro ně brzy přijde a vezme je i se Sidem do podzemí. Když projdou okolo Diega, ten je pronásleduje. Manny, Ellie, Crash a Eddie je také následují a zjistí, že podzemní jeskyně, kde Sid našel vejce, vede do podzemního světa, kde žijí dinosauři - ti ovšem mají být už dávno vyhynutí. Zde je napadne ankylosaurus a později další dinosauři. Z problémů je zachrání bláznivý jednooký \"lasičák\" Buckminster, zkráceně Buck.\n\nBuck v podzemí žije už dlouhou dobu, snaží se ulovit Rudlu, velkého albínského baryonyxe, kvůli kterému přišel o oko. Buck souhlasí, že dovede smečku k Sidovi. Ten se mezitím začlení do tyrannousaří rodiny. Jednou se od ní ale nechtěně oddělí a je napaden Rudlou a uvázne na kameni plovoucím na lávové řece.\n\nNa cestě za Sidem je Ellie oddělena od smečky a navíc začíná rodit. Buck s Eddiem a Crashem tedy pokračují dál zachránit Sida a Manny s Diegem se vracejí za Ellie. Když se Manny dostane zpět k Ellie, ozve se jejich právě narozená dcera, kterou pojmenují Broskvička (podle kódového slova, které měla Ellie použít, když začne rodit). Buck, Eddie a Crash, letící na pteranodonovi, zachrání Sida z kamene těsně před tím, než spadne z lávového vodopádu. Všichni čtyři se pak vrátí k ostatním.\n\nKdyž se chce smečka vrátit, zjistí, že východ blokuje Rudla, který na ně zaútočí. Zachrání je hlavně máma malých tyrannosaurů, která se náhle objeví a shodí Rudlu z útesu. Buck bez smyslu života, když je Rudla pryč, se rozhodne přidat se ke smečce a žít na povrchu, ale pak uslyší vzdálený řev, který mu prozradí, že je Rudla naživu, a tak se Buck rozhodne vrátit a zablokuje stezku do podzemí, aby se tam už nikdo z povrchu nemohl dostat. Manny a Ellie pak přivítají Broskvičku na povrchu a Diego se rozhodne také zůstat se smečkou, zatímco Buck zůstává tam, kde chce - v podzemí, kde bojuje s Rudlou.\n\nCelý film také sleduje osudy veverky Scratt. Ten si náhodou najde partnerku - Scratte, se kterou bojuje o žalud. Nakonec spolu začnou žít a o žalud se přestanou zajímat. Jednou se Scratovi zasteskne po svobodném životě bez ženy a uvidí venku svůj žalud. Toho si všimne Scratte a začnou znovu bojovat a způsobí vulkanickou erupci, která vystřelí Scrata znovu na povrch, žalud pak ale spadne znovu do podzemí a otvor zamrzne. Scratt zůstane na povrchu bez žaludu i bez Scratte.\n\n"}
{"id": "514145", "url": "https://cs.wikipedia.org/wiki?curid=514145", "title": "PRG", "text": "PRG\n\nPRG může být:\n\n"}
{"id": "514149", "url": "https://cs.wikipedia.org/wiki?curid=514149", "title": "Lucidář", "text": "Lucidář\n\nLucidář, též \"Lucidarius\", \"Elucidarius\" nebo \"Elucidarium\" (z latinského \"lucidarium\" od \"lux\", světlo – vlastně \"osvětlovatel, vysvětlovatel\") je středověká encyklopedie vědomostí, podávající informace zejména ve věcech víry a o světě. Je psána formou otázek a odpovědí a měla sloužit jako příručka pro nižší a méně vzdělané duchovenstvo. Elucidarium je pro dnešní badatele zdrojem informací o představách a úrovni znalostí tehdejších lidí.\n\nAutorem spisu byl zřejmě benediktinský mnich Honorius Autunský ovlivněný Anselmem z Canterbury a Janem Scotem Eurigenou. V latinském jazyce byl spis vydán počátkem 12. století jako soubor tehdejších znalostí z nejrůznějších oborů: náboženství, přírodovědy, kosmologie, zeměpisu, lékařství, hudby, práva, filozofie atd. V zájmu srozumitelnosti a čtivosti si autor vytvořil dvě imaginární postavy, které čtenáře svým dialogem provázejí celým spisem. Dílo bylo přeloženo nejen do češtiny, ale i do mnoha dalších jazyků: francouzštiny, provensálštiny, italštiny, němčiny, španělštiny, islandštiny, švédštiny, dánštiny, ruštiny, polštiny a chorvatštiny. Překlady do jiných jazyků nejsou doslovné, neboť překladatelé si vybírali pasáže, které považovali za zajímavé či důležité, a mnohdy si přidávali vlastní texty podle aktuální situace.\n\nNejstarší český překlad pocházející z poloviny 15. století vyšel pod názvem \"Encyklopedie Lucidář\". Mladší verzí je český prvotisk z roku 1498 \"Počíná se Lucidář o rozličných věcech, jenž sú na nebi a na zemi i v vodách\" (názvem je jeho incipit, původním pravopisem \"Počzina fe Lucidarz O rozlicznych wietzech, jenž fu na nebi na zemi y v wodach\", vydáno u Mikuláše Bakaláře v Plzni).\n\nPřeklad vznikl pravděpodobně v 15. století v pražském klášteře na Slovanech. Lucidárium obsahuje dva hlavní tematické okruhy: okruh náboženský a okruh světský. Náboženské téma je poplatné době vzniku, ale téma světské je velmi zajímavé. Autor například píše o Zemi nikoli jako o ploché desce umístěné v prostoru, ale jako o kouli, která je obklopená mořem. Země v tomto moři pluje jako \"\"žloutek ve vejci\"\". Hovoří také o Asii, Evropě a Africe (Austrálie a Antarktida nebyly tehdy ještě známy). Naproti tomu se nezmiňuje o Americe, přestože k jejímu objevení došlo šest let před vydáním této encyklopedie. Honorius Autunský zde překvapivě uvádí znalost faktu, že odliv a příliv vznikají vlivem Měsíce a také zná a objasňuje vliv větru na příliv a odliv. Autor dále popisuje také podivuhodné bytosti složené zčásti z lidských a zčásti ze zvířecích těl. Tito lidé-nelidé žijí podle autora kdesi v Asii. Takové popisy byly součástí tehdy velmi oblíbených tzv. bestiářů. Příkladem je bestiář \"Ptačí zahrádka\" a \"Nové rady\"\n\nBestiář \"Ptačí zahrádka\" a \"Nové rady\" přeložil z latiny do češtiny roku 1366 mistr \"Bartoloměj z Chlumce\" zvaný \"Klaret\" (1320-1370), jenž byl pravděpodobně lékařem arcibiskupa Arnošta z Pardubic (1297-1364). Bartoloměj z Chlumce původně zamýšlel napsat celkem šest knih, vznikl pouze tento Bestiář, v němž se zabývá 136 létavci. Kromě ptáků také hmyzem nebo netopýry, a také tvory fantaskními, jako jsou například srdcojídek, pták Noh či bájný Fénix.\n\nLucidář je řazen mezi ostatní známá česká středověká díla stejně jako píseň \"Hospodine, pomiluj ny\" – původně staroslověnský, počeštěný chorál z 11. či 12. století nebo chorál \"Svatý Václave, vévodo české země\", druhá nejstarší, původně česká píseň, pocházející z 12. století. Patří sem i česká verze eposu Alexandreis z přelomu 13. a 14. století a Mandevillův cestopis, přeložený z němčiny Vavřincem z Březové. K velmi známým středověkým dílům patří i tzv. Klaudiánka, nejstarší tištěná mapa Čech. Ta je zajímavá svým převráceným obrazem krajiny. Důvodem pro toto nezvyklé zobrazení bylo její určení jako mapa pro poutníky do Svaté země.\n\n"}
{"id": "514150", "url": "https://cs.wikipedia.org/wiki?curid=514150", "title": "Ejn Kinije", "text": "Ejn Kinije\n\nEjn Kinije nebo Ejn Kinija ( עֵין קֻנִיֶּה nebo עין קנייא , عين قينيا, v oficiálním přepisu do angličtiny Ein Qiniyye, přepisováno též Ein Qiniya, Ein Kenya nebo Ein Knaya) je místní rada (malé město) v Izraeli, v Severním distriktu, respektive na okupovaných Golanských výšinách, obývané Drúzy.\n\nLeží v nadmořské výšce 750 metrů na severovýchodním okraji Golanských výšin, na jižním úbočí masivu hory Hermon, 157 kilometrů severovýchodně od centra Tel Avivu a cca 83 kilometrů severovýchodně od centra Haify.\n\nEjn Kinije je situována v severní části Golanských výšin, ve které je osídlení etnicky smíšené. Vlastní Ejn Kinije je osídlena arabsky mluvícími Drúzy. Drúzské jsou i další lidnaté obce v okolí (Buk'ata, Mas'ade nebo Madždal Šams). Mezi nimi a v okolí leží i několik židovských vesnic. 2 kilometry severovýchodně od Ejn Kinije je to například vesnice Nimrod. 2 kilometry na sever leží Neve Ativ.\n\nNa dopravní síť je Ejn Kinije napojena pomocí severojižního tahu dálnice číslo 99, která vede k západu, do údolí řeky Jordán. Stejným směrem vede i lokální silnice číslo 989, která obec míjí na severní straně.\n\nEjn Kinije leží na Golanských výšinách, které byly dobyty izraelskou armádou během šestidenní války v roce 1967 a jsou od té doby cíleně osidlovány Izraelci. Podle Zákona o Golanských výšinách z roku 1981 bylo toto původně syrské území anektováno Izraelem a začleněno pod civilní správu v rámci izraelského Severního distriktu. Původní syrské arabské obyvatelstvo během izraelské ofenzívy roku 1967 uprchlo s výjimkou obyvatel několika vesnic osídlených Drúzy. Jednou z těchto vesnic byla i Ejn Kinije.\n\nEjn Kiniji popsal koncem 19. století francouzský cestovatel Victor Guérin jako vesnici s cca 500 obyvateli, z nichž 300 byli Drúzové, zbytek arabští křesťané (Maronité). V okolí bylo několik pramenů, které obyvatelům poskytovaly dostatek kvalitní pitné vody. V okolí se pěstoval tabák, bavlna, olivy a fíky. Roku 1967 křesťanští Arabové z vesnice uprchli a obec je tak od té doby čistě drúzská.\n\nRoku 1982, tedy krátce po anexi Golan Izraelem byla Ejn Kinije povýšena na |místní radu (malé město).\n\nJižně od Ejn Kinije se nachází most přes údolí a vádí Nachal Sa'ar. Most byl během Šestidenní války v roce 1967 vyhozen do povětří ustupující syrskou armádou. Po válce byl obnoven a nazván Mostem přátelství \"Gešer ha-Jedidut\" (גשר הידידות), což má symbolizovat přátelské vztahy mezi Židy a Drúzy.\n\nPodle údajů z roku 2005 tvořili Drúzové 98,8 % populace v Ejn Kinije , arabští křesťané 0,7 % a arabští muslimové 0,5 %. Jde o menší sídlo městského typu. K 31. prosinci 2014 zde žilo 1920 lidí. Během roku 2014 stoupla registrovaná populace o 1,5 %.\n\n"}
{"id": "514151", "url": "https://cs.wikipedia.org/wiki?curid=514151", "title": "Vlnková komprese", "text": "Vlnková komprese\n\nJako vlnková komprese se označuje kompresní postup využívající diskrétní vlnkové transformace. Často se jedná o kompresi obrazu nebo videa. Může se přitom jednat o kompresi bezeztrátovou i ztrátovou. Aplikace vlnkové transformace pro kompresi dat přináší nové možnosti jako např. další režimy progrese, přesné určení bitového toku, vymezení oblasti zájmu (ROI), dekomprese v nižším rozlišení, nižší kvalitě či jen části dat atd. Jednotlivé metody se liší zejména volbou použitých diskrétních vlnek a algoritmu, který kóduje vzniklé vlnkové koeficienty.\n\nPři kompresi se provede rozklad do diskrétní vlnkové transformace. Tím vznikne pyramida rozlišení. Koeficienty na stejné prostorové pozici mají mezi sousedními měřítky silnou korelaci. To zohledňují např. kódovací algoritmy EZW nebo SPIHT. Jiné algoritmy, např. EBCOT, využívají silnou korelaci koeficientů na prostorově sousedících pozicích.\n\nNa vlnkové transformaci jsou založeny např. standardy JPEG 2000, CCSDS 122.0, ICER (obraz) nebo Dirac a CineForm (video).\n"}
{"id": "514154", "url": "https://cs.wikipedia.org/wiki?curid=514154", "title": "Pavián guinejský", "text": "Pavián guinejský\n\nPavián guinejský (\"Papio papio\") (angl. Guinea Baboon) je úzkonosý primát z čeledi kočkodanovití. Žije v Guineji, Mali, Mauretánii, Senegalu a v Sierra Leone. Tento druh se vyskytuje ve stále zelených lesostepích a galeriových lesích. Je jediným z rodu Papio, který prožívá část života na stromech.\n\nU dospělého samce délka těla dosahuje 60 až 75 cm a ocasu 40 až 60 cm. Hmotnost se pohybuje mezi 13 až 26 kg. Samice jsou menšího vzrůstu a menší hmotnosti (poloviční vůči samci). Jsou ze všech paviánů nejmenší. Jejich srst je hnědá s červeným nádechem. Zbarvení se liší, druhy na západě mají červenou barvu výraznější, směrem na východ se více prosazuje barva tmavě hnědá. Samci mají hřívu od hlavy až do půli těla. Čenich není ostrý a oproti ostatním paviánům se jeví baňatější. Obličej mají krémové až pastelové barvy, u samců může být zbarven dohněda. Samci mají větší špičáky a nadočnicové oblouky. Dospělý jedinec má 32 zubů. Genitální oblast je růžová až červená, v období páření se u samic probarvuje do ruda v důsledku zvýšeného prokrvení.\n\nPodle potravy se řadí mezi všežravce. Jedí plody, oddenky, traviny, kořínky, hlízy, vejce, hmyz a menší obratlovce. Z plodů často vyjídají semena. Jelikož jsou limitováni svou velikostí, nemohou lézt na menší porosty, ze kterých by sbírali plody. Tuto situaci řeší skoky na rostlinu z silnějších stromů, nebo ze skalisek.\n\nSdružují se do početných smíšených skupin s několika samci a samicemi o počtu 30 až 90 zvířat, popřípadě do skupin tvořených jedním dominantním samcem, jeho harémem a dospívajícími potomky. Větší komunity jsou utvářeny na delší dobu pouze jako obranná formace, popřípadě z důvodu nedostatku potravních zdrojů. Největší zaznamenaná formace čítala 750 jedinců. I když samice nejsou vystaveny fyzickému útlaku od samce, jsou hlídány a nátlak spočívá především v posuncích. Rodinný vztah ve skupině je matrilineární, to znamená, že mladé samice ve skupině zůstávají ale většina mladých samců odchází do jiné tlupy nebo si vytvářejí vlastní skupinky.\n\nJejich aktivita je pouze denní, pohybují po čtyřech končetinách. Přes noc spí na velkých stromech. Matky s mláďaty spí na okrajích větví, samci blíže kmenu či na silnějších větvích. Jedná se svým způsobem o obranu potomstva během spánků. Predátor, který by na strom vylezl, narazí nejprve na samce. Tím se zvyšují šance na přežití potomstva. Před úsvitem nejdříve vstávají mladí jedinci, následně matky s dětmi a poslední pak dominantní samec. Celá tlupa se pak přesouvá na pastvu. Tam dochází k rozpadu tlupy na menší jednotky a k rozchodu až na jednotlivé jedince. Ani v tomto okamžiku spolu neztrácejí kontakt a velmi hlučně mezi sebou komunikují.\n\nVzájemná komunikace hraje pro paviány guinejské významnou roli. Dorozumívají se mezi sebou na vzdálenosti čítající několik set metrů. Tento způsob komunikace má ovšem nevýhodu v prozrazení své přítomnosti dravcům. Tento druh paviána dovede vydávat zvuk při nádechu i výdechu. Nejčastějšími důvody ke zvukovému projevu jsou skupinové koordinace a noční hlídky před dravci. Noční projevy mají působit odstrašujícím dojmem. Pokud se predátor nedal zastrašit a nadále se přibližuje, paviáni ztichnou a čekají, zda je šelma mine. Do nejznámějších projevů optické komunikace patří upřený pohled, často doprovázený ceněním špičáků. K nejčastějším projevům dotekové komunikace patří péče o srst, případně dotýkání se nosy. Pouze u tohoto druhu se vyskytuje komunikace mezi samci, kdy jistou formou pozdravu a důvěry je vzájemné uchopení genitálií. Nejedná se útok, ale o projev podřízenosti.\n\nSamice se páří s jedním i více samci většinou na odpočinkovém stromě. Často přitom dochází k zápasům a pádům ze stromu, v boji o potomstvo vítězí nejšikovnější samec. Období říje trvá 29 dnů. Po 170 až 173 dnech se zpravidla rodí jedno mládě tmavě hnědého zbarvení, vážící asi 550 až 800 g. Po narození je zcela závislé na matce do doby, než začne přecházet na běžnou stravu a než se začne samo pohybovat. Odstaveno od mateřského mléka je za 13 až 15 měsíců od narození. Délka intervalů mezi porody je průměrně 14 měsíců. Péči o mláďata zajišťují hlavně matky, otcové své potomstvo chrání před nebezpečím. V případě úmrtí matky kdy je mládě závislé na mléce, a je-li v jeho tlupě samice s laktací, otec jí předává sirotka ke kojení. U tohoto druhu nejsou známé případy zabíjení mláďat. Samice, která přijde o mládě, je rychleji připravena k páření.\n\nPaviáni guinejští se stávají se kořistí levhartů, hyen, lvů a lidí. Jsou hostitelé různých parazitů, jenž mohou být nebezpeční i pro člověka. Jedná se například o hlístice rodu \"Strongyloides\", \"Physaloptera\", \"Streptophargus\", \"Trichuris\" a \"Necator\", které byly nalezeny ve třetině populace. Asi dvě třetiny populace je infikováno prvoky \"Balantidium coli\" (vakovka lidská), \"Iodamoeba buetschlii\" a \"Endamoeba coli\". Paviáni guinejští se ve volné přírodě dožívají průměrné 35 a v zajetí 45 let.\n\n\n"}
{"id": "514157", "url": "https://cs.wikipedia.org/wiki?curid=514157", "title": "Valerij Gergijev", "text": "Valerij Gergijev\n\nValerij Abisalovič Gergijev (* 2. května 1953, Moskva) je ruský dirigent, který působí jako umělecký ředitel Mariinského divadla v Petrohradě, kde je také uměleckým ředitelem festivalu Bílé noci. Jeho rodina pocházela ze Severní Osetie-Alanie, jedné z republik dnešní Ruské federace.\n\nJe šéfdirigentem Londýnského symfonického orchestru (\"London Symphony Orchestra\"). V letech 1997-2008 byl hlavním hostujícím dirigentem Metropolitní opery v New Yorku. Od 17. září 2015 je šéfdirigentem Mnichovské filharmonie jako nástupce Lorina Maazela, který zemřel v červenci 2014.\n\nOd osmi let navštěvoval hudební školu ve Vladikavkazu v Severní Osetii-Alanii (nyní Hudební akademie Valerije Gergijeva). Na konzervatoř Rimského-Korsakova v tehdejším Leningradě nastoupil v 19 letech (rok 1972-76/77) do dirigentské třídy profesora Ilji Musina. Ještě během studií vyhrál ve věku 23 let soutěž Herberta von Karajana v Berlíně a v témže roce 1977 byl angažován jako asistent dirigenta Těmirkanova v tehdejším Kirovově divadle v Leningradě. V letech 1981 až 1985 působil jako šéfdirigent Arménského státního orchestru. V roce 1988 byl ve věku 35 let hudebníky zvolen uměleckým ředitelem opery Kirovova divadla, dnešního Mariinského divadla v Petrohradě. V roce 1996 jej ruská vláda jmenovala generálním a uměleckým ředitelem všech součástí tohoto divadla (orchestr, opera, balet). Kromě umělecké činnosti zde pomáhá získávat finanční prostředky pro různé projekty, např. pro nedávnou výstavbu Mariinské koncertní síně. Byl také jedním z iniciátorů mezitím již dokončené kompletní renovace Mariinského divadla, původně plánované do roku 2010.\n\nGergijevova sestra Larisa Gergijeva je uměleckou ředitelkou Mariinské akademie pro mladé zpěváky, založené roku 1998.\n\nV roce 1988 se stal hostujícím dirigentem Rotterdamského filharmonického orchestru (\"Rotterdams Philharmonisch Orkest\"), ve kterém v letech 1995 až 2008 působil jako hudební ředitel a nyní je jejím čestným dirigentem. Ve spolupráci s tímto orchestrem založil v roce 1996 \"Gergiev Festival\", který se od té doby koná v Rotterdamu každoročně. Během jeho 10. ročníku v roce 2005 byl královnou Beatrix jmenován rytířem Řádu nizozemského lva. V roce 1993 se poprvé představil v Metropolitní opeře v New Yorku, a to uvedením opery Giuseppa Verdiho \"Othello\". Zde byl po čtyřech letech působení, v roce 1997, jmenován hlavním hostujícím dirigentem.\n\nOd ledna roku 2007 stojí Gergijev jako hlavní dirigent v čele Londýnského symfonického orchestru. Spolupracuje s mnoha významnými světovými orchestry, jako jsou New York Philharmonic, Vídeňští filharmonikové, Berlínští filharmonikové, Boston Symphony Orchestra, Chicago Symphony Orchestra, Cleveland Orchestra, Los Angeles Symphony Orchestra, Royal Concertgebouw Orchestra v Amsterdamu a další.\n\nDne 17. září 2015 zahájil Valerij Gergijev oficiálně své působení v bavorském Mnichově jako nový šéfdirigent Mnichovské filharmonie. Pro svůj nástupní koncert zvolil slavnou \"Symfonii č. 2 c moll\" (zvanou též \"Vzkříšení\") rakouského skladatele Gustava Mahlera. Spoluúčinkoval Filharmonický sbor Mnichov, sólistkami byly pěvkyně Anne Schwanewilms (soprán) a Olga Borodina (alt). Koncert, který sklidil bouřlivé ovace obecenstva, byl vysílán v přímém přenosu televizní stanicí 3sat.\n\n\n\n\n\nUmělecký ředitel festivalů:\n\n"}
{"id": "514159", "url": "https://cs.wikipedia.org/wiki?curid=514159", "title": "Amstrad CPC", "text": "Amstrad CPC\n\nAmstrad CPC (\"Color Personal Computer\" - \"barevný osobní počítač\") je řada osmibitových domácích počítačů vyráběných v letech 1984 až 1990 britskou firmou Amstrad. Byl navržen jako přímý konkurent modelů Commodore 64 a Sinclair ZX Spectrum, které v té době ovládaly trh s domácími počítači. Největšího tržního úspěchu dosáhl ve Velké Británii, Francii a Německu (pod značkou Schneider).\n\nV této řadě bylo postupně na trh uvedeno šest modelů: CPC 464, CPC 664 a CPC 6128 byly komerčně velmi úspěšné modely, na rozdíl od pozdějších pokusů prodloužit životnost této řady pomocí drobnější hardwarových vylepšení (modely 464plus, 6128plus a GX4000). Všechny modely byly založeny na CPU Zilog Z80A, doplněném o 64 kilobytů (CPC 464 a CPC 664) nebo 128 kilobytů (CPC 6128) operační paměti. Podobně jako ostatní domácí počítače tehdejší doby byly založeny na konceptu \"počítač v klávesnici\", zvláštností bylo zabudování záznamové jednotky (kazetová jednotka u CPC 464, 3\" disketová jednotka u pozdějších modelů) do hlavní jednotky. Počítače byly prodávány dohromady s monitorem (zeleným monochromatickým GT65 nebo barevným CTM644) který zároveň sloužil jako napájecí zdroj.\n\nCelkově byly vyprodukovány přibližně 3 milióny počítačů této řady. Na hry pro počítače řady Amstrad CPC byl zaměřen časopis Amstrad Action, první časopis vydavatelství Future Publishing.\n\nPrvní model CPC 464, uvedený na trh v roce 1984 byl navržen jako přímý konkurent Commodore 64. Byl prodáván jako \"kompletní systém\" - měl kazetopáskovou jednotku a dodáván byl spolu s monitorem. To ho výrazně odlišovalo od ostatních domácích počítačů tehdejší doby, které jako zobrazovací jednotku většinou používaly běžný televizor a kazetová jednotka byla samostatným zařízením (např. Commodore 1531).\n\nNa začátku roku 1985 byl na trh uveden první nástupce pod označením CPC 664, jehož hlavní odlišností bylo nahrazení kazetopáskové mechaniky disketovou jednotkou pro diskety s rozměrem 3 palce a s tím související úpravy ROM (přidání rutin pro operace s disketami). Tento model byl ještě v témže roce nahrazen model CPC 6128. Nejvýznamnější novinkou tohoto modelu bylo rozšíření operační paměti na 128 kilobytů.\n\nV roce 1990 byly na trh uvedeny vylepšené modely 464plus a 6128plus. Nejvýznamnější změnou bylo přidání cartridge slotu, vylepšení grafického subsystému. Paleta byla rozšířena na 4096 barev, přibyla hardwarová podpora spritů a možnost rozdělit obrazovku na několik oblastí s různými grafickými módy. Práce se sprity však nebyla na starších modelech příliš složitá a možnost rozdělit obrazovku též do určité míry existovala již u starších modelů. Nové modely tedy nenabídly oproti starším mnoho navíc a nebyly komerčně příliš úspěšné.\n\nPoněkud stranou stojí model GX4000. Jednalo se o herní konzoli odvozenou od modelu 464plus odstraněním klávesnice a kazetové jednotky. Jeho osmibitový hardware byl však na tehdejší dobu (1990) již zastaralý a neobstál oproti výkonnější konkurenci (především Commodore Amiga a Atari ST).\n\nVšechny modely řady CPC byly založeny na CPU Zilog Z80A pracujícím s taktem 4 MHz. Protože paměť RAM je sdílená s videoobvodem, Z80 může přistupovat k paměti pouze v každém čtvrtém cyklu, délky instrukčních cyklů jsou proto zarovnány k nejbližšímu vyššímu násobku čtyř. Výsledkem je, že rychlost počítače zhruba odpovídá stroji se CPU taktovaným na 3,3 MHz.\nZákladní modely byly vybaveny buďto 64 KB (CPC 464, CPC 664, 464plus, GX4000) nebo 128 KB (CPC 6128, 6128plus) operační paměti. Toto množství bylo možné rozšířit pomocí přídavných desek (např. Vortex SP512). Protože Z80 je osmibitový procesor (a má šířku adresy 16 bitů), může přímo adresovat pouze 64 KB paměti. Pro přístup k paměťovému prostoru nad 64KB se používá stránkování paměti.\n\nZákladem obrazového subsystému je obvod Motorola 6845, který slouží jako adresový generátor. Tento je napojen na pixelový generátor schopný pracovat v režimu 1, 2 nebo 4 bpp (bits per pixel - bitů na pixel). Adresový generátor pracoju s konstantní frekvencí, proto 4bpp režim generuje poloviční množství bodů oproti 2bpp a čtvrtinové oproti 1bpp režimu. Dostupné jsou 3 základní režimy, pomocí je přeprogramování adresového generátoru 6845 je však možné vytvořit i další.\n\nStandardní módy:\n\nBarvy lze vybírat z paletu 27 barev odvozené z RGB prostoru kde je každá složka buďto vypnutá, zpola zapnutá nebo plně zapnutá. Pozdější \"plusové\" modely tuto paletu rozšířily na 4096 barev a přidaly hardwarovou podporu spritů.\n\nVysokofrekvenční televizní ani kompozitní video výstup není dostupný, místo toho mají počítače proprietární šestipólový konektor DIN pro připojení Amstrad monitoru. Jako volitelné příslušenství bylo možné samostatně zakoupit externí TV modulátor. Pomocí patřičně zapojené redukce je možné na šestipólový DIN konektor napojit televizor pomocí SCART vstupu, protože je zde vyveden signál v analogové normě PAL s kompozitní synchronizací.\n\nPro generování zvuku je použit obvod AY-3-8912, který poskytuje tři kanály, z nichž každý lze nastavit tak, aby generoval obdélníkový signál, bílý šum nebo obojí. Mono výstup poskytoval malý (4 centimetry) interní reproduktor s hardwarovou regulací hlasitosti a interním zesilovačem. Pro výstup stereo zvuku je použit 3,5 mm jack.\n\nPřehrávání digitálních samplů v přibližně pětibitovém rozlišení je možné posíláním proudu hodnot zvukovému obvodu, což je ovšem velmi náročné na CPU a je tedy velmi obtížné zkombinovat přehrávání v této kvalitě s jakoukoliv jinou akcí která vyžaduje práci CPU.\n\nPro disketový subsystém zvolila firma Amstrad třípalcové diskety od firmy Hitachi, zatímco naprostá většina výrobců přijala 3,5-palcový standard firmy Sony. Zvolený model je jednostranná jednotka s hustotou zápisu 40 stop. Pro přístup ke druhé straně diskety je nutné ji fyzicky vyjmout z mechaniky, otočit a znovu vložit. Jednotlivé strany jsou označeny \"A\" a \"B\" a každá má vlastní přepínač ochrany proti zápisu. Kapacita každé strany je 180 KB (ve formátu AMSDOSu, 2 KB pro adresář a 178 KB pro data), celkem tedy 360 KB na disketu.\n\nJako řadič byl použit obvod NEC 765, ovšem nejsou využity všechny jeho možnosti (např. možnost používat jednoduchou hustotu zápisu a DMA přenosy) z důvodu úspory nákladů. Diskety jsou formátovány s dvojitou hustotou v MFM (modifikovaná frekvenční modulace) formátu.\n\nDiskety byly dodávány v papírovém pouzdře případně v plastové krabičce (podobná jako u kompaktních disků). Jejich vnější obal je tlustší a pevnější než u běžných disket rozměru 3,5 palce. Posuvný kovový kryt čtecího otvoru je umístěn uvnitř pouzdra a je aretován, na rozdíl od jednoduchého vnějšího posuvného krytu u disket Sony 3,5 palce. To přispělo k tomu, že byly tyto diskety výrazně dražší než běžnější alternativy formátu 3,5 a 5,25 palce. Spolu s jejich poměrně malou kapacitou se stala vyšší cena rozhodujícím faktorem, proč opustily trh krátce poté, co z něj odešla řada Amstrad CPC.\n\nMimo řadu CPC a některé další počítače společnosti Amstrad (řada PCW a ZX Spectrum +3) byl tento formát disket používán velmi zřídka.\n\nJelikož rozhraní pro připojení disketových jednotek bylo kompatibilní se standardem Shugart, mohly počítače Amstrad CPC využívat i běžné jednotky pro diskety formátu 3,5 a 5,25 palce. I na těchto disketových jednotkách je ale možné s AMSDOSem využívat pouze jednu stranu diskety v maximální kapacitě 180 KiB, pro využití obou stran je nutné buď připojit přepínač nebo využít jiný DOS. Programy jako ROMDOS a ParaDOS rozšiřovaly standardní AMSDOS o podporu oboustranných osmdesátistopých formátů a umožňovaly tak ukládat až 800 KB na jednu disketu.\n\nPodobně jako většina ostatních domácích počítačů tehdejší doby jsou i počítače CPC vybaveny interpretem jazyka BASIC který je uložen v ROM počítače. Použitá varianta je Locomotive BASIC, zajímavý především tím, že umožňoval poměrně snadný přístup ke všem hardwarovým možnostem počítače (především grafickému a zvukovému subsystému), což především u počítačů používajících některou z variant Microsoft BASICu nebylo běžné a používaly se komplikované konstrukce pomocí příkazů PEEK a POKE. Mezi další zajímavé vlastnosti patřila možnost používat časovače (příkazy AFTER a EVERY).\n\nBASIC počítačů Amstrad CPC možné rozšířit o další příkazy pomocí RSX (\"R\"esident \"S\"ystem e\"X\"tensions). Přidané příkazy začínají znakem |. Rozšíření \"Graphics Extensions\" přidává RSX příkazy usnadňující práci s textem, grafikou a barvami, např. příkazy |STIPPLE, |COPYCHAR, |FILL, |CIRCLE a |ELLIPSE.\n\nPočítače CPC 464 obsahují Locomotive Basic ve verzi 1.0, CPC 664 ve verzi 1.1, v CPC 6128 se může nacházet verze 1.20, 1.21 nebo 1.23 a počítače řady Plus obsahují verzi 1.4.<ref name=\"ROMs/grimware.org\">ROMs na grimware.org, vyd. 2011-07-23, akt. 2012-11-21</ref>\n\nFirmware počítačů obsahuje mnoho rutin, které jsou k dispozici programátorům, ať se jedná o rutiny pro nastavení chování systému počítače, čtení klávesnice, práci s textem a grafikou či přímo s obrazovou pamětí, práci se zvukem, pro vstup a výstup dat na/z magnetofonu a disketové jednotky a rutiny pro matematické výpočty. Na tyto rutiny je v ROM blok rozeskoků, takže i když je umístění vlastních rutin v ROM u jednotlivých verzí počítače různé, blok rozeskoků se nachází stále na stejném místě, takže rutiny se volají u všech verzí počítače vždy skokem na stejnou adresu.\n\nU modelů které byly vybaveny disketovou jednotkou (případně u CPC464 s externí disketovou jednotkou) byl v ROM obsažen i diskový systém AMSDOS, který byl programátorovi dostupný buďto přímo pomocí volání rutin v ROM, nebo v prostředí BASICu. Obsahoval mimo jiné kód který mapoval původní kazetové rutiny na volaní rutin pro obsluhu disketové jednotky a umožňoval tak bez úprav provozovat software napsaný pro kazety i na disketách. Řada CPC obsahuje AMSDOS v0.5, s řadou Plus byl dodáván AMSDOS v0.7 na kártridžích.\n\nAMSDOS přidává své vlastní RSX příkazy pro práci s diskem, např. příkazy |A a |B pro nastavení aktuální disketové mechaniky, |TAPE pro přepnutí příkazů pro ukládání a nahrávání dat na práci s magnetofonem, |CPM pro nahrání operačního systému CP/M z boot sektoru diskety a jeho spuštění.\n\nOperační systém CP/M od firmy Digital Research byl distribuován společně s \"disketovými\" modely (CPC664, CPC6128) a s jednotkou DD-1 (externí řadič a disketová jednotka pro CPC464). Modely s pouze 64 KB RAM byly dodávány pouze s verzí CP/M 2.2, modely se 128KB RAM také s verzí CP/M 3.1.\n\nVerze CP/M 2.2 byla poměrně malá a z většiny byla uložena v boot sektoru diskety, oblasti označované jako \"System format\". Tuto oblast bylo možné načíst do paměti (a předat do ní řízení) pomocí příkazu |CPM v Locomotive BASICu, čehož využívala řada herních zavaděčů. Verze CP/M 3.1 byla výrazně větší a v boot sektoru byl tedy uložen zavaděč který ji načetl ze souboru. Mnoho public domain software pro CP/M bylo uvolněno pro CPC.\n\nPřestože kompilátory pro Locomotive BASIC, Pascal a C byly dostupné, naprostá většina software pro CPC byla psána v assembleru Z80. Mezi populární asemblery patřil Hisoft Devpac, Arnor Maxam a francouzský DAMS. CPC664 a CPC6128 byly dodávány s disketovou verzí interpretu jazyka LOGO, spouštěné z CP/M 2.2, která ovšem byla značně spjatá s hardwarem CPC a mnoho rutin měla uloženo v systémové AMSDOS ROM.\n\nKvůli expanzi na německy mluvící trhy (Německo, Rakousko a Švýcarsko) uzavřel Amstrad partnerství s německou společností Schneider, která podobně jako Amstrad byla až do té doby známá pouze díky svým audio zařízením. Za účelem prodeje počítačů byla v roce 1984 vytvořena dceřiná společnost \"Schneider Computer Division\", která prodávála kompletní řadu Amstrad CPC pod svojí značkou, pouze s minimálními vnějšími změnami (například barevné klávesy britské verze byly nahrazeny šedivými).\n\nV roce 1988 odmítla firma Schneider prodávat PC klony z produkce Amstradu a partnerství bylo ukončeno. Schneider následně vyprodal své zbývající zásoby řady CPC po celé Evropě a již vybudovaná tržní pozice mu umožnila uvést na trh vlastní řadu PC klonů. Amstrad se později neúspěšně pokusil se svojí vlastní značkou vstoupit na německy mluvící evropské trhy.\n\nŘada CPC se těšila solidní oblibě poměrně dlouho dobu, i po ukončení výroby. Jedním z důvodů bylo i to, že se počítače dokázaly prosadit nejen v domácnostech, ale i v komerční sféře, kde pro některé úlohy dostačovaly i v době, kdy byly na trhu dostupné výrazně výkonnější počítače. Nadšení programátoři dodnes tvoří nový software, včetně grafických operačních systémů jako jsou FutureOS nebo SymbOS. Po ukončení produkce byly firmou Amstrad uvolněny obsahy ROM počítačů CPC (a také Sinclair ZX Spectrum) k volnému šíření (za předpokladu dodržení copyrightu). To umožňuje vývojářům emulátorů distribuovat firmware společně s jejich softwarem, na rozdíl od některých jiných platforem (Atari ST, Commodore Amiga).\n\n"}
{"id": "514160", "url": "https://cs.wikipedia.org/wiki?curid=514160", "title": "Václav Vejsada", "text": "Václav Vejsada\n\nVáclav Vejsada (10. ledna 1921, Děčín – 14. srpna 1984, Kaproun) byl český novinář a spisovatel. Napsal mnoho povídek pro různé časopisy a také dětské knihy pod pseudonymem Václav Habr\n\nPůvodně byl novinářem a autorem rozhlasových scének, od roku 1961 ředitelem Jihočeského krajského nakladatelství a od roku 1968 do roku 1970 ředitelem nakladatelství Růže v Českých Budějovicích, které vytvořil z původního Jihočeského nakladatelství a kde také působil jako neobyčejně zdatný tvůrce obchodní politiky nakladatelství. Roku 1970 byl v rámci normalizace odvolán.\n\n\n"}
{"id": "514163", "url": "https://cs.wikipedia.org/wiki?curid=514163", "title": "Jagdgeschwader 11", "text": "Jagdgeschwader 11\n\nJagdgeschwader 11 (zkr.: JG 11) byla stíhací eskadra německé Luftwaffe za druhé světové války. Tato eskadra, založená v dubnu 1943, byla vyzbrojena stíhačkami Messerschmitt Bf 109 a Focke-Wulf Fw 190. Vzrůstající počet denních náletů spojeneckých bombardovacích svazů na německá města způsobil nutnost navýšit počty stíhačů k obraně vzdušného prostoru říše, z toho důvodu byla JG 11 spolu s III. Gruppe Jagdgeschwader 54 (zkr.: III./JG 54) rozmístěna podél severoněmecké pobřežní linie, aby se zde postavila na odpor. Od července 1943 do jara 1944 se tak JG 11 ocitla v první obranné linii proti bombardérům USAAF, mezi něž patřily B-17 Flying Fortress a B-24 Liberator. Během léta 1943 pronikaly hluboko do vzdušného prostoru říše spojenecké bombardéry bez stíhacího doprovodu, stíhači JG 11 a Jagdgeschwader 1 (zkr.: JG 1) tak byli v neustálé pohotovosti a docházelo k četným střetům s protivníkem. V průběhu léta 1943 bylo eskadrami na západní frontě sestřeleno na 1200 spojeneckých letadel, přibližně 40 procent z nich společně sestřelily eskadry JG 11 a JG 1. Eskadra JG 11 se podílela na obraně Německa téměř až do samotného konce a zanikla teprve 4. dubna 1945.\n"}
{"id": "514165", "url": "https://cs.wikipedia.org/wiki?curid=514165", "title": "Lep", "text": "Lep\n\nLep je obecné označení pro nějakou lepivou substanci určenou k přilepení a odchytu (lovu) živočichů nebo k zabránění jejich průniku do míst, kde jsou tito nežádoucí. Nejčastěji je jako součást různých nástrah a pastí používán k lovu hmyzu, ptáků případně drobných hlodavců. V České republice lze lep legálně používat pouze k lovu bezobratlých živočichů. Používají se například barevné lepové desky (velmi účinné proti různým létajícím škůdcům v uzavřených prostorech jako jsou skleníky) nebo lepové prstence - pásy na kmenech dřevin proti mravencům nebo housenkám píďalek atp.) Lep může být i součástí feromonových pastí sloužících k monitoringu kalamitních škůdců .\n\nV minulosti rozšířené použití k lovu obratlovců (ptáků, hlodavců) je v ČR nelegální (Zákon na ochranu přírody a krajiny, Zákon na ochranu zvířat...).\n\nTechnika lovu ptáků na lep (jako součást čižby) je rozšířená téměř celosvětově i když způsob přípravy lepu se v různých kulturách liší v závislosti na přírodních podmínkách a dostupných surovinách. V Evropě se tradičně lep připravoval z bobulí ochmetu evropského (\"Loranthus europaeus\") nebo jmelí bílého (Viscum album). Jiné suroviny (smrková pryskyřice - smůla) byly v našem prostředí spíše náhražkami. Pracně získávaný lep byl vždy poměrně nákladnou surovinou. Lepem pomazané tenké proutky (vějice nebo vějičky) byly líčeny na místech obvyklého dosedu ptáků (vyvýšená místa, napajedla atp.) a následně byla zvyšována jejich atraktivita pomocí volavých ptáků, sýčka nebo oblíbené potravy. Alternativně byli ptáci opatrně podlepováni - pomocí vějičky na dlouhém prutu. Zajímavým způsobem užití lepu byly papírové kornouty, uvnitř natřené lepem, s potravou ve dně kornoutu. Pomocí takové lepové pasti bývaly chytány zejména vrány nebo havrani. Pokud ptáčník chytal zpěvné ptáky na prodej, tak ihned po opatrném vyproštění ptáka polepené peří (potřísněné lepem) zasypával jemným popelem, aby předešel dalšímu slepovaní.\n\nLep nebo vějice se často objevují i v lidových rčeních: \"Sedl mu na lep\", \"Skočil mu na vějičku\", \"Zesral sa jak vějica\"...\n\n"}
{"id": "514175", "url": "https://cs.wikipedia.org/wiki?curid=514175", "title": "Ekdyson", "text": "Ekdyson\n\nEkdyson (či α-ekdyson) je steroidní prohormon hmyzu, který vzniká v předohrudní žláze a spolu s juvenilním hormonem ovlivňuje hmyzí životní cyklus. Jeho aktivací totiž vzniká ekdysteron (β-ekdyson), jenž způsobuje, že se pokožkové buňky začnou zvětšovat, dělit a rozpadat, čímž je umožněno svlékání hmyzu (ekdyse). Navíc ve vaječnících ekdysteron stimuluje produkci vitelogeninu. Ekdyson byl poprvé izolován z bource morušového.\n"}
{"id": "514183", "url": "https://cs.wikipedia.org/wiki?curid=514183", "title": "Škorpion (kniha)", "text": "Škorpion (kniha)\n\nKniha Škorpion je pátým dílem série o čtrnáctiletém nedobrovolném špiónovi jménem Alex Rider, kterou napsal britský spisovatel Anthony Horowitz. V tomto díle Alex bojuje se zločineckou organizací Škorpion a zároveň odhaluje informace o svém otci.\n\nZločinecká organizace Škorpion plánuje akci s názvem Neviditelný meč, která má za úkol znepřátelit USA a Velkou Británii. Akci má na starosti Julia Rothmanová.\n\nAlex se během školního výletu do Benátek rozhodne vyhledat Škorpiona, jak mu poradil těsně před svou smrtí nájemný vrah Jassen Gregorovič. Při prvním setkání s organizací je málem utopen ve sklepě Vdovina paláce, sídla Julie Rothmanové. Podaří se mu dostat se ven a rozhodne se navštívit laboratoře společnosti Consanto, jejichž složku viděl v pracovně Julie Rothmanové. V budově Consanta se ale setká s Nilem, mužem ze Škorpiona, který ho málem zabil v Benátkách. Tentokrát však Nile zabije před Alexovýma očima doktora Liebermanna a chlapce odveze za Julií Rothmanovou. Ta se mu omluví za incident v Benátkách a řekne mu, že jeho otec pracoval pro Škorpiona a nabídne mu práci. Také mu ukáže video z Albertova mostu v Londýně, na kterém je vidět smrt Johna Ridera, k níž dala příkaz paní Jonesová z MI-6.\n\nAlex se rozhodne přidat se ke Škorpionu. Nejdříve stráví nějaký čas na ostrově Malagosto, kde probíhá výcvik. Potom je vyslán na svou první misi: má za úkol zabít paní Jonesovou. Při svém pokusu neuspěje a ocitne se v rukou MI-6.\n\nTou dobou se dává do pohybu akce Neviditelný meč. Škorpion doručil dopis britskému ministerskému předsedovi, ve kterém vznáší několik zcela neuskutečnitelných požadavků na Spojené státy americké týkající se jejich vojenského a politického vlivu. V případě jejich nesplnění budou zavražděny tisíce londýnských školáků. Alex přehodnotí svůj postoj k MI-6 a rozhodne se jim pomoci.\n\nBěhem zasedání několika politiků, odborníků a členů MI-6 včetně Alexe se nakonec podaří odhalit podstata Neviditelného meče. Londýnským školákům byl naočkován kyanid v nanoschránkách, které se pod vlivem terahertzových paprsků rozpadnou a kyanid začne působit.\n\nAlex se vrátí za Škorpionem a Julia Rothmanová ho zavede ke kostelu Zapomenutých svatých, ze kterého startuje horkovzdušný balon se satelitními talíři, které mají vysílat terahertzové záření a zabít školáky. Alex vyleze po lanu k balonu a zničí talíře. Nile, který se mu v tom snaží zabránit, spadne z plošiny a zemře. Na Julii Rothmanovou spadne plošina, když se snaží utéct z kostela.\n\nNa konci Alex navštíví MI-6, kde se dozví, že jeho otec byl ve skutečnosti dvojitý agent a událost na Albertově mostě byla jen sehraná jen proto, aby si Škorpion myslel, že zemřel a on mohl přestat předstírat, že pro ně pracuje. Když Alex odchází, je na Liverpool Street zasažen odstřelovačem, kterého na něj poslal Škorpion.\nŠkorpion je fiktivní zločinecká organizace vyskytující se v sérii knih Anthonyho Horowitze o Alexu Riderovi.\n\nNázev Škorpion vzniká spojením počátečních písmen jejích hlavních aktivit: Špionážní činnost, KORupce, Praní špinavých peněz, Investice a Odstraňování Nepohodlných lidí. Organizace vznikla počátkem osmdesátých let a původně měla dvanáct členů, z nichž dva byli zavražděni, a jeden zemřel na rakovinu.\n\nNeexistuje žádný jednotný šéf – ve vedení jednotlivých akcí se pravidelně střídají zakládající členové v abecedním pořadí. Nejstarším členem je Max Grendel. Před akcí Neviditelný meč chce organizaci opustit, což ho stojí život.\n\nVýcvik nových členů se provádí na ostrově Malagosto nedaleko Benátek.\n\n\n"}
{"id": "514184", "url": "https://cs.wikipedia.org/wiki?curid=514184", "title": "Pionýři fotografické techniky", "text": "Pionýři fotografické techniky\n\nPionýři fotografické techniky jsou významné osobnosti historie fotografie, které působily od období přibližně od počátku 19. století, přes období industrializace fotografického procesu na začátku 20. století. Od čtyřicátých let 20. století je však stále obtížnější připsat vynálezy jednotlivcům, protože vývoj od tohoto období je záležitostí práce převážně více inženýrů v týmu nebo pod záštitou výzkumného a vývojového oddělení společností fotografického průmyslu.\n\n\n\n\n\n\n"}
{"id": "514185", "url": "https://cs.wikipedia.org/wiki?curid=514185", "title": "Lausannský závazek", "text": "Lausannský závazek\n\nLausannský závazek (čteno \"[lózanský]\") je teologický historický dokument, jehož obsah je důležitý pro řadu evangelikálních církví po celém světě.\n\nVznikl na Mezinárodním kongresu pro světovou evangelizaci, který se konal ve švýcarském Lausanne v roce 1974. Je výsledkem mnohaleté práce, modliteb a společných akcí evangelikálních misionářů, pastorů, evangelistů a teologů.\n\nKongresu v Lausanne se účastnilo přes 4000 křesťanů, ze 150 zemí a z různých denominací. Polovina účastníků přijela ze zemí tzv. Třetího světa. Jednalo se tak o velkou událost a významný mezník v dějinách rozptýlené církve.\n\nNejdůležitějším výsledkem tohoto kongresu se stal Lausannský závazek. Je to dokument o 3000 slovech a 15 bodech, sestavený teologickou pracovní komisí, kterou vedl anglikánský evangelikální teolog John R. W. Stott. Dokument podepsala většina účastníků kongresu.\n\nLausannský závazek byl přeložen do mnoha jazyků a rozeslán vedením církví po celém světě. Křesťané nejrůznějších tradic, národů a kultur, v něm mohou nalézt základnu pro jednotu a spolupráci na poli světové evangelizace. Lausannský závazek přivítali evangelikálové po celém světě a stále více evangelikálních církví se na něj odvolává ve svých vyznáních a ústavách.\n\n"}
{"id": "514187", "url": "https://cs.wikipedia.org/wiki?curid=514187", "title": "Takt (lingvistika)", "text": "Takt (lingvistika)\n\nTakt bývá v lingvistice označován také jako přízvukový takt. Jedná se o skupinu slabik jednoho slovního přízvuku. Takt je buď shodný se slovem nebo je větší. K jedné přízvučné slabice se přičleňuje několik nepřízvučných. V češtině je délka taktu obvykle 2 až 3 slabiky.\n\nTakt můžeme definovat i jako základní zvukovou jednotku přirozeně vyslovované řeči. Bývá také označován jako fonetické slovo.\n\nTyp taktu je v jazyce ustálený, pokud má daný jazyk stálý přízvuk. U jazyků, které nemají stálý přízvuk, se typy taktů různě střídají. \n\nPřízvučná slabika je následována nepřízvučnými (['počkejsi]). Tento typ taktu je v češtině obvyklý.\n\nNepřízvučné slabiky jsou následovány přízvučnou ([a'ven]). Tento typ taktu bývá složený z více slov.\n\nPřízvučná slabika se nachází mezi nepřízvučnými ([uš'jedu]). V češtině je tento typ taktu také složený z více slov.\n\nHranice taktů začíná a končí zároveň s hranicí některého ze slov taktu. Při neortoepické výslovnosti dochází na hranicích taktů k hláskovým změnám (asimilace artikulační a znělostní, akomodace) . Uvnitř taktu jsou však hláskové změny závazné.\n\nProf. PhDr. Marie Krčmová, CSc.: Úvod do fonetiky a fonologie pro bohemisty. Ostravská univerzita v Ostravě, Ostrava 2007, s. 76-77.\n\n"}
{"id": "514192", "url": "https://cs.wikipedia.org/wiki?curid=514192", "title": "Hydroizohypsa", "text": "Hydroizohypsa\n\nHydroizohypsa je pomyslná čára neboli izolinie, označující na mapě stejnou volnou výšku podzemní vody. Běžně se uvádí v metrech nad hladinou moře. Hydroizohypsy naznačují směr proudění podzemní vody od oblastí infiltrace k oblastem drenáže podzemní vody. Spolu s dalšími hydraulickými a hydrogeologickými parametry jsou důležitou součástí hydrogeologického modelu. V případě, kdy izolinie znázorňují úroveň napjaté hladiny podzemní vody, se jedná o hydroizopiezy.\n"}
{"id": "514202", "url": "https://cs.wikipedia.org/wiki?curid=514202", "title": "Jagdgeschwader 400", "text": "Jagdgeschwader 400\n\nJagdgeschwader 400 (zkr.: JG 400) byla stíhací eskadra německé Luftwaffe za druhé světové války. Jednotka byla zformována v únoru 1944, se štábem (\"Stab\") v saském Brandisu a dělila se na tři \"Gruppen\" (~ skupiny). Vyzbrojena byla výhradně přepadovými raketovými stíhačkami Messerschmitt Me 163 \"„Komet“\" a stala se tak první jednotkou na světě vybavenou tímto typem letounu.\n\nHistorie JG 400 započala v březnu 1943, kdy byla v severoněmeckém Bad Zwischenahnu vytvořena experimentální jednotka \"Erprobungskommando 16\", ta měla za úkol taktické testování bezmotorové (kluzákové) verze letounu s označením Me 163A. Vedení \"Erprobungskomanda 16\" bylo svěřeno \"Major\"u Wolfgangovi Spätemu, který předtím sloužil u stíhací eskadry Jagdgeschwader 54.\n\nV červenci 1944 byla verze s raketovým motorem Me 163B označena za schopnou nasazení a velení nově vzniklé JG 400 bylo přiděleno \"Major\"ovi Spätemu. JG 400 byla jedinou jednotkou Luftwaffe, v jejímž rámci byl Messerschmitt Me 163 skutečně bojově nasazen. Me 163 měly sice extrémně vysokou stoupavost, jejich operační dosah byl však velmi nízký a Luftwaffe tedy byla nucena rozmísťovat jednotlivé \"Staffeln\" (letky) do přesně vymezených bodů, nad nimiž byl očekáván průlet spojeneckých bombardérů.\n\nAčkoliv byly Me 163 nasazeny v relativně velkém počtu, nepodařilo se jim jakkoliv vážněji zasáhnout do spojenecké vzdušné ofenzivy. Na konci války měly na svém kontě pouze 9 sestřelů spojeneckých bombardérů (z toho dva nepotvrzené), naproti tomu došlo ke zničení čtrnácti kusů Me 163 (ve většině případů se však jednalo o nehody při přistání). Eskadra JG 400 byla v dubnu 1945 rozpuštěna.\n\n"}
{"id": "514210", "url": "https://cs.wikipedia.org/wiki?curid=514210", "title": "Ostřice žitná", "text": "Ostřice žitná\n\nOstřice žitná (\"Carex secalina\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–40 cm. Je vytrvalá, trsnatá, bez výběžků. Listy jsou střídavé, přisedlé, s listovými pochvami. Lodyha je trojhranná, kratší než listy. čepele jsou asi 3–5 mm široké, světle zelené až šedozelené. Bazální pochvy jsou nerozpadavé. Ostřice žitná patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá 1-3, samičích nejčastěji 3–5. Samičí klásky jsou podlouhlé, asi 1–3 cm dlouhé a asi 6–7 mm široké, oddálené a roztroušené po celém stonku. Klásky jsou v nich uspořádány do šroubovice, proto nejsou patrné podélné řady. Dolní listen má až 4 cm dlouhou pochvu Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 5–7 mm dlouhá, hladká, jen na okraji zobánku drsná, zakončená cca 2 mm dlouhým výrazně dvouklaným zobánkem.\n\nOstřice žitná roste ve střední, východní až jihovýchodní Evropě na východ až po jižní Sibiř.\n\nV ČR je to vzácný druh rozšířený v teplých oblastech jižní Moravy a středních a severozápadních Čech a patří k silně ohroženým druhům flóry ČR, kategorie C2. Je to halofyt, roste hlavně na zasolených loukách a mokřadech a na zasolených úhorech.\n\n \n"}
{"id": "514215", "url": "https://cs.wikipedia.org/wiki?curid=514215", "title": "Seznam latinských místních jmen", "text": "Seznam latinských místních jmen\n\nLatinská místní jména se vyskytují ve starých knihách, nápisech a archiváliích. Jsou trojího druhu:\n\nNásledující seznam zahrnuje jen vybrané a nejběžnější tvary hlavně evropských místních jmen, pokud nejsou jen přechýlením domácích. Zejména u jmen druhé kategorie je pravopis velmi neustálený a jména se vyskytují v mnoha podobných tvarech, které zde nejsou všechny uvedeny. Při hledání je tedy třeba uvážit různé pravopisné variace záměnou samohlásek (Ister – Aster – Oster), souhlásek (např. b/p, i/j, v/f, v/w) nebo jejich zdvojením. Nejsou uvedeny tvary, které se místním velice podobají (Pardubicia – Pardubice, Londinium – Londýn a podobně).\n\nTabulka je uspořádána podle současných států, ale začíná objekty (řeky, pohoří atd.), které překračují hranice států. Pro snazší hledání oběma směry ji lze uspořádat podle latinských nebo domácích názvů klepnutím na značku v záhlaví odpovídajícího sloupce. \n\n"}
{"id": "514217", "url": "https://cs.wikipedia.org/wiki?curid=514217", "title": "Nová Vesnička", "text": "Nová Vesnička\n\nNová Vesnička je osada v okrese Litoměřice, nyní část obce Liběšice. Dnes je to téměř samota čítající 5 stavení při komunikaci mezi vesnicí Kotelice a osadou Jeleč využívaná převážně k rekreaci. V roce 2015 zde bylo evidováno 6 adres.\n\nNová vesnička leží na úpatí Sedla, obklopena lesy Českého středohoří v nadmořské výšce 388 metrů nad mořem. Nad osadou se nachází vrch Litýš (České středohoří) se stejnojmennou zříceninou hradu. V okolí je provozována hlavně turistika a houbaření.\n\n"}
{"id": "514218", "url": "https://cs.wikipedia.org/wiki?curid=514218", "title": "Zoolander", "text": "Zoolander\n\nZoolander je americký film z roku 2001. Režíroval jej Ben Stiller, který také ztvárnil hlavní roli.\n\nJméno Zoolander (Ben Stiller) vzniklo sloučením jmen dvou známých mužských modelů: Mark Vanderloo a Johnny Zander. Ve filmu se postava Dereka Zoolandera potýká s neschopností otočit se vlevo (namísto 90° otočky vlevo udělá 270° otočku vpravo). Derek je znám pro svůj pohled, který také využil pro nafocení kalendáře. Jeho pózy dostaly názvy typu \"Blue Steel\", \"Le Tigre\" nebo \"Ferrari\". Ve finále jsou všechny pózy stejné, ale očekává se nová póza jménem \"Magnum\", kterou odhalí až v boji se zlým a ošklivým Mugatu.\n\nJméno Jacobim Mugatu (Will Ferrell) a jeho charakter odkazuje na \"\" epizoda \"A Private Little War\". Když je odhalena jeho původní totožnost jako člena skupiny Frankie Goes to Hollywood se jménem Jacob Moogberg. Je tím odkazováno na Moog synthesizer a jeho vynálezce jménem Robert Moog.\n\nDále je Mugatu také parodií na padoucha z Bonda Blofelda, který se ve filmu vyznačuje bílou kočkou, kterou má neustále při sobě. Mugatu je zde majitelem bílého pudlíka.\n\nHansel (Owen Wilson) je filmovým oponentem Dereka Zoolandera. Hansel je novým objevem v mužském modelingu. Hansel dostává ocenění Modela roku a Derek po neúspěchu vyhlásí svůj odchod do modelingového důchodu. Hansel je úžasný, krásný a dokonalý. Má namachrovanou koloběžku a jeho etno styl je naprosto duchovní. Nevraživost mezi Derekem a Hanselem končí, když novinářka Matilda Jeffries (Christine Taylor) potřebuje někam pořádně ukrýt Dereka před sexy zabijáckou Katinkou (Milla Jovovich). Hansel jim vyjde vstříc a poskytne jim úkryt ve svém netradičně pojatém bytě.\n\nNež Derek a Hansel půjdou \"walk-off\". Hansel říká \"Who you trying to get crazy with ese? Don't you know I'm Loco?\" jako citaci začátku písně Insane in the Brain od Cypress Hill.\n\nScéna, ve které se snaží Derek a Hansel najít Mugatovy tajné složky, ale nemohou se k nim dostat, protože neumí zapnout počítač, je parodií na \"dawn of man\" (scéna z filmu \"\", který režíroval Stanley Kubrick).\n\nKdyž Derek říká Maurymu Ballsteinovi, že ví, že zrovna on ho zradil. V pozadí hraje muzika z filmu \"The Godfather Part II\", která napodobuje scénu, kde Michael Corleone říká svému bratrovi jménem Fred, že mu zlomil srdce, když zradil jejich rodinu.\n\nScéna, ve které J.P. Prewitt odhaluje moc módního průmyslu, paroduje podobnou scénu mezi Jimem Garrisonem a Panem X z filmu \"JFK\".\n\nScéna, ve které Derek zastaví Mugatův šuriken ve tvaru písmene M, je parodií na známou scénu z filmu \"Matrix\", kde Neo dokáže zastavit kulky, které jsou na něj vystřeleny, a ty potom dopadnou na zem se stejným břinknutím jako Mugatův šuriken.\n\n\nAutory soundtracku jsou různí umělci. Datum jeho vydání je 25. září 2001 pod společností Hollywood Records.\n\n\n\n"}
{"id": "514219", "url": "https://cs.wikipedia.org/wiki?curid=514219", "title": "Miluji jen tebe", "text": "Miluji jen tebe\n\nMiluji jen tebe (také Tebe miluji) je ruský film z roku 2004, který natočily Olga Stolpovská a Dmitrij Trojckij. V České republice byl snímek uveden v roce 2006 v rámci filmového festivalu Febiofest. Jako jeden z mála ruských filmů významněji tematizuje homosexualitu.\n\nVěra a Tim jsou úspěšní mladí lidé, kteří žijí v současné Moskvě. Jejich životy jsou naplněny nejen láskou, ale i „symboly“ moderního života v kapitalismu – přebytkem, stresem, konzumem a úzkostí. Vše se změní jednoho večera, kdy Tim nechtěně zraní Uloomjiho, mladého dělníka z Kalmycka. Uloomji je nespoutaný a velmi vyzývavý, je jiný než Timiho současná partnerka. Mezi muži záhy propukne vášnivý vztah. Věra jen s neochotou vstoupí do tohoto bizarního milostného trojúhelníku a snaží se pochopit změněné chování a touhy svého partnera. (oficiální text distributora)\n\n\n"}
{"id": "514221", "url": "https://cs.wikipedia.org/wiki?curid=514221", "title": "Smith &amp; Wesson Model 617", "text": "Smith &amp; Wesson Model 617\n\nSmith & Wesson Model 617 je revolver vyráběný firmou Smith & Wesson. Má klasický design, délku hlavně 152 mm a jako střelivo používá populární a cenově dostupný náboj s okrajovým zápalem .22 Long Rifle. \n\nRevolver je vyroben z nerezové oceli s černou gumovou rukojeti\n\nRevolver Smith and Wesson Model 617 díky své hmotnosti a malé ráži „pohltí“ zpětný ráz a tak umožňuje střelci mít zbraň pod maximální kontrolu a vést přesnou střelbu.\n\n\n"}
{"id": "514227", "url": "https://cs.wikipedia.org/wiki?curid=514227", "title": "Kino CS", "text": "Kino CS\n\nKino CS byl filmový kanál mediální společnosti \"FILM EUROPE, s.r.o.\", Stanice byla zaměřena na vysílání domácích filmů, převážně československé produkce. Do 1. listopadu 2009 vysílala stanice pod názvem Nostalgia.\nDne 14. listopadu byl TV kanál \"Kino CS\" přejmenován na Československo / Festival Cinema Chanel.\n\nNejlepší česká a slovenská filmová klasika a československá filmová produkce 60.- 90. let. Díla současné české a slovenské kinematografie, všechny filmové žánry, více než 350 filmů ročně a bez reklam. Vysílá též díla současné české a slovenské kinematografie. Stanice čerpá filmy z národních filmových archivů.\n\nStanice začala nejprve vysílat pod již zmíněným názvem \"Nostalgia\" 30. května 2008. Podle neoficiálních informací se stanice přejmenovala z původního názvu \"NOSTAGIA\", aby tak došlo k přiblížení názvu skutečnému obsahu.\n"}
{"id": "514229", "url": "https://cs.wikipedia.org/wiki?curid=514229", "title": "Doku CS", "text": "Doku CS\n\nDoku CS byl filmový kanál společnosti \"FILM EUROPE, s.r.o.\", zaměřený na české a slovenské filmové dokumenty. Stanice začala vysílat 15. ledna 2010 a vysílání ukončila 30. dubna 2017.\n\nZkušební vysílání stanice proběhlo již 14. ledna, kdy byl do vysílání nasazen pouze jeden pořad, československý dokument \"Holky, vypnout prsa!\" z roku 1988.\n\nStanice se orientovala na vysílání nejstarších českých a slovenských filmových dokumentů. Mnohé z nich se takto vůbec poprvé objevili na filmové obrazovce. Stanice též vysílala současnou dokumentární tvorbou z České republiky a Slovenska. Stanice odvysílala cca 400 dokumentů ročně a také odvysílala profily známých osobností z veřejného života.\n"}
{"id": "514231", "url": "https://cs.wikipedia.org/wiki?curid=514231", "title": "Muzika CS", "text": "Muzika CS\n\nMuzika CS byla hudební stanice společnosti \"FILM EUROPE, s.r.o.\". Začátek vysílání duben 2010.\n\nVysílání stanice bylo zaměřeno na hudební pořady a videoklipy československé, české a slovenské scény období od vzniku pravidelného televizního vysílání v 50. letech 20. století do 90. let. Stanice se profilovala jako hudební stanice se zaměřením na styl oldies, včetně neoficiální rockové a alternativní scény období komunistické ČSSR.\nVysílání bylo ukončeno k 30.11.2016\n"}
{"id": "514233", "url": "https://cs.wikipedia.org/wiki?curid=514233", "title": "Mezinárodní letiště Entebbe", "text": "Mezinárodní letiště Entebbe\n\nMezinárodní letiště Entebbe (IATA: EBB, ICAO: HUEN) je hlavní a největší letiště v Ugandské republice. Nachází se u městečka Entebbe, 35 km jihozápadně od hlavního města Kampaly na březích Viktoriina jezera. Je to jediné mezinárodní letiště v zemi. Letiště vlastní společnost Civil Aviation Authority of Uganda, která zde má ředitelství. Na letišti také sídlí ugandská národní letecká společnost Air Uganda.\n\nLetiště bylo otevřeno v roce 1951 za přítomnosti britské královny Alžběty Bowes-Lyonové. Nový mezinárodní terminál byl otevřen v roce 1970. \"Staré letiště\" je nyní používáno Ugandskými vojenskými silami a stalo se ústředním bodem během izraelské záchranné operace Entebbe v roce 1976.\n\nBudovy na \"starém letišti\" byly nedávno kromě staré kontrolní věže zbourány. Místo původních hangárů byl v roce 2007 vystavěn nový domácí terminál, \"nové letiště\" zpracovává mezinárodní lety.\n\nNová kontrolní věž bylo postavena v roce 2002, zrekonstruována v roce 2007 a navádí letadla na dvě vzletové a přistávací dráhy o délkách 3000 m a 2408 m. Světelné navádění ranvejí bylo nainstalováno v roce 2005. V mezinárodním terminálu je malý VIP salonek, 12 odbavovacích pultů, obchodní zóna nebo autopůjčovna.\n\n"}
{"id": "514234", "url": "https://cs.wikipedia.org/wiki?curid=514234", "title": "Vitalij Petrov", "text": "Vitalij Petrov\n\nVitalij Alexandrovič Petrov (rusky ) (* 8. září 1984 Vyborg, Rusko) je ruský automobilový závodník, bývalý pilot Formule 1 a vicemistr série GP2 z roku 2009. Přezdívá se mu \"Vyborská raketa\". Ve Formuli 1 závodil v letech 2010 - 2012. Byl prvním ruským pilotem, který startoval v závodech F1.\n\nVitalij Petrov se ve Formuli 1 poprvé představil při Grand Prix Bahrajnu 2010. Jeho první závod ukončila porucha, z následujících dvou závodů musel taktéž odstoupit. Poté následovalo sedmé místo v Číně a s ním první body.\nV dalších pěti Velkých Cenách dojel na nebodovaných pozicích. Ve Velké Ceně Německa získal bod za desáté místo. Jeho nejlepším výsledkem sezony bylo páté místo z Velké Ceny Maďarska.\nPři kvalifikaci do belgické Grand Prix havaroval hned v úvodní části, na svém kontě neměl žádný čas, a proto musel do závodu odstartovat z chvostu startovního pole. Dokázal se probojovat na deváté místo.\nV dalších pěti závodech po Velké Ceně Belgie nebodoval, z toho ze dvou odstoupil. Posledním závodem ročníku 2010 byla Grand Prix Abú Dhabí, kde Petrov na šestém místě několik kol až do konce závodu držel za sebou Fernanda Alonsa a pomohl tím Sebastianu Vettelovi k zisku mistrovského titulu.\nVitalij Petrov sezonu ukončil na celkovém třináctém místě se 27 body na kontě.\n\nRok 2011 zahájil třetím místem ve Velké Ceně Austrálie. Po zbytek sezony už se na stupně vítězů nedostal, jeho druhým nejlepším výkonem bylo páté místo, které získal v Kanadě. Bodovat dokázal jen v osmi z devatenácti závodů. Na konci sezony měl 37 bodů a umístil se na desátém místě v konečném pořadí šampionátu jezdců.\n\nNa začátku roku 2012 nahradil u týmu Caterham F1 Team v sedačce Itala Jarna Trulliho a doplnil v sedačce Fina Heikkiho Kovalainena.Nicméně bez sponzorů po sezoně musel ukončit kariéru v F1 a na rok 2013 dočasně kariéru přerušil.\n\nRok 2013 strávil kariérní pauzou připraven se vrátit do F1 či obecně na další okruhové série.\n\nNa začátku roku 2014 bylo oznámeno, že se zúčastní seriálu DTM, s týmem Mercedes, resp. jedním z jeho týmů-Mücke Motorport.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "514239", "url": "https://cs.wikipedia.org/wiki?curid=514239", "title": "Dalia Rabinová-Pelosofová", "text": "Dalia Rabinová-Pelosofová\n\nDalia Rabinová-Pelosofová (: דליה רבין-פילוסוף, * 19. března 1950) je bývalá izraelská politička. Dcera někdejšího ministerského předsedy a ministra obrany Jicchaka Rabina byla v letech 1999 až 2003 poslankyní Knesetu za Stranu středu, stranu Derech Chadaša a Stranu práce.\n\nNarodila se v roce 1950 a po vystudování práv působila jako právní zástupce. Ve volbách v roce 1999 kandidovala do Knesetu za Stranu středu. Po svém zvolení se stala předsedkyní etického výboru. V březnu 2001 vystoupila spolu s dvěma dalšími poslanci ze strany a založili stranu Derech Chadaša (\"Nová cesta\"). O den později byla jmenována náměstkyní ministra obrany ve vládě Ariela Šarona.\n\nKoncem března její dva kolegové ze strany Nová cesta rezignovali na své poslanecké mandáty a byli nahrazeni poslanci Strany středu, čímž se stala Rabinová-Pelosofová jedinou zástupkyní frakce. V květnu vstoupila do aliance Jeden Izrael, která byla později známá jako Strana práce-Mejmad. Na svou funkci na ministerstvu obrany rezignovala 1. srpna 2002. O mandát poslankyně přišla ve volbách v roce 2003.\n\nJe vdaná a má dvě děti.\n\n"}
{"id": "514241", "url": "https://cs.wikipedia.org/wiki?curid=514241", "title": "Mladé (Liběšice)", "text": "Mladé (Liběšice)\n\nMladé (322 m n. m.) je vesnice ležící jižně od vrchu Sedlo, v Českém středohoří na Litoměřicku, nyní je částí obce Liběšice.\n\nPrvní zmínka o vesnici pochází z roku 1391. S růstem počtu obyvatel (převážně německé národnosti) byla na návsi založena v roce 1768 škola s mansardovou střechou. Na přelomu 19. a 20. století zažívá ves největšího rozkvětu. Ve vesnici se nacházely dva hostince. Po druhé světové válce dochází k odsunu německého obyvatelstva a dochází k úpadku a uzavření školy i hostinců.\n\nDnes tradičně zemědělská ves s dochovanými dřevěnými chalupami s hrázděnými hospodářskými stavbami z 18. a 19. století většinou využívaných k rekreaci. Ve vsi se také nachází zděné empírové domy z 19. století. V roce 2008 zde bylo registrováno 34. adres.\n"}
{"id": "514244", "url": "https://cs.wikipedia.org/wiki?curid=514244", "title": "Air Uganda", "text": "Air Uganda\n\nAir Uganda je národní letecká společnosti Ugandské republiky, sídlící v hlavním městě Kampale.\n\nAerolinky zahájily komerční provoz 15. listopadu 2007. Hlavní základnou se stalo mezinárodní letiště Entebbe, nacházející se v městečku Entebbe, 35 km jižně od Kampaly. V současnosti je to největší letecká společnost v zemi.\n\nSTŘEDNÍ AFRIKA\n\n\nVÝCHODNÍ AFRIKA\n\n\n\n\n\n"}
{"id": "514251", "url": "https://cs.wikipedia.org/wiki?curid=514251", "title": "Jason Voorhees", "text": "Jason Voorhees\n\nJason Voorhees je fiktivní postava hororové série \"Pátek třináctého\".\nJason se poprvé objevil ve filmu \"Pátek třináctého\" z roku 1980, ale ne jako vrah, nýbrž ve vzpomínce své matky Pamely Voorheesové. Vraždit začal až ve druhém díle, když mu matku zabili a on se za její smrt mstil.\n\nJason se narodil se znetvořeným obličejem, kvůli kterému ho nikdo neměl v lásce a každý se mu vysmíval, jediný kdo ho miloval byla jeho matka Pamela\nVoorheesová. Když bylo Jasonovi 11 let, odjel na letní tábor ke Křišťálovému jezeru, kde se kvůli nepozornosti vedoucích utopil. Po Jasonově smrti se tábor\nstal prokletým a byl zavřen, až do doby, kdy se ho pokusila parta mladých nadšenců znovu zprovoznit, což se jim však nepodařilo.\n\nKdyž byla Jasonova matka brutálně zavražděna, Jason se vrátil již jako dospělý muž na zem, aby smrt své milované matky pomstil. Potom co byl vybudován v sousedství nový tábor, začal Jason (s pytlem na hlavě, aby zakryl svou tvář) postupně zabíjet všechny lidi, kteří v táboře byli. Ale když narazil na mladou Ginny Fieldovou, která mu zezadu do ramena zasekla mačetu, musel zabíjení nechat a ukrýt se v Higgins Haven, aby si zde léčil své zranění. Ve stejnou dobu přijela na místo Chris Higginsová (jejíž rodině Higgins Haven patřilo) společně se svými přáteli, které začal Jason brutálně zabíjet. Když však mělo dojít i na Chris, utekla před Jasonem do stodoly, kde mu zasekla do levé strany hlavy sekeru a Jason poté upadl do bezvědomí. Když ležícího Jasona našla policie, mysleli si že je mrtvý a odvezli ho do márnice, kde se však Jason probudil a zabil zdravotní sestru, poté se vrátil ke Křišťálovému jezeru. U jezera zabil partu teenagerů, kteří se tam nacházeli a když se chystal i na ženu jménem Trish, přelstil ho její bratr Tommy, který se ostříhal do hola a vypadal, jako Jason, když byl malý. Když se pak Jason otočil k Trish zády snažila se mu zaseknout do hlavy mačetu, ale bohužel mu jen sundala masku. Zaseknout mačetu Jasonovi do hlavy se podařilo až Tommymu, který pak ještě Jasona rozsekal na kusy. Jason byl poté pohřben poblíž Křišťálového jezera, vedle své matky. Když se po létech Tommy a jeho přítel rozhodli Jasona vykopat, omylem ho oživili. Oživený Jason zabil Tommyho přítele, zatímco Tommy mu unikl. Jason byl po oživení o mnoho silnější a už ho skoro nic nedokázalo zastavit, dokonce ani výstřely z brokovnice. Vystrašený Tommy se snažil vše nahlásit šerifovi, ale ten si myslel, že se Tommy zbláznil a zavřel ho na noc do věznice. Jason se mezitím vrátil ke Křišťálovému jezeru, kde začal znovu zabíjet. Když se Tommy dostal z vězení, přišel na to jak by se dal Jason zastavit, spojil balvan s řetězy, které dal Jasonovi kolem krku a hodil ho na dno jezera. Protože byl balvan těžký, Jason se nemohl dostat nad hladinu a v jezeře se utopil. Po pěti letech přijíždí k jezeru dívka jménem Tina, která má telekinetickou schopnost, díky které Jasona omylem osvobodí a ten začíná s novým masakrem. Když se však pokusí zabít i Tinu pozná, že na její schopnosti nemá a je znovu zabit.\nJeho tělo je uvězněno pod troskami mola na dně Křišťálového jezera, kde jej po několika letech oživí elektrický výboj z porušeného kabelu a on se vydává najít novou krev. Tu najde na výletní lodi, která veze čerstvé maturanty na exkurzi do New Yorku, kam se však díky Jasonovi dostane jen menšina. Když se zbylí maturanti dostanou na pevninu, musí se před Jasonem ukrývat, až do doby kdy ho zabije toxický odpad v kanalizaci. Když je Jason z nevysvětlitelných důvodů znovu oživen, vrací se ke Křišťálovému jezeru, kde po něm jde FBI. Ti se dozví, že Jason má neteř Jessicu, která by ho mohla najít a zastavit. Když Jessica Jasona najde, vrazí mu do srdce kouzelnou dýku a pošle ho tak navždy do pekla.\nJason je v pekle, až do doby, kdy ho oživí Freddy Krueger, který od něj potřebuje, aby vraždil ve Springwoodu a nahnal tak obyvatelům ztracený strach. Jason se však v zabíjení nechce krotit a vraždí i oběti, které patří Freddymu. Proto ho Freddy musí dostat k sobě do snu, kde se ho pokusí zabít, což mu nevyjde a nakonec za pomoci jistých teenagerů zabije Jason Freddyho u Křišťálového jezera a sám v jezeře zmizí.\n\n\n\n"}
{"id": "514255", "url": "https://cs.wikipedia.org/wiki?curid=514255", "title": "In-place algoritmus", "text": "In-place algoritmus\n\nIn-place algoritmus , někdy též in situ nebo na původním místě je algoritmus, který transformuje datové struktury za pomocí malého a především konstantního množství paměti. Předpokládá se, že veškeré zpracování dat proběhne v prostoru, kde jsou uložena vstupní data. paměťová náročnost je asymptoticky formula_1. \n\nOpak těchto algoritmů je not-in-place nebo také out-of-place algoritmus.\n\nMějme codice_1, \"n\" – prvkové pole čísel. Úkolem je zreorganizovat pole tak, aby obsahovalo prvky v opačném pořadí. Nabízející se metodou je vytvořit pomocné pole codice_2, v němž se postupně vytvoří reorganizovaná verze vstupního pole. Ta je pak zkopírována do původního pole a .\n\nTento algoritmus ale potřebuje O(\"n\") pracovní paměti pro pole b o délce n. Proto to není in-place algoritmus.\n\nÚlohu lze ale řešit i jinak. Veškeré změny lze provádět přímo na vstupních datech. Zde konkrétně stačí jedna pomocná proměnná, která umožní vyměňovat čísla přímo v poli.\n\nTento algoritmus už má jen konstantní požadavky na paměť bez ohledu na velikost vstupu. Jedná se tedy o in-place algoritmus.\n\nJednou z nejčastějších aplikací in-place algoritmů jsou algoritmy řazení. Z používaných algoritmů jsou některé in-place a jiné ne.\n"}
{"id": "514259", "url": "https://cs.wikipedia.org/wiki?curid=514259", "title": "Hana Hegerová (EP)", "text": "Hana Hegerová (EP)\n\nEponymní EP deska Hany Hegerové z roku 1969 obsahuje 4 písně s texty Pavla Kopty. Sleeve-note napsal Jiří Černý. Doprovodný orchestr dirigoval Dalibor Brázda. Píseň \"Láska\" (Ne me quitte pas) je v pozdějších reedicích uváděna pod názvem \"Lásko prokletá\".\n\n"}
{"id": "514262", "url": "https://cs.wikipedia.org/wiki?curid=514262", "title": "Spyker", "text": "Spyker\n\nSpyker má několik významů:\n"}
{"id": "514263", "url": "https://cs.wikipedia.org/wiki?curid=514263", "title": "Jiří Tlustý (lední hokejista)", "text": "Jiří Tlustý (lední hokejista)\n\nJiří Tlustý (* 16. března 1988 Slaný) je bývalý český profesionální hokejový útočník, který hrál za klub Carolina Hurricanes v severoamerické National Hockey League (NHL). V červnu roku 2018 ukončil svou hokejovou kariéru.\n\nHraje na pozici levého křídla v Kanadsko-americké soutěži NHL.. Tam oblékal dresy týmu Carolina Huricanes, Toronto Maple Leafs, Winnipeg Jets a New Jersey Devils.\n\nV červnu roku 2018 musel kvůli zraněním ukončit kariéru.\n\nV seniorské reprezentaci dostal první šanci na Euro Hockey Challenge, kde odehrál dva zápasy proti Slovensku a připsal si jednu asistenci. V téže sezóně si také zahrál v následujícím dílu Euro Hockey Tour a to na Českých hokejových hrách.\nStatistiky reprezentace:\nJiřího Tlustého si vybral klub Toronto Maple Leafs ve vstupním draftu NHL v roce 2006 v prvním kole, celkově jako třináctého.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nNa televizní stanici O2 TV působí v roli extraligového experta.\n\n"}
{"id": "514267", "url": "https://cs.wikipedia.org/wiki?curid=514267", "title": "Mozartovy koule", "text": "Mozartovy koule\n\nMozartovy koule (německy \"Mozartkugel(n)\") jsou druh bonbonu (pralinky), původně vytvořený salcburským cukrářem Paulem Fürstem v roce 1890. Byly pojmenovány po hudebním skladateli W. A.  Mozartovi.\n\nTato marcipánová cukrovinka je do dnešních dnů vyráběna firmou Cukrářství Fürst (\"Konditorei Fürst\") v Salzburgu. Firma Fürst ale na tuto cukrovinku nemá ochrannou známku, takže existuje řada jejích napodobenin, které jsou však vyráběny průmyslově jinými firmami.\n\nRoku 1884 si cukrářský mistr Paul Fürst otevřel po svém příchodu do Salzburgu obchod v Brodgasse č. 13. Roku 1890 poprvé nabídl svým zákazníkům \"Mozartovy bonbony\", které později po rozšíření výroby přejmenoval na \"Mozartovy koule\". Roku 1905 se zúčastnil se svým výrobkem Pařížské výstavy a získal za něj zlatou medaili.\n\n„Originální Mozartovy koule“ (\"Original Mozartkugel\") se v cukrárně Fürst vyrábějí podle původního receptu původním způsobem, tedy ručně. Nejprve se vytvoří koule z pistáciového marcipánu a obalí se nugátem. Ta se uloží na dřevěnou podložku a poté přelije tmavou čokoládovou polevou. Po ztuhnutí se místo, jež zůstalo bez polevy, potře polevou a koule se zabalí do stříbrno-modrého staniolu. Tímto způsobem vyrobí firma ročně asi 1,4 milionu Mozartových koulí. V chladírenských prostorách kavárny v Brodgasse a ve filiálkách v ulici Ritzerbogen a Getreidegasse a také na zámku Mirabell mohou být poté uskladněny až 8 týdnů. Originální Mozartovy koule se prodávají pouze v těchto provozovnách nebo zásilkově.\n\nOdborný časopis \"Der Feinschmecker\" zvolil ve svém vydání z ledna 2006 v testu různých výrobků značených jako Mozartovy koule jako nejlepší právě výrobek firmy Fürst. Na 2. mezinárodní cukrářské soutěži v září 2005 na festivalu ÖKONDA ve Welsu byl tento výrobek oceněn zlatou medailí.\n\nPo uvedení výrobku na trh v roce 1890 byla tato specialita vyráběna jako kopie i v jiných cukrárnách v Salzburku, např. v dnes stále existující cukrárně \"Holzermayr und Schatz\". Jedna z nich – založená roku 1880 Carlem Schatzem – začala tento výrobek prodávat v roce 1900 poprvé jako \"Mozartkugel.\"\n\nSe vrůstajícím počtem napodobovatelů začalo růst i množství právních sporů, které vedl Paul Fürst proti svým konkurentům. Tyto spory se týkaly pouze používaného jména, nikoliv receptu. Fürst se nejprve soudil pouze se salzburskými cukráři, později přenesl své spory i do Německa. Výsledkem bylo, že konkurence musela začít používat jiné názvy svých výrobků: např. výrobce Mirabell sídlící v Grödigu u Salzburku \"Echte Salzburger Mozartkugeln\" nebo bavorský výrobce Reber \"Echte Reber-Mozartkugeln\".\n\nV roce 1996 bylo ve sporu mezi Fürstem a dceřinou firmou koncernu Nestlé, která chtěla uvést výrobek „Original Austria Mozartkugeln“, rozhodnuto, že pouze Fürst smí užívat pojmenování \"Original Salzburger Mozartkugeln\".\nVedle \"Mozartových koulí\" firmy Fürst jsou v Salzburku k dostání podobné ručně vyráběné výrobky cukrárny Schatz (v průchodu \"Schatz-Durchgang\" z Univerzitního náměstí na Getreidegasse) a od roku 1865 existující cukrárny \"Confiserie Josef Holzermayr\" (na Starém trhu – Alter Markt).\n\nTaké v St. Gilgen u Wolfgangsee v cukrárně \"Dallmann\" nabízejí Mozartovy koule vyrobené dle Fürstova receptu, jež jsou i podobně balené. Pro návštěvníky zde nabízejí také tzv. \"Mozartkugel-Seminar\", kde lze získat titul \"Diplomovaný odborník na Mozartovy koule\".\n\nKrátce po svém uvedení na pařížské výstavě začaly další salzburské cukrárny kopírovat pochoutku, která si získala rychle velkou oblibu. Cukrárna Fürst komentovala nedávno své konkurenty následovně: „Koule od Mirabell nejsou o nic pravější, než od Rebera.“\n\nPrůmyslově vyráběné koule nejsou přesnou kopií původní receptury, ale jsou na ní z velké části založeny. Jejich průměr je obvykle menší a některé výrobky jsou na jedné straně zploštělé. U koulí firmy Mirabell je zelené marcipánové jádro obkrouženo tmavým a poté světlým nugátovým krémem. U výrobce Hofbauer und Manner je jádro nugátové obklopené pistáciovým marcipánem, koule Hofbauer jsou na jedné straně zploštělé. Hofbauer vyrábí dva druhy odlišené čokoládovou polevou: \"Hofrauber rot\" je s polevou hořkomléčnou, \"Hofbauer blau\" s polevou mléčnou. Firma Reber umísťuje nugát také doprostřed a je obalen z jedné poloviny bílým a z druhé poloviny zeleným marcipánem, její výrobky jsou také na jedné straně zploštělé.\n\nVýrobky německé firmy Lambertz jsou také zploštělé s jádrem z nugátu z lískových oříšků obalených pistáciovým a mandlovým marcipánem, přelitým hořkou čokoládou. Výrobci Mirabell a Reber tvrdí, že jejich produkty neobsahují žádné konzervační látky, barviva a umělá aromata.\n\nNejvětšími průmyslovými výrobci jsou Reber a Mirabell.\n\nNejvětším průmyslovým výrobcem v Rakousku je firma Mirabell sídlící v Grödigu u Salzburku (součást koncernu Kraft Foods). Objem její výroby je přes 90 miliónů koulí exportovaných do více jak 30 zemí. Od roku 1945 firma vyrobila 1,5 miliardy koulí. Firma Mirabell vznikla z firmy Reisigl, která byla první, která strojově vyráběla koule pomocí přesných forem. Výroba sestává ze čtrnácti kroků; trvá dvě a půl hodiny, než je koule vyrobena a připravena k expedici. Mirabell je dnes jediným výrobce, který vyrábí dokonale kulaté koule, ostatní výrobci mají výrobky alespoň mírně zploštělé.\n\nDalšími výrobci v Rakousku jsou vídeňský Hofbauer (součást švýcarského koncernu Lindt & Sprüngli), vyrábějící varianty s mléčnou a hořkou čokoládou. Firma Manner s výrobními závody ve Vídni, Wolkersdorfu a Pergu dodává výrobky pod názvem \"Austria Mozartkugeln Victor Schmidt\".\n\nPrvním německým výrobcem \"Mozartových koulí\" byla firma Dreher (Mnichov, 1880), která je vyráběla od roku 1931. Firma Reber, sídlící v Bad Reichenhallu, vyrábí denně 500.000 koulí a její tržní podíl v Německu je 90%. Od roku 2000 působí také firma Halloren Schokoladenfabrik z Halle, která převzala v úvodu zmíněnou firmu Dreher.. Mozartovy koule vyrábí také firma Lambertz z Cách nebo firma Hussel (pod značkou \"Vienna\").\n\nNa konci sedmdesátých let došlo k soudnímu sporu o používání značky a tvaru mezi rakouským výrobcem Mirabell a německým Reberem, podporovaným rakouskými úřady, spor se dostal i na projednávání spolkového sněmu v Bonnu a k orgánům Evropské unie v Bruselu. Výsledkem sporu bylo, že pouze Mirabell smí vyrábět celokulaté Mozartovy koule, ostatní výrobky musí být v jednom místě zploštělé.\n\nV zimě a na jaře 2006 bylo v salzburském Starém městě umístěno 80 umělohmotných Mozartových koulí o průměru 1,6 m. V noci z 27. na 28. března 2006 byla jedna z těchto plastik, umístěná ve Františkánské ulici, odšroubována a uvolněna a při své cestě městem napáchala škody za 7000 EUR.\n\n\n"}
{"id": "514268", "url": "https://cs.wikipedia.org/wiki?curid=514268", "title": "Polypektomie", "text": "Polypektomie\n\nPolypektomie je proces, při kterém dochází k odstraňování polypů z různých etáží trávicího traktu, nejčastěji z tlustého střeva. Polypy se odstraňují endoskopicky polypektomickou kličkou za použití vysokofrekvenčního proudu. Indikací k endoskopické polypektomii je nález jednoho či více polypů v tlustém střevě, protože ve velké části případů dochází k postupné malignizaci polypů a přeměně v nádor tlustého střeva. Odstraněný polyp se odesílá k histologickému vyšetření. U osob s poruchou krevní srážlivosti je riziko krvácení po výkonu.\n"}
{"id": "514281", "url": "https://cs.wikipedia.org/wiki?curid=514281", "title": "Ja'akov Ben-Dov", "text": "Ja'akov Ben-Dov\n\nJa'akov Ben-Dov (21. června 1882 – 7. března 1968) byl fotograf a první izraelský filmař.\n\nNarodil se nedaleko Kyjeva na dnešní Ukrajině a studoval na Akademii umění v Kyjevě. V roce 1906 se vystěhoval do tehdejší Palestiny (tzv. Druhá alija).\n\nV Jeruzalémě vystudoval Becalelovu akademii.\n\nBen Dov natočil jeden z prvních filmů z archeologické expedice - vykopávání synagogy v Chamat Tverja v roce 1920. Tyto záběry použil pak ve svém filmu \"Šivat Cijon\" (Návrat na Sion).\n\n"}
{"id": "514283", "url": "https://cs.wikipedia.org/wiki?curid=514283", "title": "Anděl strážný", "text": "Anděl strážný\n\nAnděl strážný je náboženský pojem, označující nadpřirozenou netělesnou bytost (anděla), která je určena jednotlivci k jeho ochraně.\n\nV rámci katolické církve se věří na anděly strážné, ačkoli tito nejsou obsahovým středem víry. Existenci anděla strážného potvrzuje v teologické rovině Matouš (18,10):\n\"„Mějte se na pozoru, abyste nepohrdali ani jedním z těchto maličkých. Pravím vám, že jejich andělé v nebi jsou neustále v blízkosti mého nebeského Otce.“\" (ekumenický překlad).\nZ tohoto se dovozuje, že má každý člověk jednoho takového anděla strážného.\nLiturgické uctívání andělů strážných se rozšířilo v 15. a 16. století spolu s uctíváním Archanděla Michaela. Archanděl je považován za anděla ochraňujícího církev, nemocné, obchodníky, námořníky a vojáky. Roku 1670 ustanovil papež Klement X. svátek svatých Andělů strážných pro celou církev na 2. října.\n\n"}
{"id": "514290", "url": "https://cs.wikipedia.org/wiki?curid=514290", "title": "Sací bagr", "text": "Sací bagr\n\nPojem sací bagr označuje skupinu několika typů strojů zkonstruovaných pro zemní práce, vodní stavitelství a těžbu stavebních materiálů.\n\nJedná se o plavidlo schopné samostatného pohybu pro nasazení v přístavech, na vodních tocích nebo na moři. Zařízení pomocí frézovací hlavy rozrušuje usazeniny na dně a materiál nasává potrubím na palubu. Voda se z nasátého materiálu odděluje a vypouští zpět. Pevný podíl nasátého materiálu se ukládá do zásobníků na lodi nebo se transportuje na nepříliš vzdálené úložiště.\n\nPro těžbu písku a štěrku ze zaplavených prostor se využívají pontony s namontovaným sacím zařízením. Bagr nasává ze dna těžený materiál, odděluje vodu, která se vrací zpět. Pevná část se pásovým dopravníkem transportuje na břeh, kde se ukládá před dalším využitím.\n\nSací bagr komunální je těžký stavební stroj o hmotnosti mezi 18 a 40 tunami. Funkčně se dá sací bagr přirovnat k předimenzovanému vysavači namontovanému na podvozku nákladního automobilu. Bagr slouží k odsávání materiálů jako je zemina, písek, štěrk, suť, voda nebo bahno. Sací bagry se používají všude tam, kde použití klasických hydraulických bagrů hrozí vznikem velkých škod nebo kde to prostorové podmínky vůbec neumožňují. Oblasti nasazení sacích bagrů jsou při výměně potrubí a armatur, při čištění usazenin v potrubí, obecně při pokládání potrubních a kabelových vedení. Další možnosti jsou při čištění a opravách kolejnic uložených ve štěrkovém loži. Pokud se využije sací bagr uzpůsobený jako dvoucestné vozidlo, lze ho využít i ve stísněných prostorách, kde klasický hydraulický bagr použít nelze (tunely, mosty). Využít lze sací bagr také k odstranění stavební suti při rekonstrukcích budov, odsátí kontaminované půdy při ekologických haváriích nebo k přeložení sypkého nákladu při haváriích kamionů. Velmi účinné je nasazení sacího bagru pro odstranění materiálu při práci strojů pro zemní protlaky nebo zemní vrty.\nSací bagry se vyznačují krátkými časy potřebnými k uvedení do provozu, snadnou přepravou a provozem šetrným k okolnímu prostředí.\n\nSací bagr je osazen výkonným ventilátorem, který dokáže vytvořit proud vzduchu o objemu až 32 000 m³/hod a maximální podtlak 40 kPa. Sací potrubí je možné pomocí hydraulicky ovládaného výložníku polohovat ve všech směrech. V prostoru nasávací hlavice je materiál rozrušován proudem vzduchu. Nasávat lze veškeré materiály, jejichž pevné části jsou do velikosti 250 mm. Ve sběrné nádobě se díky zpomalení proudu vzduchu ukládají všechny pevné částice nasávaného materiálu. Průchodem ukládacími komorami se vzduch dále čistí a suší. Hmotnost a uložení hlavní sběrné nádoby zaručuje optimální rozložení nápravového zatížení nákladního automobilu. Poslední zbytky prachu jsou absorbovány v jemných filtrech. Vyčištěný vzduch se přes žaluzie vyfukuje nad vozidlo. Jemné filtry se čistí proudem tlakového vzduchu. Nasátý materiál se vyklápí ze sběrné nádoby do přistaveného velkoobjemového kontejneru. Všechny funkce bagru je možné ovládat pomocí dálkového ovládání připojeného kabelem nebo bezdrátovým dálkovým ovládáním.\nSací bagr je ve svém oboru velmi výkonný a hospodárný stroj. Za stejný čas dokáže přemístit až dvanáctinásobek materiálu proti ruční práci.\n\nZdrojem proudu vzduchu je často také Rootsovo dmychadlo, které umí dosáhnout a udržet pracovní podtlak až 93% vakua, tj. cca 7 kPa při objemových výkonech kolem 10 000 m³ vzduchu / hod. Tato zařízení umožní sacím bagrům dopravovat materiál z větších vzdáleností i převýšení. Efektivní dopravní vzdálenosti se mohou pohybovat ve stovkách metrů a převýšení v desítkách metrů (vyzkoušeno je 50 m). Některé z těchto sacích bagrů mají i funkci opačnou tedy foukání. Ta se využívá především pro pneumatickou dopravu sypkých materiálů do výšek či velkých vzdáleností se špatnou přístupností.\n\n\n"}
{"id": "514291", "url": "https://cs.wikipedia.org/wiki?curid=514291", "title": "Pneumatoraptor", "text": "Pneumatoraptor\n\nPneumatoraptor („tiše spící drak“) byl rodem malého masožravého dinosaura, žijícího v období svrchní křídy (asi před 85 miliony let) na území dnešního Maďarska. Materiál sestává pouze z jediného lopatkového pletence, který byl objeven ve vrstvách souvrství Csehbánya na lokalitě Iharkút v pohoří Bakony na západě země. Stáří souvrství odpovídá geologickému stupni santon, je tedy svrchnokřídové.\n\nTypový druh \"P. fodori\" byl pojmenován na počest Gézy Fodora, který financoval vykopávky. Rodové jméno \"Pneumatoraptor\" (\"vzdušný zloděj/raptor\") je odvozeno z faktu, že fosilní kosti obsahovaly četné vzdušné dutiny. Malý teropod dosahoval jen zhruba polovinu délky svého příbuzného z rodu \"Sinornithosaurus\", tedy kolem 73 centimetrů. Taxonomické zařazení není zcela jisté, nepochybně se však jedná o zástupce skupiny Paraves, obsahující ptáky a jejich nejbližší dinosauří příbuzné. Na lokalitě byly objeveny ještě další fosilie teropodů (zuby, drápy, obratle a části končetiny), ty však mohou a nemusí patřit tomuto rodu.\n\n"}
{"id": "514292", "url": "https://cs.wikipedia.org/wiki?curid=514292", "title": "Arroba", "text": "Arroba\n\nArroba je stará jednotka hmotnosti i objemu. Používána byla v zemích s vlivem španělštiny a portugalštiny, přičemž její základ pochází z arabského charrúba. Její další používané varianty byly také jarroba či centaro.\n\nPřevodní vztahy pro hmotnost:\n\nPřevodní vztahy pro objem:\n\n"}
{"id": "514326", "url": "https://cs.wikipedia.org/wiki?curid=514326", "title": "Znakoplavka obecná", "text": "Znakoplavka obecná\n\nZnakoplavka obecná (\"Notonecta glauca\") je dravá vodní ploštice z čeledi znakoplavkovitých.\n\nVelikost těla se pohybuje kolem 1,5 centimetru. Znakoplavka je známá tím, že plave pod vodou břichem nahoru (tedy naznak). Tomu je přizpůsobeno i zbarvení těla, které znesnadňuje jejím nepřátelům a kořisti znakoplavku spatřit. Břišní strana je tmavá a hřbetní strana světlá - při pozorování shora tedy splývá s tmavým dnem a při pozorování ze dna se světlou oblohou. Znakoplavka je velmi dobře přizpůsobena životu ve vodě. Tvar těla je člunkovitý, břišní strana je plochá, hřbetní silně klenutá. Zadní nohy jsou přeměněny ve velká silná \"vesla\". Dýchá vzdušný kyslík a proto musí pravidelně u hladiny doplňovat jeho zásobu. Po stranách břišní části těla jsou vzduchové komůrky, do kterých přes zadeček nabírá vzduch.\n\nJe rozšířena po téměř celé Evropě, žije také v severní Africe. Obývá stojaté vody s vodní vegetací, jako různé tůně a rybníky. Její výskyt je hojný, hlavně v malých nádržích.\n\nNa jaře po přezimování se dospělci páří. Oplozená samička klade vajíčka do stonků a listů vodních rostlin, může jich naklást až 200. Líhnou se z nich nymfy, které dospívají po pěti svlékáních.\n\nZnakoplavky se živí převážně hmyzem, který loví pod vodou nebo na vodní hladině. Mají dobře vyvinutou schopnost vnímat chvění vody, které jim prozradí, kde je kořist. Rychle ji uchvátí předníma nohama, propíchnou bodcem a vstříknou do ní trávící sekret. Potom kořist vysají. Při neopatrném chycení do ruky dokáží člověka bolestivě bodnout. Znakoplavky mají funkční křídla a jsou schopny létat i na velké vzdálenosti, čímž osídlují nové vodní nádrže.\n"}
{"id": "514330", "url": "https://cs.wikipedia.org/wiki?curid=514330", "title": "Pivovar Vysoký Chlumec", "text": "Pivovar Vysoký Chlumec\n\nPivovar Vysoký Chlumec se nachází v obci Vysoký Chlumec u Sedlčan v okrese Příbram, jeho výstav v roce 2008 činil 111 tisíc hektolitrů piva. Objemem produkce se řadí mezi středně velké pivovary.\n\nPivovar ve Vysokém Chlumci pravděpodobně založil Dětřich z Janovic někdy na přelomu 14. a 15. století. Od roku 1474 byl v majetku roudnické větve českého šlechtického rodu Lobkowiczů. Pivovar byl zničen v průběhu třicetileté války a v roce 1652 znovu rekonstruován. V roce 1948 byl tehdejší pivovar \"Pivovar Vysoký Chlumec Max Lobkowicz\" znárodněn.\n\nV roce 1992 byl v rámci restitucí navrácen Lobkowiczům, kteří jej částečně modernizovali a provozovali jako \"Knížecí pivovar Lobkowicz\". V roce 2005 Lobkowiczové prodali nejdříve polovinu a později i zbytek pivovaru německé firmě LBC Management GmbH.. V roce 2008 se stal pivovar majetkem české společnosti K Brewery Group, a.s.. Oficiální název až do prosince 2009 zněl: Lobkowiczký pivovar, a. s. Současný název zní: Pivovar Vysoký Chlumec, a. s.. Od 1.2. 2012 došlo k přejmenování společnosti K Brewery Group, a.s. na společnost Pivovary Lobkowicz Group, a.s., čímž se pivovaru Vysoký Chlumec částečně vrátil jeho název. \n\nMajoritní podíl výši 79,4 % koupila společnost spoluvlastněná čínskou CEFC. Celková hodnota transakce do pivovarnictví činila 1,9 miliardy korun.\n\nPivovar v současné době vaří zejména piva \"Vévoda, Démon a speciální piva prémiové řady Lobkowicz (ALE, Pšeničný).\" Značná část produkce směřuje do zahraničí, především do Německa, Francie, Itálie, USA a dalších zemí. Pivo Lobkowicz Ležák, Nealko a Černý se nevyrábí v Pivovaru Vysoký Chlumec, ale v Pivovaru Platan v Protivíně, který taktéž vlastní společnost Pivovary Lobkowicz, a.s..\n\n\n\n\n\n"}
{"id": "514331", "url": "https://cs.wikipedia.org/wiki?curid=514331", "title": "Ambérieu-en-Bugey", "text": "Ambérieu-en-Bugey\n\nAmbérieu-en-Bugey je francouzské město v departementu Ain, v regionu Auvergne-Rhône-Alpes v jihovýchodní Francii.\n\nSousední obce: Douvres, Bettant, Château-Gaillard a Saint-Denis-en-Bugey.\n\nObcí protéká říčka Albarine.\n\n\n\n"}
{"id": "514341", "url": "https://cs.wikipedia.org/wiki?curid=514341", "title": "Sky TV", "text": "Sky TV\n\nSky TV (hojně známá jen jako Sky) je největší evropská satelitní platforma. Působí ve Velké Británii a v Irsku a nabízí svým zákazníkům placené Direct-to-Home služby. Platforma vysílá z „britské“ satelitní pozice 28°E, která ale přesněji obsahuje satelity na pozici 28,2°E (Astra) a 28,5°E (Eurobird). Platforma dnes vysílá pouze digitálně, analogové vysílání Sky skončilo v roce 2001. V listopadu 2010 dosáhla platforma počtu 10 000 000 zákazníků. V současné době má 10 742 000 zákazníků. \n\nBSkyB spustila provoz v roce 1989 pod názvem Sky Television. BSkyB je vlastněná News Corporation Ruperta Murdocha. V listopadu 1990 se Sky Television sloučila s rivalem British Satellite Broadcasting do nové společnosti British Sky Broadcasting. (De facto Sky Television soupeře British Satellite Broadcasting pohltila z důvodu menšího počtu zákazníku BSB z důvodu vysílání na tehdy méně dostupném satelitu Marco Polo.)\n\nPo ukončení analogového vysílání začalo Sky Digital po technických testech oficiálně vysílat 1. října 1998. Od počátku bylo dostupných 140 digitálních kanálů. Nejprve byl k vysílání použit nový satelit Astra 2A, který umožnil vysílat pouze na území Velké Británie a Irska, kvůli masivnímu rozšiřování programové nabídky se však později přesunula i na satelity Eurobird.\n\nBSkyB začala šířit v květnu 2006 jako jedna z prvních v Evropě také televizi ve vysokém rozlišení obrazu.\n\n\n\nPři podpisu smlouvy obdrží každý zákazník SkyHD box, speciální parabolu- minidish, montáž a musí si vybrat některý z programových balíků. Navíc obdrží programy, které jsou vysílány volně, tzv. FTA programy (z anglického Free To Air - \"volně šiřitelný vzduchem\").\nMezi volně šiřitelné kanály FTA patří například: \n\nFTV kanály jsou kanály, k jejichž příjmu je třeba přístupové karty, ale jsou zdarma, v nabídce Sky jsou tyto:\n\nBSkyB v současné době nabízí 3 základní programové balíky a několik balíků prémiových. Základní balík, nejnižší možná varianta, je Sky Entertainment, který nabízí zhruba 40 základních zábavních a lifestylových kanálů. Vyšší varianta, Sky Entertainment Extra nabízí navíc i dokumentární, dětské, hudební, zpravodajské a sportovní kanály (celkem zhruba 90 kanálů). Nejvyšší varianta, Sky Entertainment Extra + nabízí navíc 48 kanálů ve vysokém rozlišení obrazu. \n\nPrémiové kanály jsou roztříděny do 2 hlavních žánrů - filmové a sportovní. \n\nSky Movies jsou filmové kanály přímo od společnosti BSkyB. Daly by se přirovnat k českým kanálům HBO.\n\nSky Sports jsou sportovní kanály společnosti BSkyB. Tyto kanály jsou známé tím, že vlastní vysílací práva na většinu sportů.\n\nStand Alone kanály jsou kanály, za které se platí samostatně. \nVe Sky jsou dostupné tyto:\n\nPPV (pay-per-view) kanály jsou kanály, které nabízejí např.nové filmy a u nichž se platí za zhlédnutí např. filmu.\nSky má takovou nabídku pod názvem Sky Movies Box Office.\n\nBSkyB nabízí největší počet kanálů ve vysokém rozlišení v Evropě, téměř 70. Tato služba má již více než 4.500.000 uživatelů, a je dostupná pouze zákazníkům se SkyHD.\n\nBSkyB chce být průkopníkem 3D vysílání v Evropě - 3. dubna 2010 spustil první 3D kanál v Evropě, který začal zápasem Premier League: Manchester United a Chelsea. \nDne 31. ledna 2010 toto vysílání otestovala v některých britských hospodách uvedením sportovního zápasu ve 3D.První evropský 3D kanál bude dostupný všem zákazníkům se Sky World HD.\n\nEPG je vysíláno u všech programů. Sky vytvořilo revoluční EPG - Sky Guide,ze kterého je možné označit pořad přímo na nahrávání, nebo lze použít tzv. Series link, který nahraje celé série.\n\n\n"}
{"id": "514344", "url": "https://cs.wikipedia.org/wiki?curid=514344", "title": "Jagdgeschwader 5", "text": "Jagdgeschwader 5\n\nJagdgeschwader 5 „Eismeer“ (zkr.: JG 5) byla stíhací eskadra německé Luftwaffe za druhé světové války. Přízvisko \"Eismeer\" (česky: Ledové moře) získala dle místa svého nasazení – operovala především v Norsku a severních částech Finska, tedy v oblasti Severního ledového oceánu. Jednotka vznikla v lednu 1942 a po dobu svého operačního nasazení byla vyzbrojena stíhačkami Messerschmitt Bf 109 E/F/G a dále Focke-Wulf Fw 190. Eskadra JG 5 během své existence sestřelila ~3200 spojeneckých letadel, sama jich ztratila 380. Na samém konci války bránila JG 5 oblast Norska, především ponorkové základny v Trondheimu a Bergenu, rozpuštěna byla po kapitulaci Německa v květnu 1945. Zvláštností této jednotky je skutečnost, že se až do současnosti (2010) dochovalo přibližně 27 letadel z její výzbroje v poměrně dobrém stavu, což je nejvíc ze všech operačně nasazených jednotek v rámci sil Osy. Tyto zachovalé exempláře jsou nyní vystaveny v různých světových vojenských muzeích, některé z nich však ještě čeká rekonstrukce. \n\n"}
{"id": "514345", "url": "https://cs.wikipedia.org/wiki?curid=514345", "title": "Marie Josefa Ditrichštejnová", "text": "Marie Josefa Ditrichštejnová\n\nMarie Josefa Ditrichštejnová z Pruskova (2. listopadu 1736 - 21. prosince 1799) náležela k přednímu šlechtickému rodu Ditrichštejnů a sňatkem se stala hraběnkou z Harrachu.\n\nNarodila se jako dcera knížete Karla Maxmiliána Ditrichštejna z Pruskova (1702 - 1784) a hraběnky Marie Anny Khevenhüllerové (1705 - 1764). Měla devět sourozenců, z nichž se dospělosti dožili tři starší bratři – Karel Jan (1728 - 1808), Bedřich Antonín (1729 - 1749) a František (1731 - 1813). Nejstarší bratr kníže Karel Jan z Ditrichštejna, Pruskova a Leslie působil ve službách císaře Josefa II.\n20. května 1754 se Marie Josefa ve Vídni provdala za hraběte Arnošta Kvída Harracha (1723 - 1783), nejstaršího syna hraběte Bedřicha Augusta Harracha z Rohrau a Thannhausenu.\n\nV roce 1754 se Marie Josefa provdala za o třináct let staršího hraběte Arnošta Harracha. Manželství, z kterého se narodilo devět dětí, ukončila po 28 letech Arnoštova smrt.\n"}
{"id": "514352", "url": "https://cs.wikipedia.org/wiki?curid=514352", "title": "Ghadžar", "text": "Ghadžar\n\nGhadžar, výslovností spíše Radžar ( ע'ג'ר nebo עג'אר, غجر, v oficiálním přepisu do angličtiny Ghajar, přepisováno též Raghar nebo Aghar) je místní rada (malé město) v Izraeli, v Severním distriktu.\n\nLeží v ploché krajině v nadmořské výšce 310 metrů na pomezí Golanských výšin, Horní Galileji a Libanonu, poblíž pramenné oblasti řeky Jordán, konkrétně poblíž potoku Hasbani. Město se nachází přímo na hranici mezi Izraelem kontrolovaným územím a Libanonem, cca 155 kilometrů severovýchodně od centra Tel Avivu a cca 78 kilometrů severovýchodně od centra Haify.\n\nGhadžar je situován oblasti s etnicky smíšeným osídlením. Vlastní Ghadžar je osídlen arabskými muslimy, respektive alávitskou odnoží islámu. Jde o jediné sídlo pod kontrolou Izraele obývané alávity. Východně odtud, na severu Golanských výšin, leží vesnice obydlené Drúzy. Jižním směrem, v údolí řeky Jordán je osídlení čistě židovské.\n\nNa dopravní síť je Ghadžar napojen pomocí lokální silnice číslo 999, která vede k jihovýchodu, ke kibucu Snir, a pomocí další místní komunikace, která vede k jihu, do prostoru kibucu ha-Gošrim.\n\nPodle místní tradice byl Ghadžar založen už před 2000 lety.\n\nGhadžar leží na Golanských výšinách, které byly dobyty izraelskou armádou během šestidenní války v roce 1967 a jsou od té doby cíleně osidlovány Izraelci. Podle Zákona o Golanských výšinách z roku 1981 bylo toto původně syrské území anektováno Izraelem a začleněno pod civilní správu v rámci izraelského Severního distriktu. Původní syrské arabské obyvatelstvo během izraelské ofenzívy roku 1967 uprchlo s výjimkou obyvatel několika vesnic. Jednou z těchto vesnic byl i Ghadžar.\n\nStatus Ghadžaru je ale složitější. Původně spadala vesnice podle anglo-francouzské dohody o rozdělení zón kontroly z roku 1923 do tehdejšího francouzského Libanonu. Po První arabsko-izraelské válce byla v roce 1949 na základě dohody mezi Libanonem a Sýrií vesnice začleněna do Sýrie. Během Šestidenní války roku 1967 nebyla vesnice obsazena izraelskou armádou, protože Izrael ji považoval za libanonské území a Libanon nebyl v této válce bojující stranou. Libanon ale o správu této vesnice neměl zájem, protože ji považoval za syrské území. 36 zde žijících rodin se tak ocitlo v právním vakuu. Obyvatelé Ghadžaru se proto rozhodli požádat o připojení pod izraelskou kontrolu a všichni (na rozdíl od většiny Drúzů na Golanských výšinách) přijali izraelské občanství.\n\nRoku 1982, tedy krátce po anexi Golan Izraelem byl Ghadžar povýšen na místní radu (malé město). Podle jiného pramene k povýšení došlo už roku 1975.\n\nOd konce 70. let 20. století, kdy Izrael kontroloval pás území v jižním Libanonu, zástavba Ghadžaru přerůstala i na severní, libanonskou stranu hranice. Poté, co se roku 2000 Izrael z Libanonu stáhl, byla tato nově vzniklá část obce postavena pod kontrolu jednotek OSN, přičemž ale lidé v ní žijící zůstávají izraelskými občany. Pro průchod mezi oběma částmi obce tak bylo nutné předkládat průkaz totožnosti jako při přechodu hranice. V severní části obce žijí cca dvě třetiny obyvatelstva, zbylá třetina sídlí v jižní části. Většina místních obyvatel dojíždí za prací do vlastního Izraele. Izrael považoval po roce 2000 katastr Ghadžaru za potenciálně nebezpečné místo s možností infiltrace arabských militantních skupin a také s rizikem pašování.\n\nBěhem Druhé libanonské války Izrael tuto část obce znovu obsadil. Později ale Izrael zvažoval, že libanonskou část obce předá zpět pod libanonskou správu. Podle zprávy z prosince 2009 mělo stažení proběhnout během ledna 2010. K tomu ale nedošlo. Stažení izraelské armády brání sami obyvatelé Ghadžaru, kteří se obávají, že přejdou pod vládu hnutí Hizballáh. Proti plánovanému stažení z Ghadžaru vystupuje ostře Ayoob Kara drúzský poslanec Knesetu.\n\nV listopadu 2010 informoval izraelský premiér Benjamin Netanjahu Generálního tajemníka OSN o izraelském záměru jednostranně opustit severní část města Ghadžar, zasahující na libanonské území, poté, co ztroskotala jednání o dohodě se sousedním Libanonem. Bezpečností otázky nad touto částí města mají být předány UNIFIL. Dne 17. listopadu pak izraelský bezpečnostní kabinet schválil stažení ze severní poloviny Ghadžaru. Komplikovaný mezinárodněprávní status obce Ghadžar je podobný nedalekému území farem Šibáa.\n\nV obci se nacházejí alávitské svatyně.\n\nPodle údajů z roku 2005 tvořili 99,7 % populace v Ghadžaru arabští muslimové. Jde o menší sídlo městského typu. K 31. prosinci 2014 zde žilo 2415 lidí. Během roku 2014 stoupla populace o 2,3 %.\n\n"}
{"id": "514354", "url": "https://cs.wikipedia.org/wiki?curid=514354", "title": "Lopuch větší", "text": "Lopuch větší\n\nLopuch větší (\"Arctium lappa\") je dvouletá bylina z čeledi hvězdnicovité, rostoucí jako plevel často na smetištích, rumištích a kolem cest. Název lopuch pochází od lupene. Výraz \"lopušice\" však označuje devětsil lékařský nebo podběl obecný.\nJe to mohutná bylina se silným kůlovým kořenem sahajícím do hloubky až 70 cm. Lodyha je silná, rýhovaná, vyplněná dření. Listy jsou velké, široce srdčité, řapíkaté, řapík rovněž vyplněn dření; přízemní listy jsou s čepelí až 50 cm dlouhé a 40 cm široké. Lodyžní listy jsou střídavé, menší než přízemní, oboje na spodní straně s bílým povlakem chlupů, celokrajné. Nachově červené trubkovité květy jsou v kulovitých úborech o průměru 3 až 3,5 cm. Jejich zákrov je tvořen listeny s hákovitou špičkou, které se po zaschnutí zachycují ve zvířecí srsti a zajišťují tak šíření semen.\n\nV bylinkové kuchyni se používají mladé výhonky, řapíky a kořeny lopuchu, nikoliv však listy, protože ty jsou příliš hořké. Křupavé čerstvě vyrostlé výhonky a oloupané řapíky se naproti tomu hodí jako zelenina ke konzumaci za syrova nebo uvařené jako chřest. Zvláštní delikatesou je dřeň. Má jemnou oříškovou chuť. Kořeny lopuchu se sklízejí od podzimu prvního do jara druhého roku. Tou dobou jsou ještě jemné konzistence a dají se jíst za syrova, uvařené nebo pečené. V Číně a Japonsku se tato rostlina pěstuje jako jednoletá kultura a považuje se za vynikající lahůdku v kuchyni.\n\nV kosmetice se lopuchový olej používá jako masážní prostředek pro růst vlasů a při nadměrné tvorbě kožního mazu.\n\nJako vnitřní léčivý prostředek se při problémech s akné a u léčení různých kožních neduhů užívá lopuchový čaj. Může být též užíván jako močopudný prostředek při ledvinových chorobách. Pro poměrně nestálé obsahové látky je však lopuch považován za nespolehlivé léčivo.\n\n\n \n"}
{"id": "514357", "url": "https://cs.wikipedia.org/wiki?curid=514357", "title": "Krymsko-konžská hemoragická horečka", "text": "Krymsko-konžská hemoragická horečka\n\nKrymsko-konžská hemoragická horečka je závažné nakažlivé virové onemocnění lidí, vyskytující se v některých zemích v Africe, Asii a východní Evropě. Původcem horečky je RNA virus zařazovaný do rodu Nairovirus z čeledě Bunyaviridae. Přenašečem infekce jsou klíšťata, kterým slouží pštrosi jako dočasní hostitelé.\n\nPrvní výskyt nemoci byl zaznamenán v roce 1944 na Krymském poloostrově u lidí pokousaných klíšťaty při sklizni obilí. Úloha klíšťat při přenosu infekce byla prokázána již v následujícím roce. V roce 1956 byl v Belgickém Kongu izolován u nemocných dětí virus, označený jako Kongo. Později byla prokázána identita obou izolovaných virů a název nemoci byl změněn na současný. Bunyavirus, patřící do skupiny arbovirů, byl izolován až v roce 1967.\n\nU člověka probíhá nemoc jako hemoragická diatéza. V Jihoafrické republice byla v roce 1996 zaznamenána často i smrtelně probíhající onemocnění u veterinářů i pracovníků pštrosích porážek, což vedlo k podezření, že zdrojem infekce jsou pštrosi. V důsledku toho byl zakázán export živých pštrosů i jejich masa z JAR do zemí EU. Zákaz byl později odvolán na základě zjištění, že přenašečem viru jsou klíšťata rodu Hyalomma spp. a pštrosi jsou pouze jejich dočasnými hostiteli. Přenos na člověka po konzumaci masa infikovaných zvířat se také neprokázal. Současně byla změněna organizační i hygienická opatření na porážkách pštrosů i podmínky pro export porážených i živých pštrosů.\n\nZatímco u lidí může dojít k vážnému onemocnění, u divoce žijících i domestikovaných zvířat, včetně ptáků, probíhá infekce většinou subklinicky. Virus je přenášen členovci mnoha rodů. Prokázán byl u 30 druhů klíšťat, nejčastěji u Hyalomma marginatum marginatum, Rhipicephalus rossicus a Dermacentor marginatus. Výskyt těchto členovců úzce koreluje s místním výskytem nemoci.\n\nPštrosi jsou mnohem náchylnější k infekci než jiní ptáci, jsou také častými nosiči klíšťat Hyalomma sp. Infekce u nich probíhá bez klinických příznaků i patomorfologických změn.\n\nDiagnostiku infekce mohou provádět jen specializované laboratoře s vysokým stupněm bezpečnosti. Prevence spočívá v zabránění infekce pštrosů. Ptáci jsou drženi 14 dní před porážkou nebo exportem na vymezeném prostoru, který je prostý členovců a hlodavců. Provádí se jejich ošetření akaricidními prostředky na bázi pyrethroidů a sérologická kontrola.\n"}
{"id": "514369", "url": "https://cs.wikipedia.org/wiki?curid=514369", "title": "Pouště", "text": "Pouště\n\nPouště je vesnice, část obce Mokrovraty v okrese Příbram. Nachází se asi 1,5 km na jihozápad od Mokrovrat. Je zde evidováno 251 adres. V roce 2011 zde trvale žilo 207 obyvatel.\n\nPouště je také název katastrálního území o rozloze 3 km².\n\nPrvní písemná zmínka o vesnici pochází z roku 1603.\n\n"}
{"id": "514370", "url": "https://cs.wikipedia.org/wiki?curid=514370", "title": "Chladicí stroj", "text": "Chladicí stroj\n\nChladicí stroj je druh stroje, který je určený k chlazení jiných strojů, mechanismů či potravin (lednička). Chladicí stroj pracuje na dvou principech a to buď na chemickém, kdy chladicí stroj využívá chemických reakcí ke chlazení daného předmětu, nebo na fyzikálním, kdy v chladicím stroji cirkuluje chladicí médium (často vzduch nebo voda).\n\nSpočívá v samovolném proudění chladicího média kolem chlazeného předmětu. Kvůli zvýšení účinnosti může být chlazený předmět vybaven žebrovaným chladičem. Pasivní chlazení probíhá pouze tehdy, když je teplota okolního prostředí (vzduchu) nižší než teplota chlazeného předmětu. Pasivní chlazení je na rozdíl od aktivního naprosto nehlučné (výjimkou je pouze chlazení pomocí tzv. Peltierova jevu).\n\nNutnost použití aktivního chlazení nastává tehdy, když je potřeba odebrat více tepla, nebo kdy jsme omezeni prostorem, nebo hmotností (nelze použít masivní pasivní chladič), tehdy nastupuje aktivní chlazení. Jeho princip spočívá v energií (většinou elektrickou) poháněném chladicím zařízení.\n\n"}
{"id": "514377", "url": "https://cs.wikipedia.org/wiki?curid=514377", "title": "Kačenka česká", "text": "Kačenka česká\n\nKačenka česká (\"Verpa bohemica\" (Krombh.) J. Schröt. 1893, syn.: \"Ptychoverpa bohemica\" (Krombh.) Boud. 1907) je jedlá a vyhledávaná vřeckovýtrusná houba z čeledi smržovitých (Morchellaceae) rostoucí od dubna do května v listnatých hájích.\n\nPlodnice je apothecium, členěné na třeň a klobouk a vysoké v dospělosti asi 5 až 20 cm.\n\nKlobouk je drobnější, asi 1–5 cm velký, má nepravidelný kuželovitý nebo zvonovitý tvar. Klobouk je dutý, směrem dolů otevřený a dosti tenkomasý. Vnější povrch klobouku je výrazně zvrásněný víceméně svislými, zkroucenými, několik milimetrů vysokými žebry, místy se větvícími a vidlenými, která jsou příčně pospojována poněkud nižšími nepravidelnými přepážkami. Barva vnější strany klobouku je žlutookrová až žlutohnědá, v mládí světlejší, později do hněda tmavnoucí. Vnitřní strana klobouku je hladká, bělavá až našedlá. Thecium pokrývá vnější stranu klobouku. Až v samém vrcholu klobouku je tento připojen ke třeni.\n\nTřeň je nepravidelně válcovitý, poměrně dlouhý (až 15 cm), jen 1-3 cm široký, bělavě nažloutlé až světle žlutohnědé barvy. Na povrchu třeně bývá kruhovitě jemně bělavě plstnatý. Třeň je dutý, dutina je vyplněna řídkým bílým vatovitým pletivem. V mládí bývá třeň dosti krátký, klobouk jen o málo přesahující, postupně se však významně prodlužuje.\n\nDužnina je v celé plodnici dosti tenká (jen několik milimetrů), světle šedožlutá, křehká. Vyznačuje se příjemnou vůní i chutí.\n\nVýtrusy jsou uloženy ve vřecku pouze po dvou a vyznačují se obrovskými rozměry, 50-90x15-22 µm.. Jsou elipsoidního tvaru. Výtrusný prach má okrovou barvu.\n\nVyskytuje se v březnu a dubnu, nepříliš hojně, a to v listnatých hájích, lužních lesích, křovištích a zarostlých sadech, zejména pod olšemi, topoly, vrbami, jasany a růžovitými dřevinami – především pod třešněmi a trnkami. Preferuje spíše zásadité podloží. Vyrůstá obvykle ve skupinách, někdy velmi početných, a to obvykle v místech s vrstvami spadaného listí apod.\n\nVyskytuje se v Eurasii i Severní Americe.\n\nKačenka česká je vynikající jedlý druh, bývá uváděn mezi nejchutnějšími houbami. Je široce kuchyňsky využitelná, lze ji sušit. Některé osoby mohou být na tento druh alergické, podobně jako je tomu u některých jiných hub, což se projevuje zažívacími obtížemi; těmto osobám se pak konzumace kačenky nedoporučuje.\n\n\n"}
{"id": "514378", "url": "https://cs.wikipedia.org/wiki?curid=514378", "title": "Wolkersdorf im Weinviertel", "text": "Wolkersdorf im Weinviertel\n\nMěsto Wolkersdorf im Weinviertel v Dolním Rakousku leží na jihu okresu Mistelbach, nedaleko spolkového hlavního města Vídně a je známo také jako brána k Weinviertelu. Žije zde obyvatel. \n\nMěsto se skládá z katastrálních území Wolkersdorf, Obersdorf, Münichsthal, Pfösing a Riedenthal. V roce 1969 byl městys Wolkersdorf povýšen na město.\n\nNa severu je Hochleithen, severovýchodně Bad Pirawarth, východně, Groß-Schweinbarth, jihovýchodně BockfließAuersthal, na jihu je GerasdorfPillichsdorf, jihozápadně Großebersdorf, západně Harmannsdorf a severozápadně Ulrichskirchen-Schleinbach.\n\nPodle sčítání lidu žilo zde v roce 1971 4.669 obyvatel, v roce 1981 5.062, v roce 1991 mělo město 5.696 a v roce 2001 zde žilo 6.191 obyvatel.\n\nPrvní, avšak sporná zmínka o Wolkersdorfu je z roku 1170, ta připomínala výročí místa. V darovací smlouvě z roku 1186 a v dalších desetiletích je v mnoha dokladech zmíněna existence Wolkersdorfu. Podle pověsti dostal \"Wolkersdorf\" název podle jména šlechtice jménem Wolfger, který postavil \"pevnost Wolfgersdorf\". Toto z počátku historií přijaté pojmenování je dnes velmi zpochybňováno. Pravděpodobnější se jeví, že název Wolkersdorf přinesli na stávající místo Frankové. To vysvětluje, že také pojmenovali okolní místa jmény Wolkersdorf, Mistelbach, Falkenstein, Drosendorf, Retz a Retzbach. K tomu jsou místa úzce propojená s existujícími Franky, zejména s purkrabím z Norimberku, který po delší dobu držel lénem Wolkersdorf. \n\nZámek (\"Pevnost Wolfgersdorf\") byl postaven jako vodní obranná věž a po staletích několikrát změnil majitele i jeho funkci. Krátkou dobu sloužil také jako lovecký zámek. Dnes je ve vlastnictví města Wolkersdorf.\n\nDnešní \"Kellergasse\" byla dříve součástí císařské cesty (Kaiserstraße). Po tisíciletí to byla jediná spojovací cesta mezi Baltem a Jadranem. Byla nejen koridorem mezi Pobaltím a Středozemním mořem, ale spojovala císařské hlavní město Vídeň a Čechy. V tomto úseku cesty byla důležitá přeprava pošty, doprava potřeb jako sukna, soli a lněného zboží ale především sloužila obchodu s vínem. Víno z Wolkersdorfu se dováželo až na ruský carský dvůr.\n\nLudwig Anzengruber napsal svou vesnickou komedii \"Der G'wissenswurm\" roku 1874 v dřívějším zdejším hostinci \"Zum goldenen Strauß\".\n\nRevolucionář Ernst Franz Salvator von Violand žil od roku 1848 na útěku ve Wolkersdorfu.\n\nZ nádraží Wolkersdorf na východní dráze se dostaneme rychlodráhou linky S9 a S15 v intervalu 4x v hodině do Vídně. Také s linkou S2 2x v hodině do okresního města Mistelbachu a do termálních lázní Laa an der Thaya.\nDalší nádraží na východní dráze je v katastrálním území Obersdorfu. Zde končí Stammersdorferská místní dráha. Přes nádraží v Oberdorfu jezdí také rychlodráha. S vlaky místní dráhy se dosáhne 2x v hodině do Groß-Schweinbarthu, jako i jednou za hodinu do Sulz im Weinviertelu.\n\nKromě toho jezdí několik autobusových linek, které spojují Vídeň o okolní obce. Do konce roku 2008 jezdil mimo to autotaxi v rámci města Wolkersdorfu.\n\nWolkersdorf leží přímo na brněnské silnici B7. Také je tu nájezd na severní dálnici A5 na jihu Wolkersdorfu je dosažitelný \"Ulrichskirchen\" a \"Wolkersdorf-sever.\"\nVe Wolkersdorfu je průmyslová zóna \"Industriezentrum NÖ Nord\", které zahrnuje \"Wolkersdorf Ost\", \"Wolkersdorf West\" jakož i Eco Plus-prùmyslový park. Sídlí zde známé firmy \"Manner\", \"Kotányi\" nebo tu mají i svá ústředí. Další podniky tu mají své pobočky: Akkutron, Beltec, CE Services, Herz Austria, Kramess, Malik, Ölz, Papier Mettler, Regber, Schwölberger a Luwa-Dessous.\n\nNezemědělských pracovišť bylo v roce 2001 330. Zemědělských a lesních pracovních míst zde bylo v roce 2001 121. Počet výdělečně činných osob v bydlišti bylo podle sčítání obyvatel v roce 2001 2.888, co představuje 47,6 %.\n\n\n\n\n\n\n\n"}
{"id": "514382", "url": "https://cs.wikipedia.org/wiki?curid=514382", "title": "Hrobky bugandských králů v Kasubi", "text": "Hrobky bugandských králů v Kasubi\n\nHrobky bugandských králů v Kasubi se nacházely na kopci Kasubi v Kampale, hlavním městě Ugandské republiky. V roce 2001 byly zapsány na Seznam světového dědictví UNESCO. Hrobka byla 16. června 2010 v 20:30 místního času téměř úplně zničena požárem. Příčiny požáru doposud nebyly objasněny.\n\nKrálovské hrobky byly postaveny v roce 1881. Sloužily k pohřbívání kabaků (králů) Bugandského království. Jsou v nich pohřbeni následující králové:\n\n\nKrálovské hrobky v Kasubi se staly významnou kulturní a duchovní institucí Bugandy, stejně jako proslulou turistickou atrakcí Kampaly.\n\n"}
{"id": "514383", "url": "https://cs.wikipedia.org/wiki?curid=514383", "title": "Meningoencefalitida krůt", "text": "Meningoencefalitida krůt\n\nMeningoencefalitida je virové neuroparalytické onemocnění krůt. Nemoc byla poprvé popsána v Izraeli, později také v Jihoafrické republice. Z jiných oblastí zatím nejsou žádné zprávy o jejím výskytu. \n\nPůvodcem nemoci je flavivirus přenášený komáry. Virus se v hejnu šíří také při oštipování peří nebo při kanibalismu. Onemocnění má sezónní charakter, nejčastěji se vyskytuje v období léto – podzim. V přirozených podmínkách onemocní pouze krůty. Kur domácí, kachny, husy a holubi jsou refrakterní k experimentální infekci, naopak japonské křepelky a mladé myšky jsou vnímavé. Sérologické vyšetření prováděné v Izraeli prokázalo až 90% promoření chovů krůt. Mortalita se obvykle pohybuje mezi 10 až 30 %, může ale přesáhnout i 80 %.\n\nV terénu jsou nejčastěji postihovány krůty starší 8-10 týdnů. Počátečními klinickými příznaky jsou ospalost, nekoordinované pohyby, postupně přecházející v parézy až paralýzy svalstva krku a končetin. Zvířata odmítají pohyb, pomáhají si křídly, později leží na boku s vytrčeným krkem bez schopnosti se pohybovat. U nosnic bývá pozorován pokles snášky. Přežívající zvířata mají dobrou imunitu.\n\nDiagnostika je založena na klinickém a laboratorním vyšetření. Nutné je odlišit koňské encefalomyelitidy východního a západního typu, Newcastleskou nemoc a aviární encefalomyelitidu. K poklesu snášky také dochází při rhinotracheitiddě krůt.\n\nTerapie není známa. Vzhledem k významu hmyzu jako vektoru infekce je důležitá dezinsekce. Specifická imunoprofylaxe se provádí živým vakcinačním kmenem, který byl atenuován opakovaným pasážováním v kuřecích embryích, v buněčných kulturách připravených z ledvin japonských křepelek nebo v buňkách BHK-21.\n"}
{"id": "514385", "url": "https://cs.wikipedia.org/wiki?curid=514385", "title": "Ludovic Giuly", "text": "Ludovic Giuly\n\nLudovic Giuly (*10. červeneca 1976 – Lyon, Francie) je francouzský útočník, v současnosti hrající za Monts d'Or Azergues Foot.\n\nDříve než přišel do Paris St. Germaine hrál za Olympique Lyonnais (1994–98), AS Monaco (1998–2004), FC Barcelona (2004–2007), AS Roma (2007–2008), Paris St. Germain (2008–2011) a znovu za AS Monaco (2011–2012).\n\n"}
{"id": "514398", "url": "https://cs.wikipedia.org/wiki?curid=514398", "title": "Segmentový displej", "text": "Segmentový displej\n\nSegmentový displej je elektronické zobrazovací zařízení. Jak už název napovídá, displej je složen ze segmentů. Tyto segmenty mohou být například tvořeny LED, OLED, nebo tekutými krystaly; existují i velké displeje, zobrazující segmenty mechanicky (například u čerpacích stanic).\n\nNejpoužívanější je sedmisegmentový displej. Jednotlivé segmenty mohou být zapnuty nebo vypnuty. Kombinací vypnutých a zapnutých segmentů můžeme docílit zobrazení arabských číslic, hexadecimálních číslic, případně i dalších písmen a znaků. Platí: čím více segmentů displej má, tím více kombinací (a znaků) je schopen zobrazit. Nejčastější displeje podle počtu segmentů jsou:\n\nSegmentové displeje se používají jako výstupní zobrazovací zařízení v elektronických zařízeních, přístrojích nebo obvodech – všude tam, kde je potřeba zobrazovat jakýkoli stav, signál, hodnotu, … ve formě čísla nebo krátkého textu. Například v přístrojích ukazujících čas (digitální hodinky, rádio s budíkem, hodiny v autě, kalkulačka apod.). Mají většinou nízkou spotřebu. Segmentové displeje se vyrábějí pro použití do integrovaných obvodů buď v blocích několika (2, 3, 4) číslic modulárně po číslicích, které lze livobolně skládat.\n\n\n"}
{"id": "514401", "url": "https://cs.wikipedia.org/wiki?curid=514401", "title": "Hochleithen", "text": "Hochleithen\n\nHochleithen je obec v okrese Mistelbach v Dolních Rakousích. Žije zde obyvatel.\n\nHochleithen leží asi 10 km severně od Wolkersdorfu ve Weinviertelu \"(česky: Vinné čtvrti)\" v Dolních Rakousích. Plocha katastru činí 19,83 kilometrů čtverečních a 6,82 % plochy je zalesněno. K obci náleží katastrální území Traunfeld, Wolfpassing an der Hochleithen a Bogenneusiedl.\n\nHistorie obce je stejně proměnlivá jako historie Dolních Rakous.\nPo sčítání obyvatel v roce 2001 je vývoj počtu obyvatel v obci následující: v roce 1971 zde bylo 1.014 obyvatel, roku 1981 1.014, 1991 1.026 a v roce 2001 zde žilo 1084 obyvatel.\nStarostou obce je Ing. Adolf Mechrler, vedoucím kanceláře Franz Schwab. V obecní radě po volbách 6. března 2005 je 19 mandátů rozděleno takto: (ÖVP) 13, (SPÖ) 5, (FPÖ) 1.\nV roce 2001 bylo zde 31 nezemědělských pracovních míst a v lesnictví v roce 1999 63. Počet výdělečně činných v bydlišti byl v roce 2001 493. To představuje 47,14 %.\n"}
{"id": "514411", "url": "https://cs.wikipedia.org/wiki?curid=514411", "title": "Alois Podhajský", "text": "Alois Podhajský\n\nAlois Podhajský (18. února 1864 Blatná – 24. prosince 1946 Praha) byl rakousko-uherský polní podmaršálek a později československý armádní generál.\n\nPocházel z Blatné a jeho otec byl František Podhajský závodčí u četnictva. Matka se jmenovala Anna Tichá.\n\nZa první světové války bojoval na srbské, ruské a italské frontě, po válce složil přísahu nově vzniklé Československé republice. V jejích službách pak bojoval proti maďarským bolševikům a potlačil oslavanské povstání, přesto byl jako bývalý „rakušák“ vystaven nejrůznějším útokům a tiskovým kampaním. Těžce nesl zejména nedůvěru ze strany prezidenta Masaryka a ministra Beneše.\n\nOd prosince 1918 do roku 1927 byl zemským vojenským velitelem pro Moravu a Slezsko, v letech 1927–1933 generálním inspektorem československé branné moci. Dne 31. prosince 1933 odešel do výslužby. Přes svou apolitičnost byl po druhé světové válce pro údajnou spolupráci s agrárníky a kvůli pobírání protektorátní penze pro rakousko-uherské vysloužilce degradován a zbaven vyznamenání.\n\nJe pochován na Malvazinkách.\n\n\n"}
{"id": "514414", "url": "https://cs.wikipedia.org/wiki?curid=514414", "title": "Janko Prunk", "text": "Janko Prunk\n\nJanko Prunk () (* 30. prosinec 1942, Loka pri Zidanem Mostu, dnešní Slovinsko) je slovinský historik, zabývající se moderní historií a politik, v letech 1992–1993 ministr pro Slovince mimo Slovinsko a národní menšiny Slovinska. Věnuje se psaní v oblasti analytické politologie, moderní historie, vznikem moderních politických formací a historií sociální a politické filozofie ve Slovinsku. Sepsal taktéž dějiny politických hnutí ve Slovinsku od konce 19. století do druhé světové války, obzvláště o slovinském křesťanském socialismu, a dějiny slovinských národních otázek.\n\nNarodil se v malé vesnici Loka pri Zidanem Mostu (součást Sevnice) ve středním Slovinsku, které bylo v té době součástí Němci okupovaného Dolního Štýrska.\nV roce 1966 absolvoval studium historie a sociologie na Ljubljanské univerzitě, titul magistra pak získal na stejné univerzitě v roce 1972. V roce 1976 obdržel titul doktora filozofie za disertační práci o vztazích mezi slovinským křesťansko-socialistickým hnutím a Komunistickou stranou Slovinska v Osvobozenecké frontě slovinského lidu. V letech 1984 a 1988 získal stipendium od Nadace Alexandera von Humboldt, což mu umožnilo pokračovat v jeho studiích v Kolíně nad Rýnem a Freiburku. Později pracoval jako výzkumný pracovník na Freiburské univerzitě. Mezi léty 1966 až 1995 spolupracoval s Institutem moderních dějin v Ljubljani. V současnosti je profesorem na fakultě sociálních věd Ljubljanské univerzity.\n\nJe také členem Institutu evropské historie v Mohuči a starší odborný asistent v Centru pro evropské integrační studia v Bonnu.\n\nPrunk se také aktivně účastní politického dění. Jako obdivovatel Jože Pučnika vstoupil do Demokratické opozice Slovinska krátce po demokratizaci této země. Byl aktivním členem Slovinské demokratické strany (mezi léty 1989 a 2003 známé jako Slovinská sociálně demokratická strana). Mezi 1992 a 1993 byl ministrem pro Slovince mimo Slovinsko a národní menšiny Slovinska v prvním koaličním kabinetě Janeza Drnovšeka.\n\nPo roce 1994 se Prunk stáhl z politiky na deset let. Před parlamentními volbami 2004 agitoval za Slovinskou demokratickou stranu. V roce 2005 byl jmenován ministrem zahraničí Dimitrijem Rupelem do funkce prezidenta Slovinsko-chorvatské historické komise. Tato komise byla vytvořena vládami obou zemí za účelem projasnění historie vztahů mezi těmito státy. Mezi léty 2004 až 2008 byl předsedou vnitrostranického výboru pro školství Slovinské demokratické strany. V roce 2008 na tento post rezignoval z důvodu nesouhlasu s vládní politikou prosazování soukromých univerzit. Po této rozluce se stranou se stal velmi kritickým na premiéra Janeze Janšu, kterého obvinil z toho, že je \"liberální s autoritativními prvky, který aspiruje na post slovinského Piłsudského\".\n\nPo parlamentních volbách 2008 Prunk vysvětlil svoje zklamání nad Slovinskou demokratickou stranou jako následek jejího neo-liberálního obratu. Podle jeho názoru se strana obrátila zády k ideálu sociálního státu jejího zakladatele Jože Pučnika. Také kritizoval příliš charismatický způsob vedení strany prezidentem Janšou. Podle něj strana pravděpodobně zkolabuje, pokud Janša rezignuje.\n\nJanko Prunk napsal více než 400 odborných článků a 15 knih. Jeho kniha \"A brief history of Slovenia : historical beckground of the republic of Slovenia\" je jednou z nejkomplexnějších prací o moderních slovinských dějinách.\n"}
{"id": "514428", "url": "https://cs.wikipedia.org/wiki?curid=514428", "title": "Čádor", "text": "Čádor\n\nČádor je druh islámského oděvu pro ženy. Jedná se o dlouhý, splývavý oděv z černé nebo tmavě vzorované látky, který se nosí převážně v Íránu. Odhaluje ženinu tvář, ale zakrývá zbytek jejího těla až po kotníky. V některých zemích (jako je např. Írán) je povinný pro ženy, které vstupují do mešity. Čádor začíná být oblíbený také v sousedním Afghánistánu.\n\n"}
{"id": "514437", "url": "https://cs.wikipedia.org/wiki?curid=514437", "title": "Kyselina hydroxymáselná", "text": "Kyselina hydroxymáselná\n\nHydroxymáselná kyselina je organická sloučenina tvořená řetězcem čtyř uhlíkových atomů obsahující zároveň hydroxylovou a karboxylovou funkční skupinu. Hydroxymáselná kyselina může být považována za derivát kyseliny máselné. Karboxylový aniont, estery a soli hydroxymáselných kyselin se nazývají hydroxybutyráty (též hydroxybutanoáty).\n\nExistují tři izomery kyseliny hydroxymáselné, lišící se vzájemnou polohou dvou funkčních skupin:\n\n"}
{"id": "514443", "url": "https://cs.wikipedia.org/wiki?curid=514443", "title": "Bad Pirawarth", "text": "Bad Pirawarth\n\nBad Pirawarth je městys v okrese Gänserndorf v Dolních Rakousích. K městysi náleží také katastrální území Kollnbrunn, které je poloviční než vlastní Bad Pirawarth.\n\nBad Pirawarth - Kollnbrunn leží ve Weinviertelu v Dolních Rakousích v údolí potoka \"Weidenbach\", vedlejší přítok řeky Moravy. Okresní město Gänserndorf je vzdáleno 18 km.\n\nPlocha území městyse je 25,42 kilometrů čtverečních a 16,92 % plochy je zalesněno.\n\nHistorie obce je proměnlivá jako dějiny celého Rakouska.\n\nV roce 1971 žilo zde 1.460 obyvatel, roku 1981 1.371, 1991 měl městys 1.522 a při sčítání obyvatelstva v roce 2001 zde žilo 1.541 obyvatel.\n\nStarostou městyse je Kurt Jantschitsch, vedoucí úřadu je Andrea Grames.\n\nPři obecních volbách 6. března 2005 byla zvolena obecní rada: (ÖVP) 11, (SPÖ) 8 mandátů.\n\nRadnice stojí uprostřed parku pojmenovaném po sochaři Hansi Kneslovi „Prof. Knesl-Park“.\n\nZdejší fotbalový spolek „SV Bad Pirawarth“ existuje od roku 1952 a hraje od roku 2005 v soutěži „sever/severozápad“.\n\nNezemědělských pracovních míst bylo v roce 2001 51 a zemědělských a lesnických bylo v roce 1999 102. Počet výdělečně činných v bydlišti činil v roce 2001 747, v procentech 49,38 %.\n\nBad Pirawarth je lázeňské místo. Za připomenutí stojí léčení a rehabilitace pro neurologii a ortopedii.\n\nBad Pirawarth je dostupný veřejnou dopravou (vlakem) po dnešní Weinviertel Landesbahn, dříve Stammersdorfer Lokalbahn.\n\n\n"}
{"id": "514461", "url": "https://cs.wikipedia.org/wiki?curid=514461", "title": "Simon Baker", "text": "Simon Baker\n\nSimon Baker (* 30. července 1969) je herec a režisér australského původu. Proslavil se svou rolí Patricka Janea v televizním seriálu \"Mentalista\", který vysílá stanice CBS.\n\nV australské televizi začal hrát v roce 1980 pod svým celým, rodným jménem Simon Baker Denny. Objevil se v několika hudebních videoklipech, například \"Read My Lips\" Melissy Tkautz. V roce 1991 přesídlil do USA, kde byl krátce známý pod příjmením svého nevlastního otce jako Simon Baker-Denny nebo Simon Denny.\n\nVe filmu \"Ďábel nosí Pradu\" si zahrál vedlejší roli po boku hlavních postav, které ztvárnily Meryl Streepová a Anne Hathawayová.\nMěl také možnost zahrát si v hororu Kruh 2, kde ztvárnil postavu Maxe Rourkea.\n\nV roce 1998 se Simon oženil s herečkou Rebeccou Rigg, se kterou má tři děti, dceru Stellu Breeze a syny Clauda Bluea a Harryho Fridaye. Jeho dětem šly za kmotry herečky Nicole Kidman a Naomi Watts.\n\nJeho velkým koníčkem je surfování a vodní pólo, v němž mnohokrát soutěžil a dosáhl významných úspěchů.\n"}
{"id": "514467", "url": "https://cs.wikipedia.org/wiki?curid=514467", "title": "Estadio Santiago Bernabéu", "text": "Estadio Santiago Bernabéu\n\nEstadio Santiago Bernabéu je fotbalový stadion v Madridu. Otevřen byl 14. prosince 1947, slouží jako domácí stadion týmu Real Madrid. Za svého předsednictví ho nechal postavit bývalý hráč Realu Madrid Santiago Bernabéu. Výstavbou nového stadionu chtěl zvýšit počet diváků a tím i zisky ze vstupného, ale především chtěl vytvořit z Realu Madrid světový velkoklub. Zadlužil proto klub u Banco Mercantil, na nákup pozemku a stavbu stadionu. Tyto dluhy byly úplně doplaceny až na začátku tohoto tisíciletí po příchodu prezidenta Florentina Peréze, který prodal zastaralý tréninkový areál Realu. Se svou kapacitou přesahující 81 tisíc diváků se jedná o šestý největší stadion v Evropě.\n\nPůvodně se stadion jmenoval podle předchozího stadionu Realu Estadio Chamartín. Jméno podle Bernabeua dostal v roce 1955.\nPrvní utkání, které se na stadionu odehrálo bylo mezi Realem Madrid a portugalským CF Os Belenenses.\nStadion se zatím čtyřikrát významně měnil. V roce 1954 byly dostavěny druhé a třetí balkóny na východní tribuně. V roce 1982, před mistrovstvím světa, byla změněna fasáda stadionu a další tribuny se dočkaly zastřešení. V roce 1992 se stadion znova rozšiřoval, přibyla nejvyšší sekce. O sedm let později pak stavaři začali se zastřešováním západní tribuny, což jim trvalo až do roku 2003.\n\n\n"}
{"id": "514472", "url": "https://cs.wikipedia.org/wiki?curid=514472", "title": "Jagdgeschwader 301", "text": "Jagdgeschwader 301\n\nJagdgeschwader 301 (zkr.: JG 301) byla eskadra nočních stíhačů Luftwaffe za druhé světové války. Příkaz ke zformování JG 301 byl vydán 26. září 1943, 1. října téhož roku vznikl \"Stab\" (štáb) se základnou Neubibergu u Mnichova a jeho součástí byly tři \"Gruppen\" (~ skupiny). Každá \"Gruppe\" sestávala ze čtyř \"Staffeln\" (~ letka). JG 301 byla vyzbrojena stíhačkami Messerschmitt Bf 109G, Focke-Wulf Fw 190 a stala se první jednotkou, jíž byly dodány stíhačky Focke-Wulf Ta 152. Úkolem eskadry JG 301 byla obrana vzdušného prostoru říše před nočními nálety spojeneckých bombardovacích svazů. 30. září 1944 byla II. \"Gruppe\" přeřazena k eskadře Jagdgeschwader 302 a získala označení II./Jagdgeschwader 302. Výměnou za to byla k JG 301 převelena I. \"Gruppe\" JG 302. 24. listopadu 1944 byla ke IV. \"Gruppe\" JG 301 připojena II. \"Gruppe\" z Jagdgeschwader 7, tato včleněná část jednotky však byla 19. února 1945 rozpuštěna. Eskadra jako celek zanikla společně s kapitulací Německa 8. května 1945.\n\n\n\n"}
{"id": "514476", "url": "https://cs.wikipedia.org/wiki?curid=514476", "title": "Spalování", "text": "Spalování\n\nSpalování je chemický proces rychlé oxidace, kterým se uvolňuje chemická energie vázaná ve spalovaném palivu na energii tepelnou. Jedná se o nejjednodušší metodu pro termickou přeměnu organických (fosilních i obnovitelných) paliv za dostatečného přístupu (zpravidla atmosférického) kyslíku na tepelnou energii. Tato technologie je dokonale zpracovaná a pro investory představuje minimální riziko. Tepelná energie získaná spalováním se pak využívá pro vytápění a ohřev vody, jiné technologické procesy nebo pro výrobu elektrické energie.\n\nV rozšířeném nebo přeneseném významu se slovem „spalování“ nebo „spálení“ a někdy i dalšími souvisejícími slovy označují také jiné procesy, kterými je buď něco ničeno, nebo uvolňována energie. Například jaderné spalování, tedy uvolňování tepelné energie jadernou reakcí (kde se také mluví o palivu, resp. vyhořelém palivu), poškození nebo zničení organismu nebo organické hmoty vysokou teplotou, mrazem nebo poleptáním, poškození kůže slunečním nebo jiným zářením, popřípadě obdobné jevy v oblasti abstraktních pojmů (např. spálení nadějí), biochemický proces přeměňování živin v pohybovou a tepelnou energii ve svalu atd.,využívání elektrické energie v brzdných odporech atd.\n\nSpalování biomasy většinou nevyžaduje předběžnou speciální úpravu paliva. Je přijatelná i vyšší vlhkost suroviny. Vzhledem k charakteru biomasy a jejímu proměnnému složení je nutno věnovat značnou pozornost optimálním podmínkám při spalování a při čištění výstupních spalin, kde je nutno především kontrolovat emise oxidu uhelnatého a tuhých látek. Spalování biomasy je v současnosti technicky dostatečně vyřešeno a to ve dvou koncepcích:\n\n\nRozšířenější je dosud spalování na roštu, avšak fluidní technologie má některé významné výhody a její technický vývoj stále postupuje.\n\nSložitější metodou je termochemická přeměna biomasy při vyšších teplotách a za nedostatku kyslíku. Produkty takového procesu jsou odlišné podle procesních podmínek, k nimž patři především teplota, doba setrvání částic biomasy v reakční zóně a další způsob zpracování. Jestliže se teplota při reakci v reaktorech pohybuje v oblasti 800 °C až 900 °C a doba setrvání částic je delší (sekundy až desítky sekund), je produktem z větší části plyn. Tento proces je označován jako zplyňování. Pokud je jako okysličovadlo použit vzdušný kyslík, což je v případě biomasy nejčastější, má vzniklý surový plyn nízkou výhřevnost (4 až 6 MJ/m), obsahuje dehty, fenoly a tuhé částice. Pokud jsou teploty v reaktoru 450 °C až 550 °C a doba setrvání suroviny v reakční zóně velmi krátká (maximálně do 2 sekund) jsou produktem zejména páry a aerosoly, v menší míře pak plyn a tuhé částice. Tento proces se nazývá rychlá pyrolýza. Produkty tohoto procesu se musí rychle ochladit, čímž vznikne uvedený velký podíl kapaliny. Tato kapalina má výhřevnost 16 až 20 MJ/kg a po další úpravě může sloužit jako kvalitní kapalné palivo.\n\n\n\n"}
{"id": "514477", "url": "https://cs.wikipedia.org/wiki?curid=514477", "title": "Lidská rasa", "text": "Lidská rasa\n\nRasa je podle rasových teorií skupina lidí spojená shodnými tělesnými znaky, zejména barvou kůže a tvarem a vzhledem hlavy. Termín rasa byl v souvislosti s lidmi původně používán k označení skupin mluvících stejným jazykem, později v první polovině 18. století se jeho význam přenesl na dnes již překonané teorie o poddruzích \"homo sapiens sapiens\" vycházející tzv. polygenetické teorie. Současná věda chápe rasu jako sociálně zkonstruovanou kategorii, do níž jsou lidé řazeni na základě barvy kůže a dalších tělesných znaků. Toto řazení nicméně na základě analýz DNA neodpovídá genetickým rozdílům mezi jednotlivými rasami, jak byly koncipovány v první polovině 18. století, a ve skutečnosti reprezentuje jen zlomek dědičných znaků DNA, které vznikly postupnou adaptací lidí na klima a prostředí, jak lidé migrovali z Afriky. Dělení lidí na rasy tak nemá základ jak v genetice, tak biologii. Používání tohoto termínu ve vědeckých kruzích je proto často vnímáno jako problematické a zavádějící a už samotné dělení lidí do ras může být považováno za rasistické. Mnohdy to je tak v závislosti na kontextu nahrazováno konkrétnějším a více vypovídajícími označeními jako \"národ\" nebo \"etnicita\", v širším měřítku pak \"populace\" nebo \"obyvatelstvo\".\n\nTermín rasa byl v souvislosti s lidmi původně používán k označení skupin mluvících stejným jazykem, později v první polovině 18. století se jeho význam přenesl na dnes již překonané rasové teorie. Rasové teorie obecně dělily lidi do rasových skupin, podobných například psím plemenům, na základě jejich více či méně sdílených charakteristik a vlastností, u kterých se předpokládalo, že mají společný genetický základ. Někteří teoretici jim pak dokonce na základě jejich přiřazené „rasy“ určovali postavení ve společnosti. Leč se tyto rasové koncepce z dnešního pohledu opírají o vyvrácené vědecké teorie a metody, ve své době se i přesto staly základem pro vědecký rasismus, který vyústil v rasovou segregaci, diskriminaci a ospravedlňování kolonialismu. Pro pochopení nevědeckých metod, které rasové teoretici používali, je důležité si uvědomit, že ve své práci vůbec nezohledňovali jak Darwinovu teorii evoluce, tak existenci DNA, která byla objevena až o mnoho let později, přičemž právě obojí sehrálo zásadní roli ve vyvrácení rasových koncepcí.\n\nRasové koncepce se zakládali na dnes již všeobecně vyvrácené teorii, tzv. polygenetické teorii, která předpokládala, že jednotlivé „lidské rasy“ byly v průběhu dějin stvořeny zcela nezávisle na sobě a mají tak odlišné předky. Tím si rasoví teoretici vysvětlovali odlišný vzhled a zbarvení kůže jednotlivých lidských populací. Objevení a následné pokroky ve výzkumu DNA ve 20. a 21. století (HGP) však ukázaly, že všichni dnešní lidé, tedy \"homo sapiens sapiens\", ve skutečnosti pochází z Afriky a mají jedny společné předky (pomyslná mitochondriální Eva a Y-Adam). Všichni lidé na světě tak sdílí společnou a téměř shodnou kolekci genů, na rozdíl od zmiňovaných psích plemen, tyto geny se nicméně v závislosti na prostředí a geografické izolaci dané populace mohly v rámci malých a náhodných genetických mutací adaptovat na vnější podmínky, nejčastěji klima a prostředí. Konkrétně světlá barva kůže tak byla způsobena tím, jak se lidé v rámci migrace z Afriky, pravlasti všech lidí, vzdalovali od rovníku, čímž jejich kůže ztratila potřebu vytvářet velké množství melaninu jako ochranu před sluncem.\n\nK vyvrácení rasových teorií přispěl i rozvoj molekulární biologie, která objevila výraznou genetickou inhomogenitu v rámci skupin označovaných za jednu rasu. Aby bylo možné prokázat existenci lidských ras, po vzoru psích plemen, muselo by být velké množství genů v rámci jedné konkrétní rasy zcela shodných a zároveň výrazně odlišných od ras jiných. Tyto faktory nicméně žádná z historicky popisovaných „lidských ras“ nenaplňuje, ba co navíc, genetické analýzy ukázaly, že genetický materiál všech lidí bez rozdílů je shodný ve více než 99 % a více se liší na úrovni jednotlivců než skupin. Geneticky vůbec nejvzdálenější si tak nejsou běloši a černoši, jak by se na základě rasových koncepcí dalo očekávat, ale africké skupiny Khoisanů a Pygmejů, tedy skupiny \"v rámci\" jedné „rasy“, které od sebe žily po tisíce let zcela izolovaně a u nichž po tyto tisíce let odděleně docházelo k náhodným genetickým mutacím. To tak dokazuje, že rozdělení lidí do ras dle barvy pleti nekopíruje genetické rozdíly mezi nimi.\n\nHistorické rasové teorie se tak neopírají o žádný genetický ani biologický základ a současná věda chápe rasu jako sociálně zkonstruovanou kategorii, do níž jsou lidé řazeni na základě jejich fyzického vzhledu. I přesto, že je tak rasové dělení občas stále používáno v rámci forenzní antropologie pro popis tělesných rozdílností, jakými může být barva kůže, typ vlasů nebo tvar lebky, ve vědeckých kruzích se od termínu „rasa“ kvůli jeho zavádějícímu významu a negativní historické konotaci všeobecně upouští a je nahrazován přesnějšími označeními. Pokud mluvíme o kulturně odlišných skupinách, které pojí společné znaky (jakými může být společný jazyk, kultura, historie), je přesnější použít termín \"etnicita\", v širším měřítku pak \"populace\". V závislosti na kontextu je z tohoto důvodu také užíváno duální označení \"rasa/etnicita\".\n"}
{"id": "514481", "url": "https://cs.wikipedia.org/wiki?curid=514481", "title": "Arašídové máslo", "text": "Arašídové máslo\n\nArašídové máslo (též burákové máslo) je potravina pocházející z USA, běžně také v prodeji v obchodech v České republice. Jedná se o béžový krém husté konzistence, který je v ideálním případě složen pouze z arašídů, levnější varianty obsahují různé ztužené rostlinné tuky a oleje. Většina arašídových másel obsahuje sůl, některá bývají i doslazovaná, slaná chuť však téměř vždy převládá.\n\nV závislosti na tom, jak jemně jsou arašídy nasekané, rozlišujeme dva druhy arašídového másla – „jemné“ (smooth) nebo „s křupavými kousky“ (crunchies).\n\nPrvní použití arašídové pasty bylo zaznamenáno mezi Aztéky v 1. století jako lék proti bolesti zubů. Tato pasta se však běžně nekonzumovala.\n\nV roce 1895 si nechal patentovat Dr. John Harvey Kellogg proces výroby arašídového másla, které pak bylo propagováno jako zdravá náhrada proteinů pro pacienty bez chrupu.\n\nV roce 1922 zlepšil proces výroby jemného arašídového másla (smooth) do podoby hladké pasty s pomocí užití částečně hydrogenovaného oleje chemik Joseph Rosefield. První jemné arašídové máslo na základě tohoto zlepšení bylo vyráběno v roce 1928 pod jménem Peter Pan. Od roku 1932 se začalo vyrábět arašídové máslo Skippy, vyráběné dosud.\n\nArašídové máslo se používá na chléb (sendviče), maže se na topinky, na ovoce a na toasty. Používá se také s želé a nebo se mísí s marmeládou. Je velice tučné, ale zdravé. Arašídové máslo je součástí mnoha amerických receptů.\n\n"}
{"id": "514482", "url": "https://cs.wikipedia.org/wiki?curid=514482", "title": "Filip Kanda", "text": "Filip Kanda\n\nFilip Kanda (* 1968 Praha) je český novinář a diplomat.\n\nAbsolvoval obory obecné dějiny, španělská lingvistika a iberoamerikanistika na FF UK a společenská komunikace na univerzitě v kolumbijském Calí.\n\nV letech 1993 až 1997 a 2002 až 2010 pracoval pro Českou televizi, kde se věnoval především zpravodajské činnosti zaměřené na oblasti Španělska a Latinské Ameriky. Zpracoval pro Českou televizi původní reportáže o teroristických útocích v Madridu v roce 2004, ale také o katastrofálním tsunami na konci stejného roku a o pohřbu papeže Jana Pavla II. Mezitím pobýval v Kolumbii, kde pracoval pro několik místních televizních a rozhlasových stanic.\n\n1. února 2010 nastoupil na místo mluvčího ministerstva zahraničí, kde pracoval do července téhož roku.\n\nPoté vstoupil do diplomatických služeb. Žije s manželkou Ing. Ditou Štreitovou\n"}
{"id": "514485", "url": "https://cs.wikipedia.org/wiki?curid=514485", "title": "Hedvika Přemyslovna", "text": "Hedvika Přemyslovna\n\nNositelky jména Hedvika Přemyslovna:\n\n"}
{"id": "514486", "url": "https://cs.wikipedia.org/wiki?curid=514486", "title": "Pavoučí hedvábí", "text": "Pavoučí hedvábí\n\nPavoučí hedvábí je proteinové vlákno z výměšků pavouků druhu \"Argiope\" a \"Nephila\".\nPavučina z výměšků druhů \"Nephila\" a \"Araneus\" sestává až ze sedmi druhů vlákeného materiálu, ze kterých tzv. slanovací nit (\"dragline\") vyměšovaná hlavní měchýřovitou žlázou (\"major ampullate gland\") vyniká fyzikálními vlastnostmi srovnatelnými s některými drahými syntetickými vlákny. Po východu z těla pavouka se z výměšku na vzduchu okamžitě tvoří filament s tlouštkou cca 7 µm a s nepřetržitou délkou až 400 metrů. \n\nZhotovení textilie přímo z pavoučího hedvábí je proveditelné, avšak extrémně nákladné a jako výrobek na prodej nerentabilní. Jeden z nejznámějších důkazů o technické proveditelnosti takového záměru je pelerína (\"viz snímek\") zhotovená na Madagaskaru v roce 2009 a vystavená v londýnském \"Victoria and Albert Museum\" od roku 2012. Exponát o velikosti 3,4x1,2 m je šitý z ručně tkaného a vyšívaného hedvábného brokátu. Příze na výrobek pochází z výměšků od více než jednoho milionu samiček zlateho pavouka. Pavouk se usadil do krunýře spojeného s vijákem, na který se namotalo na každý pokus asi 3-5 mg hedvábí, 24 filamentů se ručně seskalo na přízi ke tkaní (0,2 tex x 24). Na projektu pracovalo asi 80 dělníků po dobu 3 let, financování zajistili dva britští filantropové. \n\nVynikající vlastnosti pavoučího hedvábí, zejména houževnatost, byly už dlouho známé. Výzkum na několika institucích ve světě se zejména od druhé poloviny 20. století intenzivně zabývá vývojem technologie výroby umělého hedvábí, které se svými vlastnostmi alespoň přibližuje pavoučímu vláknu. V posledních letech 20. století byly na toto téma uznány první patenty.\n\nOd té doby bylo zveřejněno několik metod, téměř všechny se zákládají na principu výroby tzv. rekombinantních proteinů v mediu, do kterého se naočkovaly geny pavouka. Z tekutého proteinu se pak vyrábí mokrým zvlákňováním hedvábný filament:\n\n\n\n\n\nPorovnání s některými druhy vláken s vynikajícími vlastnostmi:\n\nVedle houževnatosti má pavoučí hedvábí výhodu v tom, že se jako materiál na biologické bázi po použití snadno odbourává (dá se kompostovat) a při výrobě se nezatěžuje ovzduší škodlivými látkami.\nVýrobky z pavoučího hedvábí se mají v budoucnu používat na oděvní, bytové, zdravotní a technické textilie (např. pancíře), i na vláknové kompozity pro letectví a astronautiku.\n\nZ pokusné komerční výroby byly dosud (2018) nabízeny jen např. čepice za 198 USD a kravaty za 314 USD \n\n"}
{"id": "514488", "url": "https://cs.wikipedia.org/wiki?curid=514488", "title": "Jason Biggs", "text": "Jason Biggs\n\nJason Matthew Biggs (* 12. květen, 1978 Pompton Plains, New Jersey) je americký herec s italskými předky, známý především ztvárněním postavy \"Jima Levensteina\" v komediální trilogii \"Prci, prci, prcičky\".\n\nNarodil se v Pompton Plains, New Jersey, USA, jako syn Angely, sestřičky, a Garyho Biggse, manažera lodní společnosti. Vyrůstal v Hasbrouck Heights, New Jersey, USA a zde také navštěvoval Hasbrouck Heights High School. Na střední škole byl úspěšný v atletice, zvláště pak v tenisu a wrestlingu. Podařilo se mu i postoupit do finále národního turnaje.\n\nV interviews často musí diskutovat o tom, proč hraje výhradně židovské postavy, jako v \"Prci, prci, prcičky\" (dále např. jako Darren Silverman v \"Saving Silverman\" nebo Jerry Falk v \"Anything Else\"), a to i přesto, že patří mezi italské Američany a je římskokatolík.\n\nV lednu 2008 se zasnoubil s herečkou Jenny Mollen, hlavní hvězdou filmu \"My Best Friend's Girl\" a 23. dubna 2008 se s ní oženil. Bydlí v kalifornském Los Angeles, USA.\n\nHrát začal již v pěti letech. Svůj první televizní debut měl v seriálu \"Drexell's Class\" roku 1992. Ten samý rok měl Biggs také svůj první debut na Broadwayi ve hře \"Conversations with My Father\", kterou si otevřel cestu k další hře, tentokrát soap opeře \" As the World Turns\". Za jeho roli byl nominován na cenu Emmy za Nejlepšího mladšího herce.\n\nV letech 1996-1997 navštěvoval New York University, později se však opět vrátil k herectví. Také jsme ho mohli vidět v krátkých televizních sériích pojmenovaných \"Camp Stories (1997)\". O dva roky později dostal šanci zahrát si v americké komedii \"Prci, prci, prcičky\", která má další dva díly, v nichž si zahrál hlavní roli, a čtyři spinoffy, kde již nehraje. Poté přijal role v dalších filmech jako např. \"Loser\". V letech 2004-2005 hrál ortodoxního žida \"Dodgera Stagese\" v divadelní hře \"Modern Orthodox\" v newyorském divadle. Na jeviště se vrátil na konci roku 2008 ve hře \"Boys' Life\" v Second Stage Theatre.\n\nObjevil se také ve filmu \"Jay a mlčenlivý Bob vrací úder\", kde si zahrál sebe samotného jako \"kluk, který to dělal do koláče\" (pravděpodobně jeho nejlepší scéna v \"Prci, prci, prcičky\"). Často rozhněvaně řeční o tom, že má po krk být známý pouze díky jedné věcí, když má za sebou již tolik filmů.\n\n\n"}
{"id": "514489", "url": "https://cs.wikipedia.org/wiki?curid=514489", "title": "Santiago Bernabéu", "text": "Santiago Bernabéu\n\nFernando Santiago Bernabéu de Yeste (8. června 1895, Albacete, Španělsko - 2. června 1978, Madrid) byl hráč a pozdější předseda fotbalového klubu Real Madrid.\n\nNarodil se v Almansii (Albacete) jako sedmý syn právníka Jose Bernabeu Ibaneze a kubánské matky Antonii Yeste Nunezové. V jeho pěti letech se rodina přestěhovala do Madridu. Po ukončení studia práva na Instituto Cardenal Cisneros v Madridu se stal advokátem a na krátký čas se přestěhoval do Ovieda, ale později se vrátil do Madridu a začal se naplno věnovat své oblíbené hře, fotbalu. Je po něm pojmenován stadion Realu Madrid.\n\nV týmu Realu Madrid debutoval v roce 1913. V roce 1917 s týmem vyhrál španělský pohár, když ve finále vyhrál Real 2:1 nad týmem Arenas Guecho. Hráčskou kariéru ukončil v roce 1927.\n\nV letech 1935 - 1940 pracoval jako sekretář klubu a v roce 1943 Santiago Bernabéu byl zvolen předsedou Realu Madrid. Okamžitě začal pracovat na svém snu. Tím byla výstavba nového stadionu a především pozvednutí Realu Madrid mezi světové velkokluby.\n\n"}
{"id": "514490", "url": "https://cs.wikipedia.org/wiki?curid=514490", "title": "Oblastní rada Horní Galilea", "text": "Oblastní rada Horní Galilea\n\nOblastní rada Horní Galilea, v hebrejské transkripci ha-Galil ha-eljon ( - „\"mo'aca ezorit ha-Galil ha-eljon\"“, Upper Galilee Regional Council) je administrativní a samosprávná část izraelského distriktu Sever, která zahrnuje izraelské obce v části Horní Galileje, a to jednak v hornatém pásu podél hranic s Libanonem, jednak v rovinaté a zemědělsky intenzivně využívané krajině při horním toku řeky Jordán, v prostoru nazývaném též Prst Galileje (\"Ecba ha-Galil\"),v angličtině také Galilee Panhandle neboli \"galilejský držák\".\n\nOblastní rada Horní Galilea byla založena roku 1950. Většina zdejších osad vznikla už během 1. poloviny 20. století v rámci osidlovací politiky Židů během britského mandátu Palestina. Další obce vznikaly po první arabsko-izraelské válce tedy po roce 1948. Po šestidenní válce v roce 1967 území pod jurisdikcí oblastní rady expandovalo částečně i na plochu Golanských výšin dobytých na Sýrii, kde vznikl kibuc Snir. Zbytek plochy oblastní rady se ale rozkládá v rámci Izraele v jeho mezinárodně uznávaných hranicích.\n\nPůvodně pod správu této oblastní rady patřily i zemědělské vesnice s nižší mírou kolektivismu (mošavy), ale ty se roku 1975 seskupily do samostatné oblastní rady Mevo'ot ha-Chermon. I zdejší kibucy ale procházejí počátkem 21. století transformací směrem k větší roli trhu a individualismu. 21 z nich nabízí pozemky pro výstavbu nových soukromých domů, ve 14 už dochází k výstavbě a v 8 už byla výstavba nových obytných čtvrtí dokončena.\n\nOblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Horní Galilea sdružuje 29 izraelských vesnic, které všechny fungují jako kolektivně hospodařící komunity (kibuc). Sídlem úřadů oblastní rady je město Kirjat Šmona, které ale samo pod jurisdikci oblastní rady nespadá, protože má statut městské rady.\n\n<mapframe text=\"Oblastní rada Mevo'ot ha-Chermon\" latitude=33.0631 longitude=35.52 width=480 height=840 zoom=11 align=center>\n</mapframe>\n\n\nK 31. prosinci 2014 žilo v oblastní radě Horní Galilea  obyvatel. Z celkové populace bylo  Židů. Včetně statistické kategorie „ostatní“ tedy nearabští obyvatelé židovského původu ale bez formální příslušnosti k židovskému náboženství jich bylo .\n\n\n"}
{"id": "514503", "url": "https://cs.wikipedia.org/wiki?curid=514503", "title": "Makak rhesus", "text": "Makak rhesus\n\nMakak rhesus (\"Macaca mulatta\") je úzkonosý primát z čeledi kočkodanovití. Má sedm poddruhů. Žije v Asii od Afganistanu přes Indií, Barmu, Thajsko až po Vietnam a jižní Čínu. Obývá celou řadu biotopů od tropických pralesů, přes polopouště a bažinaté oblasti, od nížin až po horská pásma do 3000 metrů n. m.\nDospělý jedinec má tělo dlouhé 50 až 60 cm a ocas do 25 cm. Na rozdíl od ostatních makaků má ocas jen poloviční délky těla. Jeho hmotnost se pohybuje mezi 7,5 až 8,2 kg. Srst má zbarvenou hnědě až šedo hnědě, břicho a hlavu má světlejší. Má lícní torby a velké rudé sedací mozoly. Jednotlivé poddruhy se od sebe liší velikostí, zbarvením a délkou i kvalitou srstí.\n\nJsou to všežravci, živí se ovocem, semeny, listy a pupeny stromů a keřů, zeleninou, různými částmi bylin a drobnými živočichy. Díky své všežravosti jsou postrachem farmářů, protože jim ničí úrodu, velmi rádi si pochutnávají na plodech ovocných stromů nebo na kukuřičných klasech.\n\nŽijí v tlupách, které čítají obvykle od deseti do padesáti jedinců a mohou být velmi agresivní. V čele tlupy je statný samec, který se nesnáší s jinými. Všechny konkurenty se snaží od své družiny odehnat. Když však narušitel neustoupí, může souboj vést až k smrti jednoho z protivníků. Vítěz bere vše a tak získá celý harém. Teritorium nemají přesně vymezené. Jsou to denní tvorové, pobývají více na zemi než na stromech, pohybují se po čtyřech končetinách.\n\nNevyhýbají se ani osídleným oblastem a setkat se s nimi lze v kterémkoliv prostředí - přímo ve středu města na historických památkách, v klášterech, na vesnicích nebo v divokých pralesích. Domorodci je nepronásleduji, ani když hodují na jejich polích, ačkoliv nepatři mezi posvátná zvířata. Hinduistické náboženství je vůči přírodě velice milosrdné a nedovoluje zabíjet zvířata nebo jim ubližovat. Po staletí tak žije makak rhesus ve vzácné shodě s lidmi.\n\nV období říje dochází u samice ke zduření pohlavních orgánů a jejich okolí. Po oplodnění samcem trvá březost asi 165 dnů. Samice nosí mládě na břiše a kojí je více než jeden rok. Pohlavně dospívají ve 3 až 5 letech. Plné tělesné vyspělosti dosahují až ve věku okolo šesti roků. Nedospělého samce poznáme podle růžového šourku, zatímco dospělý jej má červený.\nDožívají se ve volné přírodě 20 a v zajetí i 30 let.\n\nJsou to primáti, kteří jsou nejčastěji využívání k laboratorním pokusům. Mnoho jich bylo chováno v zařízeních při lékařských výzkumných ústavech a laboratořích, kde byli využíváni jako velice důležitá pokusná zvířata. Jednou z památek na dřívější využití makaků rhesus jako laboratorních zvířat je zkratka antigenu vyskytujícím se v červených krvinkách asi u 85 % lidské populace, tzv. Rh faktor (Rh = rhesus). Makak rhesus býval kdysi jednou z nejznámějších opic vůbec. Nechyběl totiž v žádném cirkuse či zvěřinci, jsou to opice velmi inteligentní a snadno ovladatelné.\n\nPoptávka výzkumníků po těchto opicích byla v jednu dobu taková, že indická vláda vydala nařízení omezující jejich vývoz. Mezi další velké vývozce patří Vietnam a Čína. Mnoho světových laboratoří již nyní používá všechny, nebo podstatnou část makaků pro výzkum ze svých laboratorních chovů.\n\nVe staré čínské medicíně se používá tzv. „Calculus Macacae Mulattae“ – bezoár – kámen ze zažívacího traktu makaka rhesus. Roztlučené bezoárové kameny se používaly jako lék proti otravám všeho druhu, proti nevolnostem, bolestem, poruchám zažívání, epilepsii a dokonce proti zlým duchům.\n\nNa tak velkém a členitém území které makak rhesus obývá se vytvořilo několik poddruhů. Ty, které obývají hory, jsou velké s dlouhou hustou srstí, zatímco například ty z jižních části Indie jsou drobnější a srst mají krátkou a řídkou.\nRozeznáváme tato poddruhy:\n\n\n"}
{"id": "514505", "url": "https://cs.wikipedia.org/wiki?curid=514505", "title": "Raroh lovecký", "text": "Raroh lovecký\n\nRaroh lovecký (\"Falco rusticolus\") je velký dravý pták z čeledi sokolovitých. Je známý jako biologická ochrana letišť. Sokolníci si tohoto druhu velmi cení. Další názvy: sokol islandský, sokol lovecký.\n\nNejvětší sokolovitý pták dlouhý 50–60 cm vážící 1,2–1,7 kg. Vytváří tři barevné formy: sněhobílou, šedou a hnědošedou. Sněhobílá forma je nejznámější a žije v Grónsku, hnědošedá a šedá ve Skandinávii.\n\nRaroh lovecký je obyvatelem tajgy a tundry. Je jediným sokolem, který žije ve sněhovém a chladném prostředí. Hnízdí v holých skalách.\n\nRaroh lovecký se živí bělokury, volavkami, hrdličkami. Loví i savce např. zajíce.\n"}
