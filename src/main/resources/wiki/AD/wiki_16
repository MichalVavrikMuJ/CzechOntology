{"id": "397163", "url": "https://cs.wikipedia.org/wiki?curid=397163", "title": "Tongština", "text": "Tongština\n\nTongština je nigerokonžský jazyk patřící do skupiny bantuské jazyky.\n\nExistují dva blízce příbuzné jazyky: tongština, kterou mluví asi 1 517 000 lidí v Zambii, a tongština, kterou mluví přibližně 170 000 lidí v Malawi.\n"}
{"id": "397164", "url": "https://cs.wikipedia.org/wiki?curid=397164", "title": "Druhá perská nadvláda", "text": "Druhá perská nadvláda\n\nDruhá perská nadvláda byla jedna ze staroegyptských královských dynastických dob řazených egyptology do historického období označovaného jako Pozdní doba. Manehto ji už nezahrnul do svého třídění, ale pojednal o ní v souvislosti s dobou Alexandra Velikého jako pozdějšího vítěze nad Perskou říší. Ve středověké a ojediněle i v novověké historiografii bývá s ohledem na tradici počítání dynastií v egyptské chronologii označována jako tzv. „31. dynastie“. Druhá perská nadvláda v Egyptě trvala v letech 343–332 př. n. l; po ní následuje tzv. Řecko-římská doba.\n\nV období Druhé perské nadvlády v Egyptě vládli panovníci (podle pořadí):\n\n"}
{"id": "397167", "url": "https://cs.wikipedia.org/wiki?curid=397167", "title": "Tongánština", "text": "Tongánština\n\nTongánština, někdy též tongština či tonžština, je austronéský jazyk užívaný na souostroví Tonga v jižním Pacifiku.\n"}
{"id": "397170", "url": "https://cs.wikipedia.org/wiki?curid=397170", "title": "Discocactus", "text": "Discocactus\n\nDiscocactus je rod tropických kaktusů. Název pochází ze starověkého řeckého \"diskos\" (disk), protože kaktusy z tohoto rodu mají diskovitý tvar. Pocházejí z jihu Brazílie, východní Bolívie a severní Paraguaye. Tyto druhy jsou ve volné přírodě skoro vyhubeny. Mají kulovitý tvar, jsou trochu zploštělé. V areolách mají ostré trny. Po stranách rostliny se objevují bílé květy. Plody jsou růžové nebo červené. Obsahují černá semena.\n\n \n"}
{"id": "397173", "url": "https://cs.wikipedia.org/wiki?curid=397173", "title": "Dark Knight", "text": "Dark Knight\n\nDark Knight může být:\n"}
{"id": "397179", "url": "https://cs.wikipedia.org/wiki?curid=397179", "title": "Pavla Havlíková", "text": "Pavla Havlíková\n\nPavla Havlíková (* 20. dubna 1983 Liberec) je česká cyklistka, závodí v silniční cyklistice, v horské cyklistice i v cyklokrosu. Sama říká, že nejradši má bike, ovšem lepších výsledků v současnosti dosahuje v cyklokrosu. Trénuje jí Miloslav Hollósi. Jezdí za KC Kooperativa SG Jablonec nad Nisou. Jejím dosud nejlepší výsledkem je 2. místo na ME MTB 2001 v kategorii juniorek. Je sedminásobná mistryně ČR v cyklokrosu.\n\nV létě 2007 ji pronásledovala jedna nemoc za druhou. Na silnici ani horských kolech tak nemohla zúročit to, co tvrdě natrénovala. Na podzim 2007 se proto vrátila k cyklokrosu, kterému se předtím věnovala v roce 2000. V úvodním závodě série Světového poháru 2007/08 v belgickém Kalmthoutu vybojovala vynikající páté místo, což byl historicky nejlepší výsledek české cyklokrosařsky všech dob. V téže sezóně se stala mistryní ČR, ve Světovém poháru se pravidelně umísťovala v top ten a obsadila celkové 7. místo, na mistrovství Evropy byla šestá. Ještě úspěšnější je v cyklokrosové sezóně 2008/09 - získala dvě bronzová umístění v úvodních dvou závodech seriálu Světového poháru v cyklokrosu (v Kalmthoutu a v Táboře) a zlepšila tak nejlepší historické umístění českých cyklokrosařek (v téže sezóně se jí vyrovnala jedním třetím místem Kateřina Nash).\n\nKromě závodění vykonává funkci asistentky trenéra mladých závodníků studujících na sportovním gymnáziu v Jablonci. Proto také studuje trenérskou jedničku na FTVS. Na jaře 2008 podepsala dvouletou profesionální smlouvu s opcí v ženském německém týmu Bike–Brothers Team. Ovšem po půlroce smlouvu ukončila, neboť tým neplnil domluvené podmínky. K 1. lednu 2009 podepsala smlouvu do belgického cyklistického týmu AVB Cycling Team. Pavla stále bude působit na jabloneckém gymnáziu a české závody bude absolvovat v dresu KC Kooperativa SG Jablonec n. N.\n\nKvůli své výšce (150 cm) potřebuje speciální malé kolo. Jezdí na kolech vyrobených na míru. Na jaře 2008 absolvovala operaci nohy, se kterou měla problémy celou zimu. Měla poškozené nervy na noze, což způsobilo, že nemohla hýbat prsty na levé noze.\n\n2000:\n2001:\n2002:\n2004:\n2005:\n2006:\n2007:\n2008:\n2009:\n\n2012:\n\n2013:\n\n2015:\n\n"}
{"id": "397182", "url": "https://cs.wikipedia.org/wiki?curid=397182", "title": "24 minut", "text": "24 minut\n\n24 minut (anglicky \"24 minutes\") je 21. díl 18. řady amerického animovaného seriálu \"Simpsonovi\". Premiéru v USA měl 20. května 2007. Scénář napsali Ian Maxtone-Graham a Billy Kimball.\n\nŘeditel Skinner představuje novou školní protizáškoláckou jednotku. Líza je vedoucí sledování. Zjistí, že v 6. třídě chybí 3 žáci. Jsou to Jimbo, Dolph a Kearney. Ve Springfieldské jaderné elektrárně je Homer poslán domů, protože antiradiační jednotka našla v lednici jeho několik měsíců starý jogurt a on ho musí odnést pryč. Zatím si ve školní jídelně dělá Bart legraci z ředitele. Ten ho ale přistihne a Bart při útěku upadne a skončí v místnosti pro poškoláky. Doma Marge pere prádlo a při vyprazdňování kapes Bartových kraťasů najde pozvánku na jarmark moučníků, který začíná za 27 minut. A ona jim slíbila koláč.\n\nHomer jde vrátit do Apuova obchodu zkažený jogurt. Homer ho vyndá z kufříku a když Apu rozdělá sáček, ve kterém je umístěn, popíše zápach jako kdyby měla „chcíplá ryba dítě s bezdomovcem, to dítě se pozvracelo a nějaký pes ty zvratky snědl, smrděl by zadek toho psa úplně stejně“ a řekne Homerovi, že mu dá kterýkoliv jogurt v obchodě, pokud si ten svůj při odchodu odnese. Do Apuova obchodu přijdou Jimbo, Dolph a Kearney. Milhouse je sleduje osobně a Líza přes kameru v obchodě ze záškoláckého centra. Oni ale seberou jen Homerův jogurt a odejdou. Líze to přijde podezřelé, mohli ukrást cokoliv jiného, protože Apu byl zrovna s Homerem, ale oni vzali ten jogurt. Milhouse je dále sleduje, ale Homer ho prozradí. Oni je oba hodí do kontejneru, zamknou ho a pošlou z kopce do města. Ředitel Skinner se rozhodne poslat Barta zjistit, na co se chystají. Bart ale chce výměnou za pomoc omluvu na všechny své minulé i budoucí lumpárny. Ředitel nesouhlasí, pak mu ale dojde, že se dnes koná jarmark moučníků a na dohodu přistoupí. Mezitím Marge zjistí, že nemá rozinky do svého koláče a vydává se do obchodu. Tam se o poslední krabici popere s Helen Lovejoyovou, pro kterou poté musí přijet sanitka.\n\nJimbo, Dolph a Kearney u Jimba doma sestrojili zápachovou bombu. Bart to nahlásí Líze. Vyjde najevo, že Martin je práskač, když varuje Jimba a spol., že je odhalili. Bart volá Líze, ale místo toho se dovolá Jacku Bauerovi (hlavní postava seriálu 24 hodin) a zalže mu, že se jmenuje Ahmed Nakadí. Jackovi ale dojde, že mu naletěl. Marge doma zbývá už jen 13 minut a navíc svůj koláč spálí, tak ho celý zaplácá růžovou polevou. Homer s Milhousem narazí do Vočkovy hospody, čímž se rozbije prkno, kvůli kterému nemohli otevřít víko kontejneru. Vočko zrovna čte knihu „Sám sobě zubařem“ a pak se dá do díla…, takže Homer raději rychle zmizí. S Milhousem odjedou v kontejneru do školy na jarmark moučníků.\n\nŘeditel Skinner řeší problém, co provést s jarmarkem. Líza dá za úkol Martinovi, aby projel síť kamer ve škole, zda někde nenajde bombu. Homer a Milhouse zaparkují svůj kontejner před školou. Přijela už i Marge. Dort jí ale spadne na zem a je celý špinavý. Jimbo, Dolph a Kearney spustí při souboji se školníkem požární poplach a Líza pošle Martina, aby to šel prověřit. Martin se prochází po chodbě a notuje si přitom. Nelson si ho vůbec nevšímá a to přijde Bartovi divné. Dostane z něj informaci, že Martin je práskač. Když to chce oznámit Líze, Martin ho sejme lesním rohem a odvleče ho za Jimbem a jeho partou. Oni ho svážou se školníkem k židli a aktivují odpočet bomby. Bart vyfotí bombu a pošle fotku Líze, už zbývá jen 100 sekund. Dostane nápad, že otevřením HDW (hlavní uzávěr recirkulačního systému vody na hotdogy) mohou zkratovat ventilátor. Skinner vodu vypustí. Když už je skoro celá místnost plná vody, Bart se potopí a plave k malému oknu u podlahy místnosti. Okno vede do tělocvičny, kde se koná jarmark. Barta si všimne Mel. Šerif chce okno prostřelit pistolí, ale je neprůstřelné, tak ho Marge rozbije svým koláčem. Líza rychle běží do tělocvičny a deaktivuje bombu. Tělocvična je sice zničena, ale všichni jsou zachráněni.\n\nV tom vtrhne do místnosti Jack Bauer i všechny jeho jednotky, pochválí Lízu a začne mířit pistolí na Barta. Když řekne, že doufá, že toho nebude litovat, vybuchne v Shelbyvillu atomová bomba.\n\nCelý tento díl je parodií na americký seriál \"24 hodin\". Na rozdíl od jiných Simpsonovských parodií, které obvykle přejímají pouze název, tento díl přejímá i celý koncept seriálu. Děj dílu se odehrává v rámci 24 minut (i když díl trvá 21 minut), děj seriálu \"24 hodin\" přitom trvá 24 hodin. Písmo úvodních titulků je taktéž převzaté. V úvodu vypravěč dokonce omylem zmíní název 24 hodin: „Z minulých dílů 24 hodin..ehm..Simpsonových“. V některých chvílích je též možné sledovat děj na více (2-4) místech najednou, popřípadě detaily některých míst scény díky vícenásobnému rozdělení obrazovky, stejně jako v seriálu 24 hodin.\n\nScenáristé Ian Maxtone-Graham a Billy Kimball vyhráli za scénář pro tento díl 35. ročník ocenění Annie Award v kategorii za „Nejlepší scénář v animované televizní produkci“.\n\n"}
{"id": "397183", "url": "https://cs.wikipedia.org/wiki?curid=397183", "title": "Horečka omladnic", "text": "Horečka omladnic\n\nHorečka omladnic (jiným názvem též poporodní horečka, lat. febris puerperalis) je smrtelná nemoc, jež do poznání a zavedení zásad antisepse po polovině 19. století často napadala ženy po porodu. Jde o bakteriální infekci (jejím původcem často bývá Streptococcus pyogenes).\n\nŽeně napadené horečkou omladnic výrazně stoupne tělesná teplota, vytvoří se jí vyrážka a rány začnou hnisat.\nPravděpodobnost smrti je asi 30 procent.\n\nOd roku 1844 pracoval maďarský lékař německého původu Ignác Filip Semmelweis ve \"Všeobecné vídeňské nemocnici\". Na porodním oddělení, kde působili studenti medicíny, byla úmrtnost rodiček vyšší než v ostatních odděleních. Semmelweis se domníval, že studenti přenášejí na nemytých rukách nemoc z pitevny do ostatních částí nemocnice. Proto nutil studenty mýt si ruce ve chlorovém vápně, což způsobilo, že na horečku omladnic začalo umírat řádově méně žen. V roce 1849 jej propustili a úmrtnost opět vzrostla.\nPozději dostal Semmelweis místo porodníka v Pešti, kde znovu nutil studenty mýt si ruce a pozoroval stejně dobré výsledky. Snažil se dosáhnout obecného uznání pro svá opatření, ale lékaři až na výjimky odmítali připustit, že by nemoc způsobovali sami svýma rukama. Semmelweis navíc nebyl schopen svá pozorování dostatečně vědecky odůvodnit. Postupně se u něj začala projevovat psychická choroba, roku 1865 byl umístěn do ústavu, kde záhy zemřel patrně na následky hrubého zacházení. Jím formulované zásady asepse začaly být obecně přijímány teprve o dekádu později s Pasteurovým objevem mikroskopických původců infekce.\n\nJeště před Semmelweisem tvrdil také Oliver Wendell Holmes, že se mikrobi šíří na nemytých rukách, ale v praxi prevenci nezkoušel. Skotský lékař Alexander Gordon už roku 1795 publikoval dílo, kde připouštěl, že on sám jako porodník mohl být přenašečem infekce.\n\n"}
{"id": "397195", "url": "https://cs.wikipedia.org/wiki?curid=397195", "title": "Ferrari F355", "text": "Ferrari F355\n\nFerrari F355 je sportovní auto stavěné od května 1994 do roku 1999. Je to evoluce Ferrari 348 a bylo nahrazeno modelem Ferrari 360. Jedná se dvousedadlové kupé s motorem V8 uprostřed a poháněnou zadní nápravou. Jedním z hlavních rozdílů mezi V8 v modelu 348 a tím v F355, kromě zvýšení objemu z 3.4 na 3.5l, je ten, že F355 má 5 ventilů na válec, takže je mnohem výkonnější. Stejně jako jeho předchůdci i následovníci je F355 docela obyčejný automobil (pro Ferrari) s 11.273 vyrobenými kusy.\n\nZe začátku byly k dispozici dva modely: kupé Berlinetta a targa GTS. Verze Spider (kabriolet) byla představena v roce 1995. Roku 1998 se začala do Ferrari 355 dodávat poloautomatická převodovka s technologií z Formule 1 s řazením pádly pod volantem (tehdy se umístilo ono F před 355), která zvýšila cenu u dealerů o £6.000.\n\nNázvosloví nepokračuje ve stylu z předchozích desetiletí, tzn. objem motoru + počet válců (např. 246 = 2.4 litru + 6 válců, 308 = 3.0 litru + 8 válců a stejně tak u 328, 248, 512 atd.). Tentokrát Ferrari použilo objem motoru plus počet ventilů na válec, protože byli pyšní na tuto technologickou novinku, takže 355 znamená 3.5 litrový motor a 5 ventilů na válec.\n\nRoku 1995 představilo Ferrari závodní verzi F355 Challenge speciálně pro použití během Ferrari Challenge. Ferrari F355 Challenge mělo stejné výkonové a rozměrové specifikace jako originál. Ferrari jednoduše přidalo závodní sedačky, přítlačné křídlo a ochranou klec. Bylo vyrobeno 109 kusů. Každá F355 Challenge má na zádi emblém, který jasně oznamuje „F355 Challenge“.\n\n\nKe zdůraznění konce modelu 355 Ferrari postavilo 100 kusů s označením „Serie Fiorano“. Auto bylo představeno na ženevském autosalonu v roce 1999 spolu s novým modelem 360 Modena. Tyto vozy jsou o něco nižší než standardní model, mají upravené řízení a přeprogramovaný palivový čip. Auta Serie Fiorano jsou všechno kabriolety (Spider) a dají se snadno identifikovat podle plakety s číslem na palubní desce.\n"}
{"id": "397196", "url": "https://cs.wikipedia.org/wiki?curid=397196", "title": "Hate Eternal", "text": "Hate Eternal\n\nHate Eternal je death metalová kapela pocházející ze Saint Petersburgu na Floridě v USA.\n\nHate Eternal byla založena v roce 1997. Tato skupina v původní sestavě zahrnovala osoby: Erik Rutan - kytary / zpěv, basistu a zpěváka Jareda Andersona, bubeníka Tima Yeunga a kytaristu Douga Cerrita z kapely Suffocation.\n\nV roce 2002, bubeník Derek Roddy (dříve Nile, Divine Empire a Malevolent Creation) nahrazuje Tima Yeunga a kapela nahrává své druhé album, King of All Kings jako trio s Erikem, Jaredem a Derekem. Toto léto Erik Rutan naváže kontakt s Morbid Angel, která prohlašuje, že si přál, aby věnovali více času na Hate Eternal.\n\nCo následovalo, byla vichřice mezinárodního turné na podporu King of All Kings, včetně záznamu videa pro MTV2 Headbanger's Ball, na single \"Powers That Be\". Jared Anderson opouští skupinu brzy poté, protože se přiznal k problému s drogami. Floridský hudebník Randy Piro (přítel Dereka) nahrazuje Jareda. Po dokončení svého posledního turné k albu v prosinci 2003 se skupina oddaluje ze scény.\n\nV roce 2004 začali Hate Eternal pracovat na očekávaném albu s názvem \"I, Monarch\". Nahrávání začalo na podzim a album bylo uvedeno na trh v červnu 2005. Oslavované kritiky a podobně i fanoušky vytyčilo nové hranice v extrémním metalu, přičemž si zachovává prvky rychlosti a brutality, které dominují žánru. Tato skupina je seskupení talentů v muzikantství a září, jako nikdy předtím.\n\nPo obtížném turné po USA v létě 2005 se zvyšuje počet nevyřízených obchodních problémů a skupina ruší své evropské turné, které je naplánováno na podzim. Po problémech s vnitřními rozdíly a osobní situací Derek Roddy oznámil svůj odchod z Hate Eternal do konce března 2006.\n\nPři probíhajícím turné bylo povinností, aby Erik Rutan a Randy Piro pokračovali a přijali proto bývalého bubeníka Kevina Talleyho z kapely Dying Fetus a Reno Killericha pro americké vystoupení na jaře. Od 26. července 2007 oznámil Erik Rutan Jade Simonetto jako nového a stálého bubeníka kapely.\n\nK roku 2018 mají Hate Eternal sedm dlouhohrajících alb.\n\n\n\n\n\n"}
{"id": "397202", "url": "https://cs.wikipedia.org/wiki?curid=397202", "title": "USS Augusta (CA-31)", "text": "USS Augusta (CA-31)\n\nUSS Augusta byl těžký křižník amerického námořnictva třídy \"Northampton\". Byl postaven v loděnici Newport News Shipbuilding and Dry Dock Co v Newport News. \n\nZa druhé světové války křižník operoval na evropském válčišti. Například se účastnil vylodění v Severní Africe v roce 1942 (\"Augusta\" sem dokonce přepravila velitele operace George S. Pattona) či vylodění v Normandii v roce 1944. Během války byla zesilována protiletadlová výzbroj – v roce 1945 křižník nesl šestnáct 40mm a dvacet 20mm kanónů. \n\nKřižník v pořádku přečkal válečné operace a v roce 1945 přepravil prezidenta Trumana do Antverp, odkud pokračoval na Postupimskou konferenci a poté zpět do USA. V roce 1946 byl vyřazen z aktivní služby. V roce 1960 byl sešrotován.\n\n\n"}
{"id": "397215", "url": "https://cs.wikipedia.org/wiki?curid=397215", "title": "2009 v dopravě", "text": "2009 v dopravě\n\nTento článek obsahuje seznam událostí souvisejících s dopravou, které proběhly roku 2009.\n\n\n\n\n\n\n\n\n\n\n\n\n\n\n\n\n\n\n\n"}
{"id": "397218", "url": "https://cs.wikipedia.org/wiki?curid=397218", "title": "Šilka", "text": "Šilka\n\nŠilka ( ) je řeka v Zabajkalském kraji v Rusku. Je dlouhá 560 km. Povodí řeky je 210 000 km².\n\nVzniká soutokem řek Onon a Ingoda. Teče v hluboké dolině mezi Šilkinským a Amazarským hřbetem na severu a Borščovočným hřbetem na jihu. Tok je rychlý. Místy se řeka rozděluje na jednotlivá ramena a vytváří říční prahy. Je levou zdrojnicí Amuru, který vytváří spolu s Arguní.\n\nZdrojem vody jsou především dešťové srážky. Průměrný roční průtok vody ve vzdálenosti 149 km od ústí činí přibližně 521 m³/s. Největšího průtoku 11 400 m³/s dosáhla řeka v červnu 1958 a nejmenšího 0,81 m³/s v březnu 1969. V některých letech na horním toku promrzá až do dna. Zamrzá na konci října až na začátku listopadu a rozmrzá na konci dubna až v první polovině května. Největších vodních stavů dosahuje v červenci a srpnu, kdy často dochází k povodním.\n\nNa řece je možná vodní doprava. Leží na ní město Sretěnsk.\n"}
{"id": "397220", "url": "https://cs.wikipedia.org/wiki?curid=397220", "title": "Lední hokej na Zimních olympijských hrách 2002 – turnaj muži", "text": "Lední hokej na Zimních olympijských hrách 2002 – turnaj muži\n\nOlympijský hokejový turnaj mužů se odehrál od 9. do 24. února 2002 v Salt Lake City v halách E-Center a Peak Ice Arena. Podruhé byla kvůli olympijskému turnaji přerušena NHL, aby se mohli zúčastnit i hráči hrající tuto ligu. Vítězem se stala reprezentace Kanady, která ve finále porazila USA.\n\nTurnaje se zúčastnilo 14 týmů. 8 horších týmů hrálo kvalifikační skupiny A a B, z nichž pouze vítěz postoupil do základních skupin C a D, v kterých bylo nasazeno 6 nejlepších výběrů. Týmy, které nepostoupily z kvalifikačních skupin, sehrály jeden zápas o umístění. Ze základních skupin postoupilo všech 8 týmů do čtvrtfinále, ve kterém se utkaly křížově (první s čtvrtým, druhý s třetím). Poražení čtvrtfinalisté už o umístění nehráli. Poražení semifinalisté se střetli v zápase o 3. místo.\n\nZa vítězství se udělovaly 2 body, za remízu jeden.\n\n Německo postoupilo do skupiny C\n\n\n Bělorusko postoupilo do skupiny D\n\n\n\n\n"}
{"id": "397227", "url": "https://cs.wikipedia.org/wiki?curid=397227", "title": "Pavel Wonka", "text": "Pavel Wonka\n\nPavel Wonka (23. ledna 1953 Vrchlabí – 26. dubna 1988 Hradec Králové) byl český obhájce lidských práv a disident – je považován za posledního politického vězně komunistického režimu v Československu, který zemřel ve vězení.\n\nByl potrestán vězením celkem třikrát, vždy v konfliktu s komunistickým režimem. Poprvé za kritiku nešvarů v zaměstnání a vládnoucí hierarchie dostal 14 měsíců (vězení Plzeň-Bory), podruhé šlo o kritiku volebního systému (21 měsíců, Minkovice, Bory, Bohnice), potřetí nedodržení podmínek tzv. ochranného dohledu (nepravomocný rozsudek 5 měsíců, při čekání na odvolání zemřel). Jedním z jeho trestných činů např. bylo to, že se pokusil roku 1986 kandidovat ve volbách jako nezávislý kandidát – což bylo teoreticky v naprostém souladu se zákony, avšak v rozporu s uskutečňovanou právní praxí (za stejný čin byl odsouzen i jeho bratr Jiří). Potom byl ve vězení v Minkovicích surově bit, systematicky šikanován a týrán. Při totálním bezpráví, které ve věznicích panovalo, bylo jeho jedinou možnou obranou zahájení hladovky (tu s ním solidárně drželi i lidé z Amnesty Intl. a další). Po propuštění napsal řadu rozkladů svého a bratrova procesu a několik esejí s právní tematikou, ale také „Poselství propuštěného vězně Pavla Wonky Konferenci o bezpečnosti a spolupráci v Evropě“. \n\nDo jeho posledního výkonu trestu ho odsoudila samosoudkyně Okresního soudu v Trutnově JUDr. Marcela Horváthová na dobu pěti měsíců, i když byl ve vážném zdravotním stavu. Již před nástupem trestu začal držet protestní hladovku, odmítal vypovídat, přestal záměrně chodit. U soudu se však rozhovořil a dokonce si ve vozíku dal nohu přes nohu. Zemřel v důsledku vyčerpání organismu po jím držené hladovce, resp. v důsledku zanedbání lékařské péče. Paradoxem je to, že v té době měl již podanou žádost o vystěhování z ČSSR.\n\nJeho pohřbu ve Vrchlabí se dne 6. května 1988 pod dozorem Státní bezpečnosti zúčastnilo až 2000 lidí – mj. signatáři a mluvčí Charty 77, členové Jazzové sekce, Výboru na obranu nespravedlivě stíhaných, zástupci osmi velvyslanectví (Austrálie, Británie, Francie, Itálie, Kanady, Německa, Nizozemska a USA) a štáb německé veřejnoprávní televize ARD. Na Wonkově pohřbu mimo jiné pronesla svoji řeč vrchlabská disidentka Hana Jüptnerová, která spolu s manželem Gerhardem vyučovala na jilemnickém gymnáziu. Nutno podotknout, že VONS, Charta 77, Helsinki Watch (přejmenovaná na Human Rights Watch) i Amnesty International se o osud Pavla Wonky výrazně zajímaly (jeho situace je zmiňována v mnoha prohlášeních těchto organizací) a apelovaly u československých úřadů už v průběhu jeho věznění, ovšem vždy neúspěšně. Průběžně o něm také informovaly rozhlasové stanice Svobodná Evropa, Hlas Ameriky a další. Pavel Wonka byl členem Jazzové sekce, ale nebyl (ač je to o něm občas mylně tvrzeno) signatářem Charty 77; tu podepsal pouze jeho bratr Jiří.\n\nRoku 1992 byl Wonkův hrob na vrchlabském hřbitově upraven podle návrhu sochaře Kryštofa Trubáčka.\n\nPo roce 1989 byl plně rehabilitován a zbaven všech obvinění, a bylo konstatováno, že došlo k porušení zákonnosti státními orgány i jednotlivci, ale k určení a potrestání viníků už nedošlo. V roce 1999 vydal Odbor archivní a spisové služby Ministerstva vnitra osvědčení, že sice Pavel Wonka byl v evidenci Státní bezpečnosti, ale jako nepřátelská osoba, a že jeho kompletní svazek byl zničen.\n\nJUDr. Horváthová na svou obhajobu uvádí, že případ P. Wonky byl pro ni jeden z prvních poté, co se vrátila z mateřské dovolené. Protože prý ho do té doby neznala osobně (přitom ho pouhé dva týdny před posledním rozsudkem zprostila jeho vůbec prvního obvinění, přičemž v odůvodnění citovala jeho momentální trestní stíhání, to znamená, že věděla, koho má před sebou), rozhodovala údajně hlavně na základě předložených důkazů o jeho protizákonném jednání a dokladů o jeho kriminální minulosti. Pavel Wonka však byl viditelně velmi nemocný do té míry, že prostě ani fyzicky nemohl odpovídat na její otázky, takže si toho nemohla nevšimnout, a jako takovému mu měl být soud odložen ze zdravotních důvodů. Horváthová se však po roce 1990 tímto způsobem úspěšně obhájila před parlamentní vyšetřovací komisí a vykonává svoji profesi dodnes, dokonce jí nevadilo zažalovat Pavlova bratra Jiřího za napadení veřejného činitele, když se o ní v souvislosti s osudem Pavla Wonky vyjádřil na veřejnosti dle svého přesvědčení. V roce 2008 a opět v roce 2012 se konala před Okresním soudem v Trutnově demonstrace za její odstoupení.\n\nNa počest Pavla Wonky byly po něm pojmenovány most v Pardubicích a ulice v Hradci Králové, Žďáru nad Sázavou, České Skalici, České Lípě a Praze-Stodůlkách. Rok 2003 byl lidmi s dobrou pamětí vyhlášen Rokem Pavla Wonky. V rámci této akce proběhlo osm přednáškových večerů v Praze a Strakonicích, v září a listopadu putovní Festival pro Pavla Wonku v Praze a Pelhřimově, jehož součástí byly koncerty a také rozsáhlá výstava, představující život a dílo Pavla Wonky.\nV roce 2010 byl Pavel Wonka v projektu organizace „Člověk v tísni“ jmenován jedním z laureátů „Ceny Příběhů bezpráví“ za odvážné postoje a činy v období komunistického režimu.\n\nHradec Králové, kde Pavel Wonka zemřel, mu v roce 2011 udělil čestné občanství.\n\nNaopak v jeho rodném Vrchlabí se tak nestalo – tamní obyvatelé jakékoliv ocenění pro Pavla Wonku doposud pokaždé odmítli s tím, že „v místní paměti jsou bratři Wonkové zapsáni spíš záporně jako lidé, kterým se moc nechtělo pracovat a tak se skrývali za vzpouru proti režimu“ – toto tvrzení je o to paradoxnější, že Pavel Wonka byl v roce 2006 v anketě měsíčníku „Pulsující Vrchlabí“ zvolen za \"Největšího Vrchlabáka\". Ve věci \"místní paměti vrchlabáků\" došlo k překvapivému vývoji v souvislosti s návrhem na vyznamenání Pavla Wonky Řádem T.G.M. v roce 2012. Z diskuse na facebookových stránkách senátora Štětiny, který návrh adoptoval, totiž vše nasvědčuje tomu, že „vrchlabáci“ jsou ve skutečnosti pouze dva lidé, proti nimž bylo za jejich agresivní pomluvy zahájeno trestní řízení.\n\nDne 28. října 2013 ho prezident Miloš Zeman vyznamenal in memoriam medailí Za zásluhy.\n\nV únoru 2018 získal im memorian osvědčení pro účastníky odboje a odporu proti komunismu. Oceněn byl také jeho bratr Jiří Wonka.\n\nPodle zjištění historika Petra Zídka však Pavel Wonka také dvakrát usiloval o členství v KSČ, podával udání na SNB a spolupracoval s StB.\n\n\n\n"}
{"id": "397231", "url": "https://cs.wikipedia.org/wiki?curid=397231", "title": "HC Baník Sokolov", "text": "HC Baník Sokolov\n\nHC Baník Sokolov (celým názvem: Hockey Club Baník Sokolov) je český klub ledního hokeje, který dělá ostudu Karlovarskému kraji.Založen byl v roce 1945 pod názvem SK Horní Dolní. Svůj současný název nese od roku 2002. Od sezóny 2019/20 působí v 1. lize, druhé české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává na rybníku jménem Baník.\n\nV podzimních měsících roku 1945 byl zásluhou několika nadšenců, zaměstnaných na ředitelství tehdejších Falknovských hnědouhelných dolů v Dolním Rychnově, založen sportovní klub pod názvem SK FHD Dolní Rychnov. V roce 1961 se klub dočkal své umělé ledové plochy. Po postupu z krajského přeboru si zahrál roku 1967 poprvé 2. hokejovou ligu, ovšem pouze jednu sezónu. V dalších letech již nastala stabilní účast v 2. hokejové lize, a to po zařazení do soutěže namísto končící Dukly Litoměřice v roce 1969. Stadion se během následujících let dočkal zastřešení, což divákům mimo jiné přineslo možnost sledovat mezistátní zápasy československého týmu. Roku 1978 si Sokolov zahrál jednu sezónu 1. národní hokejovou ligu. Po sestupu se klub dočkal dalšího úspěchu až v roce 1990.\n\nV sezoně 1989/1990 se Baník stává vítězem skupiny A 2. národní hokejové ligy a postupuje do druholigového finále. V něm se dvoukolově utkává s Baníkem Hodonín a VTJ Racek Pardubice a s bilancí třech vítězství a jedné porážky obsazuje 1. místo, čímž si vybojoval účast v 1. národní hokejové lize. V následující sezoně obsazuje Baník celkově 9. příčku a v sezoně 1991/1992 obsazuje 4. místo po základní části (ve finálové skupině pak obsazuje 8. příčku). Sezona 1992/1993 končí bojem o udržení 1. národní ligy – po základní části Baník končí na 12. příčce, ve skupině o udržení obsazuje 4. místo. Následující sezona je ve znamení změny herního systému 1. ligy – po dvoukolové základní části následuje nadstavba, kde jsou týmy podle umístění rozděleny na sudé a liché a utkávají se opět dvoukolově. Následovalo play-off, do kterého se Baník kvalifikoval z celkově 10. místa. Baník končí hned v prvním kole po prohře 1:2 na zápasy (7:4, 2:6 a 2:3) s Havířovem. Sezona 1994/1995 končí baráží o udržení 1. ligy, když Baník obsazuje po základní části 13. místo. V baráži obsazuje 4. místo a 1. ligu Sokolov zachraňuje. V následující sezoně se Baník umisťuje na celkově 11. místě, což znamená postup do play-off, kde se střetává s Berounem a prohrává 1:2 na zápasy (4:2, 1:5 a 3:6). V sezoně 1996/1997 končí Baník celkově na posledním 14. místě a neúspěšná je i baráž o udržení 1. ligy, kde Baník prohrává 0:4 na zápasy (2:3 sn, 0:1, 1:5 a 1:4) s týmem SK Znojemští Orli a po sedmi letech opouští druhou nejvyšší soutěž.\n\nOd sezony 1997/1998 Baník pravidelně startuje ve skupině západ 2. hokejové ligy. Tuto soutěž celkem 2 x zachraňoval v baráži o udržení (1998/1999 – výhra nad HC Hvězda Praha a 2011/2012 – výhra nad UHK Lev Slaný) a 11 x postoupil do vyřazovacích bojů. Největším úspěchem je celkové vítězství ve skupině západ a následná účast v baráži o 1. ligu v sezoně 2013/2014, kde Baník obsadil celkově 3. (první nepostupové) místo. O tři sezóny později však skončil v západní skupině na posledním místě, v následné baráži o udržení pak nestačil na KLH Vajgar Jindřichův Hradec a HC Technika Brno a po téměř dvaceti letech ve třetí nejvyšší soutěži měl sestoupit do krajského přeboru. Před sezónou však klub koupil licenci na 2. ligu od Klášterce, a klub tak v soutěži pokračoval.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "397243", "url": "https://cs.wikipedia.org/wiki?curid=397243", "title": "Sušička ovoce", "text": "Sušička ovoce\n\nSušička ovoce je přístroj, jenž se používá na snížení obsahu vody v potravinách různého druhu, především v ovoci, zelenině a houbách, aby tak se prodloužila možná doba skladování. Potraviny absorbují teplo a následně uvolňují vlhkost v podobě vodní páry. Sušení je alternativou jiných druhů dlouhodobé konzervace, jako je např. mražení, solení či zaváření.\n\nSuší se obzvláště přírodní potraviny, které nevydrží dlouhé skladování v syrovém čerstvém stavu. Nejčastěji to jsou jablka, hroznové víno, meruňky, švestky, citrusy, rajčata, byliny, koření a jedlé houby. Sušeným plátkům jablek se říká křížaly, sušeným kuličkám hroznového vína rozinky.\n\nK sušení by se měly vždy používat suroviny v co nejlepší kvalitě, tedy zralé a čerstvé. Pokud ovoce není zralé, nikdy při sušení nedosáhneme dobré barvy; přezrálé ovoce a zelenina budou zase příliš měkké a kašovité. Stejně tak se doporučuje plody začít sušit v co nejkratší době po sběru, dobře je před procesem omýt a odstranit všechny poškozené části. \n\nDoba sušení se výrazně zkracuje naporcováním potravin na menší kousky či plátky (jablka, broskve, rajčata, houby) nebo alespoň rozpůlením a vyndáním pecky (třešně, švestky). I po vysušení však v nich zůstane několik procent vlhkosti.\n\nBěhem sušení a skladování probíhají stejné změny barvy a chuti, které se při dozrávání dějí díky přítomnosti enzymů. Jako předpříprava sušení se může použít předehřívání, které pomáhá zachovat barvu a chuť potravin a vlastní sušení urychluje. Ovoce, které má drsnější slupku, se může předehřívat ve vodě, což často způsobí, že slupka praskne a voda se pak při sušení rychleji odpařuje. \n\nDalší možnou metodou přípravy je namáčení potravin ve vhodném roztoku. Z ovoce je však potom dobré před vlastním procesem sušení vodu na povrchu odsát čistým ubrouskem či utěrkou.\n\n\n\n"}
{"id": "397246", "url": "https://cs.wikipedia.org/wiki?curid=397246", "title": "Larvikit", "text": "Larvikit\n\nLarvikit (či občas laurvikit) je druh alkalické horniny, jedná se o hrubozrnný hypersolvní syenit či pyroxenový monazit. Je tvořen hlavně vysokoteplotním ternárním živcem s občasnou příměsí nefelínu či naopak křemene. Vyskytuje se v bohaté barevné škále a často se využívá jako dekorační kámen.\n\nTěží se například v jihozápadním okolí Osla v Norsku, kde larvikity místy přecházejí až do nefelínových syenitů nazývaných „lardality“.\n"}
{"id": "397248", "url": "https://cs.wikipedia.org/wiki?curid=397248", "title": "HMS Cumberland (57)", "text": "HMS Cumberland (57)\n\nHMS Cumberland byl těžký křižník sloužící v Royal Navy v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nKřižník byl dokončen v roce 1928. V letech 1935–1936 byl přestavěn s důrazem na zlepšení pancéřové ochrany. Nově instalovaný boční pancéřový pás měl sílu 114 mm. Loď byla dále vybavena katapultem a hangárem.\n\nPo vypuknutí války byl \"Cumberland\" součástí jedné ze skupiny, pátrajících po německém těžkém křižníku Admiral Graf Spee – shodou okolností té, která loď vypátrala a střetla se s ním. Bitvy u ústí Rio de La Plata se však neúčastnil, jelikož byl v té době v opravě na Falklandských ostrově. Po bitvě se \"Admiral Graf Spee\" uchýlil k opravám do Montevidea a právě připlutí \"Cumberlandu\" značně snížilo jeho šance na únik a vedlo německého kapitána lodi k rozhodnutí ji potopit.\n\nVe dnech 23.–25. září 1940 byl \"Cumberland\" součástí britských sil, které v rámci operace Menace napadly a neúspěšně se pokusily obsadit Vichistickou Francii ovládaný přístav Dakar. V boji byl poškozen pobřežní baterií. V roce 1940 se také dvakrát podílel na pronásledování německého pomocného křižníku \"Thor\". V letech 1941–1944 se pak podílel zejména na ochraně arktických konvojů. V roce 1944 byl \"Cumberland\" odeslán na Dálný východ, kde operoval až do konce války.\n\nV letech 1946–1949 byl převeden do rezervy. Poté byl křižník přestavěn, přezbrojen a používán pro zkušební účely. V roce 1959 byl sešrotován.\n\n\n"}
{"id": "397251", "url": "https://cs.wikipedia.org/wiki?curid=397251", "title": "Fantomas", "text": "Fantomas\n\nFantomas (francouzsky Fantômas) je fiktivní literární a filmová postava známá zejména ze série francouzských komediálních sci-fi filmů s Louisem de Funésem a Jeanem Maraisem v hlavní roli ze šedesátých let 20. století. Jeho původ je ale mnohem starší. Dva francouzští novináři Marcel Allain a Pierre Souvestre jej přivedli na svět ještě před první světovou válkou roku 1911 na objednávku nakladatelství Fayard jakožto strašidelnou postavu francouzské brakové literatury a již v roce 1913 Fantomas poprvé vstoupil do filmové historie hluboko v éře němého filmu. V éře zvukového filmu pak následovaly snímky ze třicátých a čtřicátých let 20. století, nejproslulejší a nejznámější Fantomasova filmová éra pochází z šedesátých let.\n\nFantomas je démonický zloduch, geniální, tajuplný a hrůzu budící zločinec, který jako monstrózní zosobnění zla vzbudil živý zájem surrealistů. Je pánem pařížského podsvětí, policie je proti němu bezradná a bohatí měšťané se obávají nejen o svůj majetek, ale i o svůj život. Marně se jej vyšetřující soudce Germain Fuselier, inspektor Sûreté Juve a mladý neohrožený novinář Jérôme Fandor pokoušejí dostat k soudu a pod gilotinu, přestože je mu armáda špehů neustále v patách. Vždy jim elegantně unikne.\n\nPoužívá ke svým zločinům nejmodernější prostředky vědy a techniky. Tak například elektromagnet pod podlahou přitáhne Juva i Fandora za cvočky bot, zatímco Fantomas unikne díky svým izolovaným podrážkám. Fandora chce Fantomas zabít tím, že jej spustí ze skály a mezi lano a slunce dá obří lupu. Své oběti rovněž zabíjí pomocí zhypnotizovaného hroznýše, který je rozdrtí ve svém sevření. Do bot svých obětí dává žiletky a do rukavic vitriol. Z vydělané kůže mrtvého si vyrobí rukavičky, aby zanechával cizí otisky prstů, popravit nechá za sebe nevinného. Zavraždí i chotě své milenky lady Maud Belthamové.\n\nJe mistrem převleků, jeho pravou tvář nikdo nezná. Používá škrabošku nebo černou kuklu. Teprve ve filmových verzích ze šedesátých let 20. století je vypodobněn v masce, ve které vypadá jako muž s nazelenalou tváří bez vlasů, vousů, obočí, rtů a ušních boltců, čímž se stává strašidelnou postavou s nevýraznou mimikou, jakýmsi prazvláštním děsivým zeleným fantomem.\n\nJuve je inspektorem pařížské Sûreté a smyslem jeho života je dopadení Fantomase. Na konci třicátého druhého dílu mu Fantomas odhalí, že Juve není nikdo jiný než jeho vlastní bratr. Bydlí v domě č.p. 142 v rue Bonaparte a po požáru domu, způsobeného Fantomasem, se přestěhoval do rue Tardieu, 3b. Juve pracoval u policie zhruba již deset let před dějem prvního dílu knižní série. Jeho osoba je v podstatě tajemná podobně jako samotný Fantomas - víme, že má vzdálené příbuzné na venkově. Čtenář se nikdy nedozví ani Juvovo křestní jméno.\n\nJérôme Fandor je mladý, neohrožený, atletický a poněkud cholerický pařížský reportér. Původně se jmenoval Charles Rambert a jeho rodiče patří mezi Fantomasovy oběti. Novou totožnost mu zajistil inspektor Juve a Fandor je jeho spolubojovníkem proti Fantomasovi. Má snoubenku Helenu, která je ve skutečnosti Fantomasovou dcerou.\n\nMladý dělostřelecký důstojník Gurn zanechal během druhé búrské války v Natalu svou dcerku, malou holčičku Helenu. Po letech se pro ni vrátil. Helena se objevila v Paříži, kde se stýká s podsvětím a apači a živí se jako prodavačka květin. Svého otce nesnáší a snaží se mu všemožným způsobem vyhýbat. Miluje novináře Jerome Fandora, stane se jeho snoubenkou a posléze i manželkou. Helenin rodinný původ však není jen tak jasně prokázaný...\n\nFantomasův syn, jenž zdědil po otci zločinecké sklony. Nakonec zastřelen Juvem.\n\nFantomasova tragická milenka. Ačkoliv nesnáší Fantomasovy zločiny a děsí se jich, stále hrozného banditu miluje. V 18. dílu románové série je zaživa pohřbena, v následujícím dílu cyklu spáchá sebevraždu v návalu falešného přesvědčení, že jejím vrahem je Fantomas.\n\nRuská šlechtična, pobývající v Paříži. Údajně dokonce příbuzná s carskou rodinou. V 1., 3. a 6. svazku románu oblíbený cíl Fantomasových loupeží.\n\nVrchní policejní inspektor, přímý Juvův nadřízený.\n\nJuvovi kolegové inspektoři. Společně s Juvem sledují a honí Fantomase. Inspektor Leon při vyšetřování záhadné loupeže přijde Fantomasovým přičiněním o oko.\n\nTulák a starý tramp. Je schopen se živit jakoukoliv prací, nejčastěji pobývá v Paříži, po Francii se pohybuje tak, že v létě krade polní plodiny a slepice a na zimu se nechává \"zabásnout.\" Často se setkává s Fandorem a reportér využívá jeho informovanosti. Bouzille taktéž patří mezi Fantomasovy pomocníky, i když přímých loupeží a zločinů se neúčastní.\n\nStarý apač, vůdce Bandy cifer. Každý člen Bandy cifer je označován číslem, které značí počet \"odkráhnutých\" osob.\n\nV Bandě cifer má číslo 7. Byl odveden do trestanecké kolonie, odkud uprchl a v Natalu se podílel na kšeftech s diamanty. Později se vrátil do Francie a byl zabit Fantomasem.\n\nZavalitý chlapík, mající pověst nejstrašnějšího apače v Paříži. Znám je svými brutálními útoky na nic netušící chodce. Přepadenou osobu povalí na zem a tluče jí hlavou o obrubník.\n\nPro vraždu britského policisty byl uvězněn. Později z vězení uprchl a dostal se zpět do Paříže.\n\nNerozlučná dvojice apačů - alkoholiků. Jeden bez druhého nedají ani ránu, dokonce se společně zamilují do Fantomasovy dcery. Volský Voko je menší zavalitější postavy s lišáckými očky, Kandelábr vysoký, suché kostnaté postavy s velkými mozolnatými dlaněmi.\n\nBývalá prostitutka, milenka Kandelábrova. Její milenec ji v návalu vzteku zavraždil.\n\nJeden z mladších apačů, vůdce nové party, Bandy temnot.\n\nŠmelinářka, vetešnice a přechovávačka kradených věcí.\n\nBlesková smrt, Adéla, Velká Ernestina, Mirette, Cholera, Tete de Lard, La Carafe, Otec Grelot (učitel kapsářství), Student, Emile, Fleur de Snape (milenka tří apačů - Jeana-Marieho, Ribonarda a Kostelníka; zastřelena lady Belthamovou), Ferda Bečka / Bečvář a Tonda Mlynář, Deguelasse a Fumier.\n\nFantomasovy příběhy od Marcela Allaina a Pierra Souvestreho jsou dosti brutální kriminální horory. Spojují v sobě prvky gotického románu a rekvizity novoromantismu s vědeckými vynálezy počátku 20. století. Odehrávají se ve zchátralých starých domech i v honosných zámeckých sídlech, ve špinavých a nebezpečných krčmách a brlozích i v luxusních obchodních domech a uměleckých galériích. Jsou na nich znát vlivy \"Tajností pařížských\" od Eugèna Suea a \"Rocambola\" od Pierra Alexise Ponsona du Terrail.\n\nPrvní díl románového cyklu o Fantomasovi vyšel v únoru roku 1911 v rámci knižní série nakladatelství Fayard \"Le Livre Populaire\". Do konce roku 1913 pak vyšlo dalších třicet jedna pokračování. Po Souvestrově smrti Allain ve psaní knih o Fantomasovi pokračoval a vydal o něm v letech 1925–1963 dalších jedenáct dílů.\n\nPřestože jde o pokleslou (brakovou) literaturu, již francouzský dadaistický a surrealistický básník Philippe Soupault viděl ve \"Fantomasovi\" prototyp moderního románu a Jean Cocteau postřehl jeho zvláštní lyrismus. Kladně se o cyklu vyjadřoval také Blaise Cendrars, Max Jacob a Francis Lacassin o něm prohlásil, že \"\"obsahuje veškerou mytologii světa\"\".\n\n\nV české filmové kultuře se Fantomas vyskytuje v televizním seriálu \"Arabela\", kde jej ztvárnil František Peterka a \"Arabela se vrací\", kde jej ztvárnil Pavel Nový.\n\n\n\n\n"}
{"id": "397254", "url": "https://cs.wikipedia.org/wiki?curid=397254", "title": "HMS Berwick (65)", "text": "HMS Berwick (65)\n\nHMS Berwick byl těžký křižník sloužící v Royal Navy v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nPostavila ho v letech 1924–1928 loděnice \"Fairfield Shipbuilding and Engineering Company\" ve skotském Govanu. Později byl modernizován s důrazem na zlepšení pancéřové ochrany. Nově instalovaný boční pancéřový pás měl sílu 114 mm. Loď byla dále vybavena katapultem a hangárem (ty byly společně s kulomety odstraněny v roce 1942). Během války byla posilována protiletadlová výzbroj.\n\nV listopadu 1940 \"Berwick\" doprovázel letadlovou loď HMS \"Illustrious\" při náletu na Taranto a poté bojoval v bitvě u mysu Spartivento. V letech 1941–1945 pak \"Berwick\" operoval v rámci Domovského loďstva (\"Home Fleet\") – především doprovázel arktické konvoje do Sovětského svazu. Opakovaně také doprovázel letadlové lodě při spojeneckých pokusech o vyřazení německé bitevní lodi \"Tirpitz\" nálety palubních letounů. V roce 1948 byl \"Berwick\" sešrotován.\n\n\n"}
{"id": "397258", "url": "https://cs.wikipedia.org/wiki?curid=397258", "title": "Nachum Sokolov", "text": "Nachum Sokolov\n\nNachum Sokolov (: נחום סוקולוב; ‎10. leden 1859, Wyszogród u Płocku – 17. květen 1936, Londýn) byl sionistický vůdce, spisovatel, překladatel a průkopník hebrejské žurnalistiky.\n\nNarodil se v rabínské rodině v polském Wyszogródě (pak Kongresové Polsko) a ve věku sedmnácti let začal přispívat do místních hebrejských novin ha-Cefira. Rychle si získal okruh čtenářů a z politicky i nábožensky různých vrstev polských Židů, od sekulárních intelektuálů po antisionistické charedim. Během let se nakonec stal starším editorem a spolumajitelem. V roce 1906 byl požádán, aby se stal generálním tajemníkem Světového sionistického kongresu. V následujících letech cestoval po Evropě a severní Americe, aby propagoval sionistickou myšlenku. Během první světové války žil v Londýně, kde byl hlavním obhájcem Balfourovy deklarace z roku 1917, ve které britská vláda vyjádřila svou podporu pro vznik židovské domoviny v Palestině. V roce 1931 byl zvolen prezidentem Světového sionistického kongresu a tuto funkci zastával až do roku 1935, kdy jej nahradil Chajim Weizmann.\n\nSokolov byl plodný spisovatel a překladatel. Mezi jeho díla patří třídílná biografie Barucha Spinozy a mnoho jiných biografií. Byl prvním člověkem, který do hebrejštiny přeložil Herzlovu utopickou Staronovou zemi (Alteneuland), jejíž název přeložil jako Tel Aviv (doslova „Jarní pahorek“). V roce 1909 byl tento název použit pro pojmenování města poblíž přístavu Jaffa, dnešního Tel Avivu.\n\nZemřel v Londýně v roce 1936. Jeho jméno nese například kibuc Sde Nachum.\n\n"}
{"id": "397264", "url": "https://cs.wikipedia.org/wiki?curid=397264", "title": "HMS Suffolk (55)", "text": "HMS Suffolk (55)\n\nHMS Suffolk byl těžký křižník sloužící v Royal Navy v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nV letech 1924–1928 ho postavila loděnice \"Portsmouth Dockyard\" v Portsmouthu. Později byl \"Suffolk\" modernizován s důrazem na zlepšení pancéřové ochrany. Nově instalovaný boční pancéřový pás měl sílu 114 mm. Loď byla dále vybavena katapultem a hangárem (katapult byl odstraněn v roce 1942). Během války byla naopak posilována protiletadlová výzbroj a čtyři 102mm kanóny nahradily dva dvouhlavňové komplety stejné ráže.\n\nV dubnu 1940 se \"Suffolk\" účastnil norské kampaně. Znám je však zejména díky účasti na pronásledování německé bitevní lodi \"Bismarck\". Těžké křižníky \"Suffolk\" a \"Norfolk\" tuto loď jako první objevily a díky radaru na palubě \"Suffolku\" ji z bezpečné vzdálenosti sledovaly, což vedlo k bitvě v Dánském průlivu a následně i k potopení \"Bismarcku\".\n\nAž do konce roku 1942 \"Suffolk\" operoval s Domácím loďstvem a po modernizaci byl odeslán do Indického oceánu, kde zůstal až do konce války. Krátce po válce byl vyřazen a v roce 1948 sešrotován.\n\n\n"}
{"id": "397268", "url": "https://cs.wikipedia.org/wiki?curid=397268", "title": "Bílá řeka", "text": "Bílá řeka\n\nBílá řeka je název pro řeky v různých částech světa, odvozený podle bílé barvy jejich toku. Její místní pojmenování závisí na používaném jazyce.\n\n\n"}
{"id": "397270", "url": "https://cs.wikipedia.org/wiki?curid=397270", "title": "Klub ligových kanonýrů", "text": "Klub ligových kanonýrů\n\nKlub ligových kanonýrů GÓLU (jak se tento klub jmenuje plným názvem) je společnost českých a československých fotbalistů, kteří vstřelili alespoň 100 prvoligových gólů, vytvořená na základě soutěže, která byla vyhlášena v roce 1972 týdeníkem Gól. Tento klub vnikl na popud fotbalového statistika Luboše Jeřábka podle podobného Klubu střelců Sovětského svazu, který založil Grigorij Fedotov. V roce 2016 anketu vede Fotbalová asociace České republiky.\n\nObdobnou anketou je Klub ligových brankářů GÓLU.\n\nLuboš Jeřábek, tehdejší spolupracovník týdeníku Gól, přišel do redakce s myšlenkou ustavit sovětskému vzoru podobný klub již v roce 1971. Redakce tento návrh podpořila a vyhlásila o rok později. Jelikož se do té doby nikde fotbalové statistiky neevidovaly, trvalo Jeřábkovi do roku 1974, než se mu podařilo projít tiskoviny a vyhledat všechny střelce 100 a více gólů v československých prvoligových zápasech od roku 1925 vyjma protektorátních ročníků. Po sečtení gólů se objevilo prvních 22 ligových kanonýrů, kteří měli nárok do klubu vstoupit. Byli jimi Josef Silný, Josef Bican, Miroslav Wiecek, František Kloz, Ladislav Pavlovič, Vlastimil Kopecký, Jiří Pešek, Oldřich Nejedlý, Jozef Adamec, Emil Pažický, Raymond Braine, Antonín Puč, Václav Mašek, Jiří Křižák, Anton Moravčík, Vojtěch Bradáč, Ota Hemele, Antonín Hájek, František Svoboda, Jaroslav Cejp, Josef Kadraba a Adolf Scherer, přičemž Kadraba a Scherer byli do seznamu dopsáni až v roce 1989, jelikož emigrovali do zahraničí a jejich uvedení na seznamu proto cenzurovaly úřady. Dvacet hráčů tedy jako první vstoupilo do klubu a získalo pamětní odznaky podle návrhu Františka Ulče, kterých bylo vyrobeno celkem sto. Odznak s číslem 1 získal zřejmě nejlepší český a československý střelec všech dob Josef Bican.\n\nPravidla se od roku 1972 několikrát změnila. Původně se počítaly pouze góly v nejvyšší československé lize od roku 1925. To se změnilo po uvolnění politického režimu, kdy hrozilo, že klub zanikne, protože hráči odcházeli do ciziny. V roce 1991 proto bylo přidáno pravidlo, podle kterého se počítají i od 1. 1. 1991 vstřelené góly v evropských nejvyšších ligách. V roce 1993 se začaly hráčům počítat i góly z let 1939-1944 (protektorátní). Josefu Bicanovi tak značně narostlo konto vstřelených branek. \n\nDalší reforma proběhla v roce 2016. Hráčům se připočetly i branky z nejvyšších evropských lig (ale i ligových soutěží z ostatních světadílů) před datem 1. 1. 1991. Komisí pro historii a statistiku FAČR ve spolupráci s vedením AS Press, které je vydavatelem internetového týdeníku GÓL (www.gol.cz), majitele práv na Klub ligových kanonýrů GÓLU, a majetkově patří fotbalové asociaci, byla schválena nová pravidla, která byla zveřejněna na tiskové konferenci 3. prosince 2016 zároveň s novým (přepočítaným) aktuálním pořadím Klubu ligových kanonýrů GÓLU. \n\nDo KLK Gólu přibylo devět nových jmen: Pavel Černý, Pavol Diňa, Ivan Hašek, Ladislav Kubala, Ľubomír Luhový, Tibor Mičinec, Jozef Obert, Antonín Panenka a Jiří Sobotka.\n\nU jedenácti stávajících členů (A. Hájek, V. Daněk, A. Scherer, M. Luhový, M. Griga, T. Skuhravý, P. Bičovský, J. Silný, L. Vízek, P. Herda, P. Janečka) došlo k navýšení jejich konta, nejvíce u Václava Daňka, kterému přibylo 35 branek vstřelených v Innsbrucku do 31.12.1990. Tím se tento kanonýr dostal na pozici nejlepšího střelce poválečné historie. Na toto uznání čekal dlouhých 25 let.\n\nJeště déle však čekal na uznání a zařazení do elitní společnosti muž, který svoji hráčskou kariéru rozdělil mezi Zlín a francouzské kluby. Dočkal se až po téměř pětatřiceti letech od smrti! \n\nV červenci 2019 byly objeveny dosud málo známé informace o útočníku Josefu Humpálovi. Narodil se 30. ledna 1918 v Olomouci, ale fotbalový talent rozvíjel ve Zlíně v klubu SK Baťa Zlín, který od roku 1938 působil v nejvyšší soutěži. Josef Humpál zde odehrál osm ročníků a v době „válečné“ ligy byl nejlepším střelcem týmu. V české lize zaznamenal 69 branek a pak v roce 1946 odešel do francouzského klubu FC Sochaux-Montbéliard. V prvním roce svého působení mu pomohl 45 góly k postupu do první ligy, kterou zde hrál čtyři roky a ve 119 utkáních nastřílel 66 branek. V roce 1951 odešel do Montpellier, kde byl hrajícím trenérem a slavil postup do ligy, ke kterému přispěl 19 brankami. Další ročník se mu postup do první ligy povedl s Racingem Štasburk, v roli hrajícího trenéra přidal dalších 16 druholigových branek a 16 nahrávek! Další dva roky byl hrajícím trenérem Štrasburku v lize, nastoupil už ale jen dvanáctkrát a dal jediný gól – 5. prosince 1954. Později působil jako trenér, zejména deset let v Neuchatelu, kde také 19. prosince 1984 zemřel. (Informace o 73. členu Klubu ligových kanonýrů doplnil 29. července 2019 Jaroslav Kolář, předseda Komise pro historii a statistiku FAČR)   \nČlenem Klubu ligových kanonýrů GÓLU se může stát:\n\n\n\n\"Tučně jsou označeni stále aktivní hráči\" \n\nPOZNÁMKA: U hráče Jiřího Sobotky bylo dopočítáno 29 branek, které vstřelil ve švýcarské lize za klub La Chux-de-Fonds. Doplněno 26. 12. 18 na základě nově vydané statistiky \n\nšvýcarské ligy: https://glory.sfl.ch/spieler/\n\nV seznamu jsou stále aktivní prvoligoví hráči\nPoznámka: Hráči Škodovi odebrala řídící komise ligy jeden gól z 19. kola (2018) v Mladé Boleslavi, šlo o vlastní branku Křapky\n\nSeznam některých hráčů, kterým se nepodařilo vstřelit 100 ligových gólů\n"}
{"id": "397271", "url": "https://cs.wikipedia.org/wiki?curid=397271", "title": "Ares V (raketa)", "text": "Ares V (raketa)\n\nAres V byla vyvíjenou těžkou raketou NASA pro lety na Měsíc a dál v rámci programu Constellation. Měla vynášet lunární modul Altair na LEO a po připojení lodi Orion (startující raketou Ares I) dopraví druhý stupeň EDS celou sestavu na dráhu k Měsíci. Plánovaná nosnost byla až 188 tun na LEO. Nosnost Aresu V je srovnatelná s raketami Saturn V a Eněrgija. Zvažovalo se použití Aresu V i jako nosiče sondy Mars Sample Return.\n\nPrezidentský návrh rozpočtu Spojených států z 1. února 2010 zahrnuje v kapitole věnované NASA zrušení programu Constellation.\nV listopadu 2010 bylo zrušení potvrzeno a práce se přesunula na vývoj rakety SLS.\n\nAres V má dva stupně a je navržen pro nosič lunárního modulu Altair na LEO a pak s lodí Orion k Měsíci. Ve druhém stupni používá však již přes 40 let starý motor J-2, konkrétně jeho modifikovanou verzí J-2X. \n\nPrvní stupeň má pět až šest motorů RS-68B. Původně se zamýšlelo použití motorů SSME, ale pro vysokou cenu se prosadilo jako výhodnější použít motory RS-68B, které jsou modifikací motorů RS-68 z rakety Delta IV. Nad motory jsou obrovské nádrže na LH2/LOX, které jsou odvozené z nádrže Space Shuttle External Tank od raketoplánu. Na jeho bocích jsou dva pomocné motory SRB rovněž od raketoplánu.Nad prvním stupněm je spojovací adaptér, který zajišťuje pevné spojení prvního stupně se stupněm EDS. Stupeň EDS má jeden výše zmiňovaný motor J-2X. Původně se počítalo se dvěma motory J-2X, ale tento koncept se ukázal jako zbytečný. Stupeň EDS také nese dva solární panely pro napájení modulu Altair před příletem lodi Orion. EDS také zajistí odlet sestavy Orion/Altair. K Měsíci raketa unese až 71 tun a také je vhodná pro lety do Lagrangeova bodu L\n"}
{"id": "397272", "url": "https://cs.wikipedia.org/wiki?curid=397272", "title": "Amos Burn", "text": "Amos Burn\n\nAmos Burn (31. prosince 1848, Kingston upon Hull – 25. listopadu 1925, Londýn) byl anglický šachový mistr a publicista, jeden z nejsilnějších šachových hráčů konce 19. století.\n\nAmos Burn se naučil hrát šachy v šestnácti letech, ale silným hráčem se stal teprve poté, co odešel ve svých jedenadvaceti letech do Londýna, kde se stal jeho učitelem budoucí šachový mistr světa Wilhelm Steinitz. Brzy se stal (stejně jako jeho učitel) známý svou vynikající obrannou hrou a roku 1876 vyhrál regionální turnaj v Cheltenhamu, když získal jedenáct bodů z dvanácti možných.\n\nRoku 1886 skončil Burn na turnaji v Londýně druhý, když dosáhl stejného počtu 8,5 bodu z dvanácti možných jako Joseph Henry Blackburne, ale prohrál s ním play-off, vyhrál turnaj v Nottinghamu s osmi body z devíti a remizoval ve dvou zápasech: s Henrym Edwardem Birdem 9:9 (=0) a s Georgem Hernym Mackenziem 4:4 (=2).\n\nRoku 1887 vyhrál Burn (společně s Isidorem Gunsbergem) turnaj v Londýně s osmi body z devíti možných (před Blackburnem a Zukertortem), roku 1889 turnaj v Amsterodamu se sedmi body z osmi možných (před Emanuelem Laskerem) a turnaj v Dublinu se 7,5 body z osmi možných. Na turnaji v Breslau v roce 1889 skončil v konkurenci osmnácti hráčů druhý za Siegbertem Tarraschem.\nBurn byl rovněž účastníkem superturnaje v Hastingsu roku 1895, kde se mu však příliš nedařilo a skončil mezi dvaceti dvěma účastníky na dvanáctém až čtrnáctém místě (turnaj vyhrál Harry Nelson Pillsbury).\n\nRoku 1898 přišel největší Burnův šachový úspěch. Zvítězil na turnaji v Kolíně nad Rýnem, když za sebou nechal takové hráče, jako byl Rudolf Charousek, Michail Ivanovič Čigorin, Wilhelm Steinitz, Karl Schlechter nebo David Janowski (celkem se zúčastnilo šestnáct hráčů). Ve Vídni v tom samém roce však skončil na sedmém místě z devatenácti hráčů (turnaj vyhrál Siegbert Tarrasch.\n\nV Paříži roku 1900 skončil Burn na pátém místě (sedmnáct účastníků, zvítězil Emanuel Lasker), a v Brémách roku 1905 třináctý (šestnáct účastníků, zvítězil David Janowski společně s Gézou Maróczym).\n\nNa turnajích v Ostende skončil Burn roku 1905 sedmý (čtrnáct hráčů, zvítězil Géza Maróczy), roku 1906, kdy se zúčastnilo třicet šest hráčů a hrálo se dosti komplikovaným způsobem, po sehrání třiceti partií čtvrtý (zvítězil Karl Schlechter) a roku 1907 ze šesti hráčů pátý (turnaj vyhrál Siegbert Tarrasch),\nRoku 1909 skončil Burn na turnaji v Petrohradě patnáctý (devatenáct účastníků, zvítězil Emanuel Lasker), v Karlových Varech roku 1911 sedmnáctý (dvacet jedna účastníků, zvítězil Richard Teichmann) a v San Sebastianu třináctý (patnáct účastníků, zvítězil José Raúl Capablanca) a roku 1912 na turnaji v Breslau dvanáctý (osmnáct účastníků, zvítězil Akiba Rubinstein).\n\nRoku 1913 se stal Burn vedoucím šachové rubriky v časopisu \"The Field\" a tuto funkci vykonával až do své smrti v Londýně roku 1925. S jeho jménem je spojena varianta ve Francouzské obraně \"1. e4 e6 2. d4 d5 3. Jc3 Jf6 4. Sg5 dxe4\"\n\n"}
{"id": "397274", "url": "https://cs.wikipedia.org/wiki?curid=397274", "title": "HMS Cornwall (56)", "text": "HMS Cornwall (56)\n\nHMS Cornwall byl těžký křižník sloužící v Royal Navy v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nV letech 1924–1928 ho postavila loděnice \"Devonport Dockyard\" v Plymouthu. V letech 1936–1937 byl \"Cornwall\" modernizován s důrazem na zlepšení pancéřové ochrany. Nově instalovaný boční pancéřový pás měl sílu 114 mm. Loď byla dále vybavena katapultem a hangárem. Během války byla naopak posilována protiletadlová výzbroj, počet 102mm kanónu byl zdvojnásoben.\n\nOd počátku roku 1942 křižník operoval v oblasti Nizozemské východní Indie. Těžké křižníky \"Cornwall\" a \"Dorsetshire\" se 5. dubna 1942 staly obětí japonského výpadu do Indického oceánu.\n\n\n\n"}
{"id": "397278", "url": "https://cs.wikipedia.org/wiki?curid=397278", "title": "Václav František Červený", "text": "Václav František Červený\n\nVáclav František Červený (27. září 1819 Dubeč – 19. ledna 1896 Hradec Králové) byl jeden z nejvýznamnějších českých výrobců hudebních nástrojů. Specializoval se na dechové instrumenty, zejména žestě. Je dědem českého kabaretiéra Jiřího Červeného a pradědem jeho dcery, operní pěvkyně Soni Červené.\n\nPocházel z Hradce Králové, kde si roku 1842 založil svou dílnu. Vyráběl mnoho experimentálních nástrojů střední a basové polohy, dnes už sběratelské kousky, které však měly svého času velký úspěch – jednalo se především o různé tuby, baskřídlovky a podobně, tenkrát se ještě užívalo archaického názvu „zpěvoroh“. Tyto nástroje měly širokou menzuru a jemnou barvu zvuku, čímž se diametrálně lišily od západoevropských plechových nástrojů této doby, které zněly naopak ostře a břeskně (např. saxofony a sarrusofony či pístové trubky).\n\nK patentním objevům Václava Františka Červeného patřil např. takzvaný „tritonikon“, dvojitým třtinovým plátkem vybavený kovový příbuzný basového fagotu, kornon, nebo kontrabasová tuba, kterou sestrojil jako vůbec první na světě. Svého času byl vskutku nástrojářem evropského významu, měl objednávky až z Ruska (přídomek „císařský“, kterým obdařoval své nástroje, proto měnil u těchto zakázek na „carský“) a mohl konkurovat i takovým jménům, jako byl Adolphe Sax.\n\nPo smrti V. F. Červeného vedli královéhradeckou dílnu jeho synové. Plechové nástroje vyrábí továrna \"V. F. Červený & synové\" dodnes a prodává je firma Amati v severočeských Kraslicích.\n\n\n"}
{"id": "397282", "url": "https://cs.wikipedia.org/wiki?curid=397282", "title": "Klub ligových brankářů", "text": "Klub ligových brankářů\n\nKlub ligových brankářů týdeníku GÓL je klub českých a československých fotbalových brankářů, kteří vychytali alespoň ve 100 prvoligových zápasech čisté konto (nedostali gól), založený týdeníkem Gól v roce 1996 na podobných základech, jako Klub ligových kanonýrů.\n\n\"Tučně jsou označeni stále aktivní hráči\", tabulka aktuální k 14. 2. 2020.\n"}
{"id": "397286", "url": "https://cs.wikipedia.org/wiki?curid=397286", "title": "Lesní jahody", "text": "Lesní jahody\n\nLesní jahody jsou:\n\n\n\n"}
{"id": "397288", "url": "https://cs.wikipedia.org/wiki?curid=397288", "title": "William Cooper", "text": "William Cooper\n\nWilliam White Cooper (1798 – duben 1864) byl americký přírodovědec, koncholog a sběratel.\n\nCooper studoval v letech 1821 – 1824 zoologii v Evropě, a po svém návratu do USA odcestoval do Nového Skotska, Kentucky a na Bahamy sbírat vzorky. Ačkoli sám o své práci nepublikoval, jeho sbírky vzorků pomohly mnoha lidem v oboru při jejich práci (např. známým ornitologům Johnu Jamesi Audubonovi a Charlesi Lucienu Bonapartovi a zoologovi Thomasi Nuttallovi. Bonaparte dokonce po Cooperovi pojmenoval nově objeveného Jestřába Cooperova, jelikož o něm Cooper prováděl pozorování.\n\nByl jedním ze zakladatelů „New York Lyceum of Natural History“ (později New York Academy of Sciences), a prvním americkým členem Zoological Society of London.\n\nJeho synem byl vědec a známý přírodovědec James Graham Cooper (1830-1902).\n"}
{"id": "397289", "url": "https://cs.wikipedia.org/wiki?curid=397289", "title": "Zahrádka (Kostelec nad Vltavou)", "text": "Zahrádka (Kostelec nad Vltavou)\n\nZahrádka je vesnice ležící 1 km jihovýchodně od Kostelce nad Vltavou, jehož je místní částí. Natáčel se zde film \"Strakonický dudák\". Zahrádka patří pod Kostelec nad Vltavou. V roce 2011 zde trvale žilo 52 obyvatel a bylo evidováno 64 adres.\n\nPrvní zmínka je z roku 1395. Vesnice patřila stejně jako nedaleký Kostelec nad Vltavou, kde bylo proboštství, k majetku benediktinského kláštera na Břevnově. Když klášterní panství v době husitských válek zaniklo, dostala se ves k majetku zámku Orlík. Ves byla v držení Švamberků. Další držitelé byli Eggenbergové a po nich od roku 1727 Schwarzenbergové. V roce 1654 jsou zde vedené 4 osazené usedlosti a 3 usedlosti pusté. K orlickému panství pařila Zahrádka do roku 1848.\n\nZahrádkou protéká Jickovický potok.\n\n\nV roce 1940 bylo v Zahrádce 189 obyvatel a 36 domů. V roce 1991 zde žilo 41 obyvatel, o deset let později 60.\n\nV Zahrádce se nachází 2 tenisové kurty na kterých se hraje i nohejbal, spousta cyklotras. Je zde nohejbalový klub, který má už řadu úspěchů.\n\n"}
{"id": "397291", "url": "https://cs.wikipedia.org/wiki?curid=397291", "title": "Spalovač mrtvol (novela)", "text": "Spalovač mrtvol (novela)\n\nSpalovač mrtvol je román z roku 1967 od spisovatele Ladislava Fukse. Kniha se řadí k druhé vlně literatury ovlivněné druhou světovou válkou a zároveň do první etapy autorovy tvorby. Kniha byla také o rok později zfilmována Jurajem Herzem pod stejným názvem.\n\nKniha se řadí do tzv. první etapy Fuksovy tvorby, kam patří i romány \"Pan Theodor Mundstock\", \"Variace pro temnou strunu\" či \"Myši Natalie Mooshabrové\", důležitá je i sbírka šesti povídek \"Mí černovlasí bratři\", která se stejně jako \"Spalovač mrtvol\" velmi blízce dotýká témat druhé světové války a problematiky židovství. Ladislav Fuks knihu uvedl citátem od italského básníka Giovanni Papiniho: „Největší lstí ďábla je, když sám o sobě prohlašuje, že není.“ Autor staví v této knize zaměstnance krematoria a vojáka z první světové války Karla Kopfrkingla před hrůzu nacistické okupace a sleduje rozklad jeho osobnosti.\n\nHlavní postavou románu je Karel Kopfrkingl, spořádaný zaměstnanec pražského krematoria. Sám sebe označuje za „jemného, milého člověka, abstinenta a nekuřáka“, (a tyto skutečnosti neustále opakuje, takže v závěru knihy vidíme nacismem rozložený charakter vraždící vlastní rodinu, ale Karel nám připomene, že je to vlastně hodný člověk, abstinent). Svoji práci zřízence krematoria bere jako životní poslání, protože kremací napomáhá duším nalézt nové tělo. Tyto názory čerpá ze své oblíbené žluté knihy o Tibetu, stejně jako myšlenku, že smrt je vlastně krásná a vznešená jistota lidského života. Prohlašuje se také za romantika, což demonstruje i na své rodině – svojí manželce Marii přezdívá Lakmé a přeje si, aby ona jemu říkala Romane. Kočku adresuje jako „nebeská, čarokrásná“. S Marií, která je poloviční Židovka, má dvě děti, starší dceru Zinu a mladšího syna Milivoje. On sám má v sobě kapku německé krve. \n\nKarel vystupuje jako ohleduplný, jemný člověk opovrhující násilím, má dobré vztahy s Židy – např. doktor Bettelheim z jejich domu. Zakládá si na různých drobnostech, oblíbený je jeho „jízdní řád smrti“ – kremační plán, rád poslouchá vážnou hudbu, často také polemizuje o smrti a Tibetu, což ovlivňuje celou jeho rodinu. Do jejich poklidného života zasáhne německá okupace a především Karlův přítel Willi Reinke, člen SdP. Reinke začne zasahovat do Karlových politických názorů, otevřeně podporuje němectví, přihlásí Karla do SdP, jejíž členové jej poté využívají ke špionáži Židů. Karel se pořád snaží jednat „správně“, přičemž začne postupně věřit myšlence Vyššího řádu, který zavede Hitler, myslí si, že spasí Evropu.\nS činy roste i Karlova moc, stane se ředitelem pražského krematoria a zastáncem proněmeckých myšlenek. Když mu dojde, že pro Židy v nové společnosti nebude místo – a v žilách jeho ženy a dětí koluje židovská krev – rozhodne se „ušetřit rodinu utrpení“. Oběsí Lakmé v koupelně, Miliho zabije v krematoriu, jediná Zina unikne. Karel Kopfrkingl pak sedí doma a přemítá, jak spasí všechny a nastolí nový řád, že pro něj má strana novou práci, kde budou pece mnohem lepší, větší, abych jich mohl spasit ještě víc, nicméně hned vzápětí má „vidění“, že za ním přišel mnich až z Tibetu se zprávou, že se má stát novým dalajlámou. Následně jej odvezou bílým autem pro anděly do psychiatrické léčebny. Karlův příběh končí kratičkým epilogem; je po válce, z koncentračních táborů se vrací Židé a Karel je stále lapen v iluzi, že je všechny spasil.\nV důsledku druhé světové války napsal Fuks perfektně propracované psychologické dílo, kde se promítá nejen jeho osobní vztah k židovské komunitě, ale i jeho psychické problémy, které dělají knihu ještě o stupeň děsivější a zajímavější. Vykresluje bezmoc a dusivou atmosféru předválečných let, přičemž na postavě Karla Kopfrkingla demonstruje nebezpečí pramenící z nacismu, ukazuje, jak snadné je z relativně neškodného člověka pomocí propagandy a chytrých frází vychovat vraždící monstrum, které je v rámci vyššího dobra schopno „spasit“ vlastní rodinu – a klidně i celý svět.\n\nV díle je typická fuksovská grotesknost, která přechází až ve formu groteskního hororu. To, co je ve \"Spalovači mrtvol\" dovedeno až do krajnosti a připomíná tak grotesku, je reakce na šílenství války, které mnohdy překonalo hrůzy, které jsou v knize popisovány. Hranice mezi realitou a hororem je tenká. K navození hororové atmosféry slouží i další motivy, které se celou knihou prolínají. Je to Kopfrkinglovo zalíbení ve smrti, které se stále projevuje, ale i postavy, které se v knize objevují (manželský pár, dívka v černých šatech, starší žena s brýlemi).\n\nJazyk knihy je striktně spisovný, a to i v promluvách postav. Postavy i jazyk svou groteskností působí uměle a nepřirozeně. Připomínají tak voskové figuríny, které navozují atmosféru hororu. S tím souvisí i časté opakování variací jedné a té samé věty. Toto opakování navozuje dojem hry na jevišti s omezeným počtem herců, kteří se objevují v různých rolích na stále stejné scéně.\n\n\n"}
{"id": "397298", "url": "https://cs.wikipedia.org/wiki?curid=397298", "title": "Vortex", "text": "Vortex\n\nVortex je parapsychologický a záhadologický termín pro oblast resp. místo na zemském povrchu vykazující relativně trvalé fyzikální anomálie. Na těchto místech dochází nejčastěji k anomáliím elektromagnetickým, gravitačním, časovým, prostorovým (topologickým, např. k zakřivení dráhy světla), jako i k působení energetických (resp. energoinformačních) polí, nebo i k dalším fyzikálním a parafyzikálním anomáliím vlivem neznámé síly. Vortex je vysvětlován nejčastěji jako optický klam.\n\nPodle webu \"The Oregon Vortex\" mají síly elektromagnetického nebo gravitačního vortexu většinou charakter víru nebo koule, jejíž spodní polovina (polokoule) se nachází pod a horní nad zemí a má mít relativně stálý nebo proměnlivý charakter, přičemž proměna může mít relativně trvalý nebo pravidelně či nepravidelně se měnící charakter. Vířivé pole podle informací na webu \"The Oregon Vortex\" lze demonstrovat pomocí tzv. Eddyho proudové trubice (Eddy Current Tube) z čisté mědi vybavené dvěma silnými neodymovými magnety.\n\nBadatel J. Lister provedl, podle svého tvrzení, asi 14 000 experimentů, jenž pak shrnul ve své knize. Další studii na toto téma napsal N. Nelson. Zabývá se vztahem tzv. Oregonského vortexu a Bermudského trojúhelníku, kde se dotýká otázek stavby velkých pyramid v Egyptě a mnoha dalších oblastí, v nichž dochází podle N. Nelsona k nepochopitelným změnám v prostoru a čase.\n\nRoy Horn, Alistair Cook, Ragnar L. Børsheim, Olav Westerman a Russell J. Donnelly (profesor fyziky na University of Oregon) efekty vortexu vysvětlují jako optické iluze. \nOregonský vortex The New York Times popisuje jako turistickou atrakci.\n\n\n"}
{"id": "397299", "url": "https://cs.wikipedia.org/wiki?curid=397299", "title": "Michael Kunze", "text": "Michael Kunze\n\nMichael Kunze (* 9. listopadu 1943 v Praze) je německý textař, libretista a spisovatel. Kromě řady textů pro německé zpěváky napsal některé texty písní v němčině pro Karla Gotta. Je autorem německého textu písně \"Fang das Licht\" (hudba: Jiří Zmožek), kterou nazpívali Darinka Rolincová a Karel Gott v roce 1985 (je to verze písně \"Zvonky štěstí\", - Jiří Zmožek/Zdeněk Rytíř - kterou nazpívali Darinka Rolincová Karel Gott v roce 1984).\n\n\n"}
{"id": "397303", "url": "https://cs.wikipedia.org/wiki?curid=397303", "title": "Hitrádio Vysočina", "text": "Hitrádio Vysočina\n\nHitrádio Vysočina je regionální rádio vysílající v kraji Vysočina. Vzniklo v roce 1995 a vysílání začalo 9. října 1995 úderem páté hodiny ranní pod názvem Radio Vysočina. Zaměřuje se na posluchače kolem 20 až 40 let a jeho denní poslechovost je průměrně 100 000 posluchačů. Rádio zřídilo v roce 2004 tzv. Linku řidičů. V roce 2010 radio slavilo 15. narozeniny a to koncertem několika interpretů v jihlavském domě kultury.\n\n2020\n\nVšední dny:\n\n\nVíkend:\n\n\nPo jarním odchodu v roce 2009 několika moderátorů má Hitrádio Vysočina v roce 2010 tento tým moderátorů:\n\n\nA tyto moderátory zpravodajství:\nV roce 2016 moderátorský team tvoří:\nTeam zpravodajců tvoří v roce 2016:\n\nKaždou středu, po osmé večer, moderátor Josef Kolář a jeho kolega Pavel Bláha nabízeli posluchačům ty největší a nejlepší písně. Byla pouštěna především hudba z 80. a 90. let. Poslední Hitpanoramu mohli posluchači slyšet 9. září 2009 od 20:00 - 24:00. Nástupcem tohoto oblíbeného pořadu se stala tzv. \"Osmdesátka\" - kterou moderoval René Hnilička a byla vysílána každý všední den od 18:00 hodin, a o víkendu pořad s názvem \"Devadesátka\" naladitelný od 18:00 hod. - který moderoval Pavel Bláha. Oba tyto pořady byly předtáčené. Nyní je možné naladit na vlnách Hitrádia Vysočina živý pořad s názvem \"Osmdesátka a Devadesátka\". Osmdesátku je možné poslouchat každý všední den od 20:00 a Devadesátku od 21:00. Celý dvojpořad nyní moderuje Pavel Bláha.\n\nPodle průzkumu poslechovosti RadioProjekt (4. čtvrtletí 2017 + 1. čtvrtletí 2018) má Hitrádio Vysočina v rámci celé České republiky denní poslechovost 53 tisíc posluchačů. S denní poslechovostí 46 tisíc posluchačů je druhou nejposlouchanější stanicí celkem a nejposlouchanější regionální rozhlasovou stanicí v kraji Vysočina.\n\n"}
{"id": "397308", "url": "https://cs.wikipedia.org/wiki?curid=397308", "title": "Vertex", "text": "Vertex\n\nVertex je v oblasti 3D počítačové grafiky bod v prostoru. Jako takový je jedním z jeho základních primitiv (všechna ostatní primitiva, jako například úsečka, trojúhelník či mnohoúhelník se skládají ze dvou či více vertexů).\n\nVětšinou je definován v Eukleidovském prostoru souřadnicemi formula_1. Vzhledem k jeho singularitě (absenci rozměrů) nemá smysl u něj kromě souřadnic zaznamenávat další informace (např. rotace v každé ze základních os, faktor zvětšení/zmenšení atd.).\n\nSlovo „vertex“ (plurál též \"vertices\") znamená v angličtině „vrchol“.\n\n"}
{"id": "397312", "url": "https://cs.wikipedia.org/wiki?curid=397312", "title": "Mohéroví medvídci", "text": "Mohéroví medvídci\n\nMohéroví medvídci jsou v zahraničí populární, jejich šití je oblíbeným koníčkem a navrhování medvídků je považováno za umění. Medvídci mívají vysokou sběratelskou hodnotu (1000 USD není výjimkou) nejen kvůli materiálu, ze kterého jsou ušiti, ale zejména kvůli originálnímu designu a osobitému stylu každého medvědího umělce. Medvídci mívají skleněné oči (černé či různě barevně), vyšívaný čumáček a drápky na tlapkách. K jejich zdobení a dotvoření charakteru se používá mnoho technik, jako například vyšívání, airbrush a jiné.\n\nAlternativními materiály na výrobu medvídků jsou též syntetické tkaniny s vlasem, alpaka (vyráběná stejně jako mohér, ale z vlny lamy Alpaky) či bavlna. V Česku je toto odvětví ručních prací prakticky neznáme a mohérová tkanina se u nás nevyrábí ani neprodává.\n\nVzhledem k tomu, že mohér je vlákno živočišného původu, lze jej (stejně jako vlnu či hedvábí) pohodlně barvit potravinářskými barvivy, čehož mnoho tvůrců využívá a barví si vlastní odstíny látek. Často využívanou technikou je batika či malba štětcem. K fixaci barviva lze použít mikrovlnné trouby, do které se vloží mikrotenový sáček naplněný látkou namočenou v roztoku barviva. Stejným způsobem lze samozřejmě barvit i libovolnou vlněnou přízi.\n"}
{"id": "397315", "url": "https://cs.wikipedia.org/wiki?curid=397315", "title": "Haris Silajdžić", "text": "Haris Silajdžić\n\nHaris Silajdžić (*1. října 1945 Sarajevo, Demokratická federativní Jugoslávie) je bosenskohercegovský politik bosňáckého původu.\n\nJeho otcem byl Kamil-efendija Silajdžić (1916–1997) byl imám a učitel v Gazi Husrev-begově medrese.\n\nV Sarajevu absolvoval Gazi Husrev-begovu medresu (1964). Poté se vydal na studia arabského jazyka a islámských věd do libyjského Bengází. Na Univerzitě v Prištině roku 1977 obhájil magisterskou práci Albánské národní hnutí v bosensko-hercegovském tisku (\"Albanski nacionalni pokret u bosansko-hercegovačkoj štampi\") a nato roku 1979 i dizertaci.\n\nMezi lety 1974 a 1978 pobýval v Prištině, kde získal místo v Historickém ústavu Kosova a nato profesora arabského jazyka na místní filozofické fakultě. Později působil jako profesor historie na Filozofické fakultě Univerzity v Sarajevu, přičemž hostoval mj. na Harvardu.\n\nPoprvé se do politiky dostal v období rané existence Bosny a Hercegoviny coby nezávislého státu v 1. polovině 90. let. Roku 1990 se stal členem volebního týmu Aliji Izetbegoviće a jeho Strany demokratické akce (SDA). V letech 1990–1993 zastával pozici ministra zahraničí Bosny a Hercegoviny, v letech 1993 až 1996 pak byl premiérem země ve velmi složité situaci, kdy většinu státního území okupovala Vojsko Republiky Srbské a Chorvatská arda obrany. Po Daytonské dohodě (1995) ho ve funkci premiéra v roce 1996 vystřídal Hasan Muratović.\n\nRoku 1996 kvůli vnitrostranickým sporům vystoupil z SDA a založil si vlastní Stranu za Bosnu a Hercegovinu. Mezi lety 1997 a 2000 byl premiérem, resp. jedním ze tří rotujících ministerských předsedů Bosny a Hercegoviny. Roku 2000 se k moci v Bosně a Hercegovině dostaly reformní síly pod vedením sociální demokracie a Silajdžić se odstěhoval do Istanbulu, kde zůstal do roku 2006.\n\nVe volbách v říjnu 2006 byl Haris Silajdžić s 62,8% hlasů zvolen zástupcem Bosňáků v tříčlenném Předsednictvu Bosny a Hercegoviny (spolu se Srbem Nebojšou Radmanovićem a Chorvatem Željko Komšićem). Funkci vykonával do roku 2010.\n\nHaris Silajdžić se třikrát oženil. Jeho první manželkou byla albánská politička Luljeta Vuniqi. Podruhé uzavřel sňatek s Majou Zvonić, s níž přivedl na svět syna Mirzu. Maja a Mirza nyní žijí v Istanbulu. Roku 2016 se oženil se zpěvačkou Selmou Muhedinović.\n\n"}
{"id": "397318", "url": "https://cs.wikipedia.org/wiki?curid=397318", "title": "Stijn Streuvels", "text": "Stijn Streuvels\n\nStijn Streuvels (3. října 1871 Heule, dnes část města Kortrijk, Belgie – 15. srpna 1969 Ingooigem, Západní Flandry, Belgie), původním jménem Franciscus (Frank) Petrus Maria Lateur, byl vlámský spisovatel a překladatel.\n\nPůvodním povoláním byl pekař. Jeho koníčkem byly jazyky, naučil se německy, anglicky, dánsky. Začal psát v mládí, ovlivněn svým strýcem Guido Gezelle. V roce 1905 se oženil s Alidou Staelens a usadil se v domku ve vesnici Ingooigem. Měli čtyři děti: Paulu (*1906), Paula (*1909), Dinu (*1916) a Isu (*1922). Od roku 1980 je tento dům v přeměněn na Streuvelsovo museum.\n\nZačal publikovat v časopisu \"De jonge Vlaming\". První sbírku povídek \"Lenteleven\" (\"Cesta života\", česky pod názvem \"Jaro\") vydal v roce 1899. Od roku 1905 se věnoval jen literatuře. Jeho časná tvorba je ovlivněna severskou a ruskou literaturou.\nVe svém díle popisoval venkovský život a krajinu Západního Vlámska.\nDále překládal z francouzštiny, němčiny, dánštiny a norštiny.\nNěkterá jeho díla byla zfilmována.\n\n\n\n\nByl nositelem čestných doktorátů universit v Lovani, Münsteru a Pretorii.\n\nV letech 1937 a 1938 byl kandidátem na Nobelovu cenu za literaturu.\n\n\n"}
{"id": "397319", "url": "https://cs.wikipedia.org/wiki?curid=397319", "title": "Racek delawarský", "text": "Racek delawarský\n\nRacek delawarský (\"Larus delawarensis\") je středně velký druh racka; od blízce příbuzného racka bouřního (\"Larus canus\") se liší o něco většími rozměry, v dospělosti pak výrazným černým pruhem na zobáku. Mladí ptáci jsou pro laika nerozlišitelní. Hnízdí v Severní Americe (severní Spojené státy, jižní Kanada), zimuje na pobřeží Severní Ameriky od jižní Kanady po Panamu. Pravidelně zaletuje v zimních měsících i do Evropy, nejčastěji je pozorován v Irsku, Velké Británii a Španělsku. Výjimečně zalétl také do České republiky, kde byl dosud zjištěn sedmkrát.\n"}
{"id": "397326", "url": "https://cs.wikipedia.org/wiki?curid=397326", "title": "Racek šedý", "text": "Racek šedý\n\nRacek šedý (\"Larus hyperboreus\") je jedním z největších druhů racků. Od všech ostatních racků, kromě racka bělokřídlého (\"Larus glaucoides\"), se v dospělosti liší bílými špičkami křídel. Světlejší špičky křídel jsou charakteristické i pro mladé ptáky. Racek šedý hnízdí v arktických oblastech Evropy, Asie a Severní Ameriky. V mimohnízdní době se zdržuje v blízkosti hnízdišť, jen malé množství ptáků zaletuje dále na jih. Živí se především rybami, příležitostně i mršinami a vybírá také vejce a mláďata z hnízd jiných mořských ptáků. Většinou žije samotářsky, v době hnízdění se rackové sdružují do malých skupin, často hnízdí poblíž kolonií jiných mořských ptáků, kde kradou vejce. Výjimečně zaletuje také do České republiky, kde byl pozorován například v lednu 2012 v Praze na Vltavě, nebo v prosinci 2018 na jezeře Most.\n"}
{"id": "397327", "url": "https://cs.wikipedia.org/wiki?curid=397327", "title": "Racek polární", "text": "Racek polární\n\nRacek polární (\"Larus glaucoides\") je středně velký druh racka ze skupiny „velkých bělohlavých racků.“ Od všech ostatních druhů, kromě racka šedého (\"Larus hyperboreus\") se v dospělosti liší bílými špičkami křídel. Od racka šedého se pak liší subtilnější postavou a menšími rozměry.\n\nRacek polární hnízdí v Grónsku (anglický název \"Iceland Gull\" je od tohoto faktu odvozen) a na ostrovech arktické Kanady (Nunavut a sousední teritoria); jižnější populace jsou stálé, severnější táhnou na jih. Řada ptáků zimuje na Islandu (odtud anglický název \"Iceland Gull\"), v malém množství zalétají i dále do Evropy. Výjimečně zalétl také do České republiky, kde byl zjištěn v červenci 1990 v jižních Čechách.\n"}
{"id": "397331", "url": "https://cs.wikipedia.org/wiki?curid=397331", "title": "Racek stříbřitý", "text": "Racek stříbřitý\n\nRacek stříbřitý (\"Larus argentatus\") je velký druh racka ze skupiny \"velkých bělohlavých racků\". Jako většina druhů této skupiny má v dospělosti bílou hlavu, tělo a ocas, šedý hřbet, šedá křídla s černou kresbou a bílými špičkami letek. Zobák je žlutý s červenou skvrnou na spodní čelisti. Rozlišování od podobných druhů, s nimiž byl dříve spojován (racek bělohlavý, racek středomořský), je velmi obtížné. Racek stříbřitý hnízdí na pobřeží severozápadní Evropy od severní Francie a Britských ostrovů po severní Skandinávii a přilehlou část Ruska. V zimě zůstává v oblasti hnízdišť, pouze severněji hnízdící ptáci se posouvají do jižní části areálu druhu. V posledních letech se rozšířil také do vnitrozemí Polska. Nehojně v zimě zaletuje také dále na jih, včetně České republiky.\n"}
{"id": "397332", "url": "https://cs.wikipedia.org/wiki?curid=397332", "title": "Bernoulliovi", "text": "Bernoulliovi\n\nBernoulliovi je jméno rodiny pocházející z Antverp. Mezi jejími členy nalezneme mnoho významných vědců i umělců.\nPraotcem rodu je Leon Bernoulli, který pracoval jako lékař v Antverpách.\n\n\n"}
{"id": "397334", "url": "https://cs.wikipedia.org/wiki?curid=397334", "title": "Jiří Sedláček (brankář)", "text": "Jiří Sedláček (brankář)\n\nJiří Sedláček (* 5. srpna 1943 Libáň) je bývalý dlouholetý prvoligový fotbalový brankář v Teplicích, člen Klubu ligových brankářů, který také ČSSR jednou reprezentoval.\n\nZačínal jako osmiletý (jako brankář) v Nebočadech u Boletic nad Labem. Z dorostu (jako hráč v poli) přešel v roce 1959 do klubu Tatran Teplice. Zde si brankářského talentu všiml trenér Zdeněk Šteflík. Tím započala jeho brankářská kariéra. Vojenskou službu strávil v letech 1962-64 v RH Děčín a v Kovostroji Děčín. Po ukončení základní vojenské služby nastoupil hned do prvoligových Teplic za působení trenéra V. Chobota. Zde chytal celých 14 sezon až do věku 38 let. Odtud přešel jako brankář do Ústí nad Labem, Litoměřic a Blšan, kde po ukončení své aktivní kariéry působil jako trenér brankářů. Zde pobyl dlouhých 22 let a jeho trenérskou školou prošli brankáři jako Petr Čech, Aleš Chvalovský, Petr Kostelník, Tomáš Obermajer, Michal Vorel, Kučera a mnoho dalších.\nV anketě fotbalista roku 1965 se umístil na 10. místě. Byl členem týmu, kde se zúčastnil poháru Intertoto. Jako brankář a opora FK Teplice přejímal vítězný pohár v Teheránu(Perský pohár uložen v síni FK Teplice). Celkem nastoupil ve 339 ligových utkáních a Za tuto dobu se stal pátým členem prestižního Klubu ligových brankářů, protože dokázal ve 119 prvoligových utkáních uhájit svou branku s nulou. Sehrál se svým týmem i řadu pohárových i přátelských zápasů se zahraničními soupeři (Pohár Intertoto, turnaj v Íránu atd.). Zažil s ním i působení v druhé lize.\n\nNyní působí už několikátým rokem jako trenér brankářů na Fotbalové Farmě VOŠ a SOŠ Roudnice nad Labem.\n\nDo reprezentačního mužstva ČSSR se dostal v roce 1970 a sehrál zde druhý poločas přátelského utkání s Polskem v době, kdy byl A tým dočasně zablokován po neúspěšném účinkování na Mistrovství světa v Mexiku. Byl tehdy 42. reprezentační brankář v historii naší reprezentace.\n\n\n"}
{"id": "397335", "url": "https://cs.wikipedia.org/wiki?curid=397335", "title": "Subvertising", "text": "Subvertising\n\nSubvertising (český ekvivalent zatím není znám) je anglický blending pro výrazy \"subversion\" (podvracení) a \"advertising\" (reklama). Znamená především (ilegální) parodování komerčních (někdy i politických) billboardů, pouličních bannerů a jiných forem outdoorové reklamy, které spočívá v umazávání, přepisování nebo doplňování slov nebo obrázků do stávajících sloganů a sdělení, tak, že upozorňují na různá „veřejná tajemství“ nebo obracejí zamýšlený efekt na potenciálního zákazníka proti samotné společnosti inzerující toto komerční sdělení.\n\nPočátky subvertisingu sahají až do 20. let 20. století, mluví se o podobnosti s některými vývojovými směry dadaismu. Ten ve větší míře používal fotomontáže a z toho důvodu byl většinou omezen na menší formáty. Dnešní typický subvertizing ve formě přepisování billboardů obnáší „sabotážní“ akce se štětci a barvami, popř. barevnými spreji, připravenými, z papíru vystřiženými písmeny, klíhem a žebříkem.\nPozměněný obsah sdělení ve většině případů vystupuje proti konzumerismu (bezuzdému konzumnímu způsobu života), mamonu největších nadnárodních korporací, drancování životního prostředí, nekonzistenci mezi realitou a zprávami z hlavních médií, u plakátů politiků např. připomíná jejich minulé skandály, dotýká se třeba i medicínsko-farmaceutického komplexu apod. To vše, pokud možno, vtipným a výstižným způsobem.\n\nSubvertising je z právního hlediska nelegální, neboť majitel dané reklamní plochy nedal svolení pro manipulaci s jejich obsahem. Postihy jsou stejné jako například graffiti na nelegálních plochách. Na rozdíl od graffiti však subvertising potřebuje „hostitelskou“ plochu, kterou by mohl parodovat, a úpravy, které jsou provedeny na billboardech jsou většinou lehce odstranitelné v porovnání se znehodnocením omítky budov, které může jít do desetitisíců korun. U subvertisingu navíc mezi poškozené patří jak majitel dané plochy (poskytovatel reklamního prostoru), tak i inzerent. Opakovaným poškozováním konkrétní plochy nebo ploch v určité oblasti pro inzerenta klesá zájem zde inzerovat a majitel je nucen tuto skutečnost kompenzovat snížením ceny pronájmu. Ovšem, mezi radikálnější formy subvertisingu patří i strhávání samotných billboardů a v takovém případě hrozí vyšší sankce (obvinění z poškozování cizí věci, výtržnictví…).\n\nSubvertising je někdy označován jako antireklama nebo tzv. metoda détournementu, pro aktéry této činnosti je subvertising něčím víc – guerrillou proti marketingu nebo někdy dokonce (s určitou nadsázkou) „způsobem života“.\n\nSubvertising je veřejností vnímán většinou negativně, až na úrovni vandalismu. Samotní aktéři se ale cítí být partyzány v boji proti komerci, lži a konzumu, ochotni riskovat sankce při dopadení.\n\n\n"}
{"id": "397337", "url": "https://cs.wikipedia.org/wiki?curid=397337", "title": "Německé zločiny v Polsku za druhé světové války", "text": "Německé zločiny v Polsku za druhé světové války\n\nNěmecké zločiny v Polsku byly zločiny spáchané nacistickým Německem na území Polska během druhé světové války mezi lety 1939 až 1945. V roce 1946 byly tyto trestné činy Mezinárodním vojenským tribunálem v Norimberku během norimberského procesu klasifikovány jako zločin proti míru (agrese proti Polsku), válečné zločiny a zločiny proti lidskosti včetně genocidy (zejména holokaust).\n\n1. září 1939 zahájilo Nacistické Německo agresi proti Polsku, jehož hlavním cílem bylo ukončit nezávislou existenci Polska. V rámci programu Generalplan Ost, který označoval slovanské obyvatelstvo jako méněcenné podlidi, měl polský národ přestat úplně existovat. Nezbytným předpokladem ke zničení polské svébytnosti a indetity byla likvidace polské intelektuální elity. \n\nJiž během invaze do Polska páchaly německé branné síly v rozporu s válečným právem válečné zločiny na polských válečných zajatcích a na civilním obyvatelstvu. Luftwaffe již od vypuknutí války prováděla masivní bombardování polského civilního obyvatelstva. Během invaze od 1. září do 26. října 1939 provedli příslušníci jednotek Einsatzgruppen i Wehrmachtu 764 hromadných poprav polských válečných zajatců. \n\nNa podkladě seznamu německých bezpečnostní služeb, který byl připraven již v květnu 1939, byli hromadně popravováni příslušníci polské elity. První vlna těchto zločinů byla realizována v rámci Operace Tannenberg od 1. září do 25. října, kdy bylo Němci zabito 20 - 24 tisíc předních Poláků. Na podzim roku 1939 se uskutečnila akce Inteligence, při které bylo povražděno 40 tisíc příslušníků polské inteligence, učitelů, profesorů, vědců, kněží apod. Dalších 20 tisíc Poláků bylo v tomto období odvlečeno do koncentračních táborů. Tyto první vyhlazovací akce měly na svědomí zejména jednotky SS-Totenkopfverbände. Intelligenzaktion se prolínala s operací Tannenberg.\n\nSoučástí politiky teroru německých okupantů byly hromadné popravy, které byly prováděny ve většině bez soudu, v rozporu s mezinárodním právem. Popravy byly politikou zastrašování a oslabení polské společnosti. Konaly se veřejně ve městech, někde i neveřejně, záleželo na rozhodnutí správních orgánů a německé policie. Největší hromadné popravy, při kterých zahynulo několik desítek tisíc lidí, se uskutečnily na různých místech v okolí měst Varšava, Nowy Sacz, Vilnius apod. \n\nNa polském venkově probíhaly represálie, které byly součástí německého plánu vyhánění rolníků z jejich půdy. Děly se případně i v situacích, kdy rolníci skutečně či domněle pomáhali Židům či příslušníkům polského odboje. Ve většině případů se konaly popravy přímo ve vesnicích, docházelo k rabování majetku popravených rolníků, časté byly i případy, kdy lidé byli upálení zaživa. Některé vesnice byly zcela zničeny. Celkový počet takto zpacifikovaných vesnic v Polsku činil zhruba 800. \n\nV souladu s politikou nacistické rasové ideologie byly provedeny válečné zločiny na duševně nemocných lidech. V rámci programu Akce T4 bylo němci zavražděno zhruba 70 tisíc Poláků.\n\nSoučástí německého plánu Generalplan Ost bylo masivní vysídlení polského obyvatelstva na východ, které se začalo realizovat již roku 1939. V říjnu 1939 rozhodlo německé vedení o vysídlení 700 tisíc Poláků z Velkopolska a Pomořanska. Za tímto účelem byla zřízena 11. prosince 1939 zvláštní kancelář na vysídlení Poláků a Židů, která měla sídlo v Poznani. Z těchto území bylo celkem vyhnáno 750 tisíc obyvatel, odsun se prováděl za obtížných povětrnostních podmínek a mrazu, mnoho lidí, zejména dětí, umíralo vyčerpáním a na následky podchlazení. \n\nV letech 1940 - 1941 bylo nuceno opustit své domovy za účelem zřízení vojenských cvičišť asi 170 tisíc lidí z oblastí Radom, Debica a Lublin. V letech 1942 - 1943 došlo k Akci Zamość, při která zahrnovala vysídlení 297 obcí se 110 tisíci obyvateli, místo kterých přišli do regionu Zamojszczyzna přistěhovalci německé národnosti z Besarábie, Ukrajiny, Bosny, Srbska a ze SSSR. Při akci zemřelo během přepravy několik tisíc lidí, 4500 dětí bylo násilně odtrženo od svých rodin a posláno ke germanizaci do Německa. \n\nObecně lze konstatovat, že v letech 1939 - 1945 vysídlili němečtí okupanti ze svých domovů 2 478 000 Poláků.\n\nV okupovaném Polsku byla široce využívána práce s otroky, která byla zavedena jako forma nepřímých vyhlazovacích táborů na pracovišti, kdy docházelo při namáhavé práci k devastaci organismu. Polští občané byli stejně jako příslušníci jiných národů zařazeni do programu totálního nasazení, do práce byli mnohdy nuceny i děti od 12 let. Polsko bylo jedinou zemí v okupované Evropě, kde byla využívána otrocká práce v tak velkém rozsahu. Na nucených pracích v nacistickém Německu pracovalo asi 2,5 miliónů Poláků. V období let 1943-1945 dosahovala úmrtnost kojenců a dětí z polských rodin, které byly využívány k otrocké práci, až 50 %. Podle zvláštních předpisů byly ženy nuceny k potratům, zatímco vybrané děti, které byly považovány jako rasově vhodné, byly násilím předávány do německých rodin.\n\nV období let 1939-1945 Německo pronásledovalo Židy, kteří kromě Poláků, Romů a dalších národů, byli v souladu s německou rasistickou politikou považováni za podlidi. Židé byli posíláni do uzavřených ghett a koncentračních táborů, byl jim konfiskován majetek, byli nuceni pracovat na nucených pracích. \n\nPrvní ghetto pro židovské obyvatelstvo bylo zřízeno v roce 1939 v Piotrkówě, v roce 1940 v Lodži a ve Varšavě. V celé zemi bylo zřízeno 500 ghett, kde byly devastující životní podmínky. Židé trpěli nedostatkem potravin, léků, v ghettech řádily různé epidemie. Pouze ve Varšavském ghettu v období 1940 - 1942 zemřelo kvůli hladu a nemocím 100 tisíc Židů. Při Akci Reinhard v roce 1942 bylo zlikvidováno zhruba 2 milióny Židů. \n\nCelkem zahynulo 2,7 - 3 milióny polských Židů, z toho zhruba 1,4 milionu v koncentračních táborech, přes 600 tisíc v ghettech a přes 700 tisíc při kolektivních nebo individuálních popravách.\n\nNěmecko se v okupovaném Polsku včetně území Generálního gouvernementu snažilo o odstranění polské kultury a polského jazyka. Docházelo k ničení polské kultury, zavládlo náboženské pronásledování, omezování přístupu Poláků k národní kultuře. Též docházelo ke změně etnického složení polských území, lidé byli vystěhováváni, docházelo k přejmenovávání měst a obcí na německé názvy. Byly vytvářeny formy ekonomického nátlaku, které měly donutit Poláky, aby se přihlásili k německé národnosti. Za okupace se k němectví pod různými formami nátlaku přihlásilo zhruba 1.800 tisíc Poláků.\n\nSoučástí germanizace byly i krádeže polských dětí, které byly proti své vůli i vůli rodičů násilně odvlékány do Německa k převýchově v německých rodinách. Jednalo se o ty děti, které dle německých rasových kritérií Lebensbornu byly k tomuto poněmčení vhodné. Celkem bylo v průběhu německé okupace Polska vyvezeno do Německa asi 200 tisíc polských dětí, po válce se podařilo získat zpět jen asi 15 % (30 tisíc dětí).\n\nPřípravy na drancování polských kulturních statků byly zahájeny v Německu ještě před vypuknutím druhé světové války. Plán systematické rabování státních a soukromých sbírek umění se uskutečnil na základě posudků německých historiků, kteří se s cennými díly seznámili již před válkou. \n\nV Polsku byla ukradena díla obrovské hodnoty, jednalo se o obrazy, plastiky, knihy, cenné rukopisy, historické mapy, ale též kostelní zvony. Celkem Němci odcizili v Polsku asi 516 tisíc uměleckých děl, jejichž hodnota se v roce 2001 odhadovala na 11 miliard 140 miliónů EUR. Po válce se vrátilo jen nepatrné procento z tohoto kulturního dědictví Polska. \n\nNěmecké tábory v Polsku, jejichž celkový počet činil asi 3 tisíce, sloužily k provádění plánu biologického zničení polského národa prostřednictvím teroru a vyhlazování. Heinrich Himmler ve svém projevu k velitelům koncentračních táborů dne 15. února 1940 plán likvidace, při němž prohlásil, že cílem německého lidu je zničení všech Poláků. Celkem bylo v německých koncentračních táborů v Polsku zabito asi 1,3 milióny Poláků (mimo Židů).\n\nPodle aktuálních údajů činí počet obětí nacismu v Polsku zhruba 5,6 až 6 miliónů polských občanů. Z toho přibližně 2,6 - 3 milióny tvoří Poláci a 2,7 - 3 milióny Židé. Zjistit přesný počet úmrtí je problematické, je třeba brát do úvahy mnoho dalších faktorů, s kterými se dosud nepočítalo (např. sníženou porodnost v době války apod.) Za tímto účelem vznikl v roce 2007 v polském Institutu národní paměti výzkumný program, který má stanovit reálný počet obětí nacismu v letech 1939 - 1945. \n\nI po případném zreálnění čísel polských obětí je zřejmé, že Polsko ve srovnání s ostatními zeměmi mělo největší procentuální ztráty druhé světové války - přes 16 % obyvatel - viz Počet obětí druhé světové války. \n\nObětí germanizace se stalo 200 tisíc polských dětí, které byly v rámci Lebensbornu odebrány z polských rodin. Jednalo se o největší počet ze všech zemí, ve kterých byl tento zrůdný režim zaveden. \n\nNa nucené práce do Německa bylo deportováno 2 460 000 osob, což je největší počet ze všech národů. Celkový počet totálně nasazených v celé Evropě činil zhruba 13,5 miliónů lidí. \n\nNásilně bylo německými okupanty vysídleno 2 478 000 Poláků.\n\nKromě občanů předválečného Polska likvidovali Němci v koncentračních a vyhlazovacích táborech na okupovaném území Polska i občany jiných zemí, kteří sem byli deportováni. Jednalo se zhruba o jeden milión Židů a tisíce lidí nežidovského původu. Dále zde zahynulo přibližně 800 tisíc sovětských a další tisíce britských, francouzských a italských válečných zajatců.\n\n"}
{"id": "397338", "url": "https://cs.wikipedia.org/wiki?curid=397338", "title": "Racek velký", "text": "Racek velký\n\nRacek velký (\"Larus ichthyaetus\") je jedním z největších druhů racků. Dospělí ptáci ve svatebním šatu mají černou hlavu a nápadně zbarvený žlutý zobák s černou a červenou páskou na špičce. Mladí ptáci se na první pohled podobají mladým rackům stříbřitým a podobným druhům, mají však bílý ocas s černou páskou na konci. Racek velký hnízdí ve vnitrozemí od severního Černého moře přes Kaspické moře po jezera střední Asie. Zimuje na jižním pobřeží Asie od Izraele a Rudého moře na východ po Barmu. Velmi vzácně zaletuje na západ do střední Evropy, pravidelně se objevuje v Polsku a Maďarsku. Výjimečně zalétl také do České republiky, kde byl dosud zjištěn dvakrát.\n"}
{"id": "397339", "url": "https://cs.wikipedia.org/wiki?curid=397339", "title": "Blend", "text": "Blend\n\nBlending (česky \"mísení\") je anglický výraz pro vznik nových slov z částí dvou nebo více jiných slov. Jde o speciální způsob lingvistické kontaminace. Na rozdíl od běžné slovotvorby není význam nového slova skládán z významů těchto částí, ale z významů celých původních slov. Takto vzniklé slovo, anglicky blend, nemá v češtině obecně vžité lingvistické označení, avšak jinojazyčná označení se překládají do češtiny například jako splynulina nebo kufříkové slovo nebo se používá nepřeložené označení portmanteau.\n\nDůvodem vzniku těchto slov je neustálý vývoj daného jazyka a potřeba pro jednoslovný výraz namísto dosavadních víceslovních spojení (zjednodušení a zrychlení komunikace). Výsledné slovo většinou vznikne spojením hlavní části prvního z výchozích slov a koncové části druhého slova, jsou ale i blendingy, které sdílejí několik písmen společných pro obě zdrojová slova.\n\nPravděpodobně jedno z prvních užití blendingu je z druhé poloviny 19. století.\nDo češtiny se blendy dostávají především z angličtiny. Hojné jsou zejména ve slangu těch oborů, které jsou obecně nejvíce postiženy novými anglicismy. Původní české blendy jsou velmi vzácné a vyskytují se spíše jako jednorázově užitá slova, například návrhy slov Morče či Čechrava jako náhrady označení Česka. Protože se kufříková slova hojně vyskytují v dílech Christiana Morgensterna či Lewise Carrolla, objevují se i v jejich českých překladech (v Morgensternově \"Šibeničních písních\" „Tygrhart“, „Pampevlk“, „Brejmyslivec“, v \"Alence v říši divů\" „Žvahlav“, „Tlachapoud“).\n\nVe slovenštině byl tento jev (popsaný jako mechanické spojování morfémů, vztah inkluze ve formové složce) zaznamenán jazykovědci v roce 1989 a popsán na slovu smog.\n\nSrbský filolog Ranko Bugarski nazývá tento typ tvorby slov prolínání, scvrkávání, slévání nebo kontaminace a takto vzniklá slova nazývá slivenice. V roce 2003 jej zmiňoval jako nový fenomén v srbochorvatštině, který se vyskytuje teprve v posledních deseti letech, přičemž jich našel asi 200 (například piski = pivo + whisky, narkoholičar = workoholik aj.), přičemž charakteristický je pro ně kalambúrský a vtipný charakter a nápadná přítomnost v jazyku médií.\n\n\n\n"}
{"id": "397343", "url": "https://cs.wikipedia.org/wiki?curid=397343", "title": "Racek Audouinův", "text": "Racek Audouinův\n\nRacek Audouinův (\"Ichthyaetus audouinii\") je středně velký druh racka z rodu Ichthyaetus.\n\nV navrhovaném názvosloví, schváleném ČSO je uváděn název racek zelenonohý. Již předtím však byl tento druh na našem území pozorován a jeho výskyt publikován pod názvem racek Audouinův. Ornitologická veřejnost proto uznává a používá toto o deset let dříve publikované jméno.\n\nZbarvením se podobá racku stříbřitému a podobným druhům, má však červený zobák s černou páskou na špičce a světlou špičkou. Mladí ptáci jsou pro laika těžko odlišitelní.\n\nRacek Audouinův hnízdí na několika místech Středozemního moře, s největší kolonii v deltě řeky Ebro. Zatímco v roce 1966 byla celosvětová populace odhadována na pouhých 800-1000 párů, do roku 1997 vzrostla na 18 500-19 000 párů. V zimě se rozptyluje po tomto moři a dále na pobřeží severozápadní Afriky. Výjimečně zaletuje dále na sever do vnitrozemí a na atlantské pobřeží Evropy. V květnu 2003 byl poprvé pozorován ve Velké Británii a Nizozemsku. V září 2005 byl zjištěn až na Azorských ostrovech. Zalétl také do České republiky, kde byl dosud zjištěn třikrát.\n"}
{"id": "397348", "url": "https://cs.wikipedia.org/wiki?curid=397348", "title": "Racek černohlavý", "text": "Racek černohlavý\n\nRacek černohlavý (\"Ichthyaetus melanocephalus\") je malým až středně velkým druhem racka z rodu \"Ichthyaetus\".\n\nNa první pohled se podobá racku chechtavému, má však černou hlavu, korálově červený zobák a bílá křídla bez černé kresby. V prostém (zimním) šatu je černé zbarvení hlavy omezeno na proužkování za okem a kolem oka, na zobáku se objevuje tmavá koncová páska. Mladí ptáci se podobají mladým rackům bouřním.\n\nHnízdí velmi roztroušeně na pobřeží i ve vnitrozemí Evropy od Británie a Španělska po severní Černé moře, včetně České republiky. Zimují v oblasti Středozemního moře a na atlantském pobřeží Evropy.\nK první expanzi areálu racka černohlavého došlo v 50. a 60. letech 20. století, kdy poprvé zahnízdil v řadě zemí střední a západní Evropy. V roce 1981 zahnízdil poprvé v Polsku, do roku 1997 byla místní populace stabilní (do 10 párů), poté došlo k rychlému růstu. V současnosti hnízdí v Polsku každoročně 26-39 párů, z toho asi polovina na ostrovech středního toku řeky Visly.\n\nRacek černohlavý byl území České republiky pozorován poprvé v roce 1962, první hnízdění bylo zjištěno v roce 1967. Od roku 1983 hnízdí pravidelně na jižní Moravě. Od roku 1999 hnízdí každoročně přes 10 párů, největší počet (35 párů) byl zjištěn v roce 2000. Mimo jižní Moravu hnízdí pravidelně u Olomouce a na Karvinsku; hnízdění bylo prokázáno také v jižních a východních Čechách. Na hnízdiště přilétají dospělí jedinci v druhé polovině března, snůšky vajec začínají koncem dubna, méně častěji začátkem května. Snáší 1–3 vejce, alespoň jedno mládě se vylíhne ze zhruba 70 % hnízd, z mláďat se dožije vzletnosti asi polovina.\n"}
{"id": "397356", "url": "https://cs.wikipedia.org/wiki?curid=397356", "title": "Racek Sabinův", "text": "Racek Sabinův\n\nRacek Sabinův (\"Xema sabini\") je jediným zástupcem malých racků rodu Xema. V každém šatu je nápadný trojbarevným zbarvením křídel (hnědé loketní krovky, bílé loketní letky a vnitřní ruční letky, černé krajní ruční letky). Dospělí ptáci mají černou hlavu a černý zobák se žlutou špičkou. Hnízdí v Grónsku, arktické Severní Americe a severním Rusku na východ od poloostrova Tajmyr, nepravidelně v malém množství také na Špicberkách. Po vyhnízdění se přesouvá na otevřené moře (pelagický druh) a táhne do zimovišť v mořích jižní polokoule (u západního pobřeží Jižní Ameriky a jihozápadní Afriky. Zvláště po velkých mořských bouřích se objevuje i na pobřeží a ojediněle také ve vnitrozemí Evropy. Výjimečně zalétl také do České republiky, kde byl dosud zjištěn pětkrát.\n"}
{"id": "397362", "url": "https://cs.wikipedia.org/wiki?curid=397362", "title": "Bitva na pláni Idistaviso", "text": "Bitva na pláni Idistaviso\n\nBitva na pláni Idistaviso se odehrála roku 16 a ukončila tříletou Germanicovu kampaň v Germanii.\n\nV roce 9 Řím utrpěl jednu z nejhorších porážek. V bitvě v Teutoburském lese germánský vůdce Arminius porazil tři římské legie pod vedením Publia Quincitilia Vara. Ačkoli byla situace velice vážná, Řím se nechtěl vzdát bez boje. Hned další rok byl velitelem Germánie zvolen budoucí císař Tiberius. Ten rychle doplnil ztracené legie a dokonce hranici posílil o dvě další. V té době se na Rýně nacházelo celkem 8 římských legií. V následující letech římské impérium posílalo vojenské výpravy za Rýn, aby pustošily území Germánie. Velitele Tiberia v roce 13 vystřídal jeho synovec Germanicus. Ten posílal vojenské výpravy stále dál, až se mu v letech 13 – 16 podařilo zajmout těhotnou ženu samotného vůdce Arminia a získat zpět dva ze tří orlů legií ztracených v Teutoburském lese. Následně navštívil i Teutoburský les, kde pohřbil pozůstatky padlých Římanů. V roce 15 mu byl udělen triumf za zásluhy a v roce 16 podnikl další výpravy za Rýn. Dostal se až na území kmene Cherusků, jehož náčelníkem byl dříve sám Arminius. Ten to samozřejmě nemohl brát na lehkou váhu, shromáždil novou armádu a vydal se Germanicovi vstříc. Oba vojevůdci se potkali na pláni Idistaviso.\n\nPřesné místo bitvy dodnes není známo. Z starověkých rukopisů se ví, že leželo na pravé straně řeky Vezery, někde mezi městy Minden a Rinteln (západně od Osnabrücku a severně od Bielefeldu). Pláň byla nedaleko zalesněné krajiny.\n\nArminius obsadil rovinu, kopce a kraje lesa. Pravé křídlo sahalo až k lesu, střed tvořili bojovníci kmene Cherusků, kteří zaujali pozici na hřbetech kopců a levé křídlo obsadilo planinu. Jejich bojovým plánem bylo nejspíše vyprovokovat Římany k útoku, k jejich následnému zatažení do lesa a následného útoku Cherusků na roztříštěné římské formace.\n\nGermanicus dal jako předvoj galské a germánské auxilie (pomocné sbory), za nimi stáli lučištníci, dále 4 legie, 2 kohorty praetoriánů a vybraná jízda, ve které byl i Germanicus a za nimi následovaly další 4 římské legie. Celou kolonu uzavírali lehkooděnci spolu s jízdními lučištníky a kohortami spojenců. Vojsko táhlo velice opatrně připravené změnit formaci na bitevní šik.\n\nJakmile se Římané přiblížili k vyčkávajícím Germánům, začal útok. Germáni se vyhrnuli na Římany, kteří vytvořili bitevní šik. Hlavně útok Cherusků, kteří zaútočili z výše položených míst, měl být pro Římany osudový. Germanicus, coby dobrý vojevůdce, nařídil své kavalerii, aby podnikla obchvat a zaútočila z boku a zezadu. Když Germanicovi jezdci zaútočili na křídla, v týlu Germánů se objevili jízdní lučištníci, kteří ze zad římské formace nepozorovaně objeli celou armádu. V tu ránu zaútočila i pěchota. Toto Germáni nevydrželi. Pravé křídlo se začalo stahovat z lesa a prchalo na pláň. Zároveň se ale zhroutilo levé křídlo, které začalo utíkat do lesa, odkud se stahovalo pravé křídlo. Následující zmatek způsobil, že Cheruskové byli zatlačováni do kopců. Náhle se ale lehce zranil Arminius. Situace začala být kritická. Zepředu útočily legie, zezadu jízda a boky začaly obtěžovat římské auxilie. Arminius se rozhodl pro útěk. Našel mezeru mezi římskými těžkoodděnci a napadl lučištníky, kteří byli jediní, kdo bránili mezeru. Do cesty se mu ale postavili oddíly Raetů, Vindeliků a Galů. Aby ho nikdo nepoznal, pomazal si obličej krví, které bylo na zemi více než dost. Údajně byl však poznán germánskými bojovníky v římských službách, kteří ho ale nachali běžet. Jiní takové štěstí neměli. Germáni byli hromadně pobíjeni římskými vojáky. Masakr trval až do večera. I přes úplné obklíčení se mnoha Germánům podařilo uniknout. Ti se poté zreorganizovali po boku kmene Angrivariů, které ale Germanicus poté porazil.\n\nNa místě bitvy udělali Římané násep ozdobený zbraněmi padlých Germánů a jmény poražených národů. Ačkoli byly germánské kmeny sraženy na kolena, Germanicus je k Římské říši nepřipojil. Po bitvě vyvrcholil spor mezi ním a Tiberiem, který ho z Germánie stáhnul, a to i přes to, že Germanicus říkal, že za rok by mohl celou Germánii připojit. Dne 26. května roku 17 oslavil Germanicus v Římě triumf nad Cherusky, Angrivary, Chatty a dalšími kmeny, kteří sídlí v oblastech Polabí. Hned poté převzal velení vojsk na východní straně říše.\n\n"}
{"id": "397363", "url": "https://cs.wikipedia.org/wiki?curid=397363", "title": "Podúsek 1./XI. Šatov", "text": "Podúsek 1./XI. Šatov\n\nStavební podúsek 1./XI. Šatov vznikl při stavbě těžkých objektů československého opevnění v roce 1938 na jižní Moravě v okolí Znojma. Podúsek byl zadán ke stavbě pražské firmě Konstruktiva dne 18. května 1938. Mělo být postaveno celkem 14 těžkých objektů, do odstoupení pohraničí Německu začátkem října téhož roku stihla Konstruktiva v hrubé stavbě postavit tři pevnosti v okolí Šatova.\n\nŽenijní skupinové velitelství XI Hrušovany nad Jevišovkou zadalo stavbu podúseku 1./XI. po urychleném výběrovém řízení (jehož důvodem bylo aktuální ohrožení jižní hranice po anšlusu Rakouska) firmě Konstruktiva, a. s., Praha II, která již měla s výstavbou opevnění zkušenosti, dne 18. května 1938. Prvním pracovním dnem se stal 15. červen 1938 a výstavba všech 14 těžkých objektů měla trvat maximálně 250 dní, zadávací částka činila 17 998 516,40 Kč. Velitelem podúseku byl ustanoven mjr. žen. Vladimír Špalek, stavbyvedoucím se stal por. stav. Alois Daněk.\n\nStřežení budovaných objektů zajišťovala 1./X. strážní rota ze Znojma pod velením škpt. pěch. Václava Urbánka, která byla zřízena 1. července 1938 a zrušena 30. listopadu 1938. Byla součástí strážního praporu X.\n\nZadáno bylo stavební firmě 14 pěchotních srubů označených MJ-S 1 – MJ-S 14. Dodatečně měly být zadány ještě dva sruby MJ-S 1a a MJ-S 3a, které měly v kritických místech linii zahustit, k tomuto kroku však do začátku října 1938 nedošlo.\n\nLinie stavěná v rámci podúseku 1./XI. měla začínat severně od obce Hnanice objektem MJ-S 1. Dodatečně vložený objekt MJ-S 1a měl linii prodloužit více na západ. Bunkry měly z jihu obejít Šatov, projít mezerou mezi obcemi Vrbovec a Dyjákovičky a pokračovat na východ ke Slupi a Hrádku. Poslední objekt se měl nacházet v prostoru jižně od Hrádku poblíž Dyje.\n\nPozn.: Objekty jsou řazeny od západu na východ.\n\nTypologicky patří tento srub k nejtypičtějším pevnostem v Československu. Byl vyprojektován ve II. stupni odolnosti, hlavní výzbroj měly tvořit dva protitankové kanóny vz. 36 spřažené s těžkým kulometem vz. 37 (tzv. zbraň L1) a dvě dvojčata těžkých kulometů vz. 37 (zbraň M). Pro pozorování a blízkou ochranu měly sloužit dva pancéřové zvony s lehkým kulometem vz. 26 (zbraň N). Další čtyři lehké kulomety chránily obvodovou překážku.\n\nObjekt MJ-S 2 byl prvním postaveným pěchotním srubem na jižní Moravě, k betonáži došlo 5. až 13. srpna 1938, kubatura betonu činila 1450 m³.\n\nMnichovská dohoda jej zastihla ve stádiu hrubé stavby s částečně provedenou izolací a omítkami. Vnitřní příčky či zemní úpravy v okolí srubu vůbec nebyly provedeny. K dokončení (včetně osazení nově vyrobených pancéřových zvonů) a vyzbrojení došlo po druhé světové válce na přelomu 40. a 50. let, kdy měl sloužit jako ochranný prvek před Rakouskem. K deaktivaci objektu došlo v roce 1999, v roce 2005 byl zahrnut do nově vznikajícího Areálu československého opevnění Šatov (není však přístupný veřejnosti). V budoucnu dostane maskovací nátěr z 60. let.\n\nObjekty MJ-S 2 a MJ-S 3 byly postaveny dle stejného projektu, takže jsou zcela shodné jak po stavební stránce, tak co se týče výzbroje. Betonáž proběhla 22.–30. srpna 1938. Odstoupení pohraničí Německu zastihlo srub jako dokončenou hrubou stavbu.\n\nPo druhé světové válce byl objekt dokončen a vyzbrojen, byly osazeny nově vyrobené pancéřové zvony a měl sloužit jako ochranná hráz před nepřátelským Rakouskem. K jeho deaktivaci došlo až v roce 1999. V roce 2005 zde vznikl Areál československého opevnění Šatov, jenž je provozován Technickým muzeem v Brně a jehož hlavním výstavním objektem je právě srub MJ-S 3 „Zahrada“.\n\nPosledním postaveným těžkým objektem podúseku 1./XI. Šatov je srub MJ-S 4. Jedná se rovněž o objekt ve II. stupni odolnosti s dvěma zbraněmi L1, dvěma zbraněmi M, čtyřmi zbraněmi N a dvěma pancéřovými zvony. Jeho betonáž proběhla 12. až 17. září 1938, kubatura betonu byla 1430 m³. Stejně jako ostatní jihomoravské objekty byl dokončen po druhé světové válce a armádě sloužil až do roku 1999. Od roku 2009 je srub provozován jako příležitostné muzeum klubem vojenské historie KVH ROTO Chvalovice, tentýž rok zde byl do pravé střelecké místnosti osazen 85mm kanón vz. 44/59. V roce 2015 získal objekt maskovací nátěr z 60. let 20. století. O rok později byl do jeho levé kasematy nainstalován druhý 85mm kanón. Klub jej získal jako zápůjčku od Slezského zemského muzea a renovoval ho ve spolupráci s brněnským Technickým muzeem. Tato konkrétní zbraň se od roku 1959 nacházela v objektu MJ-S 2 „Úvoz“, v roce 1962 však byla přemístěn do srubu „Zatáčka“, kde zůstala až do roku 1999.\n\nZajímavostí je, že v předním hliněném záhozu srubu MJ-S 4 se nachází zahrnutý řopík, který zde byl postaven v roce 1937.\n\nOstatní zadané objekty (MJ-S 1, MJ-S 5 – MJ-S 14) nebyly do října 1938 postaveny. V nejpokročilejším stádiu se nacházel pěchotní srub MJ-S 5 „Mezicestí“, který byl připraven k betonáži. Další objekty byly rozestavěny, výstavba srubů MJ-S 8 až MJ-S 14 vůbec nebyla zahájena, stejně jako stavebně nezadaných objektů MJ-S 1a a MJ-S 3a.\n\nVe všech případech se mělo jednat o oboustranné dvoukřídlé pěchotní sruby ve II. stupni odolnosti se standardní výzbrojí (2× L1, 2× M, tři nebo čtyři zbraně N a dva pancéřové zvony).\n\n\n"}
{"id": "397366", "url": "https://cs.wikipedia.org/wiki?curid=397366", "title": "Stanislav Milota", "text": "Stanislav Milota\n\nStanislav Milota (9. března 1933 Praha – 18. února 2019 Praha) byl český kameraman a signatář Charty 77. Po roce 1989 působil také jako vedoucí kanceláře prezidentského sekretariátu. Byl členem Rady pro rozhlasové a televizní vysílání a Rady Státního fondu ČR pro podporu a rozvoj české kinematografie. Jeho manželkou byla Vlasta Chramostová.\n\nV roce 2016 získal Českého lva za mimořádný přínos české kinematografii.\n\nV letech 1948–1951 se na Barrandově učil filmovým laborantem, zároveň absolvoval grafickou školu. Po vojně u Československého armádního filmu se vrátil na Barrandov, kde získal místo druhého kameramana. Debutoval jako kameraman v roce 1963 díky Janu Procházkovi. Několik krátkých filmů natočil s režisérem Vladimírem Sísem, s režisérem Jánem Roháčem natočil v roce 1965 \"Recitál Jiří Suchý – Jiří Šlitr\". V roce 1968, při příjezdu vojsk Varšavské smlouvy, natočil v Praze množství dokumentárních záběrů, v lednu 1969 dokumentoval pohřeb Jana Palacha. Jeho posledním celovečerním filmem byl \"Spalovač mrtvol\", kde hrála i jeho žena Vlasta Chramostová. V Izraeli poté natočil svůj poslední film v oficiální produkci – \"Všichni se odvrátili\" pro východoněmeckou televizi s režisérem Thomasem Fantlem.\n\nZa normalizace byl z Barrandova propuštěn a nemohl dále točit. Se ženou si přivydělával domácí výrobou stolních lamp, které rozdávali přátelům. Podepsal Chartu 77, spoluorganizoval představení bytového divadla, z nichž některá zaznamenal.\n\nPřišel o oko, a proto se po roce 1989 k práci kameramana nevrátil, nicméně z materiálů, které natočil na konci 60. let 20. století, mělo premiéru ještě několik filmů. Hned v roce 1989 to byl středometrážní \"Zmatek\". Poté se stal prvním vedoucím sekretariátu prezidenta Václava Havla, odkud posléze odešel. V letech 1994–1996 byl členem Rady Státního fondu České republiky pro podporu a rozvoj české kinematografie a v letech 1997–2001 byl členem Rady pro rozhlasové a televizní vysílání, ze které také z vlastní vůle odešel.\n\nV roce 2001 získal Cenu Františka Kriegla. Roku 2002 byl nalezen materiál natočený při pohřbu Jana Palacha a měl premiéru v Moskvě pod názvem \"Jan 69\". Roku 2007 si Milota zahrál se svojí manželkou hlavní roli ve videoklipu k singlu „Plán“ kapely Kryštof, což bylo ze strany kapely vyjádření obdivu k této dvojici (samotná píseň popisuje vztah mezi mužem a ženou a frontman kapely jej napsal pro svoji přítelkyni). Stanislav Milota byl rovněž nositelem Čestné medaile TGM za věrnost jeho odkazu.\n\nV únoru 2019 byl hospitalizován v pražské nemocnici na Karlově náměstí, kde 18. února ve věku 85 let podlehl zápalu plic.\n\n\n"}
{"id": "397367", "url": "https://cs.wikipedia.org/wiki?curid=397367", "title": "Marie II. Stuartovna", "text": "Marie II. Stuartovna\n\nMarie II. Stuartovna (30. dubna 1662 – 28. prosince 1694) byla královna Anglie, Skotska a Irska od roku 1689 až do své smrti. Protestantská Marie se dostala na trůn po slavné revoluci, která vyústila ve svržení jejího otce katolického Jakuba II. Marie vládla společně se svým manželem Vilémem III. V době kdy byl Vilém v Anglii, spravoval státní záležitosti on, ale při jeho časté nepřítomnosti, když byl Vilém na vojenském tažení, vládla Marie sama, i když se s Vilémem často radila. Velmi aktivně se zapojovala do církevních záležitostí a správy Anglikánské církve.\n\nMarie se narodila v St James's Palace 30. dubna 1662 jako nejstarší dcera Jakuba, vévody z Yorku (později Jakuba II.) a jeho první ženy Anny Hydeové. Jejím strýcem byl král Karel II. Z osmi dětí Anny Hydeové se dožily dospělosti pouze Marie a její sestra Anna. Vévoda z Yorku konvertoval ke katolictví roku 1668 nebo 1669, Marie a Anna však byly na pokyn Karla II. vychovávány v protestantském duchu. Mariina matka zemřela roku 1671 a její otec se roku 1673 podruhé oženil s Marií Modenskou.\n\nV patnácti letech byla Marie zasnoubena nizozemskému protestantskému místokráli Vilémovi, princi Oranžskému. Zpočátku král Karel preferoval její zasnoubení s následníkem francouzského trůnu, ale později, pod nátlakem parlamentu a s nepřijatelností politické koalice s Francií, souhlasil se zásnubami. Pod nátlakem parlamentu souhlasil se zasnoubením i její otec vévoda z Yorku, který se domníval, že si tak zvýší svou popularitu mezi protestanty. Svatba se konala 4. listopadu 1677.\n\nMarie pak odcestovala se svým manželem do Nizozemí. I když byla svému muži oddaná, nebylo jejich manželství příliš šťastné. Její tři těhotenství skončila potratem nebo narozením mrtvého dítěte. Její srdečná povaha jí získala přízeň mezi Nizozemci. Vilém Oranžský ale měl dlouhodobě poměr s její dvorní dámou Alžbětou Villiersovou, známou více jako Elizabeth Hamilton, hraběnka z Orkney.\n\nPo smrti Karla II., který nezanechal potomky, se stal králem jeho bratr vévoda z Yorku, Mariin otec, jako Jakub II. Jeho církevní politika vyvolávala velký odpor. Pokusil se prosadit svobodu vyznání pro neanglikánské církve, a to tak, že chtěl královským dekretem anulovat zákony parlamentu. Několik protestantských aristokratů a politiků zahájilo na počátku roku 1687 jednání s Mariiným manželem Vilémem Oranžským. Poté, co Jakub přinutil anglikánské kněze, aby na bohoslužbách předčítali deklaraci o shovívavosti – prohlášení udělující náboženskou svobodu pro jinověrce, jeho popularita upadla. Neklid mezi protestanty vzrostl poté, co se jeho druhé manželce, horlivé katoličce, narodil syn Jakub Stuart, který měl být vychováván v katolickém duchu.\n\n30. června 1688 sedm významných šlechticů tajně požádalo Viléma, aby dorazil do Anglie v doprovodu armády. Zpočátku byl Vilém proti tomuto záměru, protože se obával, že jeho žena jako nástupkyně na trůnu by mohla převzít hlavní část moci. Marie mu ale sdělila, že nemá politické ambice a že bude vůči němu loajální. Vilém souhlasil s tažením do Anglie a vydal prohlášení, v němž vyjádřil mnohé záruky pro Angličany a uvedl, že jediným cílem výpravy má být sestavení svobodného a právoplatného parlamentu. Vilém dorazil do Anglie 5. listopadu; protože Jakubova armáda nebyla schopna dosavadního krále ochránit, pokusil se Jakub II. ze země utéci. Byl zadržen, ale podařilo se mu uniknout a s tichým souhlasem Viléma, který nechtěl, aby se Jakub stal katolickým mučedníkem, opustil Anglii.\n\nRoku 1689 byl Vilémem svolán parlament a začaly probíhat diskuse o řešení politické situace. Vilém si nebyl jistý svou pozicí a přál si vládnout jako král a ne jako manžel královny. Vymínil si také, že po případné Mariině smrti bude nadále králem. I když někteří prominentní politici požadovali, aby se královnou stala Marie, ta zůstala vůči svému muži loajální.\n\n13. února 1689 vydal anglický parlament deklaraci práv, ve které bylo uvedeno, že v důsledku útěku Jakuba II. ze země je trůn volný. Vilém a jeho žena Marie se měli stát společně panovníky. Oba byli 11. dubna 1689 korunováni ve Westminsterském opatství. V den korunovace prohlásil také skotský parlament Jakubovu vládu za ukončenou. Vilémovi a Marii byla nabídnuta skotská koruna, kterou přijali 11. května 1689.\n\nV prosinci 1689 byl přijat jeden z nejdůležitějších ústavních zákonů v anglické historii – Bill of Rights. Tento zákon vycházel z předchozí deklarace práv a omezoval výsady panovníka. Mimo jiné uváděl, že panovník nesmí pozastavit platnost zákona schváleného parlamentem, vyhlásit nové daně bez souhlasu parlamentu, zakázat nošení zbraní protestantům, neúměrně odkládat volby do parlamentu, trestat poslance obou komor za projevy v parlamentních debatách, požadovat neúměrnou kauci nebo ukládat nepřiměřené tresty. Zákon také řešil nástupnictví. Po smrti jednoho z panovnické dvojice měl být panovníkem ten druhý. Dalšími nástupci měly být jejich děti, následované Mariinou sestrou Annou a jejími dětmi. Posledními následníky měly být případné Vilémovy děti z případného následného sňatku.\n\nOd roku 1690 trávil Vilém mnoho času mimo Anglii. Nejprve zápasil s jakobity v Irsku; v době, kdy byl mimo Anglii, řídila zemi Marie. Ukazovala se jako odhodlaný panovník, když nařídila uvěznění svého strýce Henryho Hyda za spiknutí, které mělo znovu dosadit Jakuba II. na anglický trůn. Roku 1692 odvolala a nechala uvěznit vlivného Johna Churchilla (pozdějšího 1. vévodu z Marlborough) pro podobné obvinění, což zmenšilo její popularitu a ochladilo vztahy s její sestrou Annou. Ta byla pod vlivem Churchillovy manželky Sarah.\n\nVilém porazil irské jakobity roku 1692, ale pokračoval v tažení na podporu Nizozemců proti Francii. Marie dále pokračovala ve správě státních záležitostí, ale obracela se k Vilémovi o radu. V době, kdy byl Vilém v Anglii, se ale podle požadavku Bill of Rights stáhla z politického života. Nicméně velmi aktivně a samostatně působila ve správě církevních záležitostí.\n\nMarie zemřela 28. prosince roku 1694 v Kensingtonském paláci ve věku 32 let na neštovice a byla pohřbena ve Westminsterském opatství.\n\nPo její smrti vládl Vilém jako samostatný panovník; bylo jasné, že nebude mít již žádné potomky. Poslední dítě Mariiny sestry Anny, Vilém, zemřel v červenci 1700 a Parlament vydal, v obavě před možným vznesením nároku na trůn ze strany katolických potomků Jakuba II. z druhého manželství, zákon o následnictví, v němž stanovil, že nástupcem se stane nejbližší protestantský příbuzný. Tím byla Žofie Hannoverská a její protestantští potomci; po Vilémově smrti se tak králem stal Žofiin nejstarší syn Jiří Ludvík .\n\n"}
{"id": "397369", "url": "https://cs.wikipedia.org/wiki?curid=397369", "title": "Richard Cromwell", "text": "Richard Cromwell\n\nRichard Cromwell (4. říjen 1626 - 12. červenec 1712) byl třetím synem Olivera Cromwella a byl druhým lordem protektorem Anglie, Skotska a Irska. V úřadu ale působil pouze devět měsíců v období 3. září 1658 - 25. květen 1659.\n\nRichard se narodil v Huntingdonu 4. října 1626 jako třetí syn Olivera Cromwella a jeho ženy Alžběty. O jeho dětství existuje jen málo informací. Zdá se, že navštěvoval školu ve Felsted v Essexu, ale neexistují žádné záznamy o tom, že by navštěvoval univerzitu. V květnu 1647 se stal členem Lincoln's Inn. Možná také ve 40. létech sloužil jako kapitán v osobní stráži Thomase Fairfaxe. Roku 1649 se oženil s Dorotou Maijorovou, dcerou\nRicharda Maijora, příslušníka hampshirské šlechty. Poté se přestěhovali na panství v Hursley a měli spolu devět dětí, z nichž se dospělosti dožily čtyři. Richard se stal smírčím soudcem pro Hampshire.\n\nRoku 1653, kdy byl svolán parlament (\"Barebones Parliament\"), nebyl Richard jmenován jeho členem (zatímco jeho bratr Jindřich ano). Když se jeho otec stal lordem protektorem, jemu nebyla svěřena žádná veřejná funkce, i když byl poslancem prvního i druhého protektorátního parlamentu. Podle protektorátní ústavy měl Oliver Cromwell právo jmenovat svého nástupce a od roku 1657 zapojoval Richarda více do veřejného života. Účastnil se druhého jmenování svého otce do funkce lorda protektora, v červnu byl jmenován kancléřem Oxfordské univerzity a v prosinci se stal členem státní rady.\n\nOliver Cromwell zemřel 3. září 1658 a Richardovi bylo oznámeno, že se má stát jeho nástupcem tentýž den. Existují jisté nejasnosti o jeho nástupnictví. Dopis Johna Thurloe uvádí, že Oliver navrhl Richarda za svého nástupce ústně 30. srpna, ale jiné prameny uvádí, že svého nástupce nejmenoval, nebo že jím měl být jeho zeť Karel Fleetwood.\n\nRichard musel řešit dva problémy. Prvním byla armáda a jeho pozice jako jejího velitele, když sám neměl žádné vojenské zkušenosti. Druhým byl státní dluh ve výši 2 miliónů liber. Na základě doporučení své tajné rady se Richard rozhodl, aby mohl řešit svízelnou situaci státních financí, svolat na 29. listopad 1658 parlament. Systém volby poslanců do tohoto parlamentu nedovoloval vládě ovlivnit jeho složení. Výsledkem bylo složení, ve kterém dominovali presbyteriáni, roajalisté a jen malá část zastánců republiky. Bylo obnoveno i jednání druhé komory parlamentu. Republikáni tuto situaci kritizovali, protože obnovení druhé komory parlamentu, která představovala původní Sněmovnu lordů pouze s jiným názvem, pro ně představovalo porušení cílů, pro které byla vybojována občanská válka a návrat k předchozí situaci kdy existoval král a dvě sněmovny parlamentu.\n\nV tutéž dobu se mezi důstojníky armády rozšířila obava, že se vláda nebude zabývat jejich situací. To že Richard neměl žádné vojenské zkušenosti, rozčilovalo vojáky, kteří bojovali v bitvách občanské války. Zdálo se jim, že nový parlament nemá žádnou úctu vůči armádě. Obávali se, že parlament sníží početní stavy vojáků a část oddílů rozpustí. V dubnu se sešla rada generálů a vyslovila požadavek na zvýšení daní. Své požadavky vyjádřili v petici, kterou předali 6. dubna 1659 Richardovi Cromwellovi, který ji dva dny poté předal parlamentu.\n\nParlament se touto peticí nezabýval a místo toho obvinil Viléma Botelera, kterého vinil ze špatného zacházení s roajalistickými vězni v době, kdy byl hlavním velitelem pod Oliverem Cromwellem. Následovaly dvě rezoluce parlamentu, zakazující schůze vojenských důstojníků bez svolení obou komor parlamentu. Tento přímý útok na prestiž armády vedl k rozpuštění parlamentu a ztrátě pozice Richarda Cromwella. Když Richard odmítl nátlak armády, aby rozpustil parlament, obsadili vojáci St James's Palace. Richard nakonec jejich požadavku vyhověl a 22. dubna parlament rozpustil a 7. května bylo obnoveno jednání předchozího parlamentu (\"Rump Parliament\"). Následující období strávil Richard v domácím vězení. Poté co 25. května parlament souhlasil uhradit dluhy a poskytnout penzi zaslal Richard formální dopis, ve kterém oznámil svou rezignaci na post lorda protektora.\n\nV neklidném období ke konci roku se objevily spekulace, že Richardovi bylo nabídnuto, aby se vrátil do úřadu lorda protektora. V červnu Richard odcestoval do Francie. Cestoval po evropských královských dvorech. Roku 1680 nebo 1681 se vrátil do Anglie, bydlel ve Finchley v Middlesexu a využíval výnosu svého panství v Hursley. Zemřel 12. července 1712. I když vládl jen velmi krátce, je mezi panovníky Anglie tím, který se dožil nejvyššího věku.\n"}
{"id": "397370", "url": "https://cs.wikipedia.org/wiki?curid=397370", "title": "HMS Kent (54)", "text": "HMS Kent (54)\n\nHMS Kent byl těžký křižník sloužící v Royal Navy v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nV letech 1924–1928 ho postavila loděnice \"Chatham Dockyard\" v Chathamu. V letech 1937–1938 byl \"Kent\" modernizován s důrazem na zlepšení pancéřové ochrany. Nově instalovaný boční pancíř měl sílu 114 mm. Za války křižník operoval zejména v Severním moři a ve Středomoří. V roce 1946 byl převeden do rezervy, odzbrojen a v roce 1948 sešrotován.\n\n\n"}
{"id": "397374", "url": "https://cs.wikipedia.org/wiki?curid=397374", "title": "Pes hřivnatý", "text": "Pes hřivnatý\n\nPes hřivnatý (\"Chrysocyon brachyurus\"), též vlk hřivnatý, u domorodých indiánů kmene Guaraní známý jako „Guarou či \"Aguarasu\" (v překladu \"vysoká liška\"), je šelma z čeledi psovitých (\"Canidae\").\n\nObývají Jižní Ameriku, především území Brazílie, severní Argentiny, Paraguaye, jižní Bolívie a jihovýchodního Peru. Jejich domovem jsou křovinaté lesy a savany s bažinatým povrchem a bujnou vysokou vegetací.\n\nVlci hřívnatí dorůstají délky 95–107 cm, s ocasem dlouhým 35–49 cm. V kohoutku měří 70–90 cm, váží 20–25 kg. Svým vzhledem vlk hřivnatý připomíná spíše lišku s extrémně dlouhýma nohama a nápadnou hřívou přes ramena. Dlouhé nohy mu umožňují vidět přes vysokou trávu, zkosené drápy usnadňují pohyb v bažinatém prostředí. Je mimochodníkem. Je znám silným, specifickým pachem moči samců, podobným pachu marihuany. Někdy se mu proto říká skunčí vlk, přestože tento pach není zdaleka tak nepříjemný.\n\nSamec a samice obývají společné teritorium ale většinou se setkávají pouze v době páření. Páření probíhá na konci jara, 2–5 mláďat přichází na svět v průběhu srpna a září. Mláďata dospívají v jednom roce. Doba březosti samic činí 56 až 66 dnů. Dožívají se asi 16 let. Vlci hřivnatí jsou monogamní, na celý život mají jednoho partnera.\n\nPes hřívnatý je všežravec. Loví menší a střední savce jako jsou hlodavci (zvláště zajíci), dále pak ptáky a ryby. Přes 50 % jeho jídelníčku tvoří rostlinná strava – cukrová třtina, různé hlízy a ovoce (zvláště vlčí jablko – \"Solanum lycocarpum\").\n\nTento druh byl v červenci 2019 chován ve více než 60 evropských zoo. V rámci Česka se jedná o tyto zoo:\n\n\nV minulosti byl tento druh chován také v Zoo Děčín, Zoo Dvůr Králové, Zoo Jihlava, Zoo Liberec, Zoo Olomouc, Zoo Zlín.\n\nNa Slovensku tento druh chován není, pouze krátkodobě se v roce 1975 objevil v Zoo Bojnice.\n\nTento druh začal být chován v Zoo Praha na konci 60. let 20. století. V zoo se za éry prof. Veselovského povedl jeden z prvních světových odchovů tohoto druhu. Na konci roku 2018 byl chován jeden pár.\n\nVlk hřivnatý je k vidění v horní části zoo, poblíž výběhu koní Převalského a horní stanice lanovky, a to v rámci expozičního celku Napříč kontinenty.\n\n"}
{"id": "397378", "url": "https://cs.wikipedia.org/wiki?curid=397378", "title": "HMAS Australia (D84)", "text": "HMAS Australia (D84)\n\nHMAS Australia byl těžký křižník sloužící v Australském královském námořnictvu v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nV letech 1925–1928 ho postavila loděnice \"John Brown and Company\" v Clydebanku u Glasgow. Ve 30. letech byla \"Australia\" modernizována, vybavena katapultem a novým bočním pancířem o síle 114 mm. Křižník se účastnil Operace Menace – neúspěšného pokusu o dobytí vichistickou Francií ovládaného přístavu Dakar, dále bitvy v Korálovém moři, bitvy o Guadalcanal – zejména bitvy u ostrova Savo a v neposlední řadě bitvy u Leyte. Po válce loď sloužila k výcviku. V roce 1956 byla sešrotována.\n\n\n"}
{"id": "397380", "url": "https://cs.wikipedia.org/wiki?curid=397380", "title": "HMAS Canberra (D33)", "text": "HMAS Canberra (D33)\n\nHMAS Canberra byl těžký křižník sloužící v Australském královském námořnictvu v období druhé světové války. Byl jednou ze sedmi lodí třídy Kent, která byla první skupinou třináctičlenné třídy \"County\".\n\nV letech 1925–1928 ho postavila loděnice \"John Brown Shipbuilding & Engineering Company Ltd.\" v Clydebanku u Glasgow. Jako jediná z lodí třídy \"Kent\" nedostala \"Canberra\" nový boční pancíř. Křižník byl potopen 9. srpna 1942 válečnými plavidly japonského námořnictva v noční bitvě u ostrova Savo.\n\n\n"}
{"id": "397382", "url": "https://cs.wikipedia.org/wiki?curid=397382", "title": "Karel II. Rumunský", "text": "Karel II. Rumunský\n\nKarel II. Rumunský (\"rumunsky\": Carol II.) (15. října 1893 – 4. dubna 1953) byl mezi lety 1930 a 1940 rumunský král z dynastie Hohenzollernů.\n\nBudoucí král Karel se narodil 15. října 1893 ve městě Sinaia v Rumunsku jako nejstarší ze šesti dětí krále Ferdinanda I. a jeho manželky královny Marie, dcery druhého syna britské královny Viktorie, Alfréda, vévody z Edinburgu.\n\nV roce 1918 si vzal za ženu Jolanu Lambrino, s níž měl syna Karla, ale roku 1919 se s ní nechal rozvést.\n\n10. března roku 1921 se v Athénách oženil s řeckou princeznou Helenou Řeckou a Dánskou, s níž měl syna Michala pozdějšího rumunského krále. I s Helenou se nechal rozvést v roce 1928.\n\nDíky jeho pověsti playboye a probíhajícím milostným vztahem s prostou, neurozenou (budoucí ženou) Elenou Lupescu, přičemž byl pořád ženatý, byl Karel zbaven svých dědických práv a králem se v roce 1927 stal jeho tehdy šestiletý syn Michal, za kterého vládla regentská rada.\n\nKarel odešel ze země do Francie, ale 7. června 1930 se samozvaně vrátil a vynutil si nástup na trůn. O den později byl prohlášen rumunským králem. Během své vlády zavedl v Rumunsku královskou diktaturu.\n\nVe druhé světové válce Rumunsko bojovalo po boku Třetí říše. Rumuni přišli za druhé vídeňské arbitráže o severní Sedmihradsko, které bylo přiděleno expandujícímu Maďarsku. Roku 1940 okupoval Sovětský svaz Severní Bukovinu a Besarábii, proto byl nucen král Karel II. abdikovat ve prospěch svého syna Michala (v té době devatenáctiletého) a opustit zemi. V zemi měl v té době i tak největší vliv maršál Ion Antonescu. Král Michal od té doby svého otce již neviděl.\n\nKarel II. zemřel 4. dubna 1953 ve městě Estoril v Portugalsku, kde byl také pochován. V roce 2003 byly jeho ostatky přemístěny do Curtea de Argeș v Rumunsku.\n\nKarlovou první ženou byla Jolana Lambrino, s níž měl syna Karla (8. leden 1920 - 27. leden 2006), rozvedl se s ní v roce 1919.\n\nKarlovou druhou ženou byla Helena Řecká a Dánská, kterou si vzal 10. března 1921 v Athénách. O sedm a půl měsíce později se jim narodil jejich jediný syn Michal (pozdější rumunský král). Úřednice z paláce oznámily předčasné narození, avšak šířily se i spekulace, že syn byl počat ještě před svatbou. Helena a Karel II. se rozvedli roku 1928.\n\nKarlovou třetí a poslední ženou byla Elena Lupescu, později známá jako Magdaléna Lupescu. Karel si ji vzal za ženu 3. června 1947 v Rio de Janeiro.\n\n\n"}
{"id": "397389", "url": "https://cs.wikipedia.org/wiki?curid=397389", "title": "ISPConfig", "text": "ISPConfig\n\nISPConfig je open source ovládací panel pro hostingové služby pod systémem Linux. ISPConfig je pod BSD licencí. ISPConfig zjednodušuje komplikované detaily nastavování DNS záznamů, několika domén umístěných na jednom fyzickém serveru a e-mailové účty pro více uživatelů pod těmito doménami. \n\nNastavování ISPConfig je sice trochu náročné, ale přesto je to o mnoho jednodušší, než nastavování DNS záznamů ručně. ISPConfig může pomoci novým uživatelům systému Linuxu nakonfigurovat web a e-mail rychleji a jednodušeji, než by to zvládli sami. Umožní jim využívat všech výhod dřívěji, než nastane pocit rozčarovaní z neúspěšné konfigurace serveru a než se vzdají. Jinak musí být totiž uživatelé experti v DNS/BIND, postfix/maildir/courier a apache/php, aby přiměli server plnit své základní funkce, a dospět do místa, kdy je práce na serveru začne bavit.\n\nToto tvoří z ISPconfig „bránu ke světu LINUXu“. Lidé si užívají benefitů komplexních serveru zatímco se o nich stále učí.\n\nPro zkušené LINUX mastery ISPConfig urychluje a zjednodušuje společnou správu serveru a provozní úkoly, jako je vytváření spousty nových e-mailových účtů nebo rychlé zřízení spousty nových kořenových adresářů (výchozích složek) pro nové domény. Provádění těchto změn ručně z příkazového řádku zabere mnohem více času a úsilí, nemluvě o nudné opakující se práci, při které může docházet ke spoustě chyb.\n\nISPConfig umožňuje svým uživatelům spravovat internetové služby, jako jsou webové servery, FTP servery, databázové servery a DNS servery. Současné umožňuje konfiguraci firewallů, anti-virových programů, uživatelů a shellových skriptů uživatelům, emailových autoodpovídačů, spamových filtry a diskových kvót.\n\n"}
{"id": "397394", "url": "https://cs.wikipedia.org/wiki?curid=397394", "title": "HMS London (69)", "text": "HMS London (69)\n\nHMS London byl těžký křižník sloužící v Royal Navy v období druhé světové války. Byl jednou ze čtyř jednotek třídy London, která byla druhou skupinou třináctičlenné třídy \"County\".\n\n\"London\" byl v letech 1939–1941 rozsáhle modernizován, dostal moderní nástavby, pouze dva komíny, katapult (do roku 1943) s hangáry a boky lodi chránil nový pancéřový pás o síle 114 mm. Změnila se také výzbroj. Zcela zmizela ráže 102 mm, naopak protiletadlová výzbroj byla posílena. Výtlak lodi po modernizaci výrazně vzrostl. Později kulomety nahradily 20mm kanóny. Na konci války loď nesla po dvaceti 40mm a dvaceti 20mm kanónech.\n\nV květnu 1941 se \"London\" podílel na pronásledování německé bitevní lodí \"Bismarck\". Až do konce roku 1942 pak sloužil zejména při ochraně arktických konvojů do Sovětského svazu. Rok 1943 křižník strávil v opravě a od roku 1944 až do konce války operoval na pacifickém válčišti. \"London\" válku přečkal a v roce 1950 byl sešrotován.\n\n\n"}
{"id": "397396", "url": "https://cs.wikipedia.org/wiki?curid=397396", "title": "Hermann Gassner", "text": "Hermann Gassner\n\nHermann Gassner je německý automobilový závodník. Soutěží v závodech rallye. Je šestinásobným mistrem Německa v rallye.\n\nGassner se narodil 8. června 1959 v německém městě Bad Reichenhall. Nyní žije v Surheimu s manželkou Monikou. Má 2 děti, syna Hermanna a dceru Martinu.\n\nSe závody začal v roce 1979, zpočátku dohromady s bratrem Sebastianem. Později spolupráci ukončili a bratr se dále věnoval vedení autosalonu firmy Mitsubishi. V roce 1985 poprvé startoval v Československu na Barum rallye 1985. Tu dokončil s vozem Opel Manta 400 na deváté pozici. Stejný výsledek zde zajel i o dva roky později s vozem Mitsubishi Starion Turbo. Nejlepšího výsledku dosáhl na Barum rallye 1993, jako držitel titulu Mistr Německa, s vozem Mitsubishi Galant, kdy dojel šestý. Od devadesátých let se zúčastňuje více soutěží mistrovství světa a závodí častěji v Česku. Soutěží s vozem Mitsubishi Lancer EVO IX. Spolujezdce mu od roku 1991 dělal Siegfried Schrankl. Toho od roku 1999 vystřídala Karin Thannhäuser.\n\n\n\n\n\n\n\n\n\n\n\n"}
{"id": "397398", "url": "https://cs.wikipedia.org/wiki?curid=397398", "title": "HMS Devonshire (39)", "text": "HMS Devonshire (39)\n\nHMS Devonshire byl těžký křižník sloužící v Royal Navy v období druhé světové války. Byl jednou ze čtyř jednotek třídy London, která byla druhou skupinou třináctičlenné třídy \"County\".\n\n\"Devonshire\" byl postaven v letech 1926–1929 v loděnicicích v Portsmouthu. Během války byla u lodi výrazně posílena protiletadlová výzbroj a to zejména po roce 1944, kdy byla při mornizace sejmuta poslední dělová věž a katapult, aby uvolnily místo dalším hlavním. \n\nV dubnu 1940 se křižník účastnil norské kampaně a na jeho palubě byl z Norska evakuován král Hakon VII. včetně královské rodiny. V září 1940 se \"Devonshire\" účastnil Operace Menace – neúspěšného britského pokusu o dobytí Dakaru a jeho obsazení silami Svobodných Francouzů. Dne 21. listopadu 1941 průzkumný letoun Supermarine Walrus z paluby \"Devonshire\" objevil německý pomocný křižník \"Atlantis\", který pak i potopil. V letech 1947–1953 loď sloužila k výcviku. V roce 1954 byl sešrotován.\n\n\n\n"}
{"id": "397404", "url": "https://cs.wikipedia.org/wiki?curid=397404", "title": "Lední hokej na Zimních olympijských hrách 1956", "text": "Lední hokej na Zimních olympijských hrách 1956\n\n23. mistrovství světa a 34. mistrovství Evropy v ledním hokeji probíhalo v rámci VII. zimních olympijských her.\n10 účastníků bylo rozlosováno do třech skupin, první dvě mužstva z každé skupiny postupovala do finále, které se hrálo systémem každý s každým; ostatní mužstva hrála jednokolově o umístění v soutěži útěchy.\n\nHokejový tým SRN v kvalifikaci vyřadil tým NDR a byl na ZOH součástí Společného německého družstva (SND) . Do mistrovství světa a Evropy jsou výsledky SRN započítány samostatně.\n\n Itálie – Rakousko 2:2 (0:2, 1:0, 1:0)\n\n26. ledna 1956 (19:00) - Cortina d’Ampezzo (Stadio Olimpico del Ghiaccio)\nBranky Itálie: 30. Bernardo Tomei, 47. Aldo Federici\nBranky Rakouska: 7. Kurt Kurz, 12. Hans Wagner\nRozhodčí: Tencza (TCH), Johannessen (NOR)\nVyloučení: 2:2\n\n26. ledna 1956 (21:30) - Cortina d’Ampezzo (Stadio Olimpico del Ghiaccio)\nBranky Kanady: 2. Gerry Théberge, 12. Gerry Théberge, 25. Gerry Théberge, 26. Jim Logan\nBranky SRN: nikdo\nRozhodčí: Dwars (NED), Ahlin (SWE)\nVyloučení: 4:0\n\n27. ledna 1956 (14:30) - Cortina d’Ampezzo (Stadio Olimpico del Ghiaccio)\nBranky Kanady: 5x Paul Knox, 3x Jack McKenzie, 3x Gerry Théberge, 2x Robert White, 2x Jim Logan, 2x Arthur Hurst, 2x Charlies Brooker, 2x George Scholes, Ken Laufman, Howard Lee\nBranky Rakouska: nikdo\nRozhodčí: Galletti, Dometz (ITA)\nVyloučení: 1:1\n\n27. ledna 1956 (19:00) - Cortina d’Ampezzo (Stadio Olimpico del Ghiaccio)\nBranky Itálie: 9. Carmine Tucci, 59. Ernesto Crotti\nBranky SRN: 2. Hans Huber, 38. Markus Egen\nRozhodčí: Starovojtov, Kanunnikov (URS)\nVyloučení: 7:7 (1:0)\n\n28. ledna 1956 (16:00) - Cortina d’Ampezzo (Stadio Olimpico del Ghiaccio)\nBranky Itálie: 11. Ernesto Crotti\nBranky Kanady: 19. Gerry Théberge, 54. Charlies Brooker, 59. George Scholes\nRozhodčí: Unger (GER), Johannessen (NOR)\nVyloučení: 4:11 (1:0)\n\n29. ledna 1956 (21:00) - Cortina d’Ampezzo (Stadio Olimpico del Ghiaccio)\nBranky SRN: 15. Arthur Endres, 33. Rudolf Pittrich, 47. Kurt Sepp, 48. Hans Huber, 53. Markus Egen, 54. Bruno Guttowski, 60. Hans Rampf\nBranky Rakouska: nikdo\nRozhodčí: Ahlin, Axberg (SWE)\nVyloučení: 8:4\n\n Československo – USA 4:3 (2:1, 0:1, 2:1)\n\n27. ledna 1956 (10:30) – Cortina d’Ampezzo (Stadio Olimpico del Ghiaccio)\nBranky Československa: 2. Bronislav Danda, 16. František Vaněk, 51. Jaromír Bünter, 59. Vlastimil Bubník\nBranky USA: 9. John Mayasich, 30. Dick Meredith, 53. Kenneth Purpur\nRozhodčí: Hauser (SUI), Axberg (SWE)\nVyloučení: 1:1\n\nČSR: Vodička - Gut, Kasper, Bünter, Václav Bubník – Vlastimil Bubník, Bartoň, Danda – Návrat, Vaněk, Prošek – Bacílek, Zábrodský, Pantůček.\n\nUSA: Ikola – Sampson, Anderson, McKinnon, Petroske – Purpur, Matchetfs, Olson – Cleary, Campbell, Christian – Meredith, Mayasich, Dougherty.\n\n28. ledna 1956 (14:30) – Cortina d’Ampezzo (Stadio Olimpico del Ghiaccio)\nBranky USA: 15. John Mayasich, 42. Eugene Campbell, 49. John Mayasich, 52. Bill Cleary\nBranky Polska: nikdo\nRozhodčí: Adamec, Tencza (TCH)\nVyloučení: 4:6\n\n29. ledna 1956 (19:00) – Cortina d’Ampezzo (Stadio Olimpico del Ghiaccio)\nBranky Československa: 5. Vladimír Zábrodský, 27. Slavomír Bartoň, 30. Slavomír Bartoň, 34. Jan Kasper, 29. Bohumil Prošek, 26. František Vaněk, 33. František Vaněk, 51. Bronislav Danda\nBranky Polska: 18. Mieczyslaw Chmura, 21. Hilary Skarzynski, 23. Hilary Skarzynski\nRozhodčí: Samwald, Starovojtov (URS)\nVyloučení: 3:9 navíc Chodakowski na 5 mn.\n\nČSR: Jendek (23. Vodička) – Gut, Kasper, Václav Bubník, Bünter – Vlastimil Bubník, Bartoň, Danda – Návrat, Vaněk, Prošek – Kluc, Zábrodký, Cimrman.\nPolsko: Pabisz – Zawadski, Olczyk, Chodakowski, Chmura – Kurek, Skarzynski, Janiczko – Alfred Wrobel, Bryniarski, Herda – Gosztyla, Czech, Adolf Wrobel.\n\n SSSR – Švédsko 5:1 (1:1, 2:0, 2:0)\n\n27. ledna 1956 (21:30) – Cortina d’Ampezzo (Stadio Olimpico del Ghiaccio)\nBranky SSSR: 15. Jevgenij Babič, 24. Jevgenij Babič, 32. Vsevolod Bobrov, 42. Valentin Kuzin, 59. Valentin Kuzin\nBranky Švédska: 13. Lars Björn\nRozhodčí: Dwars (NED), Lacompte (CAN)\nVyloučení: 8:7 (1:0)\n\n28. ledna 1956 (19:00) – Cortina d’Ampezzo (Stadio Olimpico del Ghiaccio)\nBranky Švédska: 13. Sven Tumba Johansson, 15. Lars Björn , 24. Lars-Eric Lundvall, 33. Sven Tumba Johansson, 40 Stig Tvilling, 43. Åke Lassas\nBranky Švýcarska: 6. Émil Handschin, 5. Fritz Naef, 13. Fritz Naef, 25. Bernhard Bagnoud, 50. Bernhard Bagnoud\nRozhodčí: Lecompte (CAN), Zarzycki (POL)\nVyloučení: 3:2 (1:1)\n\n29. ledna 1956 (21:30) – Cortina d’Ampezzo (Stadio Olimpico del Ghiaccio)\nBranky SSSR: 8. Dimitrij Ukolov, 9. Jurij Krylov, 14. Alexej Guryšev, 20. Vsevolod Bobrov, 25. Alexej Guryšev, 37. Vsevolod Bobrov, 47. Vsevolod Bobrov, 48. Ivan Tregubov, 51. Vsevolod Bobrov, 52. Jurij Krylov\nBranky Švýcarska: 3. Fritz Naef, 49. Bernhard Bagnoud, 58. Fritz Naef\nRozhodčí: Demetz (ITA), Adamec (TCH)\nVyloučení: 2:3 (2:1)\n\n USA – SRN (SND) 7:2 (6:0, 1:1, 0:1)\n\n30. ledna 1956 (15:00) - Cortina d’Ampezzo (Stadio Olimpico del Ghiaccio)\nBranky USA: 3. Gordon Christian, 4. Gordon Christian, 12. Bill Cleary, 13. Weldon Olson, 20. Daniel McKinnon, 20. Bill Cleary, 25. Dick Dougherty\nBranky SRN: 35. Markus Egen, 43. Markus Egen\nRozhodčí: Dwars (NED), Bernhard (SUI)\nVyloučení: 7:3\n\n30. ledna 1956 (19:00) - Cortina d’Ampezzo (Stadio Olimpico del Ghiaccio)\nBranky SSSR: 6. Alexej Guryšev, 22. Viktor Šuvalov, 42. Vsevolod Bobrov, 53. Alexej Guryšev\nBranky Švédska: 11. Sigurd Bröms\nRozhodčí: Adamec, Tencza (TCH)\nVyloučení: 5:4\n\n30. ledna 1956 (21:30) – Cortina d’Ampezzo (Stadio Olimpico del Ghiaccio)\nBranky Československa: 15. Zdeněk Návrat, 23. Zdeněk Návrat, 36. Václav Pantůček\nBranky Kanady: 19. Jim Logan, 28. Gerry Théberge, 30. Paul Knox, 33. Paul Knox, 50. Jim Logan, 53. Don Rope\nRozhodčí: Hauser (SUI), Ahlin (SWE)\nVyloučení: 6:6 (1:0, 1:0)\n\nČSR: Vodička - Gut, Kasper, Bünter, Václav Bubník – Vlastimil Bubník, Bartoň, Danda – Návrat, Vaněk, Prošek – Bacílek, Zábrodský, Pantůček.\n\nKanada: Brodeur – Hurst, Lee, Martin, Klinck – Scholes, Laufman, Theberge – McKenzie, Logan, Knox – Brooker, White, Rope.\n\n31. ledna 1956 (15:00) – Cortina d’Ampezzo (Stadio Olimpico del Ghiaccio)\nBranky Československa: nikdo\nBranky Švédska: 1. Hans Öberg, 23. Lars-Eric Lundvall, 28. Bertz Zetterberg, 41. Hans Öberg, 55. Hans Tvilling\nRozhodčí: Lecompte (CAN), Starovojtov (URS)\nVyloučení: 3:4 (0:2)\n\nČSR: Vodička – Gut, Kasper, Václav Bubník, Bünter – Vl.Bubník, Bartoň, Danda – Návrat, Vaněk, Prošek – Bacílek, Zábrodský, Pantůček.\n\nŠvédsko: Svensson – Zetterberg, Björn, Lassas, Larsson – Bröms, Tumba Johansson, Öberg – Pettersson, Carlsson, Lundvall – S.Andersson-Tvilling, H.Andersson-Tvilling.\n\n31. ledna 1956 (19:00) – Cortina d’Ampezzo (Stadio Olimpico del Ghiaccio)\nBranky SSSR: 25. Alexander Uvarov, 27. Alexej Guryšev, 28. Vsevolod Bobrov, 28. Alexander Uvarov, 31. Alexej Guryšev, 32. Ivan Tregubov, 33. Viktor Šuvalov, 55. Jurij Krylov\nBranky SRN: nikdo\nRozhodčí: Axberg, Ahlin (SWE)\nVyloučení: 2:0\n\n31. ledna 1956 (21:30) – Cortina d’Ampezzo (Stadio Olimpico del Ghiaccio)\nBranky USA: 2. John Mayasich, 10. John Mayasich, 44. John Mayasich, 48. Weldon Olson\nBranky Kanady: 33. Jack McKenzie\nRozhodčí: Hauser, Bernhard (SUI)\nVyloučení: 2:3 (0:0), navíc Purpur (USA) a McKenzie (CAN) na 5 min.\n\nUSA: Ikola – McKinnon, Anderson, Petroske, Sampson – Dougherty, Mayasich, Meredith – Olson, Matchefts, Purpur – Christian, Cleary, Campbell.\n\nKanada: Brodeur – Hurst, Lee, Martin, Klinck – Logan, McKenzie, Knox – Scholes, Laufman, Theberge – Brooker, White, Rope.\n\n2. února 1956 (19:30) – Cortina d’Ampezzo (Stadio Olimpico del Ghiaccio)\nBranky USA: 10. John Matchefts, 30. John Matchefts, 34. Weldon Olson, 43. Gordon Christian, 55. Bill Cleary, 60. Weldon Olson\nBranky Švédska: 13. Ronald Pettersson\nRozhodčí: Hauser, Bernhard (SUI)\nVyloučení: 7:1\n\n2. února 1956 (10:00) – Cortina d’Ampezzo (Stadio Olimpico del Ghiaccio)\nBranky Kanady: 8. Alfred James Horne, 29. Howard Lee, 29. Don Rope, 32. Arthur Hurst, 35. George Scholes, 44. Don Rope, 48. Floyd Martin, 53. Jim Logan, 58. Jack McKenzie, 60. Gerry Théberge\nBranky SRN: nikdo\nRozhodčí: Dwars (NED), Galetti (ITA)\n\n2. února 1956 (22:00) – Cortina d’Ampezzo (Stadio Olimpico del Ghiaccio)\nBranky Československa: 17. Václav Pantůček, 43. Zdeněk Návrat, 49. Karel Gut, 53. Karel Gut\nBranky SSSR: 5. Viktor Šuvalov, 13. Viktor Šuvalov, 31. Alexej Guryšev, 35. Alexander Uvarov, 39. Nikolaj Sologubov, 46. Vsevolod Bobrov, 53. Jurij Panťuchov\nRozhodčí: Ahlin, Axberg (SWE)\nVyloučení: 6:7 (1:3)\n\nČSR: Vodička - Gut, Kasper, Bünter, Václav Bubník – Vlastimil Bubník, Pantůček, Zábrodský – Návrat, Vaněk, Prošek – Cimrman, Kluc, Bartoň.\n\nSSSR: Pučkov – Sologubov, Trgubov, Ukolov, Sidorenko – Babič, Šuvalov, Bobrov – Krylov, Uvarov, Kuzin – Panťuchov, Guryšev, Chlystov.\n\n3. února 1956 (11:00) – Cortina d’Ampezzo (Stadio Olimpico del Ghiaccio)\nBranky Kanady: 3. Jim Logan, 8. Don Rope, 17. Jack McKenzie, 40. George Scholes, 57. Jack McKenzie, 59 Floyd Martin\nBranky Švédska: Stig Tvilling, 11. Sven Tumba Johansson\nRozhodčí: Dwars (NED), Adamec (TCH)\nVyloučení: 5:2\n\n3. února 1956 (19:00) – Cortina d’Ampezzo (Stadio Olimpico del Ghiaccio)\nBranky Československa: 7. Miroslav Kluc, 19. Jan Kasper, 24. Václav Pantůček, 26. Zdeněk Návrat, 28. Václav Pantůček, 34. Miroslav Kluc, 37. Bohumil Prošek, 48. Karel Gut, 53. Vladimír Zábrodský\nBranky SRN: 13. Hans Huber, 14. Ernst Trautwein, 18. Kurt Sepp\nRozhodčí: Lecompte (CAN), Galetti (ITA)\nVyloučení: 3:4 (1:2, 0:1)\n\nČSR: Jendek (21. Vodička) - Gut, Kasper, Bünter, Václav Bubník – Vlastimil Bubník, Pantůček, Zábrodský – Návrat, Vaněk, Prošek – Cimrman, Kluc, Bartoň.\n\nNěmecko: Hoffman (41.Jansen) – Biersack, Ambros, Bierschel, Beck – Sepp, Egen, Trautwein – Pittrich, Huber, Endres – Jochems, Rampf, Kossmann.\n\n3. února 1956 (21:30) – Cortina d’Ampezzo (Stadio Olimpico del Ghiaccio)\nBranky SSSR: 34. Nikolaj Chlystov, 56. Vsevolod Bobrov, 56. Jurij Panťuchov, 58. Valentin Kuzin\nBranky USA: nikdo\nRozhodčí: Hauser, Bernhard (SUI)\nVyloučení: 2:3 (1:0)\n\nSSSR: Pučkov – Sologubov, Tregubov, Ukolov, Sidorenko – Babič, Šuvalov, Bobrov – Panťuchov, Guryšev, Chlystov – Krylov, Uvarov, Kuzin.\n\nUSA: Ikola – McKinnon, Anderson, Sampson, Petroske – Meredith, Mayasich, Dougherty – Christian, Cleary, Campbell – Matchefts, Purpur, Olson.\n\n4. února 1956 (15:00) – Cortina d’Ampezzo (Stadio Olimpico del Ghiaccio)\nBranky Švédska: 57. Lars Björn\nBranky SRN: 8. Kurt Sepp\nRozhodčí: Starovojtov, Kanunnikov (URS)\nVyloučení: 4:6\n\n4. února 1956 (19:00) – Cortina d’Ampezzo (Stadio Olimpico del Ghiaccio)\nBranky Československa: 24. Slavomír Bartoň, 29. Vlastimil Bubník, 57. Karel Gut, 60. Zdeněk Návrat\nBranky USA: 12. Weldon Olson, 21. Gordon Christian, 25. Gordon Christian, 30. Bill Cleary, 45. Dick Dougherty, 50. Dick Dougherty, 50. Dick Meredith, 58. Dick Dougherty, 58. Dick Dougherty\nRozhodčí: Hauser, Bernhard (SUI)\nVyloučení: 0:4 (0:0, 0:3)\n\nČSR: Vodička (50. Jendek) - Gut, Kasper, Bünter, Václav Bubník – Vlastimil Bubník, Bartoň, Danda – Návrat, Vaněk, Prošek – Bacílek, Zábrodský, Pantůček.\n\nUSA: Rigazio – McKinnon, Anderson, Sampson, Petroske – Dougherty, Mayasich, Meredith – Campbell, Cleary, Christian – Purpur, Matchefts, Olson.\n\n4. února 1956 (21:30) – Cortina d’Ampezzo (Stadio Olimpico del Ghiaccio)\nBranky SSSR: 27. Jurij Krylov, 41. Valentin Kuzin\nBranky Kanady: nikdo\nRozhodčí: Ahlin, Axberg (SWE)\nVyloučení: 3:7 (0:0)\n\nSSSR: Pučkov – Sologubov, Tregubov, Ukolov, Sidorenko – Babič, Šuvalov, Bobrov – Krylov, Uvarov, Kuzin – Panťuchov, Guryšev, Chlystov.\n\nKanada: Woodall – Martin, Lee, Hurst – Scholes, Laufman, Theberge – White, Colvin, Rope – Knox, McKenzie, Logan.\n\n Švýcarsko – Rakousko 7:4 (3:1, 2:1, 2:2)\n\n31. ledna 1956 (15:30) – Cortina d’Ampezzo (Stadio Apollonio)\nBranky Švýcarska: 4. Bernhard Bagnoud, 6. Fritz Naef, 16. Bernhard Bagnoud, 31:05 Otto Schläpper, 37. Fritz Naef, 53. Bernhard Bagnoud, 55. Hans Ott\nBranky Rakouska: 16. Konrad Staudinger, 28. Franz Potucek, 58. Walter Znenalik, 60. Fritz Spielmann\nRozhodčí: Tencza (TCH), Kanunnikov (URS)\nVyloučení: 8:7\n\n1. února 1956 (19:00) – Cortina d’Ampezzo (Stadio Olimpico del Ghiaccio)\nBranky Itálie: 4. Bernardo Tomei, 5. Bernardo Tomei, 11. Giovanni Furlani, 16. Ernesto Crotti, 23. Aldo Maniacco, 43. Bernardo Tomei, 45. Mario Bedogni, 57. Mario Bedogni\nBranky Rakouska: 18. Wilhelm Schmid, 31. Walter Znenalik\nRozhodčí: Tencza (TCH), Johannessen (NOR)\nVyloučení: 2:1\n\n1. února 1956 (21:30) – Cortina d’Ampezzo (Stadio Olimpico del Ghiaccio)\nBranky Polska: 3. Kazimierz Kodakowski, 14. Szymon Janiczko, 32. Kazimierz Bryniarski, 39. Alfred Wróbel, 49. Hilary Skarzynski, 58. Kazimierz Bryniarski\nBranky Švýcarska: 19. Otto Schläpper, 28. Walter Keller\nRozhodčí: Ahlin, Axberg (SWE)\nVyloučení: 1:2 (1:1)\n\n2. února 1956 (12:00) – Cortina d’Ampezzo (Stadio Apollonio)\nBranky Itálie: 3. Bernardo Tomei, 5. Carlo Montemurro, 7. Carmine Tucci, 16. Giancarlo Agazzi, 17. Aldo Maniacco, 17. Giancarlo Agazzi, 32. Aldo Maniacco, 51. Carlo Montemurro\nBranky Švýcarska: 16. Émil Handschin, 28. Walter Keller, 38. Émil Handschin\nRozhodčí: Lacompte (CAN), Unger (GER)\nVyloučení: 6:8\n\n2. února 1956 (16:00) – Cortina d’Ampezzo (Stadio Olimpico del Ghiaccio)\nBranky Polska: 9. Kazimierz Kodakowski, 20. Hilary Skarzynski, 51. Josef Kurek, 58. Josef Kurek\nBranky Rakouska: 15. Walter Znenalik, 17. Fritz Spielmann, 36. Fritz Spielmann\nRozhodčí: Demetz (ITA), Johannessen (NOR)\nVyloučení: 0:1 (1:0)\n\n3. února 1956 (10:30) – Cortina d’Ampezzo (Stadio Apollonio)\nBranky Itálie: 22. Mario Bedogni, 24. Ernesto Crotti, 32. Aldo Maniacco, 50. Aldo Maniacco, 51. Rino Alberton\nBranky Polska: 36. Kazimierz Bryniarski, 45. Josef Kurek\nRozhodčí: Ahlin, Axberg (SWE)\nVyloučení: 7:5\n\n SSSR\nBrankáři: Nikolaj Pučkov, Grigorij Mkrtyčan\nObránci: Nikolaj Sologubov, Ivan Tregubov, Henrich Sidorenko, Dimitrij Ukolov, Alfred Kučevskij.\nÚtočníci: Vsevolod Bobrov, Alexej Guryšev, Viktor Jakušev, Valentin Kuzin, Jurij Krylov, Alexandr Uvarov, Jevgenij Babič, Jurij Panťuchov, Nikolaj Chlystov, Viktor Nikiforov, Viktor Šuvalov\nTrenér: Anatolij Tarasov, Vladimir Jegorov.\n\n USA\nBrankáři: Willard Ikola, Donald Rigazio.\nObránci: Dick Dougherty, Dick Meredith, Daniel McKinnon, Richard Rodenheiser, Ed Sampson.\nÚtočníci: John Mayasich, Gordon Christian, Weldon Olson, Bill Cleary, John Matchefts, Kenneth Purpur, Eugene Campbell, Wellington Burtnett, Wendell Andersson, Ed Sampson.\nTrenér: John Mariucci.\n\n Kanada (Kitchener-Waterloo Dutchmen)\nBrankáři: Keith Eugene Woodall, Denis Brodeur.\nObránci: Floyd Martin, Howard Lee, Arthur Hurst, Jack McKenzie\nÚtočníci: Jim Logan, Paul Knox, Don Rope, Byrle Klinck, Billy Colvin, Gerry Théberge, Alfred James Horne, Charlies Brooker, George Scholes, Robert White, Ken Laufman.\nTrenér: Bobby Bauer.\n\n4. Švédsko\nBrankáři: Yngve Casslind, Lars Svensson.\nObránci: Lars Björn, Vilgot Larsson, Åke Lassas, Ove Malmberg, Bertz Zetterberg.\nÚtočníci: Hans Tvilling, Stig Tvilling, Sigurd Bröms, Stig Carlsson, Lars-Eric Lundvall, Nisse Nilsson, Holger Nurmela, Ronald Pettersson, Sven Tumba Johansson, Hans Öberg.\nTrenér: Folke Jansson.\n\n5. ČSR\nBrankáři: Jan Vodička, Ján Jendek.\nObránci: Karel Gut, Václav Bubník, Jaromír Bünter, Jan Kasper, Stanislav Bacílek.\nÚtočníci: Vlastimil Bubník, Bronislav Danda, Slavomír Bartoň, Vladimír Zábrodský, Václav Pantůček,Zdeněk Návrat, František Vaněk, Bohumil Prošek, Miroslav Kluc, Otto Cimrman.\nTrenér: Vladimír Bouzek.\n\n6. SRN (SND)\nBrankáři: Ulrich Jansen, Alfred Hoffmann.\nObránci: Anton Biersack, Bruno Guttowski, Martin Beck, Paul Ambros, Karl Birschel.\nÚtočníci: Markus Egen, Hans Huber, Hans Rampf, Kurt Sepp, Ernst Trautwein, Rudolf Pittrich, Arthur Endres, Reiner Kossmann, Martin Zach, Günther Jochems.\nTrenér: Frank Trottier.\n\n7. Itálie\nBrankáři: Vittorio Bolla, Giuliano Ferraris.\nObránci: Carmine Tucci, Carlo Montemurro, Aldo Federici, Mario Bedogni.\nÚtočníci: Giampiero Branduardi, Giancarlo Agazzi, Gianfranco Darin, Giulio Oberhammer, Francesco Macchietto, Bernardo Tomei, Giovanni Furlani, Aldo Maniacco, Ernesto Crotti, Rino Alberton.\nTrenér: Richard Torriani (SUI).\n\n8. Polsko\nBrankáři: Edward Koczab, Wladyslav Pabisz.\nObránci: Henryk Bronowicz, Kazimierz Kodakowski, Stanislaw Olczyk, Mieczyslaw Chmura.\nÚtočníci: Hilary Skarzynski, Zdzislaw Nowak, Rudolf Czech, Adolf Wróbel, Alfred Wróbel, Josef Kurek, Szymon Janiczko, Kazimierz Bryniarski, Marian Herda, Janusz Zawadzki, Bronislaw Gosztyla.\nTrenéři: Mieczyslaw Palus, Wladyslaw Wiro-Kiro.\n\n9. Švýcarsko\nBrankáři: Martin Riesen, Christian Conrad.\nObránci: Kurt Peter, Georg Riesch, Émile Golaz, Rudolf Keller, Sepp Weingärtner.\nÚtočníci: Émil Handschin, Paul Hofer, Otto Schläpper, Franz Berry, Hans Ott, Hans Pappa, Fritz Naef, Bernhard Bagnoud, Walter Keller, Rätus Frei.\nTrenér: Hanggi Boller.\n\n10. Rakousko\nBrankáři: Alfred Püls, Robert Nusser.\nObránci: Franz Potucek, Hans Mösmer, Hans Scarsini, Hermann Knoll, Hans Zollner.\nÚtočníci: Fritz Spielmann, Walter Znenalik, Adolf Hafner, Wilhelm Schmid, Gerhard Springer, Hans Wagner, Max Singewald, Kurt Kurz, Konrad Staudinger, Wolfgang Jöchl.\nTrenér: Udo Holfeld.\n\nSkupina B se započítávala jen do mistrovství světa a nebyla součástí olympijského turnaje. Turnaje se zúčastnily tři týmy a odehrál se od 8. do 10. března ve Východním Berlíně.\n\n"}
{"id": "397406", "url": "https://cs.wikipedia.org/wiki?curid=397406", "title": "Česnek žlutý", "text": "Česnek žlutý\n\nČesnek žlutý (\"Allium flavum\") je druh jednoděložné rostliny z čeledi amarylkovité.\n\nJedná se o vytrvalou cca 20–60 cm vysokou rostlinu s podzemní cibulí, cibule je vejčitá, tmavohnědá, asi 1-1,5 cm v průměru, obalné šupiny jsou blanité. Lodyha asi v dolní třetině až polovině zahalena pochvami listů, celá rostlina je výrazně sivě ojíněná. Listy jsou přisedlé, čepele jsou čárkovité, polooblé a duté, slabě žlábkovité, až 20 cm dlouhé a asi 2 mm v průměru. Květy jsou uspořádány do květenství, jedná se o lichookolík stažený šroubel), který je dost řídký s nestejně dlouhými stopkami květů, pacibulky chybí. Květenství je podepřeno dvoudílným toulcem, který je vytrvalý s nestejně dlouhými díly, delší než květenství. Okvětní lístky jsou cca 5 mm dlouhé a 2 mm široké, žluté. Tyčinky jsou o něco delší než okvětí, nitky jsou bez zoubků, prašníky jsou žluté až fialové. Plodem je tobolka.\n\nJedná se o evropský druh, je rozšířen hlavně v jižní až jihovýchodní evropě s přesahem do jižní části střední Evropy, na východ po evropskou část Ruska a Kavkaz.\n\nV ČR je původní jen na jižní Moravě, kde roste na výslunných stepních stráních a na skalních stepích, jako typická součást panonské květeny. Někdy je pěstován i na skalkách jako okrasná rostlina a občas může být vysazen, např. Šárka v Praze.\n\n"}
{"id": "397408", "url": "https://cs.wikipedia.org/wiki?curid=397408", "title": "Gustav Hilmar", "text": "Gustav Hilmar\n\nGustav Hilmar, vlastním jménem Gustav Černý (30. ledna 1891 Podlázky – 19. března 1967 v Praze) byl český herec, malíř a sochař, bratr malíře Bedřicha Černého.\nPo absolutoriu herecké školy Karla Želenského v roce 1911 působil nejprve čtyři roky v Plzni (1912–1915). Poté se pět let léčil, neboť onemocněl tuberkulózou. Po první světové válce a vzniku Československa přijal angažmá v Brně (1920–1922) a v Ostravě (1922–1926), od roku 1926 prakticky natrvalo zakotvil v pražském Vinohradském divadle. Od roku 1950 v důsledku tehdejších komunisty řízených reorganizací českého divadelnictví přešel do Městských divadel pražských, kde působil až do svého odchodu do důchodu v roce 1959.\n\nJednalo se o velmi vytěžovaného českého filmového herce, který si zahrál přibližně v 70 českých filmech, byl i známým hercem rozhlasovým. Kromě herectví se také aktivně věnoval sochařství a malířství.\n\n1955 Julius Zeyer: \"Stará historie\", Pandolfo, Divadlo komedie, režie Karel Svoboda\n\n\n\n"}
{"id": "397411", "url": "https://cs.wikipedia.org/wiki?curid=397411", "title": "Natalie Dormer", "text": "Natalie Dormer\n\nNatalie Dormer (* 11. února 1982, Reading, Berkshire, Anglie) je anglická herečka, jejíž nejznámější rolí je postava Anny Boleynové v televizním seriálu \"Tudorovci\". Jejím filmovým debutem byla postava Victorie ve filmu \"Casanova\", kde si zahrála po boku Heatha Ledgera, Jeremy Ironse či Sienny Miller. Je též známá díky seriálu \"Hra o trůny\", kde si zahrála jednu z ústředních postav byla velmi oblíbená mezi diváky. Současně ztvárnila i postavu Cressidy ve snímcích \"\" a \"\".\n\nNatalie se narodila v Reading v Anglii, kde ji vyrůstala s nevlastním otcem, matkou, sestrou Samanthou a bratrem Markem. Od svého dětství studovala balet, moderní tanec a jazz. Sama o sobě říká, že byla na základní škole šikanovaná, její studijní výsledky ale byly velmi dobré a byla kapitánkou dívčího košíkového družstva. Přestože se ve jméně shoduje s vévodkyní a dvorní dámou Marie I., Jane Dormer, tvrdí, že se pravděpodobně nejedná o její příbuznou.\n\nV roce 2011 se Natalie zasnoubila s Anthonym Byrnenem, kterého potkala v Dublinu během natáčení seriálu \"Tudorovci\" v roce 2007. V srpnu 2014 uvedla do povědomí onemocnění ALS, tím, že se zúčastnil tzv. Ice Bucket Challenge. Je členkou londýnské šermířské akademie.\nV osmnácti letech se přestěhovala do Londýna, kde studovala herectví na prestižní Webber Douglasově akademii. Dle jejích vlastních slov na ni měla velký vliv herečka Cate Blanchettová.\n\nTalent v Natalii objevil režisér Lasse Hallström při natáčení filmu \"Cassanova\". Po tomto výkonu byla obsazena do tří filmů Disney Touchstone. V letech 2007 až 2008 hrála v seriálu \"Tudorovci\" Annu Boleynovou, která je nejprve milenka krále Jindřicha VIII. a posléze se stane jeho manželkou. v roce 2011 začala hrát v seriálu \"Hra o trůny\", postavu Margaery Tyrell, která je jednou z ústředních postav celého seriálu. V roce 2015 se objevila ve videoklipu zpěváka Hoziera s názvem „Someone New“.\n\n"}
{"id": "397416", "url": "https://cs.wikipedia.org/wiki?curid=397416", "title": "Helena Malířová", "text": "Helena Malířová\n\nHelena Malířová, rodným jménem Helena Nosková (31. října 1877 Praha-Nové Město – 17. února 1940 v Praze) byla česká novinářka, spisovatelka, publicistka a překladatelka, vlastní sestra herečky Růženy Naskové.\n\nNarodila se v rodině Josefa Noska (1829-1899), který působil v různých povoláních – jako kontrolor, účetní, správce a úředník pražského magistrátu. Sám byl též literárně činný, publikoval v časopisech a příležitostně překládal z maďarštiny. Matka Josefa, rozená Bučinová (*1846) byla druhou manželkou Josefa Noska.\n\nHelena se narodila jako starší ze dvou dcer manželů Noskových. Se sestrou Růženou (pozdější herečkou Růženou Naskovou vyrůstaly v zahradním domku tzv. vily Amerika (dnešní Dvořákovo muzeum) na pražském Novém Městě. Růžena vzpomínala, jak starší Helena od malička psala pohádky a dovedně kreslila. Až do otcovy smrti se však neodvážila svou zálibu v literatuře výrazněji projevit.\n\nOkolo roku 1900 se sestry Noskovy seznamovaly s předními intelektuály své doby (Stanislav Kostka Neumann, Kamilla Neumannová, František Xaver Svoboda, Antonín Klášterský, F. X. Šalda). Helena se též seznámila se svým budoucím manželem, studujícím práv, básníkem Janem Malířem (1878-1909). Helena začala publikovat časopisecky a její první povídkovou knihu \"Lidské srdce\" zaznamenala \"Moderní revue\". Dramatická prvotina \"Bratrství\" byla uvedena na Národním divadle v roce 1905. I když ji režíroval Jaroslav Kvapil, dočkala se pouze dvou repríz.\n\nV roce 1904 se, po pětileté známosti, provdala za Jana Malíře; jejich manželství však nebylo dlouhé, Jan Malíř zemřel 14. 11. 1909 na tuberkulózu.\n\nNetradiční myšlení Heleny Malířové se projevilo již v roce 1910, když vystoupila z římskokatolické církve a zůstala bez vyznání. Po smrti manžela cestovala po Evropě, v roce 1912 se jako reportérka a ošetřovatelka zúčastnila na Balkáně srbsko-turecké války. Od roku 1913 žila ve Vídni. Zde se seznámila s Ivanem Olbrachtem a pod jeho vlivem vsoupila do sociálně demokratické strany a pracovala v redakci vídeňských Dělnických listů. Roku 1916 se spolu s Olbrachtem vrátila do Prahy a od roku 1920 žili domě Antala Staška v jeho domě v pražské Krči.\n\nPod Olbrachtovým vlivem byla silně levicově orientována, svá díla nejčastěji umísťovala do proletářského prostředí. V roce 1920 se zúčastnila II. světového kongresu Komunistické internacionály, který se konal v Petrohradě a Moskvě. Byla zakládající členkou KSČ, jako novinářka publikovala zejména v komunistickém a sociálně demokratickém tisku. Vystupovala na levicových schůzích a za svou činnost byla několikrát vězněna.\n\nRoku 1929 podepsala společně s dalšími šesti spisovateli (Stanislavem Kostkou Neumannem, Vladislavem Vančurou, Josefem Horou, Jaroslavem Seifertem, Marií Majerovou a Ivanem Olbrachtem) tzv. Manifest sedmi proti KSČ a byla ze strany vyloučena.\n\nHelena Malířová byla družkou Ivana Olbrachta až do roku 1935, kdy ji opustil kvůli své budoucí manželce Jaroslavě Kellerové. V roce 1936 ještě procestovala znovu několik evropských zemí a navštívila, spolu s delegací českých intelektuálů, Španělsko (tehdy v občanské válce). Od roku 1936 žila sama.\n\nZemřela na srdeční chorobu, její urna byla uložena v kolumbariu v Praze-Strašnicích.\n\n\nPřekládala především díla antifašistických autorů, jako Thomas Mann.\nV říjnu 1920 informoval tisk, že Helena Malířová, spolu s dalšími komunistickými aktivisty Hugo Sonnenscheinem a Emanuelem Vajtauerem (pozdějším předním kolaborantem), byla zatčena na severu Norska ve Vardø, nejvýchodnějším městě Norska, blízko ruských hranic. Touto cestou se měla vracet z pobytu v sovětském Rusku, kde se zúčastnila II. světového kongresu Komunistické internacionály.\n\nV pražském Břevnově je po Heleně Malířové pojmenována ulice (1906-1940 a 1945-1947 Husova, 1940-1945 Hohenlohova, od 1947 Heleny Malířové).\n\n\n"}
{"id": "397418", "url": "https://cs.wikipedia.org/wiki?curid=397418", "title": "Svádění (komunita)", "text": "Svádění (komunita)\n\nTzv. komunita svádění, někdy též označována jako komunita Pickupu, je celosvětová subkultura mužů, jejichž cílem je dosažení romantických a sexualních úspěchů s ženami skrze sebezlepšování a porozumění sociální psychologii. Existuje převážně díky internetovým fórům a skupinám, stovkám nočních klubů atd. Zastánci této komunity se nechávají nazývat pick up artists, zkráceně PUA (neboli \"umělci v balení žen\"). \n\nKomunita svádění souvisí s vydáním knížky Erica Webera How to Pick Up Girls v roce 1970. V osmdesátých letech dva kalifornští guru začínají prodávat vlastní rady ohledně svádění žen. Jeden z nich, Ross Jeffries, je zastáncem techniky NLP, kterou nazval Speed Seduction, neboli Rychlé svádění.\n\nV roce 1994 Lewis De Payne založil skupinu alt.seduction.fast. Tato potom dala vzniknout síti dalších diskuzních fór, blogů a stránek věnujících se technikám svádění. Jelikož byla časem zaspamována, další skupina založila alternativu zvanou \"Moderated ASF\", která měla přes 20 000 členů. Koncem 90. let Clifford Lee začal psát Cliff's List Seduction Letter, jakožto oficiální projev celé komunity.\n\nDalší učitelé svádění přicházeli s vlastními metodami a byli známí jako \"guru svádění\" nebo prostě \"guru\". Nejslavnější z nich byli Mystery a David DeAngelo. David začal svým příspěvkem do Cliff's Listu. Mystery byl kouzelníkem, který aplikoval svoje nejlepší společenské zkušenosti a \"zručnost\" ze svých výstupů na scéně do techniky svádění, kterou nazval Mysterys Method, včetně typických prvků pickupového slangu. 2. srpna 2007 Mystery se dvěma žáky vytvořili vlastní televizní pořad pod názvem \"The Pick Up Artist\", který byl vysílaný na stanici VH1. Nick Savoy se měl show také zúčastnit, ale neobjevil se tam kvůli neshodám s Mysterym. David DeAngelo, žák Rosse Jeffriese, je známý díky své technice zvané 'Cocky and Funny'.\n\nV roce 2005, Neil Strauss (žák Mysteryho) napsal knihu Hra : Pod sukněmi tajné společnosti mistrů svůdců. Kniha se dostala na do seznamu bestsellerů New York Times a představila pickup a svádění širšímu publiku.\n\nV letech 1961-1981 vznikl The System od DocLove, dříve LoveCop. Ačkoliv nejde o Pickup, některé rady jsou shodné s tím, co se objevilo v Pickupu a některé další rady byly známy už i před vznikem The System.\n\nPříznivci této komunity se domnívají, že současné vžité rady a zvyky ohledně \"balení\" – randění se ženami jsou naprosto chybné. Postavení mužů vůči ženám bylo v posledních staletích značně deformováno vůči původním vztahům v přírodě, a to kvůli vlivům civilizace, náboženství (kultura a \"morálka\"). Ačkoli vztah lidí k sexu se v poslední době zlepšil, průměrný muž je stále obklopen spoustou naprosto chybných přesvědčení ohledně vztahům k ženám. Od malička je to výchova rodičů, v dalším životě to dostávají z televize, rádií, novin, nejen romantické literatury, od rádoby psychologů atd. Sice idea obrovské lásky k jediné ženě a celoživotní monogamie není tolik častá, stále tu máme \"mýty\" jako dvoření se ženám, \"kavalírství\", oddanost až závislost. Utrácení peněz za ženu – kupování květin, cukrovinek, dárků, šperků – naprosté nesmysly, které do nás společnost a média vtlačily. Tito \"milí\" muži (v ženském podvědomí \"neškodní hlupáci\") umí naslouchat ženám, mají spoustu kamarádek, avšak nemohou udržet dlouhodobý vztah, jejich láska není opětována, začínají ženu \"nudit\".\n\nPodle PUA je fyzický vzhled muže pro ženu méně důležitý než vzhled ženy pro muže. Členové komunity svádění pracují na své \"hře\" (zkušenostech ze svádění), a to zlepšováním porozumění ženské psychiky a svého sebevědomí. Spousta z nich věří, že svoji \"hru\" mohou zlepšit zkušenostmi a že zdatnost soužití s ženami se dá u jednotlivce vylepšovat, stejně jako zdatnosti v jiných oborech a stránkách lidského života.\n\nKomunita svádění má svůj vlastní provokativní slang, sbírku akronymů a žargónu pro popis mužů a žen a jejich interakce. Např. pojem \"AFC\" (Average frustrated chump – Průměrný frustrovaný hlupák) označuje muže bez cílů, \"obyčejného dobrého chlapa\", který není schopný svést ženu. \"AMOG\" (Alpha-Male Of Group): alfa-samec, muž, který má ve skupině nejvyšší postavení a respekt. Některé koncepty jsou ze sociobiologie, evoluční psychologie. Často jsou citovány knihy jako The Red Queen od Matta Ridley, Sperm Wars od Robina Bakera, The Mating Mind od Geoffrey Millera.\n\nVe své Hře Neil Strauss uvádí spoustu různých praktik, které se stávají v komunitě svádění. Členové komunity věří v dosažení úspěchu s ženami spíše skrze vědecký a logický přístup k věci, než spoléhání na dobrý vzhled, intuici a zvyklosti dvoření ve společnosti. Zvyklost chodit ven za účelem seznámení se s ženami je známá jako \"sarging\". Termín vytvořil Ross Jeffries. Pick up artist může \"sargovat\" sám anebo s \"wingmanem\" – kamarádem.\n\nZ anglického jazyku approach and opening.\n\nPUA předpokládá, že ženy jsou pasivní a nebudou zahajovat seznámení a vyžadují od muže, aby začal on tím, že se přiblíží – osloví je, mnohé mají vypěstovaný cit na přímé a nepřímé signály sexuálního zájmu.\n\n\"Approach\" může být mířený na ženu ve skupině nebo samotnou, PUA může být sám nebo s kamarádem. Approach může být přímý (sexuální zájem je zřejmý v komunikaci), nebo nepřímý (působí lhostejně vůči fyzické intimitě). Approach může být když k němu žena \"vzývá\" (vhodná řeč těla, oční kontakt nebo úsměv). PUA věří, žena dává najevo zájem dotýkáním se svých vlasů, smíchem (\"indikátory zájmu\") a dokáží najít příležitost, kdy převést komunikaci na vyšší úroveň intimity. Tato eskalace je však často kritizována kvůli zmeškání příležitosti a tím ztlumí celkovou atraktivitu. Příležitost může být hravě ignorována, aby vzbudila napětí a poskytla prostor pro emoce, kdy se lidé cítí pohodlně a uvolněně.\n\n\"Chladný approach\" je, když \"cíl\" nedává žádné známky náklonnosti. Může být použit vůči osobě, o níž nic nevíte, bez ohledu na to, jak se \"cíl\" chová. Approach probíhá verbálně nebo neverbálně. Téměř každý PUA, ať je sebevíce zkušený, si přiznává jakýsi \"strach z oslovení\". Tento pocit se zvětšuje tím, čím déle je approach odkládán.\n\nZačátek konverzace se nazývá \"opening\", vše co přitom řekne se nazývá \"opener\" – otvírák. Může být předem připravený, nebo čistě improvizovaný. Členové komunity často praktikují approach a opening, někteří z nich mají za sebou tisíce approachů. Strauss popisuje muže, který udělal 125 approachů za jediný den.\n\nPo approachi a openingu se PUA pokouší více zapojit ženu do konverzace. Chvíle, kdy se žena (nebo skupina) rozhodne, že chtějí pokračovat v \"interakci\" s mužem, se nazývá \"hook point\" – zaháknutí.\nMezi nejznámější techniky patří:\n\n\n\n\n\n\n\nRůzné styly pickupu se dělí do různých úrovní. Např. Mysteryho metoda člení interakce s ženami do tří stádií: vizuální zaujetí (attraction), navádění pocitu pohodlí a svádění, každé se dělí do třech dalších podkategorií. Na druhou stranu, zastánci \"přirozené hry\", jako jsou Juggler a Real Social Dynamics, nedoporučují předem připravené chování.\n\nKomunita svádění dostává obrovskou pozornost médií, obzvláště od chvíle uveřejnění Straussova článku v The New York Times a jeho knihy Hra. Odezvy vůči komunitě byly nejrůznější, byla nazývána \"nepřátelskou\" vůči ženám, San Francisco Chronicle komunitu charakterizovali jako \"dětský kult sexuálního dobývání\", nazývaje její taktiky zlověstnými a patetickými. Tvrdili, že \"pokud se na ženy v knize přihlíží jako na zboží, nakonec však vypadají lépe než muži, kteří mohou být vyloženě odporní - a ukazuje často jejich celkem smutné, nefunkční povahy\".\n\nFeministky bývají často také velmi kritické vůči komunitě. Beatrix Campbellová tvrdí, že Hra dělá z žen \"sexuální objekty\", a že \"takovýmto způsobem kurzy pomáhají mužům být trochu méně neschopní v jejich vztazích se ženami, pomocí šarmu a trochy vynalézavosti při svádění. Ale jediná věc, která jim ve vztazích opravdu pomůže, je soucit a zaujetí k ženám\". Feministky se domnívají, že pickup není pouze ošuntělý, je také urážlivý. Chtějí slyšet \"Ahoj, jmenuji se ...\", podání si rukou. Chování jako k lidské bytosti. Aby PUA přestali brát ženy jako cíl dobytí a ostatní muže jako konkurenci. Strauss na to odpověděl, že kdyby to takto doopravdy fungovalo, tak by nemusel žádnou knihu nikdy psát.\n\nPozornost médií a velký růst komunity svádění vedl ke komercializaci a soutěžím. Učitelé sváděcích technik pořádají kurzy, prodávají knihy, DVD a CD skrze internet. Ve své Hře Strauss popisuje soutěže mezi jednotlivými guru svádění (PUG).\n\nMetoda svádění tzv. Pickup, byla zmíněna:\n\n\n\n\n"}
{"id": "397421", "url": "https://cs.wikipedia.org/wiki?curid=397421", "title": "Rizoto", "text": "Rizoto\n\nRizoto (či z italštiny ) je tradiční italské rýžové jídlo vařené ve vývaru do krémové konzistence. Mnohé druhy rizot také obsahují máslo, víno a cibuli. Je jedním z nejběžnějších způsobů vaření rýže v Itálii. Jeho původ je v severní Itálii, blíže ve východním Piemontu, západní Lombardii a Benátkách (odtud pochází rýže Vialone Nano). Je jedním z pilířů milánské kuchyně. Co se týká Italů, správně zhotovené rizoto by mělo být připraveno dle stanoveného postupu, jinak jde o jídlo z rýže, které se ale nemůže nazývat rizoto.\n\nPro přípravu rizota se používá rýže s vysokým obsahem škrobu, s kulatým středním tvarem zrn. Taková rýže má schopnost absorbovat tekutinu a uvolnit škrob a je lepkavější než dlouhozrnné varianty. Hlavními druhy rýže používanými v Itálii jsou Carnaroli a Vialone Nano, v menší míře Arborio. Carnaroli a Vialone Nano jsou považovány za nejlepší (a nejdražší) varianty, různí uživatelé dávají přednost jedné před druhou. Mají mírně rozdílné vlastnosti: například u druhu Carnaroli je méně pravděpodobné, že bude převařená než u Vialone Nano, ta se ale vaří kratší dobu a někteří kuchaři uvádí, že absorbuje lépe koření. Mohou být užívány i další druhy jako Roma, Baldo, Ribe a Originario, pokrmy ale nejsou tak krémové, jako při vaření z tradičních druhů. Tyto varianty jsou považovány za lepší pro jiné druhy rýžových jídel a pro přípravu sladkých rýží. Označení rýže superfino, semifino a fino má vztah k velikosti a tvaru zrn, ne ke kvalitě.\n\nJe mnoho různých receptů na rizoto s různými přísadami, ale všechny jsou založeny na vhodném druhu rýže vařené standardní procedurou.\nRýže je nejdříve vařena (smažena) krátce v másle, nebo olivovém oleji, aby každé zrno bylo pokryto tukovým filmem (tostatura), následně se přidá bílé víno, které musí zrna absorbovat. Během vaření se po troškách přidává horký vývar za stálého míchání. Nakonec se přidává nasekané chladné máslo a jemně strouhané sýry (Parmigiano Reggiano, nebo Grana Padano), které se zašlehají, až vytvoří smetanovou a hladkou strukturu. Sýr se obvykle nepřidává, pokud rizoto obsahuje ryby, nebo mořské produkty.\n\nSprávně uvařené rizoto je husté a smetanové, rýže je však vařena al dente (na skus) a s oddělenými zrny. Tradiční struktura připraveného jídla je all'onda („zvlněná“). Mělo by být servírováno na plochých talířích a mělo by snadno se rozprostřít, ale nemělo by mít kolem sebe nadměrnou kapalinu.\n\nRizoto může být připraveno s mnoha různými druhy zeleniny, masa, ryb, mořských produktů a luštěnin, přidávají se různé druhy vína a sýra. Připravuje se ale i italské jahodové rizoto. Rizoto je běžně prvním jídlem, podávalo se před hlavním jídlem, ale např. rizoto \"alla Milanese\", připravované s hovězím masem, máslem a sýrem, ochucené a obarvené šafránem, smí být podáváno jako příloha s Osso Buco (dušené telecí nožičky). Piemontské rizoto \"al Barolo\" se připravuje s červeným vínem a může obsahovat maso z klobás a/nebo fazole Borlotti. Černé rizoto \"al nerol di seppia\" připravované se sépií obecnou se vaří i s jejich nedotčenými inkoustovými váčky, je specialitou benátského regionu. \"Risi e Bisi\" neboli „rýže a hrášky“ je benátským jarním jídlem, konzumuje se správně lžící, ne vidličkou, je to polévka tak silná, že to připomíná rizoto. Připravuje se ze zelených hrášků z čerstvých mladých lusků, ochucený pancettou. Mimo Itálii se připravují jídla podobným způsobem jako rizoto, ale z různých zrn, nebo obilnin pod různými názvy.\n\n\n\nItalské rizoto bývá v České republice velmi často zaměňováno s jídlem džuveč, jenž je v Česku v povědomí jako srbské rizoto. Obvykle je pod tímto názvem prezentována zjednodušená směs uvařené rýže s kuřecím masem a zeleninou, posypané sýrem. Tento způsob prezentace “rizota” je obvyklý v jídelnách.\n"}
{"id": "397424", "url": "https://cs.wikipedia.org/wiki?curid=397424", "title": "Siderit (meteorit)", "text": "Siderit (meteorit)\n\nSiderit je druh meteoritu, který je složen především ze slitiny železa a niklu s menším množstvím minerálů. Někdy se označuje také jako \"meteorické železo\". Tvoří asi 18 % všech nalezených meteorů.\n\nNa rozdíl od častějších typů meteoritů – chondritů – které mají podobné složení, jako měla sluneční soustava několik miliónů let po svém zrodu, prošly siderity geologickým horotvorným procesem – pocházejí pravděpodobně z jader rozbitých planetek.\n\nNejvětší nalezený siderit váží šedesát tun. Leží v Namibii. Podle stupně koroze se odhaduje, že původně měl asi 100 tun.\n\nMeteority siderity se svým složením a strukturou nepodobají minerálu siderit. Společné s ním mají jen to, že obsahují železo.\n"}
{"id": "397435", "url": "https://cs.wikipedia.org/wiki?curid=397435", "title": "Zdeněk Rytíř", "text": "Zdeněk Rytíř\n\nZdeněk Rytíř (11. dubna 1944 Tábor – 2. října 2013 Praha) byl český textař, hudební skladatel, hudebník - basový kytarista, kytarista a hráč na klávesy, banjo a harmoniku, zpěvák, herec a moderátor.\n\nZdeněk Rytíř se narodil 11. dubna 1944 v Táboře. Po maturitě na gymnáziu studoval angličtinu a japonštinu na Karlově univerzitě, studium ale z osobních důvodů nedokončil. Už při studiu psal poezii a v několika skupinách hrál na baskytaru a foukací harmoniku. Profesionálně se začal textařině věnovat jako člen skupiny \"Mefisto\".\n\nPísně s jeho texty nazpívali např. Marta Kubišová, Pavel Bobek, Helena Vondráčková, Václav Neckář, Petr Spálený, Michal Tučný, Olympic, Karel Gott, Lenka Filipová, Hana Zagorová, Jitka Zelenková, ASPM a mnoho dalších.\n\nByl autorem překladů textů k písním Boba Dylana, například \"Jako solnej sloup\" (Like A Rolling Stone), se kterou se proslavil Petr Kalandra, nebo \"Časy se mění\" (The Times They Are A changing). Byl autorem textu k titulní písni \"Den, kdy se vrátí láska\" pro televizní seriál \"Pojišťovna štěstí\" s hudbou autorského dua Petra a Pavla Ormových.\n\nSpolu s Michalem Tučným byl iniciátorem založení skupiny Tučňáci, která Tučného doprovázela v letech 1980-1990. Složil pro Tučňáky hudbu k řadě písní, napsal většinu textů a některé písně zpíval s Tučným v duetu (například \"Chtěl bych být medvídkem\", \"Dvojníci\", \"Kosmickej vandr\").\n\nV roce 1992 a v roce 2000 byl uveřejněn na seznamech spolupracovníků Státní bezpečnosti (StB) jako agent, krycí jméno „Skladatel“, evidenční číslo 30 018. Podal žalobu proti Ministerstvu vnitra ČR, které ho evidovalo ve svých materiálech, ačkoliv dle svého tvrzení s StB úmyslně ani z nedbalosti prý nespolupracoval. \n\nZdeněk Rytíř zemřel po dlouhé nemoci na srdeční infarkt 2. října 2013 v Praze (ve věku 69 let). Média se v několika předchozích letech věnovala jeho chronické plicní nemoci (Zdeněk Rytíř byl silný a dlouhodobý kuřák), kvůli které byl od roku 2008 několikrát hospitalizován.\n\nJeho manželkou byla Helena Rytířová. Měl syna Zdeňka Rytíře mladšího a dvě dcery Vendulu (matka Evelyna Steimarová) a Alenu. Vendula se stala herečkou, tanečnicí a divadelní pedagožkou.\n\n\nKromě alb, které obsahují texty jeho písní vyšla tato alba:\n\n\n\n\n\n"}
{"id": "397439", "url": "https://cs.wikipedia.org/wiki?curid=397439", "title": "11. dynastie", "text": "11. dynastie\n\n11. dynastie je jednou ze staroegyptských královských dynastií řazených egyptology do historického období označovaného jako První přechodné období a počátku Střední říše. První čtyři panovníci 11. dynastie, zhruba v období mezi roky 2080 - 2020 př. Kr., vládli v separovaných částech země a jejich častých rozbrojích mezi vládci jednotlivých Nomů. Byly to zejména oblasti v Herakleopoli v severním Egyptě a Théb na jihu. Nepřehledné archeologické nálezy nedávají dostatečný pohled na tuto dobu. Teprve nástup vlády Mentuhotepa II. opět vedl k sjednocení vády v Egyptě, posílení centrální správy, sjednocení náboženství a obnovení řádu Maat, zajišťujícího stability země a řádu světa. Vláda země se přesunula do Théb. Trvání 11. dynastie se datuje do let 2080-1940 př. Kr.\n"}
{"id": "397441", "url": "https://cs.wikipedia.org/wiki?curid=397441", "title": "3. dynastie", "text": "3. dynastie\n\n3. dynastie je první z staroegyptských královských dynastií řazených egyptology do historického období označovaného jako Stará říše. Badatelé soudí, že její vláda plynule navázala na dobu předcházející 2. dynastie, a že Manehtovým důvodem pro změnu číslování nebyl nástup nové vládnoucí rodiny, ale zrod monumentální kamenné architektury – pyramidových komplexů. Vládla přibližně v letech 2592–2544 př.Kr.. Rozbory egyptologických nálezů a dalších podkladů o době faraonů nejen 3.dynastie jsou dosud plné otazníků. Dosavadní údaje se opírají zejména o Turínský královský papyrus, Karnacký královský seznam, Sakkárský královský seznam a Abydoský královský seznam.\n\n"}
{"id": "397442", "url": "https://cs.wikipedia.org/wiki?curid=397442", "title": "Rybák malý", "text": "Rybák malý\n\nRybák malý (\"Sternula albifrons\") je nejmenší druh rybáka. Dospělí ptáci mají černou čepičku s bílým čelem a žlutý zobák s černou špičkou. Hnízdí na pobřeží a podél velkých řek Evropy, Maroka a západní Asie po Indii. Je částečně tažný, zaletuje na jih až do jižní Afriky a Tasmánie. Nepravidelně zaletuje i do České republiky, kde bylo v roce 1995 prokázáno i hnízdění.\n\n"}
{"id": "397444", "url": "https://cs.wikipedia.org/wiki?curid=397444", "title": "Rybí oko", "text": "Rybí oko\n\nRybí oko (anglicky: fisheye) je ve fotografii typ širokoúhlého objektivu, jehož čočka má záběr s velmi širokým úhlem a záměrně velkým soudkovým zkreslením. Objektivy tohoto typu mohou zobrazit najednou úhel až 180°, ale někdy i 220°. Tento objektiv byl původně vyvinut pro využití v meteorologii pro studium oblak. Rybí oko se stalo velmi populární také v dalších oblastech fotografie pro svůj unikátně zkreslený záběr. Fotografové jej často používají pro záběry krajiny s naznačením zakřivení Země. \n\nU objektivů kruhového (circular) typu čočky se kruh zaznamená na filmu nebo senzoru; ve full-frame objektivu je kružnice opsaná kolem filmu nebo senzoru oblasti. Různé objektivy deformují obraz různě. Způsob deformace obrazu se popisuje mapovací funkcí pomocí čtverců. \n\nPrvním typem objektivu rybí oko jsou tzv. \"kruhové\" – čočky, které zobrazují scénu v polokouli 180° a promítají ji včetně kružnice zobrazené na filmu. Některé kruhové objektivy byly k dispozici v ortografický předpovědních modelech pro vědecké aplikace. Zabíraly úhel pohledu 180° vertikálně; horizontální a diagonální úhel pohledu je také 180°.\n\nKdyž objektivy typu rybího oka získaly popularitu také v běžné fotografii, začaly fotografické společnosti vyrábět čočky s rozšířeným obrázkem kruhu tak, aby byl pokryt celý snímek na 35 mm filmu. Tento typ rybího oka fotografové používají nejčastěji. Obrazový úhel tohoto objektivu je pouze 180 stupňů, měřeno od rohu do rohu: jedná se o 180° diagonální úhel pohledu, zatímco horizontální a vertikální úhel pohledu bude menší. Například pro objektiv 15 mm bude horizontální úhel (FOV) bude 147° a vertikální úhel (FOV) 94°.\n\nPrvní full-frame objektiv byl 16 mm objektiv, který začala masově vyrábět firma Nikon na konci šedesátých let 20. stol. Digitální fotoaparáty se snímačem APS-C vyžadují 10,5 mm objektiv, abychom dostali stejný účinek jako se 16 mm objektivem na fotoaparátu s full-frame senzorem.\n\nOhnisková vzdálenost rybího oka závisí na formátu filmu (čipu). Pro 35 mm film jsou typickou ohniskovou délkou čočky v rozmezí od 8 mm a 10 mm pro kruhové záběry (obraz tvoří kruh, políčko filmu není pokryto celé) a 15-16 mm pro tzv. \"full-frame\" objektivy (políčko filmu či snímač je celý pokryt obrazem). Hloubka ostrosti je u rybích ok obvykle tak velká, že automatické zaostřování postrádá smysl a proto se do nich často ani neinstaluje.\n\nVšechny čočky s ultraširokým úhlem záběru trpí některým typem sférického zkreslení. \n\n\n"}
{"id": "397446", "url": "https://cs.wikipedia.org/wiki?curid=397446", "title": "Rybák velkozobý", "text": "Rybák velkozobý\n\nRybák velkozobý (\"Hydroprogne caspia\" nebo \"Sterna caspia\") je jedním z největších druhů rybáků, dosahuje velikosti racka stříbřitého. Od většiny ostatních rybáků se liší nápadně silným, krvavě červeným zobákem. Téměř kosmopolitní – hnízdí v Evropě, Severní Americe, Africe, západní a střední Asii, Austrálii a na Novém Zélandu. Tažný druh, evropští ptáci zimují v oblasti Středozemního moře a v Africe. Pravidelně protahuje přes Českou republiku.\n\n"}
{"id": "397447", "url": "https://cs.wikipedia.org/wiki?curid=397447", "title": "Rybák černozobý", "text": "Rybák černozobý\n\nRybák černozobý (\"Gelochelidon nilotica\" dříve též \"Sterna nilotica\") je velký druh rybáka, dosahující téměř velikosti racka chechtavého. Od ostatních druhů rybáků se liší kratším, černým zobákem. Je téměř kosmopolitní – hnízdí v Evropě, Severní i Jižní Americe, západní, střední a jihovýchodní Asii, severní a východní Africe a v Austrálii. Evropští ptáci zimují v Africe. Vzácně zaletuje do České republiky, kde byl dosud zjištěn nejméně osmkrát.\n\nRybák černozobý je poměrně velký a silný druh rybáka, velikostí i vzhledem se nejvíce podobá rybáku severnímu, avšak zobákem, křídly a dlouhými nohami připomíná spíše racka. Celková délka těla se pohybuje od 33 do 42 cm, rozpětí je 76 až 91 cm. Tělesná hmotnost se pohybuje v rozmezí 150 až 292 g. V průběhu roku mění tento druh dva šaty; prostý a svatební. V letním, tedy svatebním, šatu má dospělý jedinec šedou horní část těla, naopak dolní část těla je čistě bílá. Na hlavě má černou čepičku a černé nohy (které jsou stejné i v zimním období). Prostý zimní šat je především světle šedivý, mizí i černá čepička. Ptáci v jednoduchém zimním šatu se podobají hlavně rybákům Fosterovým. Šat mláďat se podobá prostému šatu dospělých, ale temeno a týl zdobí hnědé proužky a mají i tmavé skvrny na koncích rýdovacích per. Zobák oranžový s černou špičkou, nohy masové až tmavě červenošedé.\n\nObecně bývá popisováno šest poddruhů rybáka černozobého:\n\nTento druh se rozmnožuje v koloniích v blízkosti sladkovodních i slaných jezer, močálů a pobřeží. Kolonie čítají od 5 až do 50 párů, existují ale záznamy i o koloniích s 1000 párů. V takových případech ale většinou hnízdí více druhů dohromady, například rybáci černozobí a racci chechtaví. Hnízdo je mělký důlek v zemi, do kterého samička snese 2 až 5 vajec. Následně se oba rodiče po dobu 22 až 23 dní střídají v inkubací vajec. Mláďata hnízdo poprvé opouští již 1 až 4 dny po narození, létat se učí ve věku 28 až 35 dnů. Rybáci černozobí se mohou dožít až 15 let.\n\nNa rozdíl od jiných druhů rybáků, tento se střemhlav nepotápí pro ryby do vody, má také mnohem obsáhlejší jídelníček než jiní rybáci, podobně jako například nody bělostný. Velkou část jejich stravy tvoří hmyz, který loví za letu. Mimo jiné lovi i obojživelníky a drobné savce, také malé ptáky, jejich mláďata nebo požírají i vejce.\n\n"}
{"id": "397449", "url": "https://cs.wikipedia.org/wiki?curid=397449", "title": "Mountfield", "text": "Mountfield\n\nMountfield je maloobchodní obchodní řetězec v oboru potřeb pro zahrady působící na českém trhu od roku 1991. Dále společnost nabízí bazény, sekačky, čerpadla, kamna, zahradní nábytek, motorové pily, křovinořezy, infra sauny a zastřešení bazénů.\n\nV roce 1991 byla v Mnichovicích u Prahy otevřena první prodejna tohoto řetězce a vzápětí poté začala budovat další a zvyšovat i roční obrat. V roce 1998 se společnost transformovala na akciovou společnost, v roce 2001 zahájila prodej i přes internet a v roce 2004 vybudovala nové obchodní a logistické centrum u dálnice D1. Zde uvádí společnost svou hlavní adresu. Nyní má na českém trhu 57 prodejen. Po vzoru ostatních velkých řetězců v České republice zavedla sedmidenní prodejní dobu. V roce 2009 měla společnost roční obrat vyšší než 3 miliardy Kč.\n\nSpolečnost založil Ivan Drbohlav. V roce 2016 provozovala v Česku 57 a na Slovensku 17 specializovaných obchodů.\n\nRoku 2016 společnost koupila čínská skupina Eurasia Development Group Limited.\n\nProdejny má Mountfield v těchto místech:\n\nObdobně jako některé další řetězce nabízí zákazníkům dopravu a zprovoznění zakoupené techniky, nabízí splátkový prodej i protiúčty, zřízení věrnostních vkladních knížek (nyní jsou nahrazeny věrnostní kartou – od roku 2013).\n\nSpolečnost velmi využívá možností propagace v televizi, různé zákaznické soutěže o ceny – předsezónní slevovou akci (\"Kolo štěstí\"), vydává reklamní katalogy, inzeruje v jiných tiskovinách, má své internetové stránky. V roce 2006 se stala společnost generálním sponzorem extraligového hokejového klubu v Českých Budějovicích – HC Mountfield České Budějovice a taky Slovenského hokejového klubu MHC Martin. V roce 2013 se firma nedohodla s městem České Budějovice a Budějovickým Budvarem na podmínkách smluv a odešla s extraligovou licencí i z celým mužstvem do Hradce Králové, kde spolu s městem vytvořili novou akciovou společnost Mountfield HK. Jednu z reklamních kampaní údajně parodující Židy musela společnost předčasně z televize stáhnout.\nV průzkumech oblíbenosti řetězců na českém trhu, uveřejňovaných např. v časopise Obchodník roku, se umístil Mountfield na čtvrtém místě v kategorii Hobbymarket 2008, když prvenství si odnesl OBI, druhý byl Hornbach a třetí Baumax.\n\nMountfield je ale specializovaný maloobchodní prodejce a jeho srovnání s plnohodnotnými hobby markety není relevantní. Společnost investuje i do dalších společností. V roce 2017 např. zakoupila 79% podíl v české společnosti Marimex, s.r.o.\n\n"}
{"id": "397455", "url": "https://cs.wikipedia.org/wiki?curid=397455", "title": "Jak si Kent pustil pusu na špacír", "text": "Jak si Kent pustil pusu na špacír\n\nJak si Kent pustil pusu na špacír (anglicky \"You Kent Always Say What You Want\") je 22. díl 18. řady amerického animovaného seriálu \"Simpsonovi\". Premiéru v USA měl 20. května 2007. Scénář napsal Tim Long.\n\nCelá rodina jede k zubaři na preventivní prohlídku. Cestou domů se rychle chtějí zbavit svěžího pocitu v puse, tak jedou do cukrárny. Homer si tam objedná miliontý kornout se zmrzlinou a je pozván do televize, kde má rozhovor s Kentem Brockmanem. Omylem mu v přímém přenosu vylije horkou kávu do rozkroku a on řekne sprosté slovo. Zprvu to vypadá, že si to možná ani nikdo nevšiml. Ale když Ned večer kontroluje nahrané pořady, nahlásí to. Televizní studio musí zaplatit pokutu za Kentovo klení a ten je propuštěn.\n\nMarge ho vezme k nim domů, protože nemá kam jít. Při sledování televize Lízu zajímá, proč Fox vysílá pořady, za které dostává pokuty. Kent jí vysvětlí, že schválně vysílají pořady, za které dostanou pokuty, protože ty pak jdou přes mediální komisi přímo k republikánům, jen to nikdo neříká nahlas. Líza dostane nápad, že by Kent mohl videa s těmito tématy dávat na internet.\n\nRepublikáni vymýšlí, jak se Kenta zbavit. Nakonec mu nabídnou zpět jeho staré místo a o 50% větší plat. Doma Homer Líze řekne strašné věci, které mu Kent řekl o televizi FOX, ale místo jeho hlasu mluví někdo jiný a propaguje pořady této televize.\n\n"}
{"id": "397459", "url": "https://cs.wikipedia.org/wiki?curid=397459", "title": "William Hanna", "text": "William Hanna\n\nWilliam Hanna (14. června 1910, Melrose, Nové Mexiko, USA – 22. března 2001, Hollywood, Kalifornie, USA) byl americký animátor, scenárista, kreslíř-karikaturista, režisér, podnikatel a producent. Držitel mnoha prestižních uměleckých ocenění.\n\nU filmu začínal v roce 1931 jakožto poslíček ve firmě, která vyráběla animované filmy. Zde začal psát své první scénáře. Později jej zaměstnalo studio MGM, kde od roku 1937 spolupracoval s Josephem Barberou, se kterým vytvořil dnes již legendární dvojici (v roce 1957 pozdější studio Hanna-Barbera) filmových tvůrců zejména ve světě kresleného a animovaného filmu. Jejich nejznámější dílo \"Tom a Jerry\" získalo hned osm Oscarů.\n\n\n"}
{"id": "397461", "url": "https://cs.wikipedia.org/wiki?curid=397461", "title": "Iberové", "text": "Iberové\n\nIberové byli původní obyvatelé Pyrenejského poloostrova. Jsou pravděpodobně nazýváni podle řeky Iberu (dnešní Ebro). Zahrnují různé etnické skupiny a kultury, které se v mnoha ohledech od sebe lišily.\n\nJednalo se o neindoevropské obyvatelstvo předřímské doby železné na poloostrově, které mělo styky s mykénskou civilizací a s Féničany. Po příchodu indoevropských Keltů mezi 9. a 7. stoletím př. n. l. došlo ke smíšení těchto dvou etnik a vzniku keltiberské kultury.\n\nJejich hmotná kultura je datována podle nálezů mincí a keramiky importovaných z jiných oblastí Středomoří.\n\nV průběhu 3. století př. n. l. se dostali do područí Kartáginců, kteří však byli o století později během punských válek vytlačeni Římany.\n\nVesnický život začal na Iberském poloostrově (v dnešním Španělsku a Portugalsku) kolem roku 3200 př. n. l., ve stejné době, kdy lidé začali pracovat s mědí. Jednotlivé oblasti tohoto území se rozvíjely různě rychle. Významné osídlení bylo na jihovýchodě v Los Millares (Almería). Osídlení zabíralo více než 2 hektary a bylo chráněno trojitou kamennou hradbou posílenou věžemi. Bráně byl předsazen barbakán (vnější opevnění) se strážnicemi a střílnami. Ochranná hradba se tyčila 300 metrů nad řekou Andarax. Na nedalekých kopcích strážily přístup 10 až 15 citadel. Uvnitř hradeb bylo mnoho kruhových obydlí a rozlehlá dílna, v níž se tavila měď a také se tu odlévaly předměty v jednoduchých formách. U ochranné hradby bylo pohřebiště s více než 70 společnými hrobkami. V hrobech v La Millares byly nalezeny vázičky na kosmetiku a parfémy, měděné náčiní, osobní šperky a zdobené keramické poháry na pití. Dále na jih, přibližně 20 km od Los Millares, v lokalitě Sierra de Alhamilla, byly objeveny dobové doly a měděná struska. Vesnice, chráněné hradbami, se nacházely na západním okraji Sevilly a na východě v Cabeo del Plomo (Murcia). Opevnění, srovnatelné co do velikosti s Los Millares, bylo nalezeno v lokalitách s názvem Villa Nova del Sao Pedro a Zambujal ve středním Portugalsku.\n\nOsídlení z doby bronzové vzikala kolem roku 2000 př. n. l. Mnohé vesnice z doby měděné se zmenšily nebo byly opuštěny. V jihovýchodním Španělsku byly kvůli své nedostupnosti osídlovány vrcholky kopců. Ve Fuenté Álamo (Almería) žila elita odděleně od vesnice, v hranatých kamenných domech s okrouhlými sýpkami a vodními nádržemi. V hrobech v nalezištích El Argar a El Oficio (Almería) byly pohřbeny bohaté ženy se stříbrnou čelenkou nebo zlatým náramkem a významní muži s bronzovým mečem, sekyrou a leštěnou keramikou. Také na jihu Mesety existovaly opevněné vísky zvané \"motillas\", které obývala elita. Lidé žili i na usedlostech, jako je Moncín v Zaragoze nebo na rodinných statcích, jako je El Castillo (Frías de Albarracin, Teruel). V horách za Valencií se našlo několik tisíc rodinných statků.\n\nVe vlhčích oblastech podél pobřeží Atlantiku a Biskajského zálivu byly postaveny malé usedlosti zvané \"castros\", chráněné hlubokými příkopy. Místní bronzířský průmysl měl kontakty na jižní Británii a Francii. Obyvatelé se nechávali pohřbít se zásobami kovových nástrojů a zbraní. Schraňování kovového nářadí, zvláště seker, dosáhlo vrcholu v Galicii a severním Portugalsku v letech 1000 – 700 př. n. l.\n\nPo roce 1100 př. n. l. se začaly častěji vyrábět masivní zlaté předměty. V západní Ibérii, v Caldas de Reyes (Pontevedra) byly nalezeny zlaté šperky, hřebeny a poháry. Nález dvou zlatých nákrčníků uložených v bronzové míse byl z lokality Berzocany (Cáceres). Náhrdelník z lokality Sintra (Portugalsko) byl vyroben ze tří nákrčníků upevněných na společný podklad. Poklad z Villeny (Alicante) o váze 9,75 kg obsahoval ozdobný jídelní servis (s vyraženými geometrickými vzory) a 28 masivních zlatých náramků vyrobených v letech 900 – 800 př. n. l.\n\nOd 5. století př. n. l. keltské kmeny postupovaly ze své domoviny ve střední Evropě do Británie, Itálie, Malé Asie, na Balkán a také na Pyrenejský poloostrov (ve stejné době od východu přicházely do Evropy skytské kmeny). Hérodotos napsal o těchto „Keltoi“ že: „žijí dále na západě než kterýkoli jiný evropský lid s výjimkou Iberů“.\n\nArcheologové dospěli k názoru (po 25 letech archeologických vykopávek a výzkumů), že keltiberské kmeny vznikly ze spojení domorodých Ibérů a Keltů. Keltiberové tehdy žili na rozlehlém území rozkládajícím se od Pyreneského pobřeží až po plošinu Meseta, na němž bylo rozeseto velké množství osad a měst. Nejdůležitější nesla jména Clunia, Segeda, Segobrida, Palencia a Numantia. Centrum města Numantia (Numancia) bylo vybudováno na strategicky položeném místě vysoko na vrcholku kopce, nad soutokem tří řek: Doura, Tera a Merdancha. Archeologové odkryli polovinu jeho rozlohy, zabíralo celkem 24 hektarů. Numancii obepínaly hradby z velkých kamenných bloků zpevněné v pravidelných vzdálenostech čtverhrannými věžemi. Město protínaly dvě velké paralelní dopravní tepny přerušené v pravém úhlu dvanácti bočními cestami, které tvořily síť a vyznačovaly jednotlivé čtvrti (urbanistické uspořádání bylo ovlivněno Řeky a Římany). Osídlení v Numancii sahalo až do doby měděné a bronzové. V 7. a 6. století př. n. l. se na tomto místě usadili Pelendonové, domorodý kmen žijící hlavně z chovu dobytka. Arevaci, o kterých Strabón tvrdil, že byli nejsilnějším keltským kmenem, se v oblasti objevili ve 3. století př. n. l. a poté, co vytlačili Pelendony, založili Numancii.\n\nDalší z archeologických lokalit byl na kopci Santa Tecla, který se vypíná nad přístavním městečkem La Guardia (městečko je situováno u ústí řeky Minho, 50 km od Viga). Zde archeologové odkryli opevněné sídlo, \"castrenu.\" První keltiberští obyvatelé sem přišli v 7. století př. n. l. a zůstali zde do 3. století př. n. l. Lokalita se skládala z více než stovky objektů chráněných hradbami. Byly objeveny základy kruhových chýší, dlážděné ulice, studny a nádrže na vodu.\n\nMohyla, odkryta v Pajaroncillu (provincie Cuenca) obsahovala urnu s popelem zemřelého a pohřební výbavu: zbraně, kovové předměty a nádoby. Výrazem bohatství a společenského postavení zemřelého byl typ a počet železných zbraní, které doprovázely urnu, pouze u příslušníků vyšší vrstvy a náčelníků byly uloženy krátké meče, kopí a kulaté štíty. Keltiberští vojáci byli vyzbrojeni také dlouhým mečem, jaký používali Iberové v době bronzové. V hrobech byly nalezeny koňské postroje, hlavně udidla. Keramické urny byly zhotoveny bez použití hrnčířského kruhu, měly tvar písmene „S“, občas je podpírala štíhlá noha. Tyto urny představují čistě keltskou tradici. Hroby vyrovnané v jedné řadě a ozdobené stélami byly nalezeny v Anguilaru de Anguita (provincie Guadalajara).\n\nKeltiberská kultura byla ovlivněna řeckými a fénickými kolonisty a po zavedení hrnčířského kruhu okolo 6. století př. n. l. keltiberští umělci vyráběli proslulou malovanou keramiku. Jako první začali zdobit nádoby antropomorfních a zoomorfních tvarů geometrickými ornamenty. Při vykopávkách v Numancii archeologové objevili dva keramické výtvory: jeden je „váza býků“ s vlysy představujícími zvířata a geometrické tvary a druhý je talíř s vyobrazením ptáka, jehož křídla a ocas nabízejí hru opakujícího se motivu. Tento motiv podle odborníků reprodukuje tzv. \"triskeles\", trojramenný symbol otáčivého pohybu, což je u Keltů vysoce symbolický prvek. Umělci často malovali bojové scény, ze kterých je možno se dozvědět o výzbroji vojáků. Keltiberové byli obávaní válečníci na koních. Kartáginci si je najímali jako žoldnéře.\n\nKeltiberové hovořili jazykem indoevropské rodiny, keltštinou. Dochovalo se několik nápisů v keltštině.\n\nPodle starověké tradice vznikla na hispánském pobřeží, na výběžku do moře, fénická osada Gades (dnes Cádiz) v roce 1110 př. n. l. Podle novějších poznatků, osada byla zřízena jako kotviště lodí na dlouhých plavbách ve Středomoří a byla využívána pouze občasně. Archeologické nálezy ukazují, že intenzivní fénická kolonizace západního Středomoří, kdy na jihošpanělském a severoafrickém pobřeží byla založena celá řada dlouhodobě obývaných osad, byla naplno zahájena v 8. století př. n. l. Impulsem pro zakládání kolonií byly zvyšující se poplatky, které musela fénická města odvádět uchvatiteli, mocné asyrské říši v 9. a 8. století př. n. l. Sidónsko – tyrská aristokracie měla lodě, konkrétní zkušenosti, potřebnou logistiku a k dispozici dost lidí na to, aby mohla svá obchodní centra a přístavy daleko na západě dlouhodobě osídlit (v 8. století př. n. l. byl v levantských metropolích a v jejich okolí mohutný populační růst a přibylo mnoho utečenců z aramejských kmenů a ze států v syrském vnitrozemí). Fénická kolonie brzy zesílily v mohutná města.\n\nNejstarší fénické kolonie byly založeny v jihošpanělské oblasti Tartessa (severně od Cádizu), která je bohatá na kovy. Už dlouho před příchodem Féničanů (pravděpodobně od 10. století př. n. l.), tato oblast prosperovala z těžby cínu, mědi, stříbra i zlata a z obchodu s kovy a surovin. Hornické město Tartessos (dnešní velké přístavní město Huelva na dolním toku řeky Guadalquiviru uprostřed atlantského pobřeží Andalusie) zprvu navázalo obchodní vztahy s fénickými kupci, posléze Féničané přes odpor včlenili celou oblast do svého vlivu.\n\nŘecký historik Diodorus Sicílský (1. století př. n. l.) tvrdil, že základním kamenem fénického bohatství byl objev španělského stříbra.\n\nOd 7. století př. n. l. byla většina fénických měst podřízena asyrské vládě. V 6. století př. n. l. se ujalo ochrany a řízení fénických osad na Iberském poloostrově město Kartágo (podle archeologických nálezů bylo založeno okolo roku 814 př. n. l. jako fénická západní osada na tuniském pobřeží). V oblasti Tartessa Punové vystřídali Féničany. Moc města Tartessos, které ekonomicky ovlivňovalo celou oblast dolního Guadalquiviru, byla na konci 5. století př. n. l. již velmi oslabena.\n\nPro využití nerostného bohatství hispánské oblasti ve prospěch Kartága (po prohrané první punské válce), podnikl vojevůdce Hamilkar Barkas vojenské tažení na Iberský poloostrov v roce 237 př. n. l. První obětí kartaginské expanze se staly kmeny v jižní Hispánii, které kladly energický odpor. Při válečné akci na území kmene Oretanů v zimě roku 229/228 př. n. l. Hamilkar zahynul. Jeho nástupce, Hasdrubal (zeť Hamilkara) rozšířil kartaginskou državu a založil město Carthago Nova, které se stalo největším hispánským přístavem a centrem kartaginské moci. Toto město vzniklo na místě staré iberské osady Massie.\n\nŘímští politikové, v obavách aby Kartágo ve svém pronikání severním směrem, nepodporovalo severoitalských Keltů (Galů), uzavřel s Hasdrubalem smlouvu, že nepřekročí řeku Iberus (dnešní Ebro). Po smrti Hasdrubala v roce 221 př. n. l. se stal vojevůdcem nejstarší syn Hamilkara, pětadvacetiletý Hannibal. První jeho akcí bylo tvrdé potlačení vzpoury některých místních kmenů a nové územní rozšíření. Hannibal v roce 219 př. n. l. obléhal město Saguntum, které se mu stavělo na odpor a po osmi měsících je dobyl. Na jaře roku 218 př. n. l. Hannibal překročil řeku Iberus s cílem rozšířit panství až k Pyrenejím a v létě téhož roku zahájil pochod kartaginské armády ze severní Hispánie přes jižní Galii a Alpy do Italie. Hannibal přenechal Hispánii svým bratrům Hasdrubalovi a Magonovi.\n\nVálka mezi Římem a Kartágem na hispánském území se odehrála v letech 218 – 206 př. n. l. Římský vojevůdce Gnaeus Cornelius Scipio v roce 218 př. n. l. pronikl z Galie, ale k rozvinutí větších akcí potřeboval posily. Další oddíly v roce 217 př. n. l. přivedl jeho bratr, bývalý konzul Publius Cornelius Scipio. Římská vojska vnikla na území jižně od Iberu, přičemž získali na svou stranu některé místní keltiberské kmeny. V roce 212 př. n. l. se zmocnili města Saguntum. Následovala silná a nečekaná protiofenziva, v roce 211 př. n. l. oba římští vojevůdci padli v bojích. Římská armáda, která se nacházela hluboko na jih na nepřátelském území, se musela stáhnout zpět na sever k Iberu. Z Říma vyslali nové vojsko, kterému velel mladý Publius Cornelius Scipio (syn stejnojmenného konzula). Nový velitel kladl důraz na rychlé akce a manévrovací pohotovost svých oddílů a dobyl v roce 209 př. n. l. město Carthago Nova, v roce 208 př. n. l. pronikl do jižního cípu Hispánie a v roce 206 př. n. l. v bitvě u Ilipy definitivně zvítězil nad kartaginskou armádou. Východní a jižní část Iberského poloostrova připadla Římu. Roku 197 př. n. l. byly dvě římské provincie: Hispania Ulterior a Hispania Citerior. Hispánské vnitrozemí zůstávalo po 200 let vojenským problémem, ale hlavní části Iberského poloostrova byly podrobeny během válek v letech 154 – 133 př. n. l.\n\nŘímané vedli vleklé boje s některými kmeny. Povstání Turdetanů (sídlící v jihozápadním cípu Hispánie), které bylo potlačeno v roce 195 př. n. l. konzulem Markem Porciem Catonem, mělo odezvu i v jiných krajích. Protiřímské hnutí v roce 190 př. n. l. potlačil L. Aemilius Paulus a později i Tiberius Sempronius Gracchus. Další mohutná vzpoura keltiberských a lusitánských kmenů trvala od roku 153 př. n. l. s přestávkami 20 let. V roce 147 př. n. l. v Lusitánii povstalcům velel náčelník Viriathus, který byl svými vojenskými schopnostmi rovnocenným soupeřem a římský velitel Q. Fabius Maximus Servilianus roku 140 př. n. l. přistoupil na uzavření míru. Na popud jeho bratra a nástupce Q. Servilia Caepiona, byl Viriathus v roce 139 př. n. l. zavražděn. Těžiště povstaleckých bojů se přesunulo z Lusitánie k Numantii, kde v roce 137 př. n. l. římský velitel Gaius Hostilius Mancinus byl nucen před vzbouřenci kapitulovat, aby zachránil vojsko. Nastalou situaci měl vyřešit nejschopnější římský velitel své doby Publius Cornelius Scipio Aemilianus (vítěz nad městem Kartágo na území severní Afriky v třetí punské válce v letech 149 – 146 př. n. l., později přezdívaný Africký Mladší). V roce 134 př. n. l. s ním přišlo do Hispánie velké množství dobrovolníků, přidaly se oddíly z africké Numibie, z pergamského království i ze Sýrie (celkem 60 000 římských vojáků). Čtyři tisíce keltiberských bojovníků odolávalo v Numantii římské přesile 8 měsíců. V roce 133 př. n. l. bylo město po kapitulaci zničeno a obyvatelé byli prodáni do otroctví.\n\nV roce 80 př. n. l. se vzbouřily kmeny z Lusitánie a jejich představitelé vyzvali Římana Quinta Sertoria, aby se vrátil do Hispánie a postavil se do čela jejich odboje (Sertorius byl čelný představitel populárů a ukrýval se v Mauretánii před Sullovskou oligarchií). V roce 77 př. n. l. povstalci už ovládli velkou část hispánského území. Hispánie se měnila v samostatný státní útvar uvnitř hranic impéria. Sertorius se pokládal za hlavního představitele římské říše, vytvořil senát z římských emigrantů, dosazoval na důstojnické a úřednické funkce římské občany. Sertorius zřídil v Osce (dnešní Huesca za řekou Ebro) středisko pro mladé příslušníky urozených domorodých rodin, aby se vzdělávali v řečtině a latině a osvojili si základy římské kultury. Římskému vojsku s velitelem Gnaiem Pompeiem se podařilo povstání zlikvidovat až roku 72 př. n. l. (rok před tím Sertoria nechal zavraždit jeho rival Markus Perperna).\n\nBudoucí císař Gaius Jilius Caesar byl v roce 68 př. n. l. kvestorem (finančním úředníkem) v provincii Baetica, která byla stále neklidnou oblastí. V letech 62 – 60 př. n. l. byl Caesar propraetorem v Zadní Hispánii, kde získal vojenské úspěchy v taženích proti Iberům a velké jmění.\n\nOd roku 27 př. n. l. Augustu-Octavianovi, jako nejvyššímu veliteli římské armády a prokonsulovi, byla na 10 let svěřena správa provincií, v nichž byla nezbytná přítomnost římských vojsk. Augustus rozhodoval o správě provincie Baetica v Hispánii. Boje v Hispánii směřovaly k ovládnutí zbývající části Iberského poloostrova a sousední Galské oblasti. Na památku úspěchů, dosažených v Hispánii a Galii, byl v Římě na Martově poli vystavěn monumentální Oltář Augustova míru v roce 9. př. n. l. Za panování Augusta bylo město Numantia znovu vybudováno.\n\n\n"}
{"id": "397462", "url": "https://cs.wikipedia.org/wiki?curid=397462", "title": "Tschammerova knihovna", "text": "Tschammerova knihovna\n\nTschammerova knihovna (\"Čamerova knihovna\", \"Bibliotheca Tschammeri\", \"Biblioteka Tschammera\") je nejvýznamnější historickou protestantskou knihovnou v Polsku. Nachází se v Polském Těšíně a její fond je uložen na galerii Ježíšova kostela v Těšíně.\n\nKnihovna byla založena v první polovině 18. století jako knihovna evangelického kostela. Svůj název nese po Gottliebovi Rudolfovi von Tschammer, který v roce 1778 založil nadaci na udržování a rozmnožování této knihovny. Obsahuje přes 23 000 svazků, z toho 5 inkunábulí, 322 knihovních rukopisů a asi 5000 starých tisků. Jedná se především o díla teologická, právnická a historická.\n\nV Tschammerově knihovně jsou uložena i vzácná bohemika, jako např. jediný dochovaný zlomek Komenského encyklopedického spisu \"Amphitheatrum universitatis rerum\".\n\nV roce 2007 se knihovna stala součástí projektu \"Ochrana a konzervace těšínského literárního dědictví\"; v rámci tohoto projektu byla spojena s archivem evangelického sboru v Těšíně a vystupuje nyní též pod názvem Knihovna a archiv B. R. Tschammera Evangelicko-augsburské farnosti v Těšíně (\"Biblioteka i Archiwum im. B. R. Tschammera Parafii Ewangelicko-Augsburskiej w Cieszynie\").\n\n\n"}
{"id": "397466", "url": "https://cs.wikipedia.org/wiki?curid=397466", "title": "Echinocactus", "text": "Echinocactus\n\nEchinocactus je rod severoamerických kaktusů obvykle se silnými trny a malými květy. Název je odvozen od řeckého slova εχινος - \"echino\", to znamená trnitý, a \"cactus\" - kaktus.\n\nRod obsahuje dvě skupiny. Velké echinokaktusy dorůstají až 2m výšky a průměru a jsou to spolu s rodem \"Ferocactus\" největší kulovité kaktusy vůbec. Stonek je rozdělen do početných přímých žeber, která nesou areoly s přímými trny. \"E. grusonii\" má husté zlatisté otrnění směřující šikmo dolů. Je často nabízen v obchodech. \"E. platyacanthus\" má řidší otrnění a několik poddruhů. Některé variety mají epidermis s výrazným fialovým pruhováním. Jsou dominantami krajiny. Pěstování je snadné.\n\nMalé echinokaktusy (\"E. horizonthalonius\", \"parryi\", \"polycephalus\", \"texensis\") rostou v extrémních podmínkách na nejsušších lokalitách. Dorůstají do 20 cm velikosti. Pěstování je obtížné.\n\nDo rodu \"Echinocactus\" byly dříve řazeny všechny kulovité kaktusy. Postupně byly vytvářeny nové samostatné rody, do nichž byla většina echinokaktusů převedena.\nBlízce příbuzný je rod \"Ferocactus\".\n\n\n\n \n"}
{"id": "397467", "url": "https://cs.wikipedia.org/wiki?curid=397467", "title": "Rytíř (rozcestník)", "text": "Rytíř (rozcestník)\n\nRytíř může být:\n\n\n\n\n\n\n"}
{"id": "397472", "url": "https://cs.wikipedia.org/wiki?curid=397472", "title": "Třída Kent", "text": "Třída Kent\n\nTřída Kent byla třídou těžkých křižníků, postavených pro Royal Navy a Royal Australian Navy v letech 1924–1928. Celkem bylo postaveno sedm jednotek, přičemž celá třída byla první skupinou třídy County. Tři šikmé komíny spolu s vysokými boky a poněkud archaicky působící nástavbou, dávaly lodím této třídy jejich typický vzhled.\n\nByly to první nové křižníky, postavené ve Velké Británii po skončení první světové války. Při jejich konstrukci byla dodržena omezení, ke kterým se Velká Británie zavázala na Washingtonské konferenci, tedy zejména nejvyšší výtlak 10 000 tun a nejvyšší ráže děl 203 mm. Až do roku 1930 se lodím tohoto typu říkalo „dohodový křižník“, teprve po Londýnské konferenci téhož roku se hovoří o „těžkém křižníku“.\n\nVe Španělsku byly postaveny dvě jednotky modifikované třídy \"Canarias\".\n\nHlavní výzbroj křižníku tvořilo osm 203mm kanónů (\"BL 8 inch L/50 Mk.VIII\") umístěných ve čtyřech dvoudělových věžích. Ty doplňovaly čtyři 102mm kanóny, lafetované po jednom, obvykle byly později nahrazeny osmi 102mm kanóny (\"QF 4 inch L/45 Mk.V \") ve dvouhlavňové lafetaci. Lehkou výzbroj nejprve tvořily čtyři 40mm kanóny (\"QF 2 pdr L/39 Mk.II \"), které časem doplnily 12,7mm kulomety. Během války byly kulomety odstraněny a jednotlivé lodě nesly různé počty 40mm a 20mm kanónů. Torpédomety byly z většiny lodí sejmuty ještě před válkou. V rámci předválečných modernizací byl na jednotlivé lodě instalován katapult a hangár.\n\nLodě této třídy nesly spíše lehčí pancéřování, které mělo v případě boků lodi a dělových věží sílu 25,4 mm a doplňovala ho 36mm silná pancéřová paluba. Tento nedostatek u všech lodi napravila modernizace, při které byl na každý bok instalován 114mm silný pancéřový pás.\n\nČtyři turbínová soustrojí poháněla osm tříbubnových kotlů. Výkon pohonného systému lodi byl 80 000 hp, což jí umožňovalo dosáhnout rychlosti až 31,5 uzlu. Komíny byly tři.\n\nZa druhé světové války operovaly lodě této třídy po celém světě. Dvě jednotky – \"Cornwall\" a \"Canberra\", byly v bojích ztraceny.\n\n\"Cumberland\" byl součástí jedné ze skupiny, pátrajících po německém těžkém křižníku Admiral Graf Spee – shodou okolností té, která loď vypátrala a střetla se s ním. Bitvy u ústí Rio de La Plata se však neúčastnil, jelikož byl v té době v opravě na Falklandských ostrovech. Po bitvě se \"Admiral Graf Spee\" uchýlil k opravám do Montevidea a právě připlutí \"Cumberlandu\" značně snížilo jeho šance na únik a vedlo německého kapitána lodi k rozhodnutí ji potopit.\n\nV dubnu 1940 se \"Suffolk\" účastnil norské kampaně. Ve dnech 23.–25. září 1940 probíhala Operace Menace, během které Britové napadli a neúspěšně se pokusili obsadit Vichistickou Francii ovládaný přístav Dakar. Této operace se účastnily také křižníky \"Cumberland\"a \"Australia\". V listopadu 1940 \"Berwick\" doprovázel letadlovou loď HMS \"Illustrious\" při náletu na Taranto a poté bojoval v bitvě u mysu Spartivento.\n\nV květnu 1941 těžké křižníky \"Suffolk\" a HMS \"Norfolk\" vypátraly a díky radaru na palubě \"Suffolku\" z bezpečné vzdálenosti sledovali německou bitevní loď \"Bismarck\", která se tehdy snažila proniknout do Atlantiku. To následně vedlo k bitvě v Dánském průlivu a později k jeho potopení.\n\n\"Cornwall\" byl spolu s křižníkem HMS \"Dorsetshire\" potopen 5. dubna 1942 letadly z japonských letadlových lodí během tzv. „japonského výpadu do Indického oceánu“ (třetí velkou ztrátou z této akce byla letadlová loď HMS \"Hermes\").\n\nV květnu 1942 \"Australia\" účastnila bitvy v Korálovém moři. \"Australia\" a \"Canberra\" byly nasazeny i v Guadalcanalské kampani. Oba křižníky bojovaly v bitvy u ostrova Savo v srpnu 1942, ve které byla \"Canberra\" potopena. Důležitou roli křižníky této třídy hráli i při ochraně arktických konvojů do Sovětského svazu.\n\nPřeživší lodě byly v letech po skončení války převedeny do rezervy a nejpozději do roku 1959 sešrotovány.\n\n\n"}
{"id": "397475", "url": "https://cs.wikipedia.org/wiki?curid=397475", "title": "Gustav Leonhardt", "text": "Gustav Leonhardt\n\nGustav Leonhardt (* 30. května 1928 – 16. ledna 2012 ) byl nizozemský varhaník, cembalista a dirigent.\n\nV letech 1947 až 1950 studoval na Scholle Cantorum v Basileji u Eduarda Müllera. V roce 1950 debutoval jako cembalista ve Vídni, kde studoval muzikologii. Byl uznávaným interpretem, natočil řadu Bachových skladeb. Od roku 1954 byl profesorem Amsterdamské konzervatoře. Mezi jeho žáky patří mimo jiné Ton Koopman.\n\n"}
{"id": "397478", "url": "https://cs.wikipedia.org/wiki?curid=397478", "title": "Nová rada", "text": "Nová rada\n\nNová rada je veršovaná skladba pocházející nejspíše z roku 1394, jejímž autorem je Smil Flaška z Pardubic. Skladba je alegorická; král (pravděpodobně Václav IV.) si při svém nástupu na trůn zve různá zvířata, aby mu radila, jak vládnout. Ta radí podle své přirozené povahy a podle vlastností, které jim lidé připisují: sokol zastupuje spravedlnost, sup umění podělit se, jelen snahu o mír. Skladba chce podat panovníkovi návod, jak správně vládnout a žít. \n"}
{"id": "397481", "url": "https://cs.wikipedia.org/wiki?curid=397481", "title": "Husitská trilogie", "text": "Husitská trilogie\n\nHusitská trilogie může být:\n\n\n\n\n"}
{"id": "397482", "url": "https://cs.wikipedia.org/wiki?curid=397482", "title": "Elektrická jednotka 425.95", "text": "Elektrická jednotka 425.95\n\nElektrická jednotka 425.95 je elektrická jednotka používaná pro dopravu v síti Tatranských elektrických železnic od roku 2000.\n\nJednotky řady 425.95 měly nahradit dosluhující řadu 420.95 (ex EMU 89.0), které zajišťovaly dopravu v celé síti tatranských elektrických železnic od roku 1968 (prototyp již od roku 1962). Výběrové řízení na dodání 14 kusů vyhrálo konzorcium GTW Vysoké Tatry, tvořené firmami ŽOS Vrútky a.s., Stadler Fahrzeuge AG a Daimler-Chrysler Rail Systems Ltd. (ADtranz)\n\nVůz je postaven na bázi jednotky Stadler GTW 2/6 provozované v Alpách. První vůz byl do vlakového depa Poprad, kde byl podroben zkouškám, dodán v říjnu 2000. Vůz byl po sérii testů úspěšně schválen a uveden do pravidelného provozu. V letech 2001 a 2002 bylo dodáno ještě 13 souprav a jeden motorový článek (prostřední) pro použití na náhradní díly. Tento článek byl v roce 2006 zkompletován na 15. jednotku.\n\nSouprava se skládá ze tří článků: prostředního ocelového, ve kterém je po stranách spojovací uličky osazen motor a dvou krajních, vyrobených z hliníku, se stanovištěm strojvedoucího na obou koncích. Vozidlo je šestinápravové, pod každou částí jsou umístěny dvě nápravy. Vozidla jsou vybaveny vícejazyčným vizuálním i hlasovým informačním systémem a jsou vyvedeny v červenobílém barevném provedení.\n\nVzhledem k nedostatečné kapacitě bývají na frekventovaných spojích jednotky spřahány do dvojic.\n\n\n"}
{"id": "397486", "url": "https://cs.wikipedia.org/wiki?curid=397486", "title": "Unique", "text": "Unique\n\nUnique může být:\n\n"}
{"id": "397489", "url": "https://cs.wikipedia.org/wiki?curid=397489", "title": "Joseph Barbera", "text": "Joseph Barbera\n\nJoseph Roland \"Joe\" Barbera (24. března 1911 v New Yorku, USA – 18. prosince 2006 v Los Angeles, Kalifornie, USA) byl americký animátor, režisér, scenárista, kreslíř a producent.\n\nSe svým nejbližším spolupracovníkem a spoluautorem Williamem Hannou se seznámil v roce 1937 ve studiu MGM, v roce 1957 pak společně založili produkční firmu Hanna-Barbera. Mezi jejich vůbec nejúspěšnější kreslené postavičky patří dvojice myšáka a kocoura \"Tom a Jerry\", která získala celkem osm Oscarů.\n\n\n"}
{"id": "397491", "url": "https://cs.wikipedia.org/wiki?curid=397491", "title": "Simca 1000", "text": "Simca 1000\n\nSimca 1000 byla rodinným automobilem francouzské automobilky Simca. Vyráběla se v letech 1961 až 1978. Do té doby se stal nejprodávanějším vozem značky. Vůz se zúčastňoval i soutěží rallye.\n\nSimca 1000 byl čtyřdveřový sedan s čtyřválcovým motorem vzadu a pohonem zadních kol. Celkem bylo vyrobeno 1 642 091 kusů. Pro závody byla připravena verze 1000 Rallye. Design navrhl Mario Boano.\n\nPoužitá převodovka byla čtyřstupňová manuální. Objem nádrže byl 36,5 litru.\n\n"}
{"id": "397503", "url": "https://cs.wikipedia.org/wiki?curid=397503", "title": "Bipak", "text": "Bipak\n\nBipak (bipack) je ve filmové technice dvojice filmových pásů, přiložená při snímání těsně k sobě. Používá se pro vytváření trikových záběrů (například putující maska). Po několik desetiletí - až do 50. let 20. století byl bipak také důležitou součástí mnoha systémů snímání barevného filmu (Technicolor Process 4).\n\nPrvní pokusy o barevné filmy byly limitovány neexistencí vhodných barevných materiálů. Jedním z řešení bylo využití dvoubarevné techniky. Proti v současnosti používaným tříbarevným systémům se sice jednalo o chudší škálu barev, ale proti soudobým černobílým filmům se jednalo o krok vpřed.\n\nDo kamery byla vkládána dvojice filmů - panchromatického a ortochromatického - které byly přiloženy k sobě a snímání probíhalo zároveň na obě vrstvy. Mezi nimi mohla být vložena ještě vrstva s barevným filtrem. Po expozici byly pásy samostatně vyvolány a byl z nich vyroben pozitiv. Pozitiv z každého pásu byl barevně tónován (modrozeleně a oranžově). Výsledný pozitiv pak byl buď slepen z dvojice filmových pásů, nebo vznikl rozdílným zpracováním vrstev na obou stranách filmu.\n\nBipak byl po dlouhou dobu také součástí technologie tříbarevného obrazu. Rozšířený byl především sustém Technicolor Process 4, který snímal filmy na trojici černobílých filmů, z niž dva byly složeny do bipaku. Kopie filmu byly ale distribuovány už na jediném filmu s tříbarevnou vrstvou.\n\nVyužití bipaku slouží ke kombinaci trikových či dokreslovaných scén s živou akcí. \n\nNejprve je vytvořena předloha a vzniklý vyvolaný filmový materiál je vložen do kamery kontaktně s neexponovaným filmem. Při snímání prochází světlo z objektivu přes film s předlohou na citlivou vrstvu neexponovaného pásu, kde se obrazy sečtou. \n\nPodobné je využití pro techniku putující masky. U ní je použita dvojice filmů, z nichž jeden je citlivý na konkrétní barevný odstín. Ten po vuvolání slouží jako maska pro skládání se záběry pořízenými jinde.\nV současnosti jsou ale bipakové triky vytlačovány digitálními technologiemi.\n\n\n"}
{"id": "397508", "url": "https://cs.wikipedia.org/wiki?curid=397508", "title": "Iniciativa", "text": "Iniciativa\n\nIniciativa (angl. \"initiative\", z lat. \"initiare\", zahájit, začít) je podnět nebo popud k vykonání nějaké činnosti či rozhodnutí. Například může být:\n\n\n\n\n\n\n"}
{"id": "397510", "url": "https://cs.wikipedia.org/wiki?curid=397510", "title": "APS", "text": "APS\n\nAPS je zkratka, která může znamenat:\n\n"}
{"id": "397514", "url": "https://cs.wikipedia.org/wiki?curid=397514", "title": "Návštěvnost", "text": "Návštěvnost\n\nNávštěvnost je veličina, která vyjadřuje počet osob, které za nějaký časový úsek navštíví buďto nějakou akci (sportovní zápas, divadelní představení) nebo i nějaký objekt (např. stadion, divadelní budovu, koncertní sál apod.). Obvykle se vícenásobná návštěva téže osoby započítává tolikrát, kolikrát osoba opakovaně přišla. V prostředí internetu je návštěvnost vyjádřením počtu osob, které zhlédly danou www stránku či jednu ze stránek z dané domény.\n\nVeličina může být počítána jako celkový počet návštěvníků, může být také přepočtena jako průměr (na den, měsíc či rok, na představení nebo zápas)\n"}
{"id": "397517", "url": "https://cs.wikipedia.org/wiki?curid=397517", "title": "Meteorická fotografie", "text": "Meteorická fotografie\n\nMeteorická fotografie je obor astrofotografie, který se věnuje fotografickému záznamu meteorů. Původně se fotografovalo běžnými nebo upravenými fotografickými přístroji; od 50. let 20. století se používají speciální bolidové kamery, které dokážou snímat celou oblohu.\n\nNáhodně se první meteor podařilo vyfotografovat koncem 19. století v Praze. První plánovaná fotografická pozorování meteoritů se začala provádět brzy po I. světové válce.\nNešlo však o každodenní systematické pozorování meteorů tak, jak je známe dnes. Fotografovalo se jen ve dnech výskytu meteorických rojů. V Československu to prováděl především astronom Josef Sýkora (1870–1944) na hvězdárně Josefa Friče v Ondřejově.\n\nZájem o fotografování meteorů byl tehdy výrazně podpořen dnes již legendární fotografií Josefa Klepešty (1895–1976). Ten 12. září 1923 fotografoval galaxii M31 v souhvězdí Andromedy. Během 4hodinové expozice mu zorným polem dalekohledu prolétl jasný bolid. Ve výsledné fotografii jsou proto zobrazeny oba dva objekty.\n\nPo 2. světové válce začal se systematickým fotografováním bolidů v roce 1951 v Astronomickém ústavu v Ondřejově Zdeněk Ceplecha.. Zpočátku se používalo 5 jednotlivých kamer, ale pro možnost výpočtu dráhy bolidu se začalo fotografovat současně ze 2 míst.\n\nOd 50. let 20. století se k fotografickému záznamu meteorů používají speciální bolidové kamery, které dokážou snímat celou oblohu. Zároveň jde z jejich záznamů získat i další informace o meteoru – jeho rychlost, přesný okamžik přeletu apod.\n\nZdeněk Ceplecha vylepšoval snímání meteorů a v roce 1955 sestrojil za spolupráce vedoucích astronomů Vladimíra Gutha (1905–1980) a Františka Linka (1906–1984) první skutečnou bolidovou kameru. Skládala se z 10 relativně jednoduchých individuálně vyrobených fotografických přístrojů (kamer) s objektivy o ohniskové vzdálenosti f=180 mm. Snímalo se na skleněné fotografické desky 9×12 cm. Před těmito kamerami rotoval dvouramenný sektor, který přerušoval vyfotografovanou stopu meteoru pravidelnými tmavšími úseky (z jejich vzdálenosti je pak možno zjistit rychlost meteoru).\nTato soustava kamer byla umístěna v Astronomickém ústavu v Ondřejově. Obdobná soustava se nacházela v 40 km vzdálených Prčicích. Z kombinace snímků z Ondřejova a z Prčic se pak počítaly důležité parametry dráhy bolidu – přesná poloha a výška nad zemí.\n\nSoučasné \"Automatické bolidové kamery\" vyvíjí v České republice Oddělení meziplanetární hmoty Astronomického ústavu Akademie věd. Oproti předcházejícím typům mají mnoho dalších vylepšení, která jim umožňují pracovat desítky dnů bez obsluhy. V současnosti (rok 2008) pracuje téměř 20 těchto bolidových kamer v České republice a na Slovensku jako součást Evropské bolidové sítě. Pracují také v poušti Nullarbor v Austrálii.\n\n\n"}
{"id": "397518", "url": "https://cs.wikipedia.org/wiki?curid=397518", "title": "Živnostenský list", "text": "Živnostenský list\n\nŽivnostenský list býval vydáván živnostenskými úřady jako dokument prokazující oprávnění živnostenského podnikatele k provádění živnosti.\n\nByl to písemný doklad na ozdobném blanketu o existenci jednoho živnostenského oprávnění k vykonávání podnikatelské činnosti, resp. k vykonávání živnosti fyzickou nebo právnickou osobou. Od 1. ledna 1992 do konce roku 2002 byl vydáván živnostenskými úřady obcí s pověřeným obecním úřadem (pro volné živnosti) a okresními živnostenskými úřady (pro regulované živnosti). Od začátku roku 2003 do konce června 2008 byl vydáván živnostenským úřadem obce s rozšířenou působností. Obsahoval údaje o podnikateli (jméno, příjmení resp. název, rodné číslo, trvalé bydliště, sídlo, identifikační číslo) a o živnostenském oprávnění (předmět podnikání, datum vzniku).\n\n1. červencem 2008 vešla v účinnost novela živnostenského zákona, zákon č. 130/2008 Sb., kterým se mění zákon č. 455/1991 o živnostenském podnikání (živnostenský zákon). Touto novelou bylo vydávání živnostenských listů zrušeno a bylo nahrazeno vydáváním výpisů z živnostenského rejstříku. Výpis je papírový dokument obsahující stejné údaje jako byly na živnostenském listu s tím rozdílem, že na něm jsou vypsána všechna živnostenská oprávnění podnikatele. Zjednodušila se tak administrativa.\n\n\n"}
{"id": "397519", "url": "https://cs.wikipedia.org/wiki?curid=397519", "title": "Škoda Tudor (2002)", "text": "Škoda Tudor (2002)\n\nŠkoda Tudor je koncept auta který, představila firma Škoda Auto v roce 2002 na autosalonu v Ženevě. Jedná se o dvoudveřové kupé odvozené od Superbu. Automobil byl představen pouze jako studie, bez záměru vůz vyrábět.\n\n\n"}
{"id": "397520", "url": "https://cs.wikipedia.org/wiki?curid=397520", "title": "Grand Prix Velké Británie 2009", "text": "Grand Prix Velké Británie 2009\n\nGrand Prix Velké Británie 2009 (LXII Santander British Grand Prix), 8. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 811. grand prix, se již tradičně odehrála na okruhu v Silverstonu.\n\n\nV závorce body získane v této GP:\n\n\n\n Sebastian Vettel – Red Bull RB5 – 1'19.509\n"}
{"id": "397522", "url": "https://cs.wikipedia.org/wiki?curid=397522", "title": "Santa Sabina", "text": "Santa Sabina\n\nBazilika svaté Sabiny na Aventinu ( ), římský kostel zasvěcený svaté Sabině, mučednici ze 2. století, je titulární bazilika, která stojí vysoko na Aventinském pahorku v Římě směrem k řece, poblíž sídla Maltézských rytířů.\n\nKostel byl postaven v 5. století, pravděpodobně na místě původního \"titulu Sabinae\", kostela v domě Sabiny, umučené kolem roku 114. \"Tituli\" byly první římské farní kostely. Za přesné datum založení kostela je považován rok 422/423 a je známo, že jej založil ilyrský kněz jménem Petr.\n\nKostel byl opravován a obnovován v 8. a 9. století. Roku 1218 papež Honorius III. svěřil kostel řádu dominikánů, jehož založení schválil. Ti kostel dodnes spravují, i když od roku 1370 je jejich hlavním římským kostelem Santa Maria sopra Minerva. Papež Honorius pocházel z rodiny Savelli, jejíž palác stál vedle kostela. V době krátce před svou smrtí roku 1221 žil v klášteře vedle kostela svatý Dominik, mezi obyvatele kláštera patřil i svatý Tomáš Akvinský.\n\nDalšími úpravami kostel prošel v renesančním a barokním období. Většina těchto doplňků byla ve 20. století odstraněna při snaze obnovit původní podobu baziliky v letech 1914–1919 a 1936–1938 pod vedením A. Muza a P. Berthiera.\n\nBazilika svaté Sabiny si na rozdíl od mnoha jiných římských bazilik uchovala do značné míry svůj původní vzhled, zčásti byl původní vzhled obnoven při puristické rekonstrukci kostela. Bazilika byla vystavěna spíše v ilyrijském než římském stylu, což také vysvětluje nezvykle velká okna, vyplněná nikoli sklem, nýbrž selenitem.\n\nPůvodní vstupní dveře do baziliky lze nalézt pod arkádami před klášterem. Pocházejí z let 420–450 a jsou vyrobeny z cypřišového dřeva. Z původních 28 panelů asi deset chybí. Všechny, až na jeden, zobrazují biblické výjevy, ač s jistými odchylkami od kanonické podoby. Nejslavnější z nich představuje jedno z nejranějších vyobrazení Kristova ukřižování; i další panely ovšem byly pro svou neobvyklost předmětem rozsáhlé analýzy. Nade dveřmi je uvnitř zachována původní dedikace v latinském hexametru (viz níže).\n\nKampanila (zvonice) pochází z desátého století.\n\nMezi obyvatele kláštera přiléhajícího ke kostelu patřil i svatý Dominik, svatý Pius V., blahoslavený Česlav Odřivous, svatý Hyacint a svatý Tomáš Akvinský.\n\nPod mříží v podlaze je místnost vykopaného římského domu. Mohlo by se jednat o původní křesťanský „kostel v domě“, který na tomto místě stál, „titulus Sabinae“.\n\nInteriér kostela se od jiných raných kostelů, jak je dnes známe, liší v tom, že velká okna propouští dovnitř mnoho světla. Pro kostel z tohoto období je neobvyklé i to, že nemá v apsidě mozaiku. Apsida původně vyzdobena byla, podobně jako triumfální oblouk, ale mozaiky se nedochovaly; nahradily je fresky namalované v roce 1560 Tadeem Zuccarim, pravděpodobně se stejnými motivy jako ztracené mozaiky.\n\nPod hlavním oltářem je svatyně svaté Sabiny a dalších mučedníků.\n\nNad cypřišovými dveřmi se nachází mozaika vyobrazující \"„ecclesia ex circumcisione“\" (církev z obřízky, tedy židokřesťany) a \"„ecclesia ex gentibus“\" (církev z pohanů, tj. nežidů). Mezi oběma postavami je nápis o zbudování kostela knězem Petrem Ilyrským:\n\nSloupy v kostele jsou antické a mohou pocházet z některé z mnoha budov na Aventinu, zničených Góty roku 410. Proporce kostela jsou založeny na helénistických principech popsaných Vitruviem. Například výška sloupů je rovná devíti a půl násobku jejich průměru, rozestupy mezi sloupy odpovídají pětinásobku jejich průměru, právě tak jak popisuje Vitruvius.\n\nProstý dřevěný strop byl do současné podoby upraven roku 1936.\n\n\"„Schola cantorum“\" pochází z 9. století; reliéfy na ní jsou inspirovány perským stylem. Mozaika na náhrobku uprostřed lodi zobrazuje generálního představeného řádu dominikánů, může to být Monoz de Zamora zesnulý roku 1300. Tomuto časovému určení odpovídá i styl mozaiky.\n\nBazilika je titulárním kostelem kardinálů již od svého vzniku. Jejím současným titulářem je od r. 1996 Jozef Tomko, významný kardinál slovenského původu.\n\n\n"}
{"id": "397527", "url": "https://cs.wikipedia.org/wiki?curid=397527", "title": "Mexická hymna", "text": "Mexická hymna\n\nHymna Mexika () byla oficiálně přijata v roce 1943. Text hymny, který poukazuje na mexická vítězství v žáru bitvy a výkřiky bránící se vlasti, sepsal v 1853 roce básník Francisco González Bocanegra poté, co jej jeho snoubenka zamkla v pokoji. Hudbu hymny složil v roce 1854 Jaime Nunó. Hymna, která má deset slok a refrén začala být používána od 16. září 1854. Od roku 1854 až do jejího oficiálního přijetí prošel text hymny, vzhledem k politickým změnám v zemi, několika úpravami. \n\nTradičně se při slavnostech provede pouze refrén, 1. sloka a opakovaný refrén.\n\nOriginální španělský text a český překlad mexické hymny:\n\n"}
{"id": "397528", "url": "https://cs.wikipedia.org/wiki?curid=397528", "title": "První pětiletka (Jugoslávie)", "text": "První pětiletka (Jugoslávie)\n\nPrvní pětiletka v Jugoslávii (srbochorvatsky петолетка/petoljetka) probíhala v letech 1947-1952. Jednalo se o významný ekonomický plán, kterým tehdejší plánovací komise rodící se komunistické Jugoslávie chtěla pomoci překonat zaostalost země a vyřešit dlouhodobé problémy (kromě těžké zaostalosti za vyspělými zeměmi také posílit ekonomickou nezávislost státu, ozbrojené síly, rozvoj státního sektoru v oblasti průmyslu a náležitou úpravu vztahů ve společnosti). Vedení Komunistické strany Jugoslávie tehdy přistupovalo k fungování státu ryze prosovětsky a proto tvorba pětiletých plánů po vzoru SSSR byla zcela logickou odpovědí. Jugoslávie se stala první východoevropskou zemí, která systém pětiletých plánů v národním hospodářství použila. Obdobně pokračoval celý východní blok, avšak tam místní plánovací komise podobné plány zpracovaly až o několik let později, především tehdy, kdy byla moc uchopena komunisty.\n\nPrvní pětiletý plán se měl snažit hlavně o zprůmyslnění celé země. Přestože se komunisté považovali za předvoj dělníků, celá Jugoslávie měla spíše agrární charakter a počet továren (a tedy dělníků) byl malý. Vysoká zaostalost navíc umocňovala mnohé problémy v zemi, převážně národnostního a náboženského charakteru. Stále ještě trvala velká nerovnoměrnost mezi severem a jihem státu. Jakmile bylo na konci roku 1946 dokončeno znárodnění zadal Ústřední výbor KSJ žádost Svazové plánovací komisi, aby byl vypracován obecný plán rozvoje. V dubnu 1947 pak svazová skupština schválila zákon o pětiletém plánu rozvoje národního hospodářství Jugoslávie pro léta 1947-1951.\n\nTento pětiletý plán začal být postupně připravován. Tito vybral Andriju Hebranga, chorvatského partyzána a člena ZAVNOH, aby plán připravil. Později jej rozvíjel a uváděl do praxe slovinský komunista Boris Kidrič. Důvodem ke změně byla především nespokojenost s výsledky, vyplývající z četných neúspěchů. Cílem bylo centralizovat výrobu i produkci tak, jako tomu bylo v Sovětském svazu. Žádná jiná alternativa nebyla možná a ani myslitelná. Počítalo se s výstavbou takových odvětví průmyslu, které do té doby v Jugoslávii ještě ani neexistovaly. \n\nFormálně ovšem zákon o pětiletém plánu umožňoval, aby jednotlivé svazové republiky a autonomní celky předkládaly vlastní plány a konkretizovaly jednotlivé úkoly, které jsou již stanoveny. Výsledkem toho bylo, že řada republik skutečně rozšířila počet očekávaných cílů, kterých mělo být dosaženo.\n\nPodle plánu, který byl neskutečně rozsáhlý, mělo být do roku 1951 dosáhnuto zdvojnásobení výroby v porovnání s rokem 1939 (pětinásobně v průmyslu, o 50 % více v zemědělství), položeno přes tisíc pět set kilometrů nových železničních tratí, vybudováno nesčetně nových podniků. Aby došlo k zvýšení homogenizace země a překonány propastné rozdíly mezi severem a jihem, tak již zákon, který byl přijat na jaře 1947 zdůrazňoval, do kterých oblastí se má soustředit nejvíce pracovních sil: Bosna a Hercegovina, Černá Hora, Kosovo a Makedonie. V Srbsku měla ve srovnávní s rokem 1939 dosáhnout průmyslová výroba 417 %, v Chorvatsku 452 %, v Slovinsku 366 %, v Bosně a Hercegovině 1054 % a v Makedonii 2633 %. Tak vysoký přírůstek byl dán skutečností, že na jihu země se nacházelo jen velmi málo průmyslových podniků. V Černé Hoře nebyly téměř žádné, a tak tam ani navrhovaný plán vlastně neměl s čím srovnávat.\n\nV tomto pětiletém plánu byla využita pracovní síla hlavně mládežnických brigád, které se sice dostávalo zpočátku ohromné množství, díky nízkým odměnám však postupem času ale klesala motivace k práci a výkonnost. Zpočátku tak bylo možné velkolepé cíle nejen plnit, ale i předhánět. Mládež se pustila do výstavby nových železnic v Bosně a Hercegovině a Černé Hoře s ohromným úsilím. Byla řešena situace nevyhovující elektrifikace země. Jedním z motivačních faktorů bylo i tzv. socialistické soutěžení, kdy jednotlivé brigády mládeže na různých stavbách soutěžily, která dosáhne cíle dříve.\n\nNa konci roku 1947 však na odpovědných místech začalo být jasné, že původní plány byly značně nadhodnoceny a mnohde počítaly s nasazením až dvojnásobku živé síly. Jugoslávský stát nainvestoval v letech 1947, 1948 a 1949 celkem 32 % svého národního důchodu, což bylo možné učinit jen díky koncentraci moci v rukách komunistů a nulové opozici. Jugoslávský stát se přirozeně obával rychlého finančního vyčerpání, a tak zavedl daňovou reformu, která umožňovala místním samosprávám zavádět nové daně, a tak balancovat vlastní rozpočty.\n\nBudování nových dopravních tepen a průmyslových závodů bez dostatku investic a pracovní síly vedlo k problémům, které se naplno projevily v roce 1949. Pouze v severních republikách bylo možné se odhadovaným cílům alespoň přiblížit, v jižních byl neúspěch zcela očividný. Chyběla navíc konkrétní ekonomická strategie, která by dokázala práci rozplánovat tak, aby nedocházelo k nepříjemným chybám. Na staveništích se objevovaly celé řady různých reformátorů a inovátorů, kteří chtěli po vzoru sovětských dělníků zavést revoluční zlepšující postupy.\n\nAby měla vláda na další výstavbu dostatek peněz, vypsala několik půjček. Prostřednictvím první z nich v roce 1948 chtěl získat 3,5 miliardy tehdejších dinárů, prostřednictvím té druhé o dva roky později pak další 3 miliardy. Dobová propaganda podporovala půjčku mezi širokou veřejností pod hesly \"Pravda bude vítězit\", \"Dokažme prací, že Jugoslávie buduje socialismus\". Zároveň ti, kteří peníze vládě skutečně dali vyjádřili podporu její politice.\n\nZemě navíc čelila mnohým komplikacím v zahraniční politice, neboť Bělehrad a Moskva prošly řadou roztržek. To tak znemožnilo dovoz sovětských strojů a expertů. Západní státy se kromě toho rozhodly angažovat v otázce územních sporů s Itálií, což tak Bělehrad uvrhlo mezi dvě mlýnská kola.\n\nAgrární sektor byl v Jugoslávii ohromný. Komunisté chtěli během první pětiletky zajistit zvýšení produktivity potravin rozšířením strojů. Těch však bylo v zemi málo; pouhých 4500, které by mohly práci vykonávat. Dovoz strojů chtěl sice Kidrič řešit pomocí importu z Maďarska, Československa a dalších podobných států, i ty však procházely rozsáhlými procesy poválečné obnovy a neměly tak dostatečné průmyslové kapacity. Země vznikajícího východního bloku přestaly navíc s Jugoslávií po roztržce se Stalinem obchodovat, což situaci značně zhoršilo.\n\nZemědělství se těžce dostávalo z rány, kterou pro něj byla druhá světová válka. Pětiletý plán počítal s tím, že se zvýší pestrost co do druhu pěstovaných plodin. Nezajímal se však zemědělskou politikou příliš obsáhle, neboť hlavním cílem bylo především zajistit velký růst ve výrobě.\n\nByla také zahájena kolektivizace, která však nepřinesla kýžené ovoce; na přelomu let 1949 a 1950 Svaz komunistů Jugoslávie sice vydal příslušná rozhodnutí, která měla za cíl kolektivizaci venkova urychlit, o pouhé dva roky později však byla tato politika pro velký neúspěch opuštěna.\n\nPo vzoru SSSR i v Jugoslávii byla zahájena během prvního pětiletého plánu velká kampaň boje s negramotností, která se týkala hlavně venkova, také i žen z oblastí, které byly součástí muslimského kulturního prostředí.\n\nPřesto se podařilo velmi efektivně navýšit celkovou průmyslovou produkci v zemi, samozřejmě díky výstavbě nových závodů. Po celé Jugoslávii se vytvořilo najednou ohromné množství stavenišť; financování takového počtu staveb jugoslávský stát samozřejmě vysávalo, byť měly mládežnické brigády situaci do jisté míry jako oficiálně dobrovolná práce zlepšit. Zásobování energií zajistily četné hydroelektrárny. Nově vzniklé podniky a závody navíc trpěly tím problémem, že do jejich vedení se v řadě případů dostávali straně loajální, avšak ne dostatečně vzdělaní lidé. Výroba v nových závodech byla ale velice drahá, ceny surovin se však příliš nezvýšily. Ze strategických důvodů bylo po druhém zasedání SKJ v roce 1949 rozhodnuto, že řada podniků bude budována v zcela jiných oblastech.\n\nNeúroda (1950 a 1952) a nedostatek jídla donutil politické představitele země pětiletý plán prodloužit o jeden rok a požádat USA o potravinovou pomoc. Následující druhá pětiletka již byla koncipována zcela jinak a pokoušela se chyby této odstranit.\n\n"}
{"id": "397531", "url": "https://cs.wikipedia.org/wiki?curid=397531", "title": "Grand Prix Německa 2009", "text": "Grand Prix Německa 2009\n\nGrand Prix Německa 2009 (LXIX Großer Preis Santander von Deutschland), 9. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 812. grand prix, se již tradičně odehrála na okruhu v Nürburgringu.\n\n\nV závorce body získane v této GP:\n\n\n"}
{"id": "397532", "url": "https://cs.wikipedia.org/wiki?curid=397532", "title": "Altair (lunární modul)", "text": "Altair (lunární modul)\n\nAltair je lunární přistávací modul vyvíjený v rámci Programu Constellation. Na rozdíl od svého předchůdce z Programu Apollo pojme do svých útrob celou čtyřčlennou posádku.\n\nPrezidentův návrh rozpočtu Spojených států pro rok 2011 zveřejněný 1. února 2010 zahrnuje v kapitole věnované NASA zrušení celého programu Constellation, tedy i vývoje modulu Altair.\n\nOdstartuje raketou Ares V, na nízké oběžné dráze se spojí s lodí Orion, která odstartuje raketou Ares I. Poté dojde k zážehu druhého stupně rakety Ares V, který zůstává připojený k Altairu. Na dráze k Měsíci se odpojí druhý stupeň a Altair s lodí Orion zamíří k Měsíci. Po navedení na dráhu okolo Měsíce se Altair se všemi kosmonauty na palubě odpojí a zážehem svých motorů začne sestupovat. Orion zůstane na orbitě Měsíce řízený autopilotem. Po přistání může zůstat na Měsíci až 7 dní. Po skončení práce na povrchu odletí horní část Altairu s kosmonauty na orbitu Měsíce, kde se spojí s Orionem. Po přestupu kosmonautů do Orionu se Altair odhodí a dopadne na povrch Měsíce.\n\n"}
{"id": "397534", "url": "https://cs.wikipedia.org/wiki?curid=397534", "title": "Dějiny Limy", "text": "Dějiny Limy\n\nDějiny Limy, hlavního města Peru, započaly 18. ledna 1535 založením města španělským conquistadorem Franciscem Pizarrem. Město bylo založeno v údolí řeky Rímac v oblasti osídlené Ychsmy, kteří tvořili součást říše Inků. Roku 1543 se Lima stala hlavním městem místokrálovství Peru a sídlem soudu \"Real Audiencia\". V 17. století město, navzdory zemětřesením i hrozbě v podobě pirátů, prosperovalo jako centrum rozsáhlé obchodní sítě. V 18. století však kvůli bourbonským reformám začalo upadat.\n\nObyvatelstvo Limy hrálo v letech 1821–1824 významnou roli v peruánské válce za nezávislost; město utrpělo jak ze strany royalistických, tak povstaleckých armád. Po získání nezávislosti se Lima stala hlavním městem nové Peruánské republiky. V polovině 19. století zažívala krátké období prosperity až do vypuknutí druhé tichomořské války mezi Peru a Bolívií na jedné straně a Chile na straně druhé v letech 1879–1883, kdy bylo město obsazeno a vypleněno chilskými jednotkami. Po skončení války Lima procházela obdobím populačního růstu i urbanistického rozvoje. Značný populační nárůst nastal zejména ve 40. letech 20. století díky přistěhovalcům z peruánských And. To přispělo i k velkému rozšíření slumových městeček (známých jako \"pueblos jóvenes\") na předměstích Limy, protože úřady nedokázaly rozšiřování města udržet pod kontrolou.\n\nV předkolumbovské éře byla oblast dnešní Limy osídlena několika skupinami andských indiánů. Před ovládnutím údolí řek Rímac a Lurín Inckou říší byli místní Indiáni sdruženi v Ychsmackém svazu. Jejich přítomnost zanechala na oblasti stopy v podobě 40 pyramid a zavlažovacího systému v údolích. V 15. století Inkové oblast dobyli a na místech jako Pachacamác vztyčili své vlastní veřejné budovy. Pachamac, ležící asi 30 kilometrů na jihovýchod od Limy, byl největším mocenským centrem v oblasti a svůj vliv si držel až do španělské conquisty.\n\nRoku 1532 porazila skupina španělských conquistadorů, vedených Franciscem Pizarrem, posledního inckého císaře Atahualpu a brzy poté převzala kontrolu nad říší Inků. Protože byl Pizarro jmenován guvernérem všech území, jež dobyl ve jménu španělské koruny, hledal vhodné místo pro založení svého hlavního města. První volba padla na město Jauja, které se nacházelo hluboko v Andách. Jeho poloha byla nakonec shledána nevhodnou pro velkou nadmořskou výšku a velkou vzdálenost od moře. Španělští průzkumníci později podali zprávy o údolí Rímac, ležícím poblíž Tichého oceánu, kde se nacházelo množství pitné vody, zásoby dřeva, rozsáhlá pole a dobré podnebí. Zde Francisco Pizarro 18. ledna 1535 založil své nové hlavní město, \"Ciudad de los Reyes\" – \"Město králů\"; jméno Lima je poté zkomolenina názvu Rímac.\n\nV srpnu 1536 Limu, stejně jako i staré hlavní město Inků Cuzco, oblehla armáda Manky Cápaca II., vůdce inckých povstalců proti španělské koloniální moci. Francisco Pizarro v Limě disponoval jen stem španělských vojáků a větším oddílem Indiánů. Obléhání trvalo šest týdnů a Španělům se povstalce po tvrdých bojích v městských ulicích i okolí podařilo porazit. Španělé dosáhli vítězství i v Cuzku; na obou vítězstvích se značně podíleli jejich indiánští spojenci. Dne 3. listopadu 1536 pak španělská koruna potvrdila založení města a 7. prosince 1537 udělil císař Karel V. Limě městský znak.\n\nPo dalších několik let zažívala Lima bouře způsobené rozbroji mezi jednotlivými frakcemi samotných Španělů, mezi přívrženci znepřáteleného Francisca Pizarra a Diega Almagra. Roku 1538 byl zavražděn Almagro a roku 1541 stoupenci jeho syna Diega v Limě zavraždili i Francisca Pizarra a Diego Almagro mladší se ujal vlády. Nicméně brzy na to dorazil zmocněnec španělského krále Cristóbal vaca de Castro, který se zmocnil Limy a roku 1543 porazil Almagra i jeho přívržence, čímž skončila nejkrvavější občanská válka v Peru koloniálního období.\n\nV té samé době, roku 1543, město získalo na prestiži díky ustanovení hlavním městem místokrálovství Peru a sídelního města soudu \"Real Audiencia\", který společně s místokrálem měl prosazovat politiku španělského krále vůči conquistadorům v Peru. Roku 1551 byla v Limě založena první univerzita a roku 1584 první knihtiskárna. Lima se stala důležitým střediskem římskokatolické církve v Peru; roku 1541 zde byla založena diecéze, která byla o pět let později povýšena na arcidiecézi. Rovněž byla sídlem inkvizice. Na rozdíl od španělských kolonií v Západní Indii se državám na tichomořské straně amerického pobřeží vyhýbaly nájezdy anglických a francouzských pirátů, protože Francouzi ani Angličané nebyli na moři tak zdatní a zkušení, jako Španělé a Portugalci, aby si mohli dovolit cestu do Pacifiku Magalhãesovým průlivem. Španělské pacifické loďstvo tak obvykle nepotřebovalo žádnou ochranu ani při přepravě drahocenných nákladů. \n\nPrvní pirát, který se v Pacifiku objevil, byl roku 1576 Angličan John Oxenham, který přistál na karibském pobřeží Panamy, přešel Panamskou šíji a na pacifickém pobřeží postavil za pomoci Indiánů i uprchlých otroků malou loď, kterou ohrožoval španělské lodě. Španělé však jeho loď brzy dostihli, zničili a Oxenhama s dalšími inkviziční tribunál v Limě odsoudil k smrti. Počátkem roku 1579 však do Pacifiku Magalhãesovým průlivem pronikl Francis Drake, který na své lodi \"Pelikán\" přepadal a drancoval většinou překvapené a nepřipravené španělské kolonie na pobřeží; 15. února Drake vplul do přístavu v Limě, kde vyloupil a zničil zakotvené obchodní lodě. Místokrál Francisco de Toledo se rozhodl k akci a zorganizoval trestnou výpravu pod velením Pedra Sarmienta de Gamboy, který se jal Drakea stíhat. Španělům se již nepodařilo samotného Drakea dopadnout, ale zahradili cestu zpět na jih a Angličané se tak museli zpět do Evropy vrátit přes Tichý a Indický oceán. Francisco de Toledo v Limě poté věnoval svou pozornost zvýšení bezpečnosti amerických osad; dal v přístavu Callao postavit \"Armadu del Mar del Sur\" – \"Jižní loďstvo\" a opevnit proti pirátům peruánské přístavy.\n\nV 17. století v Limě kvetl rozsáhlý zahraniční obchod, který místokrálovství Peru zapojil do kontaktů s ostatními oblastmi Ameriky, Evropy i Dálného východu. Obchodníci exportovali peruánské stříbro přes nedaleký přístav Callao a směňovali ho na trhu v Portobelu v dnešní Panamě za dovezené zboží. Tato praxe však byla vynucena zákonem, neboť španělské úřady vyžadovaly, aby všechen zámořský obchod s místokrálovstvím Peru procházel Callaem. Výsledná ekonomická prosperita Limy se odrážela na rapidním růstu populace; roku 1619 měla Lima asi 25 000 obyvatel a roku 1687 již 80 000. V Limě vládla především bělošská koloniální honorace, naproti tomu vlivní vlastníci půdy ve vnitrozemí a Cuzcu byli míšenci a indiánské komuny. V roce 1650 žilo na pobřeží a v hlavním městě také až 60 000 černochů.\n\nNicméně Limě se nevyhýbaly ani pohromy. Dne 20. října a 2. prosince 1687 město postihla mohutná zemětřesení, která poškodila většinu města a jeho okolí. Následné epidemie a nedostatek potravin způsobily do roku 1692 pokles populace Limy pod 40 000 obyvatel. Druhým nebezpečím byla přítomnost pirátů a korzárů v Tichém oceánu. Holandská námořní expedice zaútočila roku 1624 na přístav Callao, ale místokráli Diegovi Fernándezovi de Córdobovi se podařilo Holanďany odrazit. V 80. letech 17. století se ve vodách Tichého oceánu rozmáhaly aktivity anglických bukanýrů, až dokud se jim obchodníci z Limy nepostavili roku 1690 na odpor. V letech 1684–1687 nechal místokrál Melchor de Navarra y Rocafull jako preventivní opatření vybudovat limské městské opevnění.\n\nZemětřesení z roku 1687 znamenalo konec prosperity města, k čemuž přispělo několik faktorů, jako úpadek obchodu i těžby stříbra a vysoká konkurence ze strany dalších koloniálních měst jako Buenos Aires. K těmto problémům se 28. října 1746 připojilo další velké zemětřesení, které město rozsáhle poškodilo a zničilo přístav Callao, což si za místokrále José Antonia Mansa de Velasca vyžádalo značnou přestavbu města. Tato katastrofa vedla rovněž k velkému rozvoji náboženského života a od října 1746 se každý rok v průvodu nese obrázek Krista známého jako \"Pán zázraků\".\n\nBěhem pozdní koloniální éry, za vlády bourbonské dynastie ve Španělsku, se i v Limě prosadily a ovlivňovaly dění myšlenky osvícenství. Během tohoto období byly postaveny mnohé nové budovy, například \"Plaza de toros de Acho\" (aréna pro býčí zápasy), aréna pro kohoutí zápasy či ústřední hřbitov. Velké městské arény pro zápasy zvířat byly postaveny proto, aby se pořádání zápasů přitáhlo na jedno místo, zatímco do té doby byly kohoutí a býčí zápasy praktikovány roztroušeně po celém městě; hřbitov pak měl učinit přítrž pohřbům v kostelech, které úřady považovaly za nehygienické.\n\nBěhem 2. poloviny 18. století byla Lima značně zasažena bourbonskými reformami, ztratila své dominantní postavení v zámořském obchodu a důležitá těžební oblast horního Peru byla převedena pod správu místokrálovství Río de la Plata. Tento hospodářský úpadek tak učinil limské elity závislejšími na králi a církvi, a tak se zdráhaly podporovat ideu nezávislosti. V druhém desetiletí 19. století, během zuřících jihoamerických válek za nezávislost, se Lima stala baštou royalistů vedených silným španělským místokrálem José Fernandem de Abascal y Sousa.\n\nDne 7. září 1820 vpadla do oblasti spojená expedice chilských a argentinských povstalců vedená generálem José de San Martínem, která však nenapadla samotné město. Místokrál José de la Serna, který čelil námořní blokádě i guerrillovým útokům na souši, tím byl donucen v červenci 1821 evakuovat Limu a zachránit tak svou royalistickou armádu. V obavách před lidovým povstáním pozvala městská rada San Martína do města, kde na jeho žádost byla podepsána deklarace nezávislosti. Válka tím však u konce nebyla a během dalších dvou let se Lima dostala několikrát do rukou obou stran. V době bitvy u Ayacucha 9. prosince 1824, kdy již byla válka rozhodnuta, byla Lima značně poznamenána válkou.\n\nPo válce za nezávislost se Lima stala hlavním městem nové Peruánské republiky, avšak ekonomická stagnace a politický úpadek zastavily její rozvoj. Období stagnace skončilo v 50. letech 19. století, kdy se v soukromém i veřejném sektoru zvýšily výnosy z vývozu guána, což vedlo k rychlému rozvoji města. V následujících dvou desetiletích stát zajišťoval výstavbu velkých veřejných budov, které nahradily budovy koloniální správy; vznikla například budova centrální tržnice, jatek, azyl pro duševně nemocné, věznice či nemocnice Dos de Mayo. Zlepšení se promítlo také ve výstavbě komunikací; roku 1850 byla dokončena železnice mezi Limou a Callaem a roku 1870 byl otevřen železný most přes řeku Rímac. V roce 1872 bylo v očekávání dalšího růstu strženo městské opevnění. Peruánská ekonomika závislá na exportu sice vedla k hospodářskému rozvoji, nicméně prohloubila propast mezi bohatými a chudými vrstvami obyvatelstva, což vyvolávalo sociální napětí.\n\nV letech 1879–1883, kdy probíhala válka o Pacifik, byla Lima poté, co se odpor peruánských jednotek po bitvě o San Juan a bitvě u Miraflores zhroutil, obsazeno chilskou armádou. Město okupací utrpělo, když Chilané vyplenili veřejná muzea, knihovny a vzdělávací instituce. V té době také dav chudiny zaútočil na bohaté občany a Asiaty a rozkradl jejich majetek a obchody.\n\nPo skončení války město podstoupilo obnovovací proces, který trval od 90. let 19. století až do 20. let 20. století. Protože centrum Limy bylo přelidněné, bylo roku 1896 vybudována obytná zóna La Victoria pro dělnickou třídu. Během tohoto období byl upraven i městský plán vybudováním širokých tříd, které křižovaly město a spojily je se satelitními sídly, například s městem Miraflores. Ve 20. a 30. letech byly přestavěny mnohé budovy historického centra, například vládní palác a radnice.\n\nDne 24. května 1940 další zemětřesení zničilo většinu čtvrtí, které byly postaveny z vepřovic nebo \"quinchy\". Ve 40. letech Lima odstartovala období růstu populace urychlené migrací obyvatel z horských oblastí Peru, kteří přicházeli do města za prací. Na počátku tohoto období městská zástavba zaujímala omezenou trojúhelníkovou plochu ohraničenou historickým centrem, Callaem a Chorrillem. V dalších desetiletích se Lima rozrostla především na sever za řeku Rímac, na východ podél centrální dálnice a na jih. \n\nŘady přistěhovalců, kteří nejprve žili stísnění ve slumových městech v centru Limy, se touto expanzí rychle množily, což vedlo k velkému rozšíření chatrčových městeček známých jako \"pueblos jóvenes\". Velké veřejné práce byly odstartovány především za vlády Manuela A. Odríi (1948–1956) a Juana Velasca Alvarada (1968–1975). V 70. letech, kdy dominoval brutalistický styl, byla postavena masivní centrála státem vlastněné petrolejářské společnosti PETROPERU. \n\nPodle sčítání lidu z roku 1993 v Limě žilo 6 400 000 lidí, tedy 28,4 % celkové populace Peru (v roce 1940 v Limě žilo jen 9,4 % peruánské populace); podle údajů z roku 2007 má Lima hustotu zalidnění více než 242 obyvatel na kilometr čtvereční, což představuje více než desetiprocentní nárůst oproti roku 1940.\n\núzemní rozvoj Limy ve 20. století\n\n\n\n"}
{"id": "397535", "url": "https://cs.wikipedia.org/wiki?curid=397535", "title": "Zschopau (řeka)", "text": "Zschopau (řeka)\n\nZschopau [\"čopau\"], česky Sapava nebo Šopava, je řeka v Německu, která pramení v Krušných horách a protéká po celé své délce spolkovou zemí Sasko. Délka toku je 128 km. Plocha povodí měří 1 847 km².\n\nŘeka pramení v Krušných horách na severním úbočí Fichtelbergu v nadmořské výšce 1 125 m n. m. Teče převážně severním směrem. Ústí zleva do Freiberské Muldy u města Döbeln v nadmořské výšce 155 m.\n\n\nPrůměrný průtok u ústí činí 25 m³/s.\n\n"}
{"id": "397536", "url": "https://cs.wikipedia.org/wiki?curid=397536", "title": "Simca 1100", "text": "Simca 1100\n\nSimca 1100 byl automobil nižší střední třídy vyráběný automobilkou Simca v letech 1967 až 1982. Vyráběl se jako tří- nebo pětidveřový hatchback, pětidveřové kombi pod názvem Break, dvoudveřový pick-up nebo dvoudveřový van. Bylo vyrobeno více než 2 milióny kusů. Vyvážela se i do USA. Prodávala se také pod názvem Talbot 1100. jejím nástupcem byl Talbot Horizon.\n\nMotor byl uložen vpředu napříč a poháněl přední kola.\n\n"}
{"id": "397543", "url": "https://cs.wikipedia.org/wiki?curid=397543", "title": "Policajt v Beverly Hills", "text": "Policajt v Beverly Hills\n\nPolicajt v Beverly Hills (angl. \"Beverly Hills Cop\") je americká akční komedie, režírovaná Martinem Brestem, kde zde hrál Eddie Murphy jako Axel Foley, chytrácký detroitský policista, který zamíří do Beverly Hills v Kalifornii, aby vyřešil smrt svého nejlepšího kamaráda. Během svého složitého vyšetřování se několikrát dostává do konfliktu s místní policií.\n\nTento první film ze sérií policistů z Beverly Hills zařadil Eddie Murphyho mezi mezinárodní hvězdy, vyhrál několik People's Choice ocenění pro \"oblíbený celovečerní film\" (1985) a byl také nominován na Zlatý glóbus pro \"Nejlepší Celovečerní film - Komedie/Muzikál\" (1985). Polda I. vydělal odhadem 234 miliónů dolarů do pokladny, a tím se zapsal jako ten druhý největší hit roku 1984 (hned vedle filmu \"Krotitelé duchů\").\n\nAxel Foley (E. Murphy) je mladý, talentovaný, ale extrémně lehkomyslný detroitský policista. Když byl jeho přítel z dětství Mikey (James Russo) zavražděn, Foley se vydává vyšetřit motiv a okolnosti kolem této vraždy do Beverly Hills, kam spějí všechny stopy, pod záminkou „dovolené“.\n\nFoleyho vyšetřování ho dovede až k Victoru Maitlandovi (Steven Berkoff), Mikeyovmu předchozímu zaměstnavateli a respektovanému uměleckému obchodníkovi, který je podezíravý k Foleymu, jen co se Foley zeptá na Mikeyho vraždu. Jeho plnému vyšetřování však brání policejní oddělení v Beverly Hills poté, co je Foley zatčen za „výtržnosti“, když byl Victorem vyprovozen „ven“ na ulici (přes skleněné okno).\n\nPolicejní oddělení avšak nemá takové nadšení a pochopení z Foleyho metod boje proti zločinu. Následně se Foley snaží přesvědčit několik detektivů, již dostali za úkol Foleyho sledovat, aby se zapojili do jeho boje proti Maitlandovi.\n\nPůvodně byla role nabídnuta Sylvesterovi Stallonovi, aby hrál Axela Foleyho, ale po nesrovnalostem s ním (chtěl ve filmu více akce, ale na ní producenti neměli), a tak byla role přepsána pro Murphyho. Stallone si ale natočil „svoji“ verzi, respektive se základem tohoto filmu pro film \"Kobra\". Podle Eddiho Murphyho v \"Ze zákulisí Hereckého Studia\", Stallone měl také „nabroušeně tvrdší“ scénář ve svém filmu. Postava Jenny Summers měla být původně Stallonova láska, ale nakonec ji Stallone zaměnil za „starého kámoše“, Foleyho. A Mikey měl být Stallonův bratr.\n\nNa jednom DVD bonusu, producent Jerry Bruckheimer tvrdí, že Axela Foleyho nabídl před Stallonem také Mickey Rourkemu, který upsal smlouvu na 400 000 dolarů. Avšak když různé revize a kontroly trvaly déle než se předpokládalo, Rourke odešel z tohoto projektu udělat jiný film.\n\nAxel Foleyův šéf (Gil Hill) je ve skutečnosti skutečný detektiv v detroitském policejním okrsku, který se později stal členem rady města Detroit a následně byl také kandidátem na starostu v roce 2001.\n\n\nTento soundtrack získal ocenění Grammy pro \"Best Album of Original Score Written for a Motion Picture or Television Special\" (1986). Instrumentální titul „Axel F“ je velmi dobře povědomý a byl také několikrát coverován velikým množstvím hudebníků. Soundtrack byl poupraven Greg Fulginitim.\n\nVybrané písně z OST:\n\nVe filmu (scéna: striptýz klub) sice zazněla i píseň „Nasty Girl“, ale nebyla zařazena do oficiálního soundtracku, avšak byla, vypsána na konci filmu v titulcích. Mimo jiné, nikdy nebyly komerčně vydané album Harolda Faltermeyera s jeho zkomponovanými písněmi. Výjimka je „Axel F“, figurující na soundtrack albu.\n\nAvšak následující dvě skladby Harolda Faltermeyera byly publikovány na B-stranách písně \"Axel F\":\nExistují také dvě 12\" extended verze úvodní znělky „Axel F“, které byly publikovány na vinylových singlech v osmdesátých letech.\n\nDalší publikované cover verze hitu Axel F\n\n\nAmerican Film Institute uznání\n\n\n"}
{"id": "397545", "url": "https://cs.wikipedia.org/wiki?curid=397545", "title": "Plymouth Superbird", "text": "Plymouth Superbird\n\nPlymouth Superbird byl americký sportovní automobil, který vyráběla automobilka Plymouth v roce 1970 v Detroitu v Michiganu. Celkem vyrobila 1920 kusů. Vůz byl první americkým vozem, jehož aerodynamika byla zkoumána na počítači. Plymouth Superbird byl připraven pro závody NASCAR.\n\nByl postaven na základě vozu Plymouth Road Runner, se kterým sdílel i karoserii – dvoudveřové kupé. Oproti tomu byl ale delší, protože měl speciální aerodynamickou přední partii z plastických materiálů. Charakteristickým prvkem bylo velké zadní přítlačné křídlo, které převyšovalo úroveň víka zavazadlového prostoru o 640 mm. Většinu Superbirdů poháněla verze vidlicového osmiválcového motoru SuperCommando s objemem 7,2 l a výkonem 280 kW. Převodovka byla buď mechanická čtyřstupňová, anebo byl vůz vybaven automatickou převodovkou TorqueFlite. Na zvláštní objednávku se dodávala verze s výkonem 291 kW a špičková sedmilitrová „hemi“ verze (s polokulovým spalovacím prostorem v hlavách válců.), která dávala výkon 317 kW. Silniční vozy uměly jezdit rychlostí 225 km/h, kdežto ty, které byly vytvářeny pouze pro závodní okruhy a měly pouze polokulovité spalovací prostory, jezdily zhruba o 80 km/h rychleji.\n\nPlymouth Superbird se objevil také v kresleném filmu Auta jako \"filmová postava\" King.\n\n\n"}
{"id": "397546", "url": "https://cs.wikipedia.org/wiki?curid=397546", "title": "Mired", "text": "Mired\n\nMired (μrd zkratka micro reciprocal degree) je jednotkou, vyjadřující teplotu ve fotometrii. Jedná se převrácenou hodnotu teploty v kelvinech, vynásobenou jedním milionem.\n\nPři vyjadřování barevné teploty je jednotka mired \"přirozenější\" než kelvin, protože její růst odpovídá přibližně rovnoměrné vzdálenosti izoterm v barevném prostoru. \n\nPoužívá se také k vyjádření absorpční vlastnosti barevných filtrů ve fotografii. Na rozdíl od vyjádření v kelvinech lze hodnoty v miredech přímo sčítat. Československá norma ČSN 01 1718 předepisovala mired pro tyto účely jako základní jednotku.\n"}
{"id": "397547", "url": "https://cs.wikipedia.org/wiki?curid=397547", "title": "Sheffield Steelers", "text": "Sheffield Steelers\n\nSheffield Steelers je hokejový klub z Sheffieldu, který hraje Britskou hokejovou ligu v Británii.\n\nKlub byl založen roku 1991. Jejich domovským stadionem je Sheffield Arena s kapacitou 13 500 lidí.\n\n"}
{"id": "397551", "url": "https://cs.wikipedia.org/wiki?curid=397551", "title": "Tonzilektomie", "text": "Tonzilektomie\n\nTonzilektomie (též tonsilektomie) je chirurgický zákrok, při kterém se odstraňují tonzily (\"tonsily\", \"párové krční mandle\"). Někdy se provádí současně s adenotomií.\n\nTonzilektomie bývá indikována v těchto případech:\n\n\n"}
{"id": "397557", "url": "https://cs.wikipedia.org/wiki?curid=397557", "title": "Reaction Engines A2", "text": "Reaction Engines A2\n\nReaction Engines Limited A2 (také zvané jen A2) je designová studie nadzvukového dopravního letadla. Letadlo A2 je plánované letadlo budoucnosti, které bude fungovat na bázi vodíku. Má být až dvakrát větší než nynější největší dopravní letadlo světa Airbus A380 a měl by být schopen pojmout až 300 cestujících. Rychlostí pětinásobně přesáhne rychlost zvuku a bude létat až na hranici vesmíru. I velké vzdálenosti bude zdolávat bez obtíží. Cesta z Evropy do Austrálie by trvala méně než 5 hodin. Projekt zatím nepřekročil fázi návrhu. Pokud ovšem bude uveden do provozu, bude to znamenat revoluci v celém letectví. Pokud vše půjde podle plánu, měl by být uveden do provozu mezi roky 2030 a 2040.\n"}
{"id": "397560", "url": "https://cs.wikipedia.org/wiki?curid=397560", "title": "Jeníček", "text": "Jeníček\n\nJeníček může být:\n\n\n\n"}
{"id": "397561", "url": "https://cs.wikipedia.org/wiki?curid=397561", "title": "Ladislav Malý (1920)", "text": "Ladislav Malý (1920)\n\nLadislav Malý (13. srpna 1920, Bátovce, okres Levice, dnes Slovensko – 3. července 1951, Bolíkovice) byl jeden z aktérů Babického případu v červenci 1951. Vydával se za agenta CIC. Spekuluje se o tom, že ve skutečnosti byl spolupracovníkem StB. Dodnes nejsou plně objasněny všechny okolnosti.\n\nJeho otcem byl Jakub Malý, narozený roku 1885 na statku v Kojeticích, který v roce 1906 nastoupil vojenskou službu v rakousko-uherské armádě a roku 1909 byl jako četař přijat k četnictvu v Brně. Od roku 1914 bojoval na ruské frontě a po skončení války sloužil na četnické stanici v Třebíči. Odtud odešel na Slovensko jako velitel četnické stanice v Batovcích. Asi v roce 1932 se vrátil do Kojetic jako vrchní strážmistr, velitel četnické stanice, bytem ve Znojmě. Po březnu 1939 byl Jakub Malý penzionován a odstěhoval se do Starče na Třebíčsku.\n\nMatka Ladislava Malého byla Hedvika, rozená Jaurová (* 1901).\n\nLadislav Malý studoval gymnázium, od primy po kvartu s budoucím knězem Janem Bulou; přešel na vojenské gymnázium v Moravské Třebové. Otec mu vybral kariéru důstojníka. Po roce 1939 byla hranická vojenská akademie zavřena; 10. 9. 1940 se přihlásil jako dobrovolník do vládního vojska; 16. 9. 1940 se zavázal k pětadvacetileté službě; byl přidělen k 3. rotě 6. praporu v Hradci Králové a 14. 11. složil slib Adolfu Hitlerovi. V dubnu 1941 mu byl udělen kázeňský trest pro opilství. Od té doby prodělal různé nemoci. Dne 31. července 1941 byl propuštěn z důvodu neschopnosti jakékoliv služby. V roce 1945 pracoval na ONV v Moravských Budějovicích. Hlásil se na Vojenskou akademii v Hranicích, ale nebyl přijat. Odešel do Mikulova, potom na severní Moravu, oženil se a měl dvě děti. Pracoval na berním úřadě, byl členem Národně socialistické strany. Po roce 1948 neskrýval záporný postoj k lidově demokratickému zřízení a byl přeložen do Ostravy. Roztrhal jmenovací dekret a dále pracoval jako účetní v Lázních Dolní Lipová. Nevydržel tam a přešel do lázní ve Velkých Losinách. Holdoval alkoholu, milenkám a šarvátkám. Napadl předsedu ROH v lázních Jeseník; vyhrožoval, že všichni budou viset na okolních stromech. Po zásahu Bezpečnosti roku 1949 jeho žena oznámila zmizení. Oddíl StB v Třebíči zahájil v létě 1949 pátrání. (L. M. se údajně objevil v noci z 9. na 10. srpna 1949 u rodičů ve Starči.)\n\nPátrání v Třebíči i v Jeseníku a na Šumpersku skončilo neúspěšně. Bylo odloženo ad acta a dále byl nařízen dohled nad korespondencí manželů Malých bytem ve Starči.\n\nV září 1949 dostal Jakub Malý první pozdrav od syna z Vídně, následovalo několik dopisů. Ladislav psal, že pracuje v Grazu jako úředník. Před Vánocemi se odmlčel. Od jara do srpna 1950 obnovil korespondenci prostřednictvím Josefa Jeřábka, řezníka a hostinského z Rokytnice, známého Jakuba Malého. Pak korespondenci definitivně přerušil.\n\nV Rakousku pracoval pro CIC a měl na starosti vyplácení agentů-chodců. Po zpronevěře peněz se vrací do ČSR a znovu se objevil na Vysočině v únoru 1951. Nejprve zkoušel 20. února přespání právě u Josef Jeřábka. Neúspěšně. Pak 25. února 1951 navštívil na faře svého gymnaziálního spolužáka P. Jana Bulu. Žádal jej o úkryt a vyprávěl mu o tom, že unesl z domácího vězení arcibiskupa Berana, kterého chtěl převést přes hranice na západ. Arcibiskup si prý přál být ještě před překročením hranic vyzpovídán. Několikrát P. Bulovi sdělil, že již pojedou za arcibiskupem. P. Bula mluvil o Malém s P. Podveským z vedlejší farnosti a ten mu sdělil, že byl varován před provokacemi ze strany StB a radil mu, aby okamžitě přerušil s Malým veškeré styky. Zanedlouho poté, co Bula řekl Malému, že mu nedůvěřuje a ať odejde, byl zatčen. Ve skutečnosti však zatčení Buly nejpravděpodobněji souvisí s předchozím zatčením manželů Kopuletých z Heraltic, kteří věděli o kontaktu Malého s Bulou.\n\n3. července 1951, den po teroristické akci v Babicích, byl Malý zastřelen při zásahu ozbrojených složek v poli u Bolíkovic. Přetrvávají sice legendy o tom, že Malý zásah přežil a že jeho úmrtní list byl zfalšován, ale vše nasvědčuje skutečnosti, že Malý akci bezpečnosti nepřežil. Ze všech teorií o jeho roli v případu Babice se jeví jako nejpravděpodobnější ta, že se jednalo o psychicky nemocného dobrodruha, kterého využila státní bezpečnost pro brutální zásah proti venkovu a církvi na Vysočině.\n\n\n"}
{"id": "397564", "url": "https://cs.wikipedia.org/wiki?curid=397564", "title": "Jan Otruba", "text": "Jan Otruba\n\nMgA. Jan Otruba (* 1983, Znojmo) je český režisér, scenárista, kameraman a producent.\n\nNarodil se ve Znojmě v roce 1983. Po studiu Gymnázia Dr. Karla Polesného ve Znojmě byl přijat na Univerzitu Tomáše Bati ve Zlíně, konkrétně na Fakultu multimediálních komunikací, ateliér Audiovize – zaměření režie a scenáristika. Za dobu studia začal postupně směřovat od krátkých studentských hraných filmů k videoklipům, reklamám a propagačním filmům. Profesionálně se filmové a reklamní tvorbě věnuje od roku 2006. Z jeho klipové tvorby: \"Unisono\" a \"Váha muší\" pro Divokýho Billa, \"Na stanici polární\" a \"S kufrem a se ženou\" pro Mňágu a Žďorp, \"Slib\" a \"Chudák holka\" pro Romana Horkého a Kamelot nebo \"Zoufale sám\" pro Vlastu Horvátha. V reklamním oboru se mu v roce 2008 podařil průnik do širšího povědomí realizací vůbec první holografické reklamy v České republice. V letech 2009 a 2010 získaly opakovaně ocenění na festivalu TourFilm v Karlových Varech jeho turistické propagační filmy pro města Znojmo a Zlín. Jan Otruba pravidelně spolupracuje se svým bratrem Vítězslavem Otrubou. V roce 2011 společně založili reklamní a filmovou produkci VideoBrothers s.r.o..\n\n\n\n\n\n\n"}
{"id": "397573", "url": "https://cs.wikipedia.org/wiki?curid=397573", "title": "Nottingham Panthers", "text": "Nottingham Panthers\n\nNottingham Panthers je hokejový klub z Nottinghamu, který hraje Britskou hokejovou ligu v Británii.\n\nKlub byl založen roku 1946. Jejich domovským stadionem je National Ice Centre s kapacitou 10 000 lidí.\n\n"}
{"id": "397577", "url": "https://cs.wikipedia.org/wiki?curid=397577", "title": "Janáček", "text": "Janáček\n\nJanáček může znamenat:\n\n\n\n"}
{"id": "397578", "url": "https://cs.wikipedia.org/wiki?curid=397578", "title": "Konrád Rudý", "text": "Konrád Rudý\n\nKonrád řečený Rudý (kolem 922 – 10. srpna 955) byl vévodou lotrinským a zetěm pozdějšího císaře Oty I. Konrád byl významnou osobností východofranské říše v polovině 10. století a předkem císařů ze sálské dynastie. Padl v bitvě na Lešském poli proti maďarským nájezdníkům.\n\nKonrád pocházel z franské hraběcí rodiny, jejíž statky byly v okolí Wormsu. Král Ota I. jej roku 944 jmenoval vévodou lotrinským za zásluhy, které si Konrád získal v boji proti Otovu povstalému bratru Jindřichovi a jeho spojencům, a, chtěje ho pevněji k sobě připoutati, dal mu roku 947 svou dceru Luitgardu za manželku. Konrád se účastnil první Otovy výpravy do Itálie a stal se roku 952 místodržitelem v Pavii. Upadnuv však brzo potom v nemilost královu, jelikož s Berengarem II. učinil nevýhodnou smlouvu, spojil se se svým švagrem Liudolfem Švábským, jenž kul pikle proti otci, a oba se vzbouřili roku 953. Z počátku dařilo se jim dosti dobře, ač Konrád ze svého vévodství byl vypuzen, když se však Konrád roku 954 spojil s Maďary, kteří právě veliký vpád do Německa učinili, spojenci počali se od nich odvraceti a Konrád musil se Otovi poddati; podržel sice své veliké statky rodinné, ale vévodství byl zbaven.\n\nDne 10. srpna 955 padl v boji proti Maďarům u řeky Lech, zanechavše po sobě syna Otu Wormského, potomního vévodu korutanského. Skrze Otu byl Konrád pradědem císaře Konráda II.\n"}
{"id": "397579", "url": "https://cs.wikipedia.org/wiki?curid=397579", "title": "Árpád híd", "text": "Árpád híd\n\nÁrpád híd může být:\n"}
{"id": "397580", "url": "https://cs.wikipedia.org/wiki?curid=397580", "title": "Škoda Popular", "text": "Škoda Popular\n\nŠkoda Popular, popř. její předchůdci, byl nejúspěšnější předválečný model automobilů značky Škoda, který napomohl firmě se dostat na vrchol. 23. srpna 1935 vyjel ve Škodě Popular Břetislav Jan Procházka s Mojmírem Urbánkem na Sněžku.\n\nByla prvním automobilem Škody s novou koncepcí odvozené z tatrovácké koncepce – páteřový rám s výkyvnými polonápravami. Tato koncepce přinesla automobilce úspěch a ze třetího místa na domácím trhu ji po krizových létech vymrštila na první příčku. Možným důkazem o úspěšnosti tohoto řešení může být i to, že se tato konstrukce udržela až do další změny koncepce (Škoda 1000 MB). Škoda 420 byla označována pouze jako přechodný nebo studijní typ. Měla čtyřdobý kapalinou chlazený čtyřválec (ventilový rozvod SV) o objemu 995 cm³ s výkonem jak již název naznačuje 20 k (4 – počet válců, 20 – počet koňských sil), tedy 14,7 kW. Automobil měl třístupňovou převodovku se synchronizací 2. a 3. stupně a neměl diferenciál. Odpružení zajišťovaly listová pera, brzdění mechanické brzdy na všech kolech. Změna směru jízdy se prováděla pomocí šnekového řízení, které bylo na pravé straně vozidla. Vozidlo bylo karosováno většinou jako čtyřsedadlový tudor nebo jako otevřený vojenský automobil s plátěnou střechou o rozměrech (tudor): délka 3 770 mm, šířka 1 360 mm, výška 1 500 mm, rozvor náprav 2 430 mm a rozchod kol 1 150 mm. Vůz jezdil nejvíce 85 km/h při spotřebě 7 l benzínu na 100 km. Vyrobilo se ho 421 kusů (sériově).\n\nJediným rozdílem proti typu 420 bylo použití menšího motoru a kratší podvozek a karoserie (d × š × v: 3 630 × 1 340 × 1 520 mm; rozvor: 2 300 mm; rozchod: 1 050 mm). Motor měl snížený objem válců na 903 cm³, a tím i nižší výkon 13,2 kW (18 k) souvisící i s nižší maximální rychlostí – 80 km/h. Dostalo se také na hřebenové řízení. Karosérie byla opět kombinací dřevěné kostry a plechových výlisků ovšem o více provedeních (přibyl dodávkový vůz, tudor–kabriolet a roadster). Sériově se tohoto automobilu vyrobilo 200 vozů.\n\nPoprvé se objevilo jméno Popular a s ním také diferenciál (ovšem pouze za příplatek) a převodovka vzadu (systém Transaxle). Proti Škodě 420 se mírně zvýšil výkon na 16,2 kW (22 k) za opětovného použití karburátoru Zenith 26 VEH a přibylo hřebenové řízení. Rozvor se nejdříve smrsknul na 2 300 mm, ale v roce 1935 byl prodloužen na 2 430 mm. Velikost karoserie tudoru byla nezměněna. Vůz se vyráběl v těchto provedeních: dvoudveřový tudor a tudor–kabriolet, čtyřdveřový sedan, kabriolet, roadster a dodávkový vůz. Vyrobilo se ho 4 200 kusů.\n\nVůz byl vyvinut pro účast na vytrvalostním závodu 1000 mil československých v roce 1936, který se však již nekonal. Na podvozku typu 906 vzniklo jen 20 vozů typu 908 s hliníkovou aerodynamickou karosérií kupé a upraveným motorem s vyšším výkonem.\n\nTento automobil pojmenovaný po jednom z nejslavnějším automobilových závodů vznikl výměnou běžného motoru Popularu za ten z většího Rapidu (901). Toto spojení se ukázalo jako vynikající po absolvování slavného závodu, a tak ho automobilka začala prodávat s karosérií Roadster, Roadster De Luxe a Coupé Sport. Však také jezdil nejvyšší rychlostí 110 km/h při spotřebě 10 litrů benzínu na 100 km a měl diferenciál. Vyrobilo se ho 72 kusů.\n\nŠkoda Sagitta byl prototyp miniautomobilu na podvozku odvozeném z typu Škoda 418. Vůz dostal zcela nový motor, vzduchem chlazený vidlicový dvouválec SV o objemu 845 cm³ a výkonu 11 kW. Dosahoval s ním rychlosti 70 km/h. Vůz byl vybaven nesynchronizovanou třístupňovou převodovkou. V roce 1937 bylo vyrobeno 7 vozidel: 4 kupé, 1 tudor a 2 kabriolety.\n\nV tomto modelu se poprvé dostal do výroby motor s moderním ventilovým rozvodem OHV, což je náležitě zaznamenáno v názvu. Motor o objemu 995 cm³ ze sebe dostal 19,9 kW (27 k), což bohatě stačilo na dosažení stokilometrové rychlosti při prakticky stejné spotřebě. Byl prodloužen rozvor na 2 440 mm a karoserie nového typu byla o 40 mm širší (1 400 mm). Tohoto typu bylo vyrobeno 5 510 kusů.\n\nTento typ navazoval na Popular 912, motor byl ale převrtaný na 1 089 cm³ s výkonem 22,1 kW (30 k). S tím souviselo i použití kapalinových brzd, diferenciálu a zvětšení karoserie a rozvoru, ale i rozchodu. Tak jako u typu 937 se dostalo na nový design karosérie a racionalizace jejich provedení – tudor, sedan, kabriolet, roadster, sanitní a dodávkový vůz. Automobil jezdil nejvíce 100 km/h a spotřeboval 8,5 litru benzínu na 100 km. Bylo vyrobeno 6 600 kusů.\n\nTzv. „lidový typ\" Populara vycházel z typu 916/917, ale zvětšil se a dostal novou karosérii (d × š × v: 3 800 × 1 400 × 1 480 mm; rozvor: 2 440 mm) a neměl diferenciál. Vyráběla se s karoseriemi tudor, dodávkový a sanitní vůz. Celkem se vyrobilo 1 500 kusů tohoto typu.\n\nOproti Škodě Popular 1100 se opět zvětšila velikost vozu a zvýšil se výkon na 23,5 kW (32 k). Převodovka byla přemístěna dopředu a tvořila montážní blok s motorem a spojkou. Na přání byla dodávána i nová čtyřstupňová převodovka. Vůz dostal novou masku s vodorovnými půlkulatými žebry. Tento byl typ přímým předchůdcem poválečného vozu Škoda 1101 (Tudor). Celkem bylo vyrobeno 1019 kusů.\n\n\n"}
{"id": "397582", "url": "https://cs.wikipedia.org/wiki?curid=397582", "title": "Snowboarďáci", "text": "Snowboarďáci\n\nSnowboarďáci je česká filmová komedie pro mladé z roku 2004 od režiséra Karla Janáka a stejnojmenný seriál, který vysílala Česká televize v roce 2005 (delší verze: 3x52 minut). Film měl premiéru 4. listopadu 2004. \n\nRendy a Jáchym mají dost trávení Silvestru s rodiči a navíc se chtějí naučit jezdit na snowboardu. V herně vyhrají permanentky a bydlení mají zajištěné u Jáchymova bratrance (Jiří Langmajer). Jáchym sebou musí vzít svou otravnou sestru (Ester Geislerová), kterou nenávidí. U bratrance záhy zjistí, že jsou tam spíše na pracovním táboře než na dovolené a ani učení na snowboardu jim nejde. Na stejné chatě bydlí i 3 holky, které se klukům líbí, ale kluci se snaží zamaskovat, že na snowboardu jezdit neumí. Stejné holky se snaží sbalit i skupina místních frajerů, kteří si říkají Snow Panthers. Kluci jdou z maléru do maléru (ztratí bratrancova psa, nabourají mu auto, naštvou sestru, spadnou do řeky) a vše vyústí jízdou po lavinovém svahu s Pantery, po které skončí v nemocnici. Těsně před půlnocí z nemocnice utečou zpátky na chatu. Holky, které mají výčitky, že kluci mají úrazy kvůli nim, se naštvou na Pantery a vše končí dobře.\n\n\nSoundtrack byl vydán společností Sonymusic 1. 11. 2004. CD obsahuje 23 skladeb, celková délka je 43'31\".\n\n"}
{"id": "397583", "url": "https://cs.wikipedia.org/wiki?curid=397583", "title": "Dagmar Andrtová-Voňková (album)", "text": "Dagmar Andrtová-Voňková (album)\n\nNepojmenovaná LP deska z roku 1986 je prvním albem Dagmar Andrtové-Voňkové. Vyšla tedy až 15 let poté, co na sebe Andrtová-Voňková upozornila písničkou \"Pastýřka\", kterou pak nahrál Spirituál kvintet. Jiří Tichota k tomuto debutovému albu napsal sleeve-note.\n\nDeska obsahuje sedm autorských písniček a instrumentální \"Cikánskou koncovku\". Dagmar Andrtová-Voňková se doprovází na kytaru.\n\nAlbum se mělo původně jmenovat \"Milí moji\", to však vedení Pantonu nepovolilo.\n\n\nVšech osm skladeb alba bylo nahráno společně se skladbami z EP \"Popado, popado\" a singlu \"Tvůj byl jsem orel/Desatero noh\" ve studiu Československého rozhlasu v Českých Budějovicích ve dnech od 4. do 12. ledna 1986. LP a singl vyšly zároveň a ač mají vročení 1986, do prodeje se dostaly až začátkem roku 1987. Všech osm písní tohoto LP nazpívala a na kytaru nahrála Dagmar Andrtová-Voňková, kromě závěrečné \"Cikánské koncovky\", zahrané na píšťalu. Hudba všech skladeb je dílem Andrtové-Voňkové, text písně \"V poli stojí trnina\" je lidový, upravený autorkou.\n\nAlbum vyšlo na CD v rámci kolekce \"Milí moji\" (2004, Indies Records).\n"}
{"id": "397584", "url": "https://cs.wikipedia.org/wiki?curid=397584", "title": "Nálepka", "text": "Nálepka\n\nNálepka může být:\n\n\n"}
{"id": "397585", "url": "https://cs.wikipedia.org/wiki?curid=397585", "title": "Izabela Francouzská (1348)", "text": "Izabela Francouzská (1348)\n\nIzabela Francouzská (1. října 1348, Vincennes – 11. září 1372, Pavia) byla hraběnka z Vertusu.\n\nIzabela se narodila jako poslední jedenáctý potomek budoucího francouzského krále Jana II. a Bony, dcery Jana Lucemburského.\n\nRoku 1360 byla v Miláně provdána za syna milánského vévody Galeazza II. Giana Galeazza, který byl jejím vrstevníkem. Král Jan udělil zeti titul hraběte z Vertusu. Isabela zemřela po dvanáctiletém manželství při porodu syna Karla.\n"}
{"id": "397593", "url": "https://cs.wikipedia.org/wiki?curid=397593", "title": "HMS Shropshire (73)", "text": "HMS Shropshire (73)\n\nHMS Shropshire byl těžký křižník sloužící v Royal Navy a jako HMAS Shropshire v Royal Australian Navy v období druhé světové války. Byl jednou ze čtyř jednotek třídy London, která byla druhou skupinou třináctičlenné třídy \"County\".\n\n\"Shropshire\" byl postaven v letech 1926–1929 v loděnicicích \"William Beardmore and Company\" ve skotském Dalmuiru. Po dokončení loď převzalo Britské královské námořnictvo a v době vypuknutí druhé světové války sloužila ve Středomoří, poté v také v Jižním Atlantiku a také proti Italském Somálsku. Poté, co Australské námořnictvo ztratilo v bitvě u ostrova Savo těžký křižník HMAS \"Canberra\", bylo rozhodnuto předat Austrálii náhradou právě \"Shropshire\". Australské námořnictvo loď převzalo v polovině roku 1943 a křižník pak operoval v Pacifiku, například se účastnil bitvy u Leyte a nakonec byl i přítomen podepsání japonské kapitulace v Tokijské zátoce v srpnu 1945. V roce 1954 byla loď sešrotována.\n\n\n\n"}
{"id": "397598", "url": "https://cs.wikipedia.org/wiki?curid=397598", "title": "Šafrán (sampler)", "text": "Šafrán (sampler)\n\nŠafrán (1989 nebo 1990, na desce je napsáno 1989) je LP-sampler písničkářů ze sdružení Šafrán. Deska byla nahrána v roce 1976 a vyšla o rok později, ale náklad byl zničen. Písničky vybral a album sestavil Hynek Žalčík. V roce 2011 bylo album poprvé vydáno na 2CD společností Galén, kdy první disk obsahuje dvacet dochovaných (včetně několika poprvé publikovaných) nahrávek pěti členů Šafrán pro Supraphon ze let 1968–1976 a druhý disk pak toto LP.\n\n\n"}
{"id": "397600", "url": "https://cs.wikipedia.org/wiki?curid=397600", "title": "Turbiditní proud", "text": "Turbiditní proud\n\nTurbiditní proud je druh svahového pochodu na pevninských svazích mořských pánví, vyskytují se tedy v subakvatickém prostředí (pod vodou). Dochází k nim, když se dají do pohybu nezpevněné sedimenty, přinesené sem především fluviální (říční) činností.\n\nJde o vodní proud se zvýšenou hustotou, který se pohybuje dolů svahem v důsledku větší hustoty, než má kapalina, která ho obklopuje. Termín se většinou používá k popisu proudů ve vodním prostředí, oceánech, jezerech, k podobným jevům však může docházet i v jiných typech prostředí (např. lavina).\n\nTurbiditní proudy jsou obvykle spuštěny zemětřeseními nebo sesuvy. Dochází přitom k nasycení vody sedimentem a jejímu následnému gravitačnímu pohybu do nižší části sedimentační pánve. Rychle se pohybující proud cestou po svahu eroduje nezpevněný sediment a odnáší ho s sebou. Výsledkem sedimentace tohoto proudu jsou typicky zvrstvené horninové celky označované jako turbidity.\n\nTurbiditní proudy jsou časté v oblastech se silnou seismickou aktivitou, na podmořských svazích, v blízkosti hlubokomořských příkopů, na aktivních okrajích kontinentů, případně u podmořských kaňonů na pasivních kontinentálních okrajích. K jejich spuštění není potřeba velký sklon svahu (stačí pouze 1-3 °) ale překročení meze soudržnosti sedimentu. Takový proces může iniciovat dosah spodní části bouřkového vlnění či pokles vodní hladiny a následná změna režimu sedimentace.\n\nS narůstajícím sklonem svahu narůstá i síla a rychlost proudu, který tak může nést větší množství sedimentu. To má za následek zvýšení hustoty proudu. Některé turbiditní proudy mohou dosahovat rychlost do 500 km/h.\n\n8. listopadu 1929 bylo zaznamenáno zemětřesení u Grand Banks, nedaleko pobřeží Newfoundlandu, jehož následkem došlo k přerušení transatlantického telegrafního spojení. Spojení tvořilo několik paralelních kabelů, umístěných v různých částech kontinentálního svahu. 12 kabelů se postupně přetrhlo na 28 místech, přičemž se podařilo zaznamenat přesné časy i místa jejich přetržení. Následný výzkum potvrdil, že zemětřesení spustilo turbiditní proud pohybující se rychlostí asi 100 kilometrů v hodině, jenž prošel po 600 km dlouhém kontinentálním svahu a přetrhal kabely, které mu stály v cestě.\n\n\n"}
{"id": "397601", "url": "https://cs.wikipedia.org/wiki?curid=397601", "title": "HMS Sussex (96)", "text": "HMS Sussex (96)\n\nHMS Sussex byl těžký křižník sloužící v Royal Navy v období druhé světové války. Byl jednou ze čtyř jednotek třídy London, která byla druhou skupinou třináctičlenné třídy \"County\".\n\n\"Sussex\" byl postaven v letech 1926–1929 v loděnicicích \"R. and W. Hawthorn, Leslie and Company\" v Hebburnu. Během války byla průběžně zesilována protiletadlová výzbroj. K její největší změně ovšem došlo v roce 1945, kdy byla odstraněna jedna z hlavních dělových věží. V té době již loď také nenesla torpédomety.\n\n\"Sussex\" byl v době vypuknutí druhé světové války součástí Svazu H, dislokovaného v Gibraltaru. Spolu s ním se v Jižním Atlantiku podílel na pronásledování německého těžkého křižníku Admiral Graf Spee. Později byl převelen k Domácímu loďstvu. Při provádění údržby v Glasgow křižník dne 18. září 1940 vážně poškodil nálet a loď pak byla až do srpna 1942 opravována. Poté operoval v Atlantiku a od roku 1944 v Pacifiku. Dne 5. září 1945 křižník připlul do Singapuru, kde na jeho palubě generál Seiširó Itagaki podepsal japonskou kapitulaci města.\n\nV roce 1949 byl křižník vyřazen ze služby a v roce 1950 sešrotován.\n\n\n"}
{"id": "397602", "url": "https://cs.wikipedia.org/wiki?curid=397602", "title": "Kolečko (rozcestník)", "text": "Kolečko (rozcestník)\n\nKolečko může být :\n\n\n"}
{"id": "397608", "url": "https://cs.wikipedia.org/wiki?curid=397608", "title": "Připoutejte se, prosím!", "text": "Připoutejte se, prosím!\n\nPřipoutejte se, prosím! (angl. \"Airplane!\") je americký komediálně-satirický film, režírovaný a napsaný trojicí Davidem Zuckerem (\"Scary Movies 3 & 4, Pivní bratři\"), Jimem Abrahamsem (\"Žhavé výstřely 1 & 2\", \"Mafiósso\") a Jerry Zuckerem (\"Milionový závod\"). Hráli zde Robert Hayes, Julie Hagerty, Leslie Nielsen, Lloyd Bridges, Peter Graves, Kareem Abdul-Jabbar a Lorna Patterson. \"Připoutejte se, prosím\" je parodie na klišé a samotný \"katastrofický\" žánr (s elementy tehdejších pop-kulturních referencí) a je v podstatě nepřímo remakem filmu \"Zero Hour!\" (první dvě postavy u obou filmech se jmenují podobně) z roku 1957. V Austrálii a Novém Zélandu je tento film znám jako \"Flying High\".\n\n\"Připoutejte se, prosím\" byl velkým finančním trhákem, jelikož rozpočet činil pouhých 3,5 mil. dolarů, ale vydělal přes 83 mil. dolarů. Filmoví tvůrci také obdrželi WGA (Writers Guild of America) cenu za nejlepší komediální adaptaci a byli také nominováni pro nejlepší celovečerní film z oblasti muzikálů a komedií a BAFTA ocenění pro nejlepší scénář. O pár let později, film \"Airplane!\" zvolen do seznamu (příčka #10) nejzábavnějších amerických komedií v seznamu \"100 let... 100 smíchů\" (u AFI) a umístil se na #6 příčce nejzábavnějších filmů (Bravo - jedná se o kabelovou americkou televizi, nikoliv o německý bulvární magazín pro náctileté).\n\nKdyž se několik cestujících a všichni piloti otrávili jídlem, řízení připadlo Tedovi Strikerovi (Robert Hayes), traumatizovanému ex-pilotovi stíhaček. Jeho úkolem bylo přistát v nepříznivých podmínkách za špatného počasí (za pomoci letového řídícího střediska a řídícího Steve McCroskyho (Lloyd Bridges) a Rexe Kramera (Robert Stack)). Ke všemu hrozilo, že jeden z pasažérů zemře. Strikerovi pomáhala stevardka, jeho bývalá přítelkyně Elaine (Julie Hagerty) a Strikerův společník Rex Kramer, ke kterému Striker cítí antipatie.\n\n\n\n\n\nLeslieho Nielsena tato role vyzdvihla k dalším rolím podobného komediálně-dramatického rázu, jakou hrál právě v tomto filmu. Poté byl obsazen do seriálu \"Police Squad!\" (předchůdce Bláznivých střel) a následně i do sérií Bláznivých střel. Lloyd Bridges a Robert Stack sledovali podobný rozjezd ve své kariéře, avšak ne v takové ráži jako u Leslieho Nielsena.\n\nTato verze z roku 1983 obsahuje také některé přidané scény, které nebyly v kinové verzi, ale také je tu pozměněna scéna, ve kterém jsou zakrytá prsa, jenž se houpou synchronizovaně s turbulencí letadla, tričkem co říká \"\"Moral Majority\"\" (s černými písmeny). V brzkých TV verzích, toto je vyměněno ženou, jenže nosí červené tričko se žlutými pruhy. Pozdější verze užívají původní originální scénu za použitím digitální technologie, jenž smazala text \"Moral Majority\".\n\nMaxim zařadil \"Připoutejte se..\" (příčka #4) do seznamu \"Most Horrific Movie Plane Crashes\". Hláška (tato hláška však nebyla ztracena v českém překladu) \"I \"am\" serious... and don't call me Shirley,\", byla zvolena do seznamu Nejlepších 100 filmových hlášek (u AFI = American Film Institute).\n\n\nDalší ocenění:\n\nNaproti tomu se stalo, že nějaká ta hláška se skutečně \"ztratila\" v překladu. Příkladem může být například toto (překlad je velmi podobný k dabingové ČT verzi z roku 1992):\n\n\n\n"}
{"id": "397612", "url": "https://cs.wikipedia.org/wiki?curid=397612", "title": "Třída London", "text": "Třída London\n\nTřída London byla třídou těžkých křižníků, postavených pro Royal Navy a Royal Australian Navy v letech 1926–1929. Celkem byly postaveny čtyři jednotky, přičemž celá třída byla druhou skupinou třídy County. Od předchozí třídy Kent se tyto lodě lišily víceméně jen systémem podhladinové ochrany.\n\nHlavní výzbroj křižníku tvořilo osm 203mm kanónů (\"BL 8 inch L/50 Mk.VIII\") umístěných ve čtyřech dvoudělových věžích. Ty doplňovaly čtyři 102mm kanóny, lafetované pop jednom, obvykle byly později nahrazeny osmy 102mm kanóny (\"QF 4 inch L/45 Mk.V \") ve dvouhlavňové lafetaci. Lehkou výzbroj nejprve tvořily čtyři 40mm kanóny (\"QF 2 pdr L/39 Mk.II \"), které časem doplnily 12,7mm kulomety Vickers. Během války byly kulomety odstraněny a jednotlivé lodě nesly různé kombinace 40mm a 20mm kanónů. Torpédomety byly z časem sejmuty z \"Devonshire\", \"Shropshire\" a \"Sussex\". V rámci předválečných modernizací byl na jednotlivé lodě instalován katapult (během války byl odstraněn).\n\nNejvětší přestavba byla provedena na lodi London, kde byla postavena zcela nová nástavba, v druhé polovině války byly výrazně upraveny také \"Devonshire\" a \"Sussex\", u kterých byla odstraněna jedna z dělových věží a nahrazen větším počtem protiletadlových kanónů.\n\nLodě této třídy nesly spíše lehčí pancéřování, které mělo v případě boků lodi a dělových věží sílu 25,4 mm a doplňovala ho 36mm silná pancéřová paluba. Pouze \"London\" dostal při modernizaci na každý bok nový pancéřový pás o síle 114mm.\n\nČtyři turbínová soustrojí poháněla osm tříbubnových kotlů. Výkon pohonného systému lodi byl 80 000 hp, což jí umožňovalo dosáhnout rychlosti až 32,2 uzlu. Komíny byly tři.\n\n\"Sussex\" byl v době vypuknutí druhé světové války součástí Svazu H, dislokovaného v Gibraltaru. Spolu s ním se v Jižním Atlantiku podílel na pronásledování německého těžkého křižníku Admiral Graf Spee.\n\n\"Devonshire\" se v dubnu 1940 účastnil norské kampaně a na jeho palubě byl z Norska evakuován král Hakon VII. včetně královské rodiny. V září 1940 se \"Devonshire\" účastnil Operace Menace – neúspěšného britského pokusu o dobytí Dakaru a jeho obsazení silám Svobodných Francouzů. V květnu 1941 se \"London\" podílel na pronásledování německé bitevní loď \"Bismarck\". Dne 21. listopadu 1941 průzkumný letoun Supermarine Walrus z paluby \"Devonshire\" objevil německý pomocný křižník \"Atlantis\", který pak i potopil. \"Shropshire\" operoval od roku 1943 v Pacifiku a bojoval v bitvě u Leyte. Na palubě \"Sussexu\" dne 5. září 1945 podepsal generál Seiširó Itagaki kapitulaci Singapuru.\n\nŽádná z lodí nebyla ve válce ztracena. Všechny byly v letech 1950–1954 sešrotovány.\n\n\n"}
{"id": "397615", "url": "https://cs.wikipedia.org/wiki?curid=397615", "title": "Kocáb", "text": "Kocáb\n\nKocáb je české příjmení:\n\n"}
{"id": "397620", "url": "https://cs.wikipedia.org/wiki?curid=397620", "title": "Drumlin", "text": "Drumlin\n\nDrumlin je geomorfologická forma vzniklá činností ledovce (glaciální forma). Je to pahorek doutníkovitého tvaru, jenž je tvořen převážně tillem, ale jádro může být tvořeno podložními horninami. Drumliny bývají několik stovek metrů dlouhé, přičemž tato delší osa odpovídá někdejšímu pohybu ledovce. Nejčastěji se vyskytují v blízkosti čelní morény. Svah drumlinu přiléhající k této moréně je mírnější než jeho nárazová strana. Nejčastěji se v Evropě vyskytují v severním Irsku.\n\n\n"}
{"id": "397621", "url": "https://cs.wikipedia.org/wiki?curid=397621", "title": "Přílepov", "text": "Přílepov\n\nPřílepov je místní část obce Kostelec nad Vltavou. Nachází se nad soutokem Jickovického a Mlázovského potoka. Vesnice má 50 domů. V roce 2011 zde trvale žilo 57 obyvatel. Na návsi je kaplička Panny Marie. Obcí protéká Přílepovský potok.\n\nPrvní písemná zmínka o vesnici pochází z roku 1488. Ves byla ve středověku v majetku Břevnovského kláštera, později byla prodána a přešla ke královskému hradu Orlík pod patronátní právo krále Václava II. V roce 1436 byl Přílepov zastaven králem Zikmundem Janu a Václavu Zmrzlíkovým ze Svojšína. V 17. století přešla obec do panství rodu Schwarzenbergů. Poštou, farou, četnictvem a školou náležel Přílepov ke Kostelci nad Vltavou. V nedalekém Kovářově byl lékař. V roce 1940 zde žilo 203 obyvatel v 33 domech.\nV roce 1907 byl ve vesnici založen sbor dobrovolných hasičů.\n\n"}
{"id": "397625", "url": "https://cs.wikipedia.org/wiki?curid=397625", "title": "Mezinárodní federace motocyklistů", "text": "Mezinárodní federace motocyklistů\n\nMezinárodní federace motocyklistů (FIM \"Fédération Internationale de Motocyclisme\") je mezinárodní organizace, která zahrnuje a reprezentuje 111 národních motocyklových federací na 6 kontinentech.\n\nPřestože se traduje, že myšlenka založení mezinárodní motocyklové federace vznikla v Pacově, tak FIM byl založen 21. prosince 1904 v Paříži v místnostech restaurace Ledoyen. Teprve až o dva roky později, 8. června 1906, vstupuje do historie organizace město Pacov na Českomoravské vysočině, jehož název se tehdy psal Patzau. Zde se jely první mezinárodní motocyklové závody pod patronátem FIM na tzv. Pacovském okruhu. Tuto historickou událost připomíná Veterán rallye Pacov, která je závodem historických motocyklů na původním okruhu. Motocyklový sport je v Pacově stále živý, což dokládá pořádání Mistrovství ČR v motocrossu na trati na Propadě a také vynikající výsledky motocrossových závodníků, kteří pocházejí z Pacova.\n\nOrganizace FIM se v roce 1959 přestěhovala z Paříže do švýcarské Ženevy a ještě později v roce 1994 do menšího švýcarského města Mies, kde má centrálu dodnes. FIM zaštiťuje 5 motocyklových disciplín: road racing, motocross, trials, enduro a track racing. Mezinárodní charakter FIM dokládá současný prezident federace FIM Vito Ippolito, který pochází z Venezuely.\n\nČeským členem FIM je Autoklub České republiky, kompletní seznam členů FIM.\n\n\n"}
{"id": "397626", "url": "https://cs.wikipedia.org/wiki?curid=397626", "title": "Michal I. Rumunský", "text": "Michal I. Rumunský\n\nMichal I. Rumunský (\"rumunsky\": Mihai I) (25. října 1921 – 5. prosince 2017) byl mezi lety 1927–1930 a poté opět během let 1940–1947 čtvrtý a poslední rumunský král z dynastie Hohenzollernů. Michal I. abdikoval po komunistickém převratu 30. prosince 1947 v Rumunsku a emigroval do Švýcarska. \n\nByl nositelem nejvyššího sovětského vyznamenání – Řádu vítězství. V době jeho udělení byl nejmladším nositelem řádu, získal jej jako vrchní velitel rumunské armády za přechod z německé na sovětskou stranu a až do své smrti byl posledním žijícím nositelem.\n\nPrinc Michal Rumunský nebo princ Michal Hohenzollernský (Michal Hohenzollern-Sigmaringen) se narodil 25. října 1921 na zámku Peleș v Sinaia v Rumunsku korunnímu princi Karlovi a jeho ženě Heleně Řecké a Dánské. Michal (či Michael) je prapravnuk královny Viktorie a bratranec ze třetího kolena královny Alžběty II. Od roku 1925 byl Michal určen jako nástupce krále Ferdinanda I.\n\nKdyž nastoupil Michal na trůn jako šestiletý, dostal se (ačkoli sám nevládl) na titulní stranu časopisu Time, a byl nejmladší žijící osobou, která se objevila na titulní straně tohoto časopisu.\n\nKdyž 20. července 1927 zemřel král Ferdinand I., nastoupil po něm tehdy šestiletý princ Michal, jelikož jeho otec, budoucí král Karel II., se musel (tehdy ještě ženatý s Helenou Řeckou a Dánskou) dědičného práva zříci kvůli svému záletnictví a poměru s Elenou Lupescu. Za nezletilého krále Michala vládla regentská rada. Michal ovšem nebyl králem dlouho, jelikož se jeho otec samozvaně vrátil v roce 1930 z Francie a byl prohlášen králem. Během své vlády zavedl jeho otec král Karel II. královskou diktaturu.\nKrál Karel II. ovšem zůstal králem pouze do 6. září 1940, kdy musel abdikovat ve prospěch tehdy devatenáctiletého Michala, a to v důsledku druhé vídeňské arbitráže, kvůli níž ztratilo Rumunsko území Severní Bukoviny, Besarábii, severní Sedmihradsko a Jižní Dobrudžu. V zemi měl ostatně v té době největší vliv maršál Ion Antonescu, který pokračoval ve své vládě nad Rumunskem. Král Michal od té doby svého otce již nikdy neviděl.\n\nV roce 1944 se král Michal, který měl jen minimum pravomocí, rozhodl přiklonit na stranu spojenců a provedl převrat, při kterém nechal uvěznit Iona Antonescu a Rumunsko přešlo na stranu spojenců. Antonescův spojenec Adolf Hitler již před převratem králi nedůvěřoval a byl připraven ho nahradit jeho bratrancem arcivédodou Štěpánem Habsbursko-lotrinským, který žil od roku 1942 v Rumunsku.\n\nKrál Michal I. byl posledním monarchou za Železnou oponou, který přišel o trůn. Na konci války byl král Michal I. americkým prezidentem Harry S. Trumanem vyznamenán Řádem záslužné legie a byl také Stalinem dekorován Řádem vítězství za odvahu během královského převratu.\n\nOd roku 1945, kdy se vlády v Rumunsku za podpory Sovětského svazu pevně ujala Komunistická strana Rumunska, měl jen pouhou formální úlohu i pravomoci. Král se i přesto těšil od převratu v roce 1944 velké oblibě.\n\nV listopadu 1947 se vydal na svatbu budoucí královny Alžběty II., kde poznal princeznu Annu Bourbonsko-Parmskou. Během pobytu v Londýně také odmítl nabídku azylu od Winstona Churchilla. Komunisté v čele s premiérem Grozou doufali, že se král z Británie nevrátí. Ten se ale vrátil a oznámil, že se s princeznou Annou ožení, což by zvýšilo oblíbenost monarchie v Rumunsku a narušilo přípravy komunistů na změnu režimu. Proto byl 30. prosince 1947 komunistickými jednotkami obklíčen královský palác a král Michal přinucen komunisty v čele s premiérem Petru Grozou a Gheorghiu-Dejem k abdikaci s poznámkou, že jako loutka by Grozovi tolik nevadil, ale Moskva nebude tolerovat za železnou oponou ani formální monarchii. Král sice poukázal na vlastní popularitu v zemi, ale Gheorghe Gheorghiu-Dej odpověděl, že právě proto chtějí, aby sám odešel a nebyl příčinou nepokojů a překážkou pro nastolení socialismu. Také mu připomněli, že palác je obklíčen a telefon odstřižen, a že když abdikaci nepodepíše, bude popraveno tisíc uvězněných studentů. Král se tedy rozhodl podpsat předem připravený abdikační dokument:\n\nPo abdikaci byl 3. ledna 1948 donucen opustit Rumunsko a s sebou odvezl i královskou korunu. Již v březnu téhož roku odvolal svou abdikaci s tím, že byla vynucena násilím a je tak neplatná. Na oplátku byl rumunskými úřady zbaven rumunského občanství. Bývalý monarcha žil nějakou dobu v Londýně i se svou manželkou, Annou Bourbonsko-Parmskou, kterou si vzal 10. června 1948 v Athénách. Pár poté žil v italské Florencii, než se v roce 1950 přestěnoval do švýcarského města Lausanne. V exilu se Michal živil jako farmář, pilot a podnikatel.\n\nPo pádu komunistického režimu diktátora Ceaușescu přiletěl Michal na dánský diplomatický pas 25. prosince 1990 na rumunské letiště Otopeni, odkud hodlal pokračovat do královské hrobky v Curtea de Argeș. Po cestě z letiště byl ale zadržen policií a dopraven zpět na letiště a nucen opustit zemi. Podruhé mohl bývalý král navštívit zemi v roce 1992, kdy mu rumunská vláda povolila návštěvu země během velikonočních slavností. Nicméně mu neumožnila pronést řeč z bývalého královského paláce k milionovému davu, který se v Bukurešti shromáždil a tak svoji řeč pronesl z hotelového balkónu. Vysoká popularita bývalého krále natolik vystrašila vládu prezidenta Iona Iliescu, že dvakrát neumožnila králi návrat do země v letech 1994 a 1995. Poté co se v roce 1996 stal prezidentem Emil Constantinescu, bylo Michalovi vráceno rumunské občanství.\n\nOd té doby žil střídavě v Aubonne ve Švýcarsku a v Rumunsku na zámku Săvârșin nebo přímo v Bukurešti v Alžbětině paláci, který k doživotnímu užívání vrátil rumunský parlament. Kromě toho používá v Rumunsku královská rodina i soukromé rezidence na zámcích Peleș a Pelișor.\n\nV roce 2006 se bývalý král umístil na 25. místě v soutěži 100 největších Rumunů. U příležitosti svých devadesátých narozenin v říjnu 2011 vystoupil před rumunským parlamentem.\n\nI přes více jak 40 let komunistické vlády se král Michal těšil v Rumunsku značné oblibě. V průzkumu z roku 2012 se stal osobností s největší důvěrou, daleko před místními politiky a u příležitosti jeho 91. narozenin bylo v říjnu toho roku na jeho počest přejmenováno náměstí v Bukurešti. V dalším průzkumu z roku 2013 45 % dotázaných Rumunů uvedlo, že mají o králi dobré či velmi dobré mínění, zatímco opak uvedlo pouze 6,5 % dotázaných. Téměř stejné oblibě se těší královská rodina jako celek.\n\nV březnu 2016 oznámila královská rada, že se král Michal stahuje ze zdravotních důvodů z veřejného života. Jeho povinnosti na sebe převzala nejstarší dcera Margareta. Král Michal I. zemřel 5. prosince 2017 ve Švýcarsku ve věku 96 let.\n\nManželkou krále Michala byla Anna Bourbonsko-Parmská, kterou si vzal 10. června 1948 v Athénách. Z manželství se narodilo pět dcer:\n\n\n\n\n\n\n\n\n\n"}
{"id": "397627", "url": "https://cs.wikipedia.org/wiki?curid=397627", "title": "HMS Norfolk (78)", "text": "HMS Norfolk (78)\n\nHMS Norfolk byl těžký křižník sloužící v Royal Navy v období druhé světové války. Byl jednou ze dvou jednotek třídy Dorsetshire, která byla třetí skupinou třináctičlenné třídy \"County\".\n\n\"Norfolk\" byl postaven v letech 1927–1930 v loděnicích Fairfield Shipbuilding & Engineering Co. Ltd v Govanu. Znám je zejména díky účasti na pronásledování německé bitevní lodi \"Bismarck\". Těžké křižníky HMS \"Suffolk\" a \"Norfolk\" tuto loď jako první objevily a díky radaru na palubě \"Suffolku\" ji z bezpečné vzdálenosti sledovaly, což vedlo k bitvě v Dánském průlivu a následně i k potopení \"Bismarcku\", který podlehl přesile s HMS \"Rodney\" a HMS \"King George V\" v čele.\n\n\"Norfolk\" se také podílel na ochraně arktického konvoje do Sovětského svazu JW 55B, který se pokusil napadnout německý bitevní křižník \"Scharnhorst\". V následné bitvě u Severního mysu byl \"Scharnhorst\" dne 26. prosince 1943 potopen. \"Norfolk\" byl v bitvě poškozen a až do listopadu 1944 byl modernizován. Při opravách byla sejmuta jedna z dělových věží.\n\nPo německé kapitulaci \"Norfolk\" přepravil do Osla norského krále Hakona VII. a norskou královskou rodinu (o pět let dříve je z Norska evakuoval křižník HMS \"Devonshire\"). Na samém sklonku války křižník operoval v Pacifiku. V roce 1949 byl vyřazen ze služby a v následujícím roce sešrotován.\n\n\n"}
{"id": "397632", "url": "https://cs.wikipedia.org/wiki?curid=397632", "title": "Karel Rumunský", "text": "Karel Rumunský\n\nKarel Rumunský může být označení těchto rumunských panovníků:\n\n"}
{"id": "397641", "url": "https://cs.wikipedia.org/wiki?curid=397641", "title": "Kamy", "text": "Kamy\n\nKamy jsou geomorfologické formy vzniklé činností ledovce (glaciální formy). Vznikají vyplněním ledovcové trhliny nebo poklesem (depresí) stagnujícího ledu. Po roztátí (ablaci) ledovce vytváří kamy nepravidelnou síť protáhlých hřbetů a malých návrší.\n\nKamové terasy se vyskytují po stranách v minulosti zaledněných údolí. Vytvořila je řeka tekoucí mezi ledovcem a přilehlým svahem. Sedimenty, jež je tvoří, jsou tedy fluvioglaciálního (říčně-ledovcového) původu. Kamové terasy připomínají terasy říční, ale nejsou tak pravidelně vyvinuty. Jako terasy se projevují až po ablaci ledovce.\n\nKraft, J. Mentlík, P. Úvod do geologie pro geografy. Endogenní a exogenní dynamika. 2. Vydání. 2004. Plzeň. ZČU v Plzni. ISBN 80-7043-290-X\n\n"}
{"id": "397644", "url": "https://cs.wikipedia.org/wiki?curid=397644", "title": "Letiště Most", "text": "Letiště Most\n\nLetiště Most je veřejné vnitrostátní letiště nacházející se 3,5 km severovýchodně od města Most v okrese Most.\n\nProvozovatelem letiště je občanské sdružení Aeroklub Most. K letišti vede odbočka ze silnice Most-Braňany. Nachází se zde dvě travnaté vzletové a přistávací dráhy o délce 1130 m, šířce 70 m a 30 m.\nNové letiště Aeroklubu Most vzniklo rekultivací výsypky povrchového hnědouhelného dolu na místě, kde stála obec Střimice. Tato obec, tak jako desítky dalších v hnědouhelném revíru, zanikla kvůli důlní činnosti na Mostecku.\n\nZáměr a nutnost vybudovat v Mostě nové letiště spadají do sedmdesátých let, neboť už v roce 1968 zpracovaly Vojenské projektové ústavy v Plzni a Českých Budějovicích první studie řešení. Původně se totiž počítalo s tím, že nové letiště bude mimo sportovním letcům a zemědělcům sloužit i vojenskému letectvu. Rozpočet výstavby uvažoval s náklady 15-17 miliónů korun. Od vojenského využití se později ustoupilo a řešení bylo přepracováno hlavně v zájmu dolů severočeského regionu. Zcela vážně se uvažovalo o vnitrostátním letišti, z něhož měla v létě pravidelná letecká linka dopravovat horníky na rehabilitační pobyty do bulharského Burgasu. Později, v souvislosti s útlumem těžby hnědého uhlí bylo odstoupeno i od tohoto záměru. Výstavba nového letiště začala v roce 1988. Původně se počítalo s tím, že nové letiště Aeroklubu Most zahájí provoz v roce 1993. Tuto skutečnost oznámil v květnu 1992 Chemopetrol ve svém podnikovém týdeníku. Přestože rozpočet na výstavbu byl mezitím vlivem zvýšení cen navýšen na 24 miliónů Kč, pravdou je, že ještě v roce 1995 chyběly finanční prostředky na dokončení nové letištní plochy. Proto nebyla nakonec vybudována asfaltová vzletová a přistávací dráha, která byla zakotvena v původním projektu. Řada staveb, které nebyly rozpočtově pokryty, byla postavena svépomocně členy aeroklubu.\n\nProvoz nového letiště byl oficiálně zahájen dne 1. června 1996 leteckým dnem, ve kterém vystoupilo 23 účinkujících jednotlivců a skupin. Vystoupil zde dvojnásobný mistr světa v letecké akrobacii Ing. Petr Jirmus, SKY BOX na Z-50, Martin Stáhalík se strojem Extra 300S, piloti Bartoň a Kubovec se zrcadlovou akrobacií na L-13A apod. Díky členům Severočeského leteckého archivu byl před hlavní budovou letiště odhalen pomník padlým americkým letcům od 303. bombardovací skupiny 8. letecké armády, kteří zahynuli 17. dubna 1945 v blízkosti mosteckého letiště. Slavnostního odhalení se zúčastnila celá řada hostů, v čele s delegací Sdružení československých zahraničních letců, kteří za II. světové války bojovali v řadách britského Královského letectva RAF, přítomen byl rovněž zástupce americké ambasády, patronát na leteckým dnem měl ministr dopravy Ing. Vladimír Budínský.\n\nRozměry VPD jsou 1130 m x 100 m, přitom VPD o šířce 30 m má v celé délce zpevněný podklad pro pozdější náhradu travnatého povrchu asfaltem, letiště disponuje dvěma hangáry o půdorysech 30 x 24 m, poschoďovou letištní budovou s ubytovací kapacitou 50 lůžek. Z letištní plochy je dobrý výhled na České středohoří i Krušné hory. Od jeho otevření se na něm konala již celá řada akcí celostátního i mezinárodního významu, např. Mistrovství ČR v parašutismu, Mistrovství ČR v letecké akrobacii, opakovaně Mistrovství ČR v přesném létání, Evropský slet letounů L-40, Ae-45a, Ae-145, IX. Mistrovství Evropy v přesném létání, od roku 1997 každoročně Mostecký pohár v letecké akrobacii.\n\n\n"}
{"id": "397649", "url": "https://cs.wikipedia.org/wiki?curid=397649", "title": "Mezinárodní mistrovství České republiky v rallye 2002", "text": "Mezinárodní mistrovství České republiky v rallye 2002\n\nMezinárodní mistrovství České republiky v rallye 2002 (MMČR 2002) je název rallye šampionátu, který se pořádal na českém území v roce 2002. Šampionát obsahoval 7 dvoudeních soutěží. Generálním sponzorem byla společnaost di Andrea Lupo. Mistrem republiky se stala posádka Václav Pech mladší a Petr Uhel na voze Ford Focus WRC verze 2001.\n\nV úvodním podniku měla řada posádek smůlu a musela odstoupit. Tito jezdci měli štěstí až v průběhu sezony. Naopak úspěšné závodníky později provázela smůla. Výsledky nižších kategorií ale naznačily, jak to bude vypadat v průběhu sezóny.\n\n\nMinimální výpadky elitních posádek.\n\n\nVáclav Pech se díky vítězství dostal do čela průběžné klasifikace. Vítězové předchozích podniků odpadli po havárii, respektive technických potížích.\n\n\nZvítězil Roman Kresta nasazený za tým Škoda Motorsport.\n\n\nČelo pole opanovali zahraniční piloti - účastníci ME. Mezi nimi a českými piloty (vyjma Kresty, který ale později odpadl) tak vznikla značná časová mezera.\n\n\nVáclav Pech zde předčasně po odstoupení Trinera získal titul. Stejně tak Štolfa v kategorii F2 a Arazim ve skupině N.\n\n\nVšichni předem jistí šampióni se rozhodli vynechat poslední soutěž. Podnik navíc postihlo horší počasí.\n\n\n\n\n\n\n\n\n\n"}
{"id": "397653", "url": "https://cs.wikipedia.org/wiki?curid=397653", "title": "Verner", "text": "Verner\n\nPříjmení Verner nosí více různých osobností:\n\n\n"}
{"id": "397654", "url": "https://cs.wikipedia.org/wiki?curid=397654", "title": "Rybák severní", "text": "Rybák severní\n\nRybák severní (\"Thalasseus sandvicensis\", syn. \"Sterna sandvicensis\") je velký druh rybáka. Hnízdí na atlantském pobřeží Severní i Jižní Ameriky a na pobřeží Evropy na východ po Kaspické moře. Na zimu táhnou k jihu, evropští ptáci zimují v Africe a Středozemním moři. Do České republiky zaletuje jen výjimečně, dosud byl zjištěn osmkrát.\n\nRybáka severního poprvé popsal ornitolog John Latham v roce 1787 pod odborným názvem \"Sterna sandvicensis\", který se držel donedávna, konkrétně do doby, než byl rybák severní zařazen do rodu \"Thalasseus\" a jeho odborný název byl změněn na \"Thalasseus sandvicensis\". Takto ho označil již přírodovědec Boie v roce 1822, ale až v nedávné době byly provedeny DNA testy, které potvrdily příbuznost s jinými druhy z rodu \"Thalasseus\". Název tohoto rodu je odvozen od řeckého slova, které znamená „moře“.\n\nTento druh nemá žádné poddruhy. Dříve existovaly dva, ty ale byly označeny za samostatné druhy.\n\nJedná se o středně velkého rybáka, jehož délka těla se pohybuje mezi 37 a 43 cm. Rozpětí křídel je 85 až 97 cm. hmotnost se pohybuje okolo 90 a 175 g. Pohlavní dimorfismus je nevýrazný: samice jsou podobně velké i těžké a zároveň podobně zbarvení. Rybáci severní mají světle šedý hřbet a křídla, černou čepičku na hlavě a sněhově bílé břicho. V průběhu léta se může světle šedá na křídlech a hřbetu změnit na tmavě šedou. Naopak v zimě jim zesvětlí černá čepička na hlavě. Mláďata jsou kropenatá, jinak se od dospělých moc neliší. Klasické zbarvení se objeví po prvním přepeřování. Nohy jsou jasně červené, podobně jako zobák, který je dlouhý, úzký.\n\nJedná se o poměrně hlasité ptáky, kteří vydávají zvuky podobné  \"Kear-ik\" nebo \"Kerr.\"\n\nRybák severní se vyskytuje na ploše o rozloze asi 100 000 až 1 000 000 km². Jeho populace se odhaduje na 460 až 500 tisíc kusů. Přestože se jedná o vysoká čísla, za posledních deset let se jejich populace snížila o více než 30 %. Dle IUCN se stále řadí mezi málo dotčená zvířata. Naopak se jedná o druh, na který se vztahuje \"Dohoda o ochraně africko-eurasijských stěhovavých vodních ptáků\". Obecně platí, že tato dohoda se vztahuje na většinu druhů rybáků.\n\nZa největší úbytek těchto ptáků může především lidská činnost, hlavně pak znečišťování prostředí vhodného pro rybáky.\n\nRybák severní se vyskytuje ve velkých koloniích na pobřežích a ostrovech sladkovodních jezer. Živí se drobnými druhy sladkovodních ryb, která za letu chytají ve vodě a následně polykají. Pro mláďata vždy rodič nejdříve potravu natráví a poté ji vyvrhne. Samotné ryby hrají i důležitou roli při námluvách, kdy samec nabízí samici ulovenou rybu.\n\nRybáci severní hnízdí ve vyhrabaných důlcích v zemi, kde samice naklade 1 až 3 vejce. Následně probíhá inkubace, na které se střídavě podílí samec i samice. Kolonie jsou velké, proto se stává, že „hnízda“ jsou od sebe vzdálená ani ne 30 cm. Úmyslně hnízdí v blízkosti agresivnějších druhů. Právě proto si tito ptáci nedělají příliš velké starosti s dravci a málokdy jsou na ně přímo agresivní.\n\n"}
{"id": "397655", "url": "https://cs.wikipedia.org/wiki?curid=397655", "title": "Tchoukball", "text": "Tchoukball\n\nTchoukball je míčová hra využívající prvky házené, odbíjené a baskické peloty. Družstva se snaží během vymezeného časového limitu překonat soupeře rozdílem bodů přidělovaných za bodované činnosti. K základnímu vybavení patří jedna nebo dvě odrazové konstrukce, jejichž prostřednictvím se hra přenáší z fáze útočné do obranné. Útočící hráči se snaží vystřelit míč na odrazovou konstrukci tak, aby odražený míč dopadl na vymezenou část hrací plochy a nikdo ze soupeříciho družstva nebyl schopen jej zachytit.\n\nPodivný název této hry vychází ze zvuku míče odrážejícího se od konstrukce – „TCHOUK“. Zakladatelem byl švýcarský biolog Dr. Hermann Brandt. Hra začala existovat počátkem sedmdesátých let 20. století.\n\nJedná se o hru bezkontaktní. V podstatě to funguje tak, že obránci nesmí bránit útočníkovi ve hře, ale pouze čte způsob provedení útoku (odraz míče od konstrukce) a poté jej odbíjejí libovolným způsobem, či jej přímo chytají. Ve velké míře se v obranné fázi využívá tzv. bagr, známý hlavně z odbíjené.\n\nV České republice už proběhla 3 mistrovství republiky. V roce 2009 zvítězil team z Ústí nad Labem, o rok později jičínští Plum Beach, kteří svoje vítězství obhájili i v roce 2010. Mezi „velkou čtyřku“ teamů z České republiky patří Plum Beach Jičín (2× mistr republiky, 1× vicemistr), Lomnice nad Popelkou (1× vicemistr, 1× bronz), Pink Panthers Konecchlumí (1× bronz) a Ústí nad Labem (1× mistr, 1× vicemistr)\n\n"}
{"id": "397656", "url": "https://cs.wikipedia.org/wiki?curid=397656", "title": "Halle Berry", "text": "Halle Berry\n\nHalle Maria Berry (IPA: ; * 14. srpna 1966 Cleveland) je americká herečka, modelka a královna krásy, jež byla považována za nejkrásnější afroamerickou ženu své doby, jednalo se o jeden ze sexuálních symbolů 20. století. Získala cenu Emmy a Zlatý glóbus za film \"Černá Carmen Dorothy Dandridge\" a v roce 2001 Oscara za nejlepší ženský herecký výkon v hlavní roli za výkon v \"Plesu příšer\". Je tak první a zatím jediná žena afroamerického původu, která vyhrála cenu za nejlepší ženský herecký výkon. Je jedna z nejlépe placených hereček v Hollywoodu. Také se účastnila produkce některých svých filmů.\n\nPředtím, než se stala herečkou, se Berry zúčastnila několika soutěží krásy, a v roce 1986 se dostala do soutěže Miss USA, kde skončila na druhém místě. Na soutěži Miss World se umístila na šestém místě. Její průlomová role byla v roce 1991 ve filmu \"Tropická horečka\". To vedlo k dalším rolím ve filmech \"Flintstoneovi\" (1994), \"Skandál!\" (1998), \"X-Men\" (2000) a jeho pokračování, a \"Dnes neumírej\" (2002). V roce 2005 také vyhrála Zlatou malinu za nejhorší herečku (za roli ve filmu \"Catwoman\") a cenu přijala osobně.\n\nBerry se narodila jako Maria Halle Berry (později, v roce 1971, se nechala přejmenovat na Halle Maria Berry). Její matka byla psychiatrická sestra a otec pracoval ve stejné psychiatrické léčebně jako ona. Berryni rodiče se rozvedli, když jí byly čtyři roky; poté vyrůstala pouze s matkou.\n\nS herectvím začala v 80. letech 20. století. Průlomová role byla ve filmu \"Tropická horečka\", kde si zahrála drogově závislou Vivian. Dále si v roce 1991 zahrála ve filmu \"Pouze obchod\" a v roce 1992 v \"Bumerangu\". V roce 1994 hrála ve \"Flintstonech\". Díky roli v \"Černé Carmen Dorothy Dandridge\" se roce 1999 stala první černoškou v historii, která byla nominována na Oscara. Za tuto roli získala Cenu Emmy a Zlatý glóbus. Poté si zahrála ve filmu \"X-Men\" (2000) a jeho pokračováních (2003 a 2006).\n\nV roce 2001 si zahrála roli manželky popraveného vraha v \"Plesu příšer\". Za roli byla nominována na Oscara a následně se stala první Afroameričankou, která cenu za nejlepší herečku získala.\n\nRoku 2002 ztvárnila roli Bondovy milenky Jinx ve filmu \"Dnes neumírej\". Dále hrála ve filmech jako \"Gothika\" nebo \"Catwoman\".\n\n"}
{"id": "397657", "url": "https://cs.wikipedia.org/wiki?curid=397657", "title": "Rybák obecný", "text": "Rybák obecný\n\nRybák obecný (\"Sterna hirundo\") je středně velký druh rybáka. Dospělí ptáci mají černou čepičku a červený zobák s černou špičkou. Výrazný je rovněž hluboce vykrojený ocas.\n\nVelikost: Délka: 34–37 cm. Rozpětí křídel: 70–80 cm. Hmotnost: 90–175 g.\n\nŠat svatební – černá čepička zasahuje od čela na šíji a dolů pod oko a do příuší, dolní část hlavy, strany krku a celá spodina bílé, vrch těla, křídel a kostřec šedé. Ocasní krovky a ocas bílé, pera na ocase s šedým vnějším praporem, krajní s černým. Krajní ruční letky tmavošedé, ke konci do černa, na vnitřním praporu bílé. Zobák je červený s černou špicí (ta může u některých jedinců chybět), nohy červené.\n\nŠat prostý – jako svatební, ale bílé čelo, na zbytku čepičky někdy bílé skvrny. Tmavší přední křídelní krovky tvoří nevýraznou pásku, svrchní křídelní krovky a ocas někdy s nádechem do šeda. Zobák černý s červenou ploškou pod nozdrami a u kořene (může být i celý černý), nohy tmavěji červené.\n\nŠat mláďat – jako šat prostý, ale čelo s hnědým skvrněním, i zbytek čepičky promísen s hnědou. Pera hřbetu a krovky s hnědo-rezavými koncovými skvrnami, přední krovky téměř černé – tvoří výraznou pásku na předním okraji křídla. Letky tmavošedé, loketní se světlejšími špičkami, kostřec a ocas šedavé, rýdovací pera mají tmavší okraje. Zobák masový nebo žlutooranžový s černou špičkou (postupně tmavne), nohy růžové až žlutooranžové.\n\nŠat 1. roku – jako šat prostý, na vrchu těla ještě zůstávají některá pera z šatu mláďat.\n\nHnízdí v mírném pásmu severní polokoule mimo západní Severní Ameriku; hnízdí také v České republice. V zimě táhne většina ptáků na jižní polokouli na jih po Argentinu, jižní Afriku a Austrálii. V naší republice hnízdí především na březích rybníků, nebo i na ostrůvcích.\n\nHnízdí v koloniích (samostatných i spolu s dalšími druhy rybáků nebo racků) na mořských pobřežích, ve vnitrozemí u velkých vodních nádrží i řek. Na hnízdiště přilétá v dubnu.\n\nV České republice každoročně hnízdní několik set párů. Ke svému hnízdění potřebuje štěrkové ostrovy či lavice v korytech větších řek, příp. jiné holé plochy v blízkosti vodních nádrží.\n\nŽije velmi společenským životem, shání potravu a odpočívá v malých hejnech. Hnízda staví na zemi na málo zarostlých místech, často jen na naplaveném štěrku. Od konce dubna do července snáší 1–4 vejce, sedí oba ptáci (ze 3/4 času samice) 21–22 dní, při častém rušení se může sezení protáhnout až na 30 dní. Mláďata se 3–4 dny zdržují na hnízdě, později se ukrývají v okolí. Zhruba týden jsou zahřívána samicí a druhý rodič přináší potravu, později krmí oba ptáci. Vzletná jsou ve 22–28 dnech, ještě další 1–2 měsíce jsou krmena rodiči. Hnízdiště opouštějí od srpna, poslední ptáci se u nás zdržují do října. Poprvé hnízdí většina ve 3. až 4. roce, nejvyšší věk je 25 let.\n\nPotravu tvoří především malé rybky, které loví při třepotavém letu nad hladinou, ze kterého se střemhlav vrhá do vody. Menší část potravy tvoří hmyz a korýši.\n\n"}
{"id": "397658", "url": "https://cs.wikipedia.org/wiki?curid=397658", "title": "Měls mě vůbec rád", "text": "Měls mě vůbec rád\n\nMěls mě vůbec rád je název prvního alba zpěvačky Ewy Farné. Bylo vydáno 6. listopadu 2006 a obsahuje 12 skladeb. Za toto album, kterého se prodalo více než 25 000 kusů, získala Ewa Farna platinovou desku.\n\n"}
{"id": "397660", "url": "https://cs.wikipedia.org/wiki?curid=397660", "title": "Diskografie Thalíe", "text": "Diskografie Thalíe\n\nDiskografie mexické zpěvačky Thalíe.\n\n\n\n\n----DVD\n\n\n\nThalia má prodáno přes 35 milionů alb po celém světě.\n\n\n\n\n\n\n\n\nAmor a la Mexicana\n\"Latinská Americká\"\n\nAmor a la Mexicana\n\"Španělsko\"\n\n\nRádiové singly \n\n\n\n\n\n\n\n\n"}
{"id": "397664", "url": "https://cs.wikipedia.org/wiki?curid=397664", "title": "Rybák dlouhoocasý", "text": "Rybák dlouhoocasý\n\nRybák dlouhoocasý (\"Sterna paradisaea\") je středně velký druh rybáka, velmi podobný rybáku obecnému. Liší se od něj delším bílým ocasem, krvavě červeným kratším zobákem, šedavou spodinou těla a světlými křídly s úzkou černou páskou na špičce. Hnízdí severně od areálu rybáka obecného v arktickém pásmu Evropy, Asie a Severní Ameriky. Zimuje až v pobřežních vodách Antarktidy, přičemž každoročně absolvuje jednu z nejdelších tahových cest mezi ptáky. Rybák dlouhoocasý je mezi ptáky šampionem v dálkových přeletech. Trasa jeho migrační cesty vede od severního pólu k jižnímu a naopak. V malém počtu protahuje i vnitrozemím Evropy, přičemž byl již 23× zaznamenán i v České republice.\n\n"}
{"id": "397667", "url": "https://cs.wikipedia.org/wiki?curid=397667", "title": "Po nás potopa (román)", "text": "Po nás potopa (román)\n\nPo nás potopa je historický román českého spisovatele Josefa Tomana z roku 1963, jehož děj je zasazen do starověkého Říma na sklonku vlády císaře Tiberia a počátku vlády šíleného císaře Caliguly.\n\nHlavními hrdiny románu jsou mladý patricij Lucius Curio a chudý herec Fabius Scaurus. Lucius pochází z rodiny s republikánskou tradicí. Jeho otec se zapojí do spiknutí proti císaři, v němž hraje významnou úlohu právě i mladý Lucius. Ten ovšem nakonec neodolá touze po slibné kariéře u dvora nově nastoupivšího císaře Caliguly a zradí jak republikánské ideály, tak svého otce. Opačným případem je herec Fabius, který i za cenu ztráty života ve svých hrách upozorňuje na zkorumpovanost a bezohlednost vládnoucích patricijských vrstev, senátu a nakonec i samotného císaře. V románu je z historických postav vedle šíleného Caliguly zachycen i stárnoucí Tiberius, který je zde zobrazen jako v jádru dobrý člověk, ze kterého okolnosti udělaly bezohledného tyrana. Další historickou postavou, která se zde objevuje, je filozof Seneca, který jako jediný má odvahu hájit u soudu Fabia Scara.\n"}
{"id": "397670", "url": "https://cs.wikipedia.org/wiki?curid=397670", "title": "Václav Bartuška", "text": "Václav Bartuška\n\nVáclav Bartuška (* 14. července 1968 Praha) je současný český diplomat, politik a publicista. Od roku 2006 je zvláštním velvyslancem České republiky pro otázky energetické bezpečnosti.\n\nStudoval žurnalistiku na Fakultě sociálních věd Univerzity Karlovy a patřil k vůdcům revoluce v roce 1989. Ve svých 22 letech se stal členem parlamentní komise pro dohled na vyšetřování událostí 17. listopadu. O svých zkušenostech z práce v komisi napsal knihu \"Polojasno\". Zisk z prodeje knihy mu umožnil absolvovat cestu okolo světa.\n\nPracoval jako reportér deníku \"Mladá fronta DNES\", vykonával funkci generálního komisaře české účasti na světové výstavě Expo 2000 v Hannoveru, později vlastnil firmu zabývající se pořádáním výstav a vypracováváním marketingových studií. Od nástupu Alexandra Vondry do pozice ministra zahraničí je zvláštním velvyslancem České republiky pro otázky energetické bezpečnosti. V roce 2010 se stal zvláštním vládním zmocněncem pro dostavbu JE Temelín.\n\nJe ženatý s českou harfenistkou Kateřinou Englichovou.\n\nV roce 2015 se v rozhovoru pro server neovlivní.cz vyjádřil o zabíjení ruskojazyčných ozbrojenců obsadivších vládní budovy na Ukrajině jako o možnosti jak předcházet válce: \"... model, který byl použit na východě Ukrajiny, v Doněcku, Luhansku a v dalších městech. Šlo to jakoby přes kopírák a popírá to teorii o lidovém povstání. Skupina civilistů obsadí budovy administrativy, muži, ženy, děti. Do dvou dnů se tam začínají nosit zbraně, ženy a děti odcházejí, zůstávají ozbrojenci. Pokud se jim postavíte rychle čelem, jako to udělali třeba v Oděse, kde je prostě upálili, nebo v Dněpropetrovsku, kde je prostě zabili a pohřbili u silnice, tak máte klid. Když to neuděláte, tak máte válku.\"Těmito výroky vzbudil nelibost šéfa diplomacie Lubomíra Zaorálka z ČSSD .\n\n\n"}
{"id": "397671", "url": "https://cs.wikipedia.org/wiki?curid=397671", "title": "Nullarbor", "text": "Nullarbor\n\nNullarbor () je poušťní oblast v jižní Austrálii. Zabírá přes 200 000 km. Její větší část se nachází na území státu Západní Austrálie, menší pak na území Jižní Austrálie. Název oblasti pochází z latinských slov \"nullus arbor\", což znamená žádný strom.\n\nPoušť je známa svým nejdelším rovným železničním úsekem na světě.\n\nNullarbor je největší vápencová oblast na světě. Kromě svých okrajů je prakticky bez vegetace. Oblast je také prakticky bez obyvatelstva – nachází se zde pouze několik farem a osad podél železniční tratě a silnice.\n\nPoušť je charakteristická svým naprosto rovným povrchem. Její část je chráněna jako národní park.\n\nPři jejím jižním okraji prochází z východu na západ australská národní silnice A1 (Eyre Highway). Stejným směrem, ale napříč pouští, vede železnice spojující města Kalgoorlie v Západní Austrálii a Port Augusta v Jižní Austrálii.\nDíky naprosto rovnému povrchu se zde nalézá nejdelší rovný železniční úsek na světě – 477 km – a nejdelší rovný úsek silnice v Austrálii – 142 km.\n\nNullarbor je stejně jako ostatní rovné pouště velmi vhodná k hledání meteoritů, které jsou díky suchému klimatu velmi dobře zachované. Nejvíce meteoritů bylo nalezeno v okolí osady Mundrabilla. Úlomky největšího z nich – meteoritu \"Cook 007\" – vážily dohromady 100 kg.\n\nProto zde pracovníci Astronomického ústavu Akademie věd České republiky pod vedením Pavla Spurného ve spolupráci s anglickými astronomy z Imperial College v Londýně zřídili australskou bolidovou síť.\nOd roku 2008 má celkem 4 stanice vybavené automatickými bolidovými kamerami, které zaznamenávají meteory a bolidy v atmosféře.\n\nV poušti Nullarbor žijí stáda divokých velbloudů. Jde o potomky arabských velbloudů, kteří sem byli dovezeni v druhé polovině 19. století jako vhodná zvířata pro dopravu v pouštních oblastech.\n\n"}
{"id": "397672", "url": "https://cs.wikipedia.org/wiki?curid=397672", "title": "Medusa Film", "text": "Medusa Film\n\nMedusa Film nebo také Medusa motion picture je italské filmové studio patřící pod italskou mediální skupinu Mediaset. Studio vzniklo v roce 1964 a patří k největším evropským filmovým studiím. Spolupracuje i s předními filmovými studii USA, např. 20th Century Fox nebo Universal. Medusa je od roku 2006 členem mediální skupiny Mediaset, Silvia Berlusconiho. Kromě ryze italské produkce se podílela i na produkci nadnárodních filmů, např. Purpurové řeky, Umučení Krista nebo Hostel 2 a jiné.\n\n"}
{"id": "397675", "url": "https://cs.wikipedia.org/wiki?curid=397675", "title": "Thurner", "text": "Thurner\n\nThurner, nebo také Thurner RS, byl německý sportovní automobil stejnojmenné automobilky. Vyráběl se v letech 1969 až 1974. Celkem bylo vyrobeno jen 121 kusů.\n\nPojišťovací agent Rudolf Thurner začal sportovní automobily vyrábět v roce 1969 v budově bývalé textilní továrny ve městě Bernbeuren. Používal podvozek z vozu NSU 1200. Sportovní vozy měly nahoru výklopné dveře po vzoru legendárního Mercedesu 300SL. Motory z produkce NSU byly umístěny vzadu. Thurner plánoval později výrobu dalšího sportovního automobilu na bázi vozu Volkswagen Brouk, ten ale nepřekročil stádium prototypů.\n\nThurner měl robustní trubkový podvozek. Vůz používal například motor NSU 1177 cm³ o výkonu 47,8 kW. Maximální rychlost byla 180 km/h. Motor byl navíc snadno udržovatelný.\n\n"}
{"id": "397678", "url": "https://cs.wikipedia.org/wiki?curid=397678", "title": "Rybák černý", "text": "Rybák černý\n\nRybák černý (\"Chlidonias niger\") je malým druhem rybáka z rodu \"Chlidonias\". Dospělí ptáci mají ve svatebním šatu černou hlavu a tělo, šedá křídla, kostřec, ocas a bílé podocasní krovky. V prostém šatu a šatu prvního roku se podobá ostatním druhům rodu. Hnízdí ve vnitrozemí Evropy (včetně České republiky), západní Asie a Severní Ameriky. Tažný, zimuje převážně v severní části Jižní Ameriky a na západním pobřeží Afriky. Má dva poddruhy:\n\nDospělí jedinci jsou 25 cm dlouzí a jejich rozpětí křídel se rovná 61 cm. Hmotnost rybáků černých je malá; pohybuje se okolo 62 g. Mají krátké, tmavé nohy. Mají tmavě šedá záda s dlouhými křídly, která jsou vepředu bílá. Černá převládá všude na hlavě, na krku (existují i jedinci s šedým krkem) a na břiše. Ocasní peří je tmavě šedé.\n\nRozeznat jednotlivé poddruhy je těžké, ale většinou platí, že eurasijský poddruh je drobnější a má světlejší barvy. Ještě těžší je rozeznat pohlaví, protože pohlavní dimorfismus je jen minimální nebo vůbec žádný.\n\nPoslední dobou se poměrně často vyskytují kříženci rybáků černých a rybáků bělokřídlých (\"Chlidonias leucopterus\"). Takoví kříženci nesou znaky obou druhů, ale většinou platí, že mají břicho bílé s tmavými skvrnkami a zbytek těla černý. Toto křížení bylo zaznamenáno především na území Švédska a Nizozemska.\n\nKe hnízdění využívá rybák černý zarostlé okraje sladkovodních mokřadů. Sdružují se do menších kolonií okolo 20 párů (zřídka je k vidění i párů 100), výjimečně hnízdí jen v párech. Hnízda si staví v nízké vegetaci, někdy i přímo na vodě. Samice snáší vajíčka většinou v období od května do července a bývají to 2 až 4 vejce. Inkubaci provádí střídavě oba rodiče a probíhá asi tři týdny. Od této doby za další dva až tři týdny se mláďata opeří a vyletí z hnízda.\n\nPočty těchto ptáků pomalu klesají, ať už kvůli přirozenému úbytku nebo kvůli lidské činnosti. Za snižování jejich počtů může především znečišťování a zalidňování, ale je to způsobené i rozmnožením jejich přirozených predátorů, kteří mají za potravu vejce rybáků černých. Na tyto ptáky platí \"Dohoda o ochraně africko-eurasijských stěhovavých vodních ptáků\". V Česku jsou zařazeni na seznam kriticky ohrožených druhů, ale IUCN je označuje jako málo dotčené.\n\nRybák černý americký běžně migruje na pobřeží Jižní Ameriky. Rybák černý eurasijský zimuje v Africe, nejčastěji v severní a východní.\n\nPotravu shánějí většinou ve vodě nebo jejím okolí. Tou je nejčastěji vodní hmyz, malé rybky, plži, pulci a žáby.\n\n"}
{"id": "397680", "url": "https://cs.wikipedia.org/wiki?curid=397680", "title": "Vůz Btn752 ČD", "text": "Vůz Btn752 ČD\n\nPřípojné vozy řady Btn (do 1. ledna 2009 řada 042, od 1. ledna 2001 řada Btn, původně řada Btfnw) jsou osobní železniční vozy, které vznikly rekonstrukcí starších vozů v roce 1989 pro potřeby zkoušek prototypů motorového vozu řady 842.\n\nJedná se o čtyřnápravové osobní vozy 2. třídy se dvěma velkoprostorovými oddíly pro cestující a dvěma nástupními prostory na obou koncích vozu. Zatímco karoserie zůstala při rekonstrukci v podstatě zachována, hlavních úprav se dočkaly podvozky, které nově vyrobila Vagónka Poprad. Změny se týkaly konstrukce rámu, pneumatického sekundárního vypružení, přenosu sil a brzdové výzbroje. Vozy 003 a 004 obdržely i nucené radiální řízení dvojkolí v oblouku, podobně jako druhý prototyp motorového vozu 842.002. Kromě toho byly upraveny i další vozové komponenty, např. hlavní příčník a spojení skříní s podvozky, apod.\n\nK motorovým vozů řady 842 byla plánována výroba přípojných vozů shodné koncepce. K tomuto kroku však nedošlo a kvůli zkouškám dvou vyrobených prototypů řady 842 byly zrekonstruovány čtyři vozy Bnp (nyní řada Btn) na typ Btfnw (později označeny jako řada 042), neboť se předpokládal zkušební provoz vlaku s oběma motorovými vozy 842 na koncích a čtyřmi vloženými vozy 042.\n\nJejich zkušební provoz byl zahájen v roce 1989, ale vzhledem k poruchovým převodovkám motorových vozů byly často odstaveny. V majetku studénské vagónky zůstaly až do roku 1993, kdy je po zahájení sériové výroby motorových vozů řady 842 odkoupily ČD. V současnosti jsou vozy řady Btn dislokovány v Plzni.\n\nV současné době jezdí v pravidelném provozu 3 ze 4 vozů a to na jednom páru vlaků Sp 1650/1651 z Loun do Prahy a zpět. Čtvrtý vůz je odstavený v Lounech jako záložní.\n"}
{"id": "397682", "url": "https://cs.wikipedia.org/wiki?curid=397682", "title": "Rybák bělokřídlý", "text": "Rybák bělokřídlý\n\nRybák bělokřídlý (\"Chlidonias leucopterus\") je malý druh rybáka z rodu \"Chlidonias\". Podobá se rybáku černému, má však bílou svrchní stranu křídel, bílý ocas a černé spodní křídelní krovky. Hnízdí ve vnitrozemí střední a východní Evropy, střední a východní Asie; nepravidelně také v západní Evropě. Tažný, evropské populace zimují ve střední a jižní Africe, asijské v Austrálii.\n\n"}
{"id": "397683", "url": "https://cs.wikipedia.org/wiki?curid=397683", "title": "NEAR Shoemaker", "text": "NEAR Shoemaker\n\nNEAR Shoemaker (\" \") byla kosmická sonda NASA, která zkoumala planetku (433) Eros a stala se její umělou družicí. Byla to první sonda vypuštěná v rámci programu Discovery. Zároveň to byla první sonda, která přistála na povrchu planetky. Planetka Eros se tak stala po Měsíci, Marsu a Venuši čtvrtým vesmírným tělesem, na kterém přistála kosmická sonda a vykonala měření.\n\nJejím hlavním cílem bylo stanovení velikosti, tvaru, hmotnosti, rozložení gravitačního pole, mineralogického složení, geologii, morfologii a složení povrchu, rozložení hmoty uvnitř tělesa a existenci případného magnetického pole. Před dosažením svého hlavního cíle, planetky Eros, sonda proletěla kolem planetky (253) Mathilde.\n\nNEAR byla plně stabilizovaná sonda ve třech osách. Energii získávala pomocí čtyř solárních panelů o rozměrech 1,8 × 1,2 m, které v pásmu planetek dodávaly výkon 400 W a dobíjely akumulátor. Na záznamy údajů sloužily dvě polovodičové velkokapacitní paměti 0,67 Gbit a 1,1 Gbit. Na spojení se Zemí se používala parabolická anténa s průměrem 1,5 metru. Na korekce dráhy byla sonda NEAR vybavena motorem na kapalné pohonné hmoty a její stabilizaci zajišťovaly čtyři gyroskopy.\nVzletová hmotnost sondy byla 805 kg.\n\n\nO realizaci projektu sondy NEAR rozhodli představitelé NASA už v roce 1993. Sonda odstartovala pod jménem NEAR 17. února 1996 s nosnou raketou Delta II ze základny Eastern Test Range. 18. února 1997 se vzdálila od Slunce 327 milionů kilometrů. Byla to největší vzdálenost, jakou aktivní sonda vybavená solárními panely dosáhla.\n\n27. června 1997 proletěla ve vzdálenosti 1212 km od planetky (253) Mathilde rychlostí 9,93 km/s. Po dobu největšího přiblížení v průběhu 25 minut získala sonda 144 snímků s vysokým rozlišením. Z těchto snímků se zjistilo o Mathildě množství údajů: její rozměry, hustota, velikost největšího kráteru a podobně.\n\n23. ledna 1998 proběhl v blízkosti Země gravitační manévr. Sonda NEAR proletěla kolem Země ve vzdálenosti 539,12 km geocentrickou rychlostí 12,74 km/s. Průlet kolem Země byl využit na kalibraci magnetometru MAG, palubní kamery MSI a rentgenového a gama spektrometru XGRS.\n\nPrvní snímky planetky Eros začala sonda posílat už při přibližování k planetce ve vzdálenosti 4 milióny kilometrů. Sonda a planetka se vzájemně přibližovaly rychlostí skoro kilometr za sekundu. Z prvních snímků se podařilo určit rotační dobu Erosu na 5,3 hodiny.\n20. prosince 1998 bylo zahájeno brzdění v blízkosti planetky Eros. Tento první pokus navedení sondy na oběžnou dráhu však nevyšel. V důsledku překročení naprogramovaného limitu boční složky tahu palubní počítač ukončil manévr a přepnul sondu do bezpečnostního módu. Sonda navíc neměla žádný kontakt s řídícím střediskem. Spojení se podařilo navázat za jeden a půl dne, ale místo navedení sondy na oběžnou dráhu už byl možný jen přelet s největším přiblížením k planetce ve vzdálenosti 3827 kilometrů. Do této chvíle sonda zhotovila více než 1100 snímků, nejlepší s rozlišením 500 metrů.\n\nDruhý pokus o navedení sondy na orbitu planetky byl uskutečněn až v únoru 2000. Předcházel tomu korekční manévr sondy, přičemž její heliocentrická rychlost byla zvýšena na 19 km/s, vzájemná rychlost sondy a planetky vzrostla na 80 m/s. Zážeh raketových motorů sondy trval dvě minuty. 14. února 2000 byla sonda NEAR úspěšně navedena na oběžnou dráhu kolem planetky Eros. Stalo se tak po dvou setkávacích manévrech, které proběhly úplně bez problémů. Už několik hodin po navedení na oběžnou dráhu začalo snímkování povrchu. Snímkování a další vědecká měření z různě vysokých oběžných drah pokračovala celý následující rok. 14. března 2000 byla sonda přejmenována na NEAR Shoemaker. Stalo se tak na počest významného amerického astronoma a planetárního geologa Eugena Shoemakera, který v roce 1997 tragicky zahynul při autonehodě.\n\nPo splnění všech úkolů a vyčerpání skoro všech pohonných hmot bylo rozhodnuto zakončit misi původně neplánovaným přistáním na planetce Eros. Přistání se uskutečnilo 12. února 2001. V 15:31 UTC začalo postupné snižování dráhy. Dráha klesala na 7,5 kilometru, potom na 5 km a na 3 kilometry. Ve výšce 1250 metrů v 19:50 byl zahájen brzdící manévr a za devět minut fáze závěrečného brzdění prostřednictvím raketového motoru, který byl těsně před kontaktem s povrchem vypnut. Sonda dopadla na povrch rychlostí 1,5 až 1,8 m/s na souřadnicích 35° j.š., 81° v.d., což bylo asi 200 metrů od původně plánovaného místa přistání. Kontakt nastal ve 20:01:52 UTC. V průběhu sestupu pracovala kamera. Celkově získala 69 záběrů, poslední z výšky kolem 120 metrů s rozlišením až 1 cm.\n\nI po přistání bylo se sondou zachováno slabé spojení, kvůli nevhodnému úhlu kamer však neposlala žádné snímky povrchu. Spojení se sondou bylo přerušeno na konci února 2001. Od té doby sonda NEAR Shoemaker nečinně leží na boku opřená o solární panely na okraji rozsáhlé prolákliny Himeros, na rozhraní dvou geologicky rozdílných oblastí.\n\n"}
{"id": "397685", "url": "https://cs.wikipedia.org/wiki?curid=397685", "title": "Rybák bahenní", "text": "Rybák bahenní\n\nRybák bahenní (\"Chlidonias hybrida\") je malý druh rybáka z rodu \"Chlidonias\". Vzdáleně se podobá rybáku obecnému, má však šedé břicho a jen slabě vykrojený ocas. Hnízdí v jižní Evropě, jižní Asii, Africe a Austrálii. Populace severní polokoule jsou tažné, zimují v Africe. Rybák bahenní se živí malými rybami, obojživelníky, hmyzem a korýši. Má celkem tři poddruhy:\n\nRybák bahenní evropský se mimo severní Evropy vyskytuje téměř v celé Eurasii, obzvláště v oblastech západní Asie a východní Evropy. Rybák bahenní africký naopak obývá především východní a jižní Afriku a rybáka bahenního australského najdeme celoročně v oblastech od Jávy po Austrálii.\n\nIzolované populace ve východní Asii považují někteří vědci za samostatné. Všechny poddruhy rybáka bahenního osídlují lokality nepravidelně a mění místa poměrně často. Jedná se o ptáky tažné, kteří migrují až na velké vzdálenosti, většinou přezimují v západním Středomoří nebo v tropické západní Africe. Populace z jihovýchodní Evropy táhne na jihozápad, takže část přezimuje již v Rumunsku a část táhne dál, třeba až do Keni.\n\nPrvní pozorování tohoto druhu v Česku pochází až z roku 1949 z Hodonínska a je pravděpodobné, že se jednalo o poddruh rybák bahenní evropský. V současnosti v tuzemsku výjimečně hnízdí rybáci bahenní na jižní Moravě a vzhledem k rozšíření těchto vodních ptáků v Polsku, nedaleko našich hranic, je v budoucnu možné i zahnízdění v Poodří.\n\nPočty párů v Evropě se odhadují na 87 000. IUCN řadí rybáka bahenního mezi málo dotčené druhy, přesto poslední dobou kvůli přirozenému úbytku klesají populace rybáků bahenních. Je to hlavně kvůli lidské činnosti, třeba kvůli znečišťování a zalidňování.\nRybák bahenní je jeden z větších druhů z čeledi rybákovitých. Délka těla se pohybuje od 24 do 28 cm a rozpětí křídel je 57 až 63 cm. Hmotnost mají okolo 100 g. Pohlavní dimorfismus je jen velmi nevýrazný nebo vůbec žádný, rozeznat samce od samice je těžké. Dospělí jedinci střídají dva druhy šatu; svatební a obyčejný,\n\nPokud má pták šat svatební, pak je vrch hlavy až po oko a šíji černý, ohraničený širokým bílým pruhem. Hřbet a horní ocasní pera jsou modravě šedá. Hrdlo je bílé, ale směrem k břichu postupně tmavne. Zobák i nohy jsou červené. Při obyčejném šatu má jedinec čelo a předek temene bílé, zadní část temene je černá s bílými proužky, týl a šíje černé. Břicho je celé bílé. Zobák černý, nohy špinavě červené. Ptáčata se podobají dospělým v obyčejném šatu.\n\n"}
{"id": "397686", "url": "https://cs.wikipedia.org/wiki?curid=397686", "title": "Stephen Wiltshire", "text": "Stephen Wiltshire\n\nStephen Wiltshire (*24. dubna 1974) je známý britský umělec. Proslavil se především schopností kreslit panoramata měst po jednom zhlédnutí. Jedná se o dobře vyvinutou fotografickou paměť. Stephen Wiltshire trpí autismem a byl mu udělen Řád britského impéria.\n\n"}
{"id": "397687", "url": "https://cs.wikipedia.org/wiki?curid=397687", "title": "ZeX/OS", "text": "ZeX/OS\n\nZeX/OS je minimalistický operační systém napsaný v C a jazyku symbolických adres. Zakládá na opensource principech a je distribuován pod GNU/GPL licencí verze 3.\n\nJeho autorem je Tomáš Jędrzejek známý pod přezdívkou ZeXx86 – odtud název ZeX/OS.\nVzhledem k tomu, že jeho zdrojový kód je psán od samých základů, není vázán na žádnou specifickou knihovnu ani části jiných systémů. Projekt vznikl roku 2007 na začátku června a je aktivně vyvíjen až do dnešního dne. \n\nŘídí se POSIX pravidly a můžeme říci, že se jedná o UN*Xový operační systém.\n\nJeho jádro je pokládáno za tzv. monolitické, stejně jako je tomu např. v systémech Linux, Windows a dalších. \nLze ho provozovat na platformách x86, x86_64, ARM a kompatibilních, přičemž na podpoře dalších se pracuje.\nNouze není ani o souborové systémy, podporované jsou zexfs, FAT12, FAT16, Iso9660, EXT2, VFS, znfs.\nMůže se pochlubit také plnou implementací síťování tj. protokolů IPv6, IPv4, TCP, UDP, ICMP, ARP, ndp, DNS, ips, TFTP a podpory tunelů.\n\nHW požadavky jsou velmi nízké – postačí i staré procesory řady Intel 386, lépe však Intel 486, které podporují více instrukcí, především podporu stránkování tak jak ji známe dnes.\n\nTento operační systém je dodáván i s řadou užitečného software, jako je třeba textový editor, assembler, webový server, telnet daemon, IRC klient a další. Nesmíme ale opomenout, že nabízí jak textové prostředí tak grafické, které běží nezávisle jako samostatný proces podobně jako je tomu v jiných Unixových systémech.\n\n"}
{"id": "397688", "url": "https://cs.wikipedia.org/wiki?curid=397688", "title": "Walter Peterhans", "text": "Walter Peterhans\n\nWalter Peterhans (12. června 1897, Frankfurt nad Mohanem – 12. dubna 1960, Stetten u Stuttgartu) byl významný německý dokumentární fotograf známý jako učitel a vedoucí osobnost uměleckého stylu Bauhaus od roku 1929 do roku 1933. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Karl Blossfeldt, Albert Renger-Patzsch, August Sander a Helmar Lerski. Tato skupina představovala nový směr, kterým se vydala fotografie v Evropě - tzv. \"nemanipulovaná fotografie\".\n\nPo svém příchodu do Chicaga začal v roce 1938 učit kurz „vizuálního tréninku“ pro studenty architektury v Illinoiském technologickém institutu pod vedením Miese van der Rohe.\n\nČtyři semestry jeho předmětu obsahovaly deset zásadních stupňů. Tento kurz byl tak úspěšný, že přežil Peterhanse o více než třicet let. Na Bauhausu, kam přišel přišel na pozvání Hannese Meyera, Peterhans vyučoval teorie Kanta, Platóna a Pythagora aby mohl ukázat jaké krásy dokážeme vykonstruovat v mysli, a jak je můžeme vytvořit v uměleckém díle.\n\nPeterhansova vlastní práce v 30. letech 20. století spočívala ve snímání detailů nebo zátiší složené z každodenních předmětů.\n\nV Americe se nakrátko oženil s americkou architektkou Gertrude Lempp Kerbisovou.\n\nV době jeho působení učitele v Bauhausu u něj studovala například Grete Stern se svým mužem Horaciem Coppolou.\n\n"}
{"id": "397691", "url": "https://cs.wikipedia.org/wiki?curid=397691", "title": "Triumph Motor Company", "text": "Triumph Motor Company\n\nTriumph byla britská automobilka, kterou založili roku 1897 v Coventry dva němečtí přistěhovalci, Siegfried Bettmann a Moritz (Maurice) Schulte. Původně vyráběla jízdní kola a posléze motocykly. Charakteristické byly sportovní vozy z řady TR.\n\nPrvní motocykl vyrobili v roce 1902. Firma za první světové války dodala 30 000 motocyklů spojencům. Za druhé světové války to bylo dokonce už 50 000 kusů. V prosinci roku 1960 byla automobilka odkoupena společností Leyland Motors Ltd. V roce 1968 se Leyland Motors spojila s dalším velkým výrobcem automobilů British Motor Holdings. To byl začátek úpadku značky Triumph, která společně se značkou Morris nakonec přestala být v rámci divize Austin Rover Group v roce 1984 využívána a její poslední model Acclaim byl nahrazen modelem Rover 200. Dnes je značka Triumph ve vlastnictví BMW.\n\nSiegfried Bettmann opustil v roce 1883 rodný Norimberk a odcestoval do Anglie. Tam potkal dalšího německého rodáka Muritze Johanna Schulteho. Ten ho zaměstnal a později spolu v Coventry založili továrnu na výrobu jízdních kol. Později přešli na výrobu motocyklů a byli jejich největším světovým výrobcem do expanze japonských firem. První automobil byl vyroben v roce 1923. Firma během doby vystřídala několik majitelů. Nejvýraznější úspěchy zaznamenala ve vlastnictví Standard Motor Company sira Johna Blacka, který ji koupil v roce 1944. V roce 1946 uvedla firma hned 2 vozy – Triumph Roadster a Triumph Saloon. O tři roky později se představil malý automobil Triumph Mayflower, což byl první britský vůz se samonosnou karoserií. Navíc všechny vozy měly částečně sportovní charakter. Kvůli možným rizikům z převrácení při vyšších rychlostech bylo od výroby v roce 1953 upuštěno. v té době už běžela výroba sportovní řady TR. V roce 1959 se objevil Triumph Herald. Tento model přinesl řadu revolučních řešení a stal se velice úspěšným. Automobilka pak přešla na číselná označení označující objem motoru v ccm. K slovním názvům se automobilka vrátila až v roce 1973 s modelem Dolomite. Ten se stal i úspěšnou zbraní v závodech a rallye. Před krachem se automobilka zabývala výrobou vozu Triumph Acclaim, který byl postaven na základě společné koncepce s modelem Honda Ballade s několika menšími úpravami karoserie a odlišnou přední maskou.\n"}
{"id": "397695", "url": "https://cs.wikipedia.org/wiki?curid=397695", "title": "Helmar Lerski", "text": "Helmar Lerski\n\nHelmar Lerski (18. ledna 1871, Štrasburk - 19. srpna 1956, Curych) byl fotograf, který stál u zrodu moderní fotografie. Řadí se do světové meziválečné avantgardy jako zástupce německé Nové věcnosti (Neue Sachlichkeit) společně s umělci jako byli Karl Blossfeldt, Albert Renger-Patzsch, August Sander a Walter Peterhans. Tato skupina představovala nový směr, kterým se vydala fotografie v Evropě - tzv. \"nemanipulovaná fotografie\". Jeho dílo je známé v USA, Německu, Izraeli a Švýcarsku. Specializoval se především na portréty a techniku fotografování se zrcadly.\n\nJeho původní jméno bylo Israel Schmuklerski. Jeho rodina se přestěhovala roku 1876 do Curychu ve Švýcarsku, kde se aklimatizovala. Roku 1888 Lerski emigroval do Spojených států, kde pracoval jako herec. Okolo roku 1910 začal pracovat jako fotograf. Roku 1915 se vrátil zpět do Evropy a pracoval jako kameraman a odborník na speciální efekty na mnoha filmech jako například \"Metropolis\" Fritze Langea. Na konci dvacátých let si udělal jméno jako avantgardní portrétní fotograf.\n\nRoku 1932 emigroval se svou druhou ženou do Palestiny, kde pokračoval ve fotografické práci, kameramana a filmového režiséra. 22. března roku 1948 opustil Palestinu a odcestoval zpátky do Zurichu.\n\n\n\n\n"}
{"id": "397697", "url": "https://cs.wikipedia.org/wiki?curid=397697", "title": "Křeček zlatý", "text": "Křeček zlatý\n\nKřeček zlatý (\"Mesocricetus auratus\" Waterhouse, 1839) někdy nazývaný též křeček syrský je druh hlodavce z čeledi myšovitých.\n\nPoprvé byl křeček zlatý popsán v roce 1839 přírodovědcem Waterhousem. Teprve v roce 1930 se podařilo zoologovi profesoru Aharonimu z Jeruzaléma v blízkosti Aleppa v Sýrii odchytit prvního živého křečka zlatého. V hluboké noře našel matku s mláďaty. Velmi brzy přišli na svět potomci těchto sourozenců. Z těchto sourozenců pochází všichni doma chovaní křečci zlatí.\n\nTento až 17 centimetrový a až 190 gramový hlodavec má různé typy i barvy srsti (dlouhá, krátká, saténová nebo dvojitě saténová). Na hlavě má malý růžový nosík, pak velice citlivé a ve stáří velmi důležité hmatové vousky, černá korálková očka přizpůsobená hlavně pro noční život, ouška a velké lícní torby, kam sbírá různá semena a zrní, ty mohou pojmout až polovinu hmotnosti dospělého jedince. V zajetí i v přírodě dlouhé hodiny tráví ohlodáváním různých kousků dřeva a kůry, protože stejně jako všem hlodavcům tak i křečkům po celý život rostou přední zuby, které si musí brousit. Délka života je mezi 2 a 3 roky. Samice je schopna porodit až 14 mláďat, které kojí zhruba 3 týdny.Základním krmivem pro křečky je směs zrní.\n\nPovaha může být různá: agresivní, přátelská, ignorantní. Hodně záleží na prostředí. Pokud strávil delší dobu s více mláďaty, bude agresivnější v důsledku soubojů o potravu. Křeček zlatý je samotář, od 2 měsíců života se s více křečky nesnese. Samečci jsou většinou klidnější a spíše se nechají prohlédnout veterinárním lékařem. Samice jsou často svéhlavé, umíněné a bojovné (hlavně v období říje). Pokud je o křečky dobře pečováno, stávají se z nich velmi milá domácí zvířátka.\n"}
{"id": "397699", "url": "https://cs.wikipedia.org/wiki?curid=397699", "title": "Kumbhaméla", "text": "Kumbhaméla\n\nKumbhaméla (v dévanágarí कुम्भ मेला) je hinduistická pouť, jíž se účastní obrovské množství lidí. Koná se čtyřikrát za dvanáct let a místo jejího konání se střídá ve čtyřech městech: v Iláhábádu, Haridváru, Udždžainu a Násiku. \n\nKumbhaméla je vlastně spojení dvou sanskrtských slov kumbha a mela, přičemž první znamená džbán a druhé setkání. Tento obrat pochází z indické mytologie. \n\n\n\n"}
{"id": "397702", "url": "https://cs.wikipedia.org/wiki?curid=397702", "title": "Škoda Superb (1934)", "text": "Škoda Superb (1934)\n\nŠkoda Superb (anglicky \"skvělý\", \"vynikající\", \"jedinečný\", \"znamenitý\") označuje řadu luxusních vozů značky Škoda vyráběnou mezi lety 1934–1943 a 1946–1949.\n\nOznačení se začalo používat v roce 1934 společně s označením typu, první vůz nesl označení Škoda 640 Superb.\n\nBěhem druhé světové války se vyráběly pro německou armádu vojenské vozy Škoda Superb 3000 typu 952 a 956. Typ 952 vyráběný mezi lety 1941 až 1943 měl poháněnou zadní nápravu a vyráběl se ve třech karosářských verzích – „kübelwagen“ (Kfz 15), velitelský kabriolet Kommandeurwagen(Kfz 21, vyrobeno 100 ks) a sanitní vůz (vyrobeno bylo 30 ks). Kübelwagen typu 956 z let 1942 až 1943 dosahoval o něco nižší rychlosti, ale měl náhon na všechny čtyři kola, vyrobilo se pouze 5 kusů.\n\nV roce 1946 se Škoda k výrobě Superbů vrátila a pozměněný typ 924 vyráběla až do roku 1949.\n\nNejvětší vyráběný Superb nesl označení Škoda Superb 4000 nebo Škoda Superb V8 podle jeho osmiválcového motoru. Číselně byl označován 919.\n\n"}
{"id": "397705", "url": "https://cs.wikipedia.org/wiki?curid=397705", "title": "Seznam racků", "text": "Seznam racků\n\nSeznam rackovitých:\n\nRacek americký (\"Larus smithsonianus\") | Racek argentinský (\"Larus atlanticus\") | Racek arménský (\"Larus armenicus\") | Racek bělohlavý (\"Larus cachinnans\") | Racek bělokřídlý (\"Larus glaucoides\") | Racek bouřní (\"Larus canus\") | Racek delawarský (\"Larus delawarensis\") | Racek japonský (\"Larus crassirostris\") | Racek jižní (\"Larus dominicanus\") | Racek kalifornský (\"Larus livens\") | Racek kanadský (\"Larus thayeri\") | Racek mexický (\"Larus heermanni\") | Racek mormonský (\"Larus californicus\") | Racek mořský (\"Larus marinus\") | \nRacek pruhoocasý (\"Larus belcheri\") | Racek stříbřitý (\"Larus argentatus\") | Racek středomořský (\"Larus michahellis\") | Racek kamčatský (\"Larus schistisagus\") | Racek šedokřídlý (\"Larus glaucescens\") | Racek šedý (\"Larus hyperboreus\") | Racek velkozobý (\"Larus pacificus\") | Racek východosibiřský (\"Larus vegae\") | Racek západní (\"Larus occidentalis\") | Racek žlutonohý (\"Larus fuscus\")\n\nRacek arabský (\"Larus hemprichii\") | Racek Audouinův (\"Larus audouinii\") | Racek bělooký (\"Larus leucophthalmus\") | Racek černohlavý (\"Larus melanocephalus\") | Racek reliktní (\"Larus relictus\") | Racek velký (\"Larus ichthyaetus\")\n\nRacek atlantický (\"Larus atricilla\") | Racek magellanský (\"Larus scoresbii\") | Racek lávový (\"Larus fuliginosus\") | Racek tmavý (\"Larus modestus\") | Racek vnitrozemský (\"Larus pipixcan\")\n\nRacek andský (\"Larus serranus\") | Racek australský (\"Larus novaehollandiae\") | Racek Bonapartův (\"Larus philadelphia\") | Racek černozobý (\"Larus bulleri\") | Racek kapský (\"Larus hartlaubii\") | Racek hnědohlavý (\"Larus brunnicephalus\") | Racek chechtavý (\"Larus ridibundus\") | Racek novozélandský (\"Larus scopulinus\") | Racek patagonský (\"Larus maculipennis\") | Racek šedohlavý (\"Larus cirrocephalus\") | Racek tenkozobý (\"Larus genei\")\n\nRacek čínský (\"Larus saundersi\")\n\nRacek malý (\"Larus minutus\")\n\nRacek růžový (\"Rhodostethia rosea\")\n\nRacek krátkozobý (\"Rissa brevirostris\") | Racek tříprstý (\"Rissa tridactyla\")\n\nRacek sněžní (\"Pagophila eburnea\")\n\nRacek Sabinův (\"Xema sabini\")\n\nRacek galapážský (\"Creagrus furcatus\")\n"}
{"id": "397706", "url": "https://cs.wikipedia.org/wiki?curid=397706", "title": "Česnek viničný", "text": "Česnek viničný\n\nČesnek viničný (\"Allium vineale\") je druh jednoděložné rostliny z čeledi amarylkovitých.\n\nJedná se o vytrvalou cca 30–80 cm vysokou rostlinu s podzemní cibulí, cibule je vejcovitá, asi 1–2 cm v průměru, kolem ní jsou často dceřiné žlutavé cibulky, obalné šupiny rozpadají v souběžná vlákna. Lodyha asi v dolní třetině až dvou třetinách zahalena pochvami listů. Listy jsou přisedlé, čepele jsou čárkovité, polooblé, duté, rýhované, asi 15–50 cm dlouhé a asi 1,5–4 mm široké. Květy jsou uspořádány do květenství, jedná se o lichookolík stažený šroubel), který je kulovitý a má asi 2–5 cm v průměru. V květenství se vytváří pacibulky, které souží k vegetativnímu rozmnožování. Někdy převažují květy (vzácněji pacibulky dokonce chybí), ale v některých případech se vytvoří květů jen několik a drtivě převažují pacibulky. Některé populace jsou zcela sterilní. Květenství je podepřeno neděleným toulcem, který je protažen v dlouhou špici. Okvětní lístky jsou cca 2,5-3,5 mm dlouhé a 1-1,5 mm široké, fialové. Tyčinky jsou o něco kratší nebo stejně dlouhé jako než okvětí, vnitřní nitky jsou rozšířené se 2 zoubky delšími než vlastní nitka. Plodem je tobolka.\n\nJedná se o druh s převážně evropským rozšířením, vyskytuje se na většině území Evropy – na sever po jižní Skandinávii, na východ po Ukrajinu. Málo přesahuje do severní Afriky a na Kavkaz. Byl zavlečen do USA, kde místy zdomácněl.\n\nV ČR roste celkem hojně hlavně v teplejších oblastech od nížin do podhůří. Roste na mezích, v různých trávnících, po příkopech aj. V minulosti to býval i polní plevel, dnes už hodně jako plevel ustoupil mimo jiné díky hluboké orbě. Jako sterilní se vyskytuje i v luzích, v křovinách a akátinách.\n\nTento druh česneku se vyskytuje i v názvu francouzské obce Gugney-aux-Aulx, na jejímž území roste v hojném počtu.\n\n\n \n"}
{"id": "397708", "url": "https://cs.wikipedia.org/wiki?curid=397708", "title": "Nikolaus von Falkenhorst", "text": "Nikolaus von Falkenhorst\n\nPaul Nikolaus von Falkenhorst (17. ledna 1885 – 18. června 1968) byl veterán první světové války a německý generál Wehrmachtu za druhé světové války, který dosáhl hodnosti generálplukovník. Mimo jiné byl držitelem mnoha vojenských vyznamenání včetně Rytířského kříže železného kříže nebo německého kříže ve stříbře .\n\nNarodil se ve Vratislavi ve staré rodině slezských vojáků von Jastrzembski. Aby si usnadnil vojenskou kariéru, změnil si již v mládí polské jméno na německé Falkenhorst (\"sokolí hnízdo\"). Do německé armády vstoupil v roce 1907 a během První světové války sloužil v různých velitelských a štábních funkcích. Jako člen Freikorpsu byl v roce 1919 převeden do Reichswehru, ve kterém mezi léty 1925 a 1927 sloužil v operačním oddělení Ministerstva války.\n\nDo hodnosti plukovníka byl povýšen v 1. října 1932 a v letech 1933 - 1935 sloužil jako vojenský přidělenec na německých velvyslanectvích v Praze, Bělehradě a Bukurešti. Do hodnosti generálmajora byl povýšen 1. července 1935 a jmenován náčelníkem štábu Třetí armády. V roce 1937 dosáhl hodnosti generálporučíka. Během invaze do Polska v roce 1939 velel XXI. armádnímu sboru a dosáhl hodnosti generála pěchoty.\n\n\n"}
{"id": "397714", "url": "https://cs.wikipedia.org/wiki?curid=397714", "title": "Klášter Königsfelden", "text": "Klášter Königsfelden\n\nKlášter Königsfelden je bývalý klášter františkánů a klarisek ve Windischi ve švýcarském kantonu Aargau.\n\nKlášter byl založen roku 1308 čerstvě ovdovělou římskou královnou Alžbětou Goricko-Tyrolskou na památku zavražděného manžela Albrechta I. Královna vdova se společně se syny snažila dopadnout účastníky vražedného spiknutí, nakonec také do kláštera vstoupila a roku 1313 zde zemřela.\n\nOd roku 1317 žila v Königsfeldenu i Alžbětina dcera Anežka, vdova po uherském králi Ondřejovi. Během Anežčina působení klášter vzkvétal, úpadek přišel po roce 1364, kdy štědrá donátorka zemřela.\n\nKlášter byl zrušen roku 1528. V 19. století byla většina klášterních budov zbourána, dnes je zde Psychiatrická klinika.\n\nKlášterní kostel byl postaven v letech 1310–1330 a většina vitráží v jeho oknech je původních ze 14. století. Kromě biblických výjevů obsahují cyklus zobrazení příslušníků habsburského rodu, blízkých příbuzných zavražděného Albrechta I.\n\n"}
{"id": "397722", "url": "https://cs.wikipedia.org/wiki?curid=397722", "title": "Niesky", "text": "Niesky\n\nNiesky ( , ) je jedno z nejmenších saských velkých okresních měst v Horní Lužici v zemském okrese Zhořelec. Má obyvatel.\n\nNiesky leží v severní části zhořeleckého okresu a zhruba ve středu okresu ve směru východozápadním. Sousedí s obcemi (podle směru hodinových ručiček od severu) Rietschen, Hähnichen, Horka, Kodersdorf, Waldhufen, Quitzdorf am See a Kreba-Neudorf.\n\nSamotné město se dělí na městské části:\n\nMěsto bylo založeno v roce 1742 jako kolonie Jednoty bratrské, což jej činí z hlediska založení nejmladším městem zhořeleckého okresu. Dne 8. srpna 1742 položili čeští emigranti, kteří opustili katolické Čechy kvůli svému náboženskému přesvědčení, základy prvních tří domů.\n\nNěmecké jméno obce pochází z českého slova \"nízký\". Zakladatelé obec pojmenovali takto, protože je položena níže než české hraniční hory a zároveň je zde náboženský význam, kde \"nízkost\" znamená malost člověka vůči Bohu.\n\nMěstská práva město obdrželo v roce 1935, kdy bylo součástí Pruska a mělo 7000 obyvatel.\n\nKe konci druhé světové války zde byl postaven jeden z pomocných táborů koncentračního tábora Groß-Rosen a zhruba 1200 vězňů zde muselo vykonávat nucené práce. Při evakuaci tohoto tábora jich více než 100 zahynulo. \n\nMěsto leží na železniční trati z Hoyerswerdy do Zhořelce a také na Bundesstraße 115, po které je možné najet na nedaleko vedoucí dálnici A4.\n\n\n"}
{"id": "397724", "url": "https://cs.wikipedia.org/wiki?curid=397724", "title": "Doprava lidskou silou", "text": "Doprava lidskou silou\n\nDoprava lidskou silou je taková doprava, kde je pohon zajišťován silou lidských svalů. Podobně jako doprava s využitím zvířat je doprava lidskou silou běžná od počátku civilizace, od nepaměti, zejména v základních podobách bez technických pomůcek — chůzi, běhu a plavání. S příchodem industrializace a automobilismu se rozsah použití a význam dopravy lidskou silou (i dopravy s využitím zvířat) výrazně snížil. Stále je však důležitá v odlehlých či „zaostalých“ regionech. Může být však preferována kdekoliv z důvodu nízké ceny nebo jako způsob zdravého trávení (nejen) volného času. V rámci environmentalismu a důrazu na udržitelnost je také zdůrazňován její význam jakožto udržitelné dopravy.\nObvykle jsou do této kategorie řazeny i způsoby přepravy, které mohou v závislosti na situaci částečně jednoduše využít přirozené přírodní síly — cyklista, jezdec na koloběžce. kolečkových bruslích, skateboardu nebo lyžař mohou využít gravitace, plavec nebo kanoista může využít vodní proudy, prakticky vždy je lépe provozovat pohyb s \"větrem v zádech\" a podobně. Vstup lidské síly by se ovšem neměl omezit jen na řízení, použití plachetnice (na rozdíl od veslice) nebo kluzáku za dopravu lidskou silou nepovažujeme.\n\nZ hlediska celkového vytížení těla co se výsledné vykonané práce týče je jedním z nejdokonalejších způsobů obecně cyklistika.\n\nOdhaduje se, že průměrný cyklista „ve formě“ může podávat výkon zhruba 3 watty na každý kilogram své váhy po dobu jedné hodiny, tedy okolo 200 wattů v případě sedmdesátikilového cyklisty. Špičkoví amatérští cyklisté jsou schopni až 5 wattů a profesionální atleti dokáži podávat hodinu výkon až 6 wattů, tedy v případě sedmdesátikilového cyklisty 400 wattů. Elitní cyklisté specializovaní na krátké tratě dokáží krátkodobě podat výkon až okolo 2000 wattů, respektive 25 wattů na kilogram své váhy, elitní silniční cyklisté dokáží na konci pětihodinového závodu na cílové rovince zvýšit svůj výkon krátkodobě až k 1700 wattům. Vědci odhadují, že Usain Bolt krátkodobě vyvine až 2620 wattů.\n\nPro porovnání: koňská síla je (v závislosti na různých definicích) zhruba 735 wattů, základní varianta motoru osobního automobilu Škoda Favorit má výkon 46 000 wattů.\n\nZpůsoby dopravy lidskou silou můžeme rozdělit podle toho, zda je používán nějaký dopravní prostředek.\n\n\nNejjednoduššími malými prostředky pro pohyb po zemi jsou kolečkové brusle, malé koloběžky a skejty. Dají se snadno přenášet či vozit v hromadné dopravě a zároveň vyžadují poměrně kvalitní povrch (zejména kvůli malým kolečkům), proto jsou používány ve městech.\n\nTam jsou také používána jízdní kola, která jsou nejpopulárnějším a nejrozšířenějším dopravním prostředkem poháněným lidskou silou, a jsou běžně používána i pro přepravu mezi městy. Co se týče poměru vynaložené energie a rychlosti přepravy, jsou i prostředkem nejefektivnějším. Nejsou tolik limitována kvalitou povrchu, po kterém jedou, a i netrénovaný člověk dokáže na kole ujet několik desítek kilometrů denně. V rámci bicyklů jsou z důvodu aerodynamiky nejefektivnější kapotovaná lehokola, na jednom takovém nazvaném \"Varna Diablo II.\" se podařilo v roce 2002 Samu Wittinghamovi ujet 200 metrů rychlostí 130,36 kilometrů za hodinu, přičemž jel po rovině a nikdo mu nerozrážel vzduch. Cyklista John Howard dosáhl v roce 1985 dokonce rychlosti 244,9 kilometrů v hodině, ovšem za pomoci automobilu, který mu rozrážel vzduch. Greg Kolodziejzyk v roce 2006 ujel na kole rekordních 1041 kilometrů za 24 hodin a přitom zároveň dosáhl rekordu 1000 kilometrů ujetých v čase 23 hodin a 2 minuty.\n\nV zemích s rozvinutou cyklistikou se lze setkat i s nákladními koly, s velomobily či kapotovanými koly. Také zde bývá rozvinutá síť cyklostezek a cyklotras, případně systémy sdílení kol ve velkých městech.\n\nV roce 1936 se podařilo v Itálii postavit letoun \"Pedaliante\", který byl schopen kratších letů výhradně za použití lidské síly. Předvedený výkon ale nestačil na získání vypsané ceny, navíc podstatnou součástí úspěchu byl neobvykle silný a vytrvalý pilot, krátké lety jím podniknuté by nedokázal v letounu podniknout běžný člověk. V letech 1937 a 1938 byl letoun dále vylepšován, až se s jeho pomocí podařilo uletět dokonce jeden kilometr. To ale bylo dosaženo také díky katapultu, který letoun na startu vymrštil do výšky devíti metrů.\n\nPrvní oficiálně přijímaným letounem, který dokáže vzlétnou a přistát jen pomocí lidské síly, tak byl letoun SUMPA Dereka Piggotta, ke startu a přistání došlo 9. listopadu 1961.\n\nV současnosti zřejmě nejznámějším letadlem na lidský pohon je Gossamer Albatross, který v roce 1979 přeletěl lamanšský průliv.\n\nPosledním uznaným rekordem je let letounu MIT Daedalus z Heraklionu na Krétě na Santorini podniknutý 23. dubna 1988. Vzdálenost 115,11 kilometru se podařilo uletět za 3 hodiny a 54 minut.\n\nPodařilo se postavit už i člověkem poháněný vrtulník — vrtulník Da Vinci III postavený v roce 1989 v Kalifornii se udržel 7,1 sekundy ve výšce 20 centimetrů. V roce 1994 jej překonal vrtulník Yuri I postavený v Japonsku, který se ve stejné výšce udržel 19,46 sekundy. Obojí byly pokusy získat Sikorského cenu.\n\nJednoduché lodě poháněné člověkem pádlem či vesly doprovázejí lidstvo od nepaměti, největšími exempláři byly galéry. V současnosti jsou běžná i různá vodní šlapadla, která využívají toho, že běžný člověk má svaly na nohou silnější než svaly na rukou. Pohyb je převáděn na lodní šroub nebo na lopatková kola. Vzhledem k menší náročnosti šlapání i jednoduchému řízení kormidlem jsou tato šlapadla populární v letních střediscích u stojatých vod.\n\nRychlostní rekord na vodní hladině ovšem drží křídlový člun Decavitator, který 27. října 1991 projel 100 metrovou dráhu v Bostonu rychlostí 9,53 metrů za sekundu (18,5 uzlů).\n\nOd roku 1989 se na Floridě konají závody ponorek poháněných lidmi. Ponorce Omer5 se zde v roce 2004 podařilo dosáhnout rychlosti 8,035 uzlu.\n\n"}
{"id": "397725", "url": "https://cs.wikipedia.org/wiki?curid=397725", "title": "Decavitator", "text": "Decavitator\n\nDecavitator je křídlový člun poháněný lidskou silou postavený na Massachusettském technologickém institutu. V současnosti drží rychlostní rekord pro člověkem poháněný dopravní prostředek pohybující se po vodě. 27. října 1991 s ním Mark Drela projel stometrovou dráhu na řece Charles River v Bostonu rychlostí 9,53 metrů za sekundu (18,5 uzlu).\n\nNyní je součástí expozice muzea vědy v Bostonu. \n\n"}
{"id": "397730", "url": "https://cs.wikipedia.org/wiki?curid=397730", "title": "Luna 20", "text": "Luna 20\n\nLuna 20 (rusky Луна 20) byla další automatická meziplanetární sonda ze Sovětského svazu z programu Luna, která v roce 1972 dokázala přistát na Měsíci, odebrat vzorky horniny a vrátit se s nimi na Zemi. V katalogu COSPAR byla později označena jako 1972-007A.\n\nPoužitý typ E-8-5 byl vyroben, jako všechny sondy programu od Luny 9 výše, v konstrukčním středisku OKB Lavočkina, což je dnešní NPO Lavočkina v Chimkách. Hmotnost sondy byla při startu 5600 kg, výrobní číslo měla 408. \n\nStart nosné rakety Proton K/D se sondou byl odpoledne 14. února 1972  kosmodromu Bajkonur. Nejprve byla vynesena na nízkou oběžnou dráhu nad Zemí (též uváděna jako parkovací) a z ní pomocí nosné rakety pokračovala v letu směrem k Měsíci. Během přeletu byla provedena korekce dráhy a 18. února 1972 se sonda dostala na oběžnou dráhu Měsíce ve výši 100 km nad jejím povrchem. O tři dny později, tedy 21. února sonda měkce přistála na měsíčním povrchu na okraji Mare Fecunditatis (Moře plodnosti) v kráteru Apollonius C blízko zálivu Sinus Successus. O další den později sonda s pomocí vrtacího zařízení odebrala velmi tvrdý kousek horniny, dopravila jej svým manipulátorem do svých útrob. Krátce poté ze sondy odstartoval její návratový modul i se vzorkem na zpáteční cestu k Zemi. Dne 25. února se modul rozpojil na dvě části a samotné pouzdro se vzorkem přistálo na území Kazachstánu asi 40 km od Džezkazganu. Na Zem byl dopraven vzorek 100 gramů horniny, který byl následně zkoumán v laboratořích AV SSSR.\n\nV programu Luna to byla třetí mise zaměřená na odběr horniny. V době letu Luny 20 již na Měsíci mělo za sebou pobyt na jeho povrchu postupně 9 amerických astronautů z programu Apollo, kteří zpět přivezli kilogramy vzorků, závod velmocí o Měsíc skončil. Byly ukončeny i ostatní bezpilotní programy, týkající se Měsíce (programy Zond, Ranger, Surveyor).\n\n"}
{"id": "397744", "url": "https://cs.wikipedia.org/wiki?curid=397744", "title": "Babylon Circus", "text": "Babylon Circus\n\nBabylon Circus je desetičlenná ska a reggae skupina založená v roce 1995 ve francouzském Lyonu. Dosud vydala tři alba a jedno EP. V Evropě mají za sebou přes 600 vystoupení, hráli také v Sýrii a Austrálii.Skupina začala stylem ska, který brzy přenesla do svérázné podoby s vlivy punku, rocku, swingu a jazzu. Zpívají francouzsky i anglicky, někdy použijí oba jazyky ve stejné písni. Jejich třetí album Dances of Resistance z roku 2003 je silně protiválečné.\n\n\n\n"}
{"id": "397754", "url": "https://cs.wikipedia.org/wiki?curid=397754", "title": "Zelená brána", "text": "Zelená brána\n\nZelená brána je charakteristická a významná dominanta města Pardubic. Je vnímána jako jeden celek, ale ve skutečnosti jsou to dvě stavby za sebou – renesanční předbraní a vlastní brána s věží 59 m vysokou. Tento celek je jediným významným, ale velice cenným zbytkem městského opevnění z počátku 16. století. Je jedním ze vstupů do městské památkové rezervace, počátkem i závěrem značené prohlídkové trasy rezervace, tzv. \"Stezky Viléma z Pernštejna\". Předbraní i věž byly do dnešní podoby přestavěny po požáru města roku 1538 Janem z Pernštejna. Věž je přístupná a nabízí návštěvníkům rozhled na město i do vzdáleného okolí.\n\nPůvodní brána v tomto místě vznikla zřejmě v desetiletí 1330–1340, kdy Arnošt ze Staré a jeho syn Arnošt z Pardubic založili a nechali opevnit „město nové“.\n\nV roce 1507 Vilém z Pernštejna zpevnil opevnění, dal město obehnat hradbami s příkopem. Stavbu prováděl mistr Paul. Na západní straně vybudoval nové přízemní předbraní zdobené gotickým štukem. Světlost klenutí je 4,2 m, hloubka předbraní 11,3 m. Před ním byl hradební příkop se dvěma padacími mosty a lávkou pro pěší a ještě před nimi byl přes Městskou řeku dřevěný kolový most s předmostím. Šikmo k předbraní byl zřízen mohutný barbakán, umožňující boční ostřelování případného útočníka. Vzhled vlastní věže z této doby není znám. Byla čtyřboká a při její stavbě bylo zřejmě využito spodní stavby původní brány ze 14. století. Její osa je oproti ose předbraní mírně šikmo. Zdivo má u paty rozměry 9 × 7,5 m, průjezd je 3,8 m široký a také výška je 3,8 m.Do prostoru mezi věží a předbraním bylo možné spustit ochranný hřeben z fošen opatřených kovovými hřeby. V tomto místě jsou na jižní stranu malá vrátka, kterými jedině se nechalo projít k hradbám na jižní straně města.\n\nPo požáru roku 1538 provedl Jan z Pernštejna rozsáhlou renesanční přestavbu celého města. Jeho stavitel Jiřík Olomoucký upravil i předbraní. Zvýšil je o jedno poschodí a ozdobil renesančním štítem s vysokou atikou s lisénami a s obloučky navrchu. V prvním patře byly zřízeny dvě malé světničky, kde bydlel jistou dobu i sám mistr Jiřík.\nSoučasně byla do dnešní výšky a hrubé podoby vystavěna také věž. Při pohledu ze Zelenobranské ulice je patrné kde začíná nástavba z této doby. Věž se zlatou makovicí a deseticípou hvězdou na vrcholu byla vyzdvižena do výšky 59 m. Zdobí ji zejména mimořádně krásná pozdně gotická střecha tvořená třemi patry stříšek, hranoly s osmi jehlovými věžičkami a vysoko protažená střední špice. „Zelenou branou“ je nazývána od roku 1547, do té doby byla známa jako Pražská brána.\n\nJe pochopitelné, že od doby výstavby dodnes musela být často opravována a podle potřeb doby byla také upravována. Když v roce 1653 vyhořela zvonice kostela sv. Bartoloměje, byly zbylé zvony přeneseny na Zelenou bránu. Když ale v roce 1661 do věže uhodilo, bylo to považováno za zlé znamení a do rychle opravené zvonice byly zvony vráceny. Za okupace roku 1741 a 1744 snesli Prusové měděnou střechu a poškodili trámoví. Měděný kryt byl opravován také v roce 1801 a zcela vyměněn v roce 1980. Roku 1760 byly na věž instalovány hodiny z radnice II, která stála na rohu náměstí a Pernštýnské ulice, nové hodiny pak byly osazeny v roce 1886 a světelnými ciferníky opatřeny v roce 1912. Hodinový stroj byl znovu vyměněn v roce 1939. V roce 1776, kdy byly mezi Městskou řekou a městem postaveny jezdecké kasárny, byly odstraněny padací mosty a prostor k dřevěnému mostu zasypán. Roku 1886 byl dřevěný most přes řeku nahrazen železným.\n\nVzhled věže doznal závažných změn v roce 1843. Byla snesena dřevěná pavlač pod střechou a hlavní zdivo až po střechu bylo omítnuto. K restauraci došlo až v roce 1912, kdy pod střechou byl obnoven dřevěný ochoz a zdivo trupu věže bylo obnaženo. Na průčelí předbraní dali pardubičtí radní v roce 1903 umístit reliéf dle návrhu Mikoláše Alše. Zpodobňuje erbovní pověst pánů z Pardubic, jejichž erb užívají Pardubice jako městský znak. Na jižní straně věže a předbraní byl při stavbě Městské spořitelny v letech 1914–1917 zřízen průchod. Obdobně na severní straně byl v roce 1925 při stavbě Angločeskoslovenské banky zřízen průchod, který však je na straně k Pernštýnskému náměstí zaslepen. Největší nebezpečí Zelené bráně hrozilo v r. 1875, kdy se velmi vážně uvažovalo ji včetně předbraní z komunikačních důvodů zbořit. Zásahem vídeňské Ústřední památkové komise bylo toto nebezpečí zažehnáno, takže se z krásné památky můžeme těšit dosud.\n\nZelená brána je přístupná veřejnosti a je z ní krásný výhled na Pardubice a okolí. V prostorách předbraní je instalována výstavka připomínající historii Zelené brány a některých dalších objektů Městské památkové rezervace. Kromě archiválií včetně map, plánů města a historických fotografií si zde lze prohlédnout i sádrové modely Zelené brány a kostela sv. Bartoloměje. \n\nDne 29. října 2017 Zelenou bránu poškodil silný vítr, hodiny tak přišly o ciferníky a střecha o téměř všechny architektonické dekorativní prvky.\n\n\n"}
{"id": "397757", "url": "https://cs.wikipedia.org/wiki?curid=397757", "title": "Vičenec ligrus", "text": "Vičenec ligrus\n\nVičenec ligrus (\"Onobrychis viciifolia\") je vytrvalá, trsnatá jetelovina vysokého vzrůstu, jeden ze dvou druhů širokého rodu vičenec rostoucích v české přírodě. Občas se pěstuje jako pícnina a je považován za zdomácnělý neofyt. Původní místa jeho výskytu se nacházejí v jižní a jihovýchodní Evropě a západní Asii. Na rozhraní 18. a 19. století byl v převážné části Evropy zaveden do kultury jako užitková rostlina a zdomácněl, postupně se dostal do celého mírného pásma Asie a Austrálie, na Nový Zéland, do Jižní Afriky i Severní Ameriky.\n\nTato rostlina většinou roste na sušších stanovištích se zásaditou půdou. Je náročná na světlo a teplo, nejlépe jí vyhovují pozemky mírně svažité s jižní expozicí. Spokojí se s chudšími půdami, které ale musejí být dostatečně zásobeny vápníkem, nesmí být uléhavé a nesmí mít vysokou hladinu spodní vody. Pro dobré výnosy je nutný dostatek fosforu a draslíku, které si rostlina dokáže osvojit i z velké hloubky. Na suchých, mělkých vápenitých nebo opukových půdách nemá ve výnosech konkurenci. Vodu si dokáže svým rozsáhlým kořenovým systémem, sahajícím až do hloubky 1 m a šířky 2 m, téměř vždy získat.\n\nV České republice roste vičenec ligrus ve volné přírodě roztroušeně, v nižších polohách je hojný, ve vyšších vzácný. Vyskytuje se na sušších loukách, mezích, stráních, náspech i v suchých příkopech, vystupuje do nadmořské výšky 1000 m. Je to hemikryptofyt začínající kvést až od druhého roku v době od května do července. Existují formy kvetoucí již prvým rokem, ale ty obvykle nejsou vytrvalé. Ploidie druhu je 2n = 28.\n\nVytrvalá, 30 až 100 cm vysoká bylina s přímou nebo obloukovitě vystoupavou lodyhou, která bývá pouze ve spodní části rozvětvená. Lodyha je hranatá, rýhovaná, drsně chlupatá a vyplněná dření. Vyrůstá ze silného, kůlovitého, dřevnatého kořene, z jehož vrcholu mohou vyrůstat krátké oddenky a z nich sekundární růžice a kvetoucí rostliny. Listy jsou vícečetné, lichozpeřené, mívají 6 až 12 párů krátce řapíkatých lístků eliptického až podlouhlého tvaru, 12 až 22 mm dlouhých a 3 až 5 mm širokých. Lístky jsou na líci zelené a lysé, na rubu nasivělé a měkce chlupaté. Palisty šikmo odstávají, jsou úzce kopinaté, nahnědlé, blanité a asi 10 mm dlouhé a 5 mm široké.\n\nNa lodyze vyrůstá jedno až čtyři květenství, což je sytě růžový, válcovitý hrozen rostoucí na dlouhé stopce z úžlabí listů. Obvykle je tvořený pěti až pětadvaceti květy šikmo až rovnovážně odstávajícími a bývá dlouhý až 5 cm a široký 3 cm, za plodů se prodlužuje. Květní kalich je zvonkovitý, 5 mm velký, zelený a dlouze chlupatý. Koruna je 1 cm dlouhá, různě intenzivně růžově zbarvená a má tmavší žilky. Pavéza je vejčitá a stejně dlouhá jako člunek, křídla jsou zakrnělá. Opylovači jsou převážně včely, které v květech nacházejí hodně nektaru. Deset dvoubratrých tyčinek nese žluté prašníky.\n\nPlod je půlkruhovitý, v boku smáčknutý, na břišní straně plochy, jemně chlupatý, sivohnědý, nepukavý nepravý lusk až 8 mm dlouhý a 6 mm tlustý; tisíc lusků váží 18 až 25 gramů. Lusk obsahuje jediné elipsoidní, 4,5 mm dlouhé a 3 mm široké, poněkud zploštělé, hladké semeno hnědé až olivové barvy. Hmotnost tisíce semen je asi 14 gramů. Tímto plodem se vičenec odlišuje od ostatních, v české přírodě se vyskytujících rodů z čeledi bobovitýchː u něj to není pravý lusk, ale nepukavá, jednosemenná nažka.\n\nRozmnožovat se může jak vegetativně odnožováním lodyh na povrchu půdy nebo mělce pod povrchem, tak i generativně semeny. Pro pěstování v kultuře existují typy vhodné k vysetí na podzim a jiné na jaře. Při dostatku vlhkosti rychle klíčí a semenáče se dobře vyvíjejí.\n\nTato vytrvalá rostlina (6 a více let) se nejčastěji pěstuje na zásaditých půdách v teplých, vinorodých a stepních oblastech, kde dává největší výnosy. Obvykle se vysévá na jaře jako monokultura nebo na orné půdě ve směsích s vojtěškou, kostřavou nebo vikvemi, na 1 ha půdy se spotřebuje asi 150 kg lusků (semena se před výsevem neluští). Nejlépe roste po okopaninách.\n\nPíce, pro kterou se vičenec ligrus pěstuje, je kvalitní a její výnosy jsou velké. Je lehce stravitelná, má vysokou výživnost a nezpůsobuje nadýmání. Vysoký obsah tříslovin dále ve střevech přežvýkavců likviduje hlístice. Seče se dvakrát ročně ve stadiu plného květu a vyrábí se z něho seno nebo vysoce kvalitní senáž. Rostliny nesnáší pastvu, po které brzy vymizí.\n\nVičenec ligrus způsobuje specifické vyčerpání půdy a neměl by se na stejné místo vysévat častěji než co šest let. Semena obsahují jedovaté aminokyseliny, proto se nekonzumují. Je považován za velmi dobrou medonosnou rostlinu. Slouží jako živná rostlina housenek kriticky ohroženého motýla modráska ligrusového (\"Polyommatus damon\").\n\n\n"}
{"id": "397760", "url": "https://cs.wikipedia.org/wiki?curid=397760", "title": "Justus Lipsius (budova)", "text": "Justus Lipsius (budova)\n\nJustus Lipsius je budova v Bruselu, která je od roku 1995 sídlem Rady Evropské unie. Nachází se v centru města, na ulici \"Wetstraat / Rue de la Loi\", v blízkosti stanice metra Schuman a naproti budově Berlaymont, která je hlavním sídlem Evropské komise. V docházkové vzdálenosti se nachází také bruselská budova Evropského parlamentu (v parku Leopold). Společně tyto budovy utvářejí de facto ústředí orgánů Evropské unie.\n\nJako i v případě dalších budov institucí EU je architektura budovy Justus Lipsius velmi moderní. Pojmenována byla po vlámském filozofovi a humanistovi Justu Lipsiovi, jehož jméno nesla ulice, která stavbou budovy zničena. Dřívějším sídlem Rady Evropské unie byla budova Charlemagne, pojmenovaná po jiném významném Evropanovi, Karlu Velikém (dnes tuto budovu využívá Evropská komise).\n"}
{"id": "397764", "url": "https://cs.wikipedia.org/wiki?curid=397764", "title": "Tomáš Ježek", "text": "Tomáš Ježek\n\nTomáš Ježek (15. března 1940 Plzeň – 29. listopadu 2017) byl český ekonom, politik, vysokoškolský pedagog a také poslanec v 90. letech 20. století České národní rady a Poslanecké sněmovny za Občanské fórum, pak za Občanskou demokratickou alianci a ODS, ministr vlády České republiky a bývalý předseda Fondu národního majetku.\n\nV letech 1957–1962 absolvoval studium na Národohospodářské fakultě pražské Vysoké školy ekonomické v oboru ekonomiky práce. V letech 1966 až 1969 působil jako vědecký pracovník v Ekonomickém ústavu Československé akademie věd a zároveň s tím absolvoval studijní pobyt na Institutu des Hautes Etudes Internationales ve švýcarské Ženevě, kde navštěvoval přednášky a semináře Maurice Allaise. Pro samizdat přeložil práce rakouského liberálního ekonoma F. A. Hayeka. V letech 1986–1989 letech působil jako vědecký pracovník v Prognostickém ústavu ČSAV.\n\nDo roku 1969 byl členem KSČ. Byl ženatý, měl dvě děti.\n\nV roce 1989 pomáhal zakládat politickou stranu ODA. Ve volbách v roce 1990 byl zvolen za Občanské fórum (v jehož rámci ODA kandidovala) do České národní rady. V této době zastával i vládní post. V lednu až červnu 1990 pracoval na Federálním ministerstvu financí ve funkci poradce ministra, kterým tehdy byl Václav Klaus a po prvních svobodných volbách v červnu 1990 byl ministrem bez portfeje české vlády Petra Pitharta (v rámci československé federace) pro správu národního majetku a jeho privatizaci.\n\nOpětovně byl zvolen do ČNR ve volbách v roce 1992, nyní za ODA (volební obvod Severočeský kraj). Zasedal v rozpočtovém výboru a byl jeho předsedou.\n\nOd roku 1992 do roku 1994 byl také předsedou výkonného výboru Fondu národního majetku ČR.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V únoru 1995 přešel do poslaneckého klubu ODS. Jeho rozkol s vedením ODA byl patrný již v lednu 1995, kdy ostře kritizoval předsedou Občanské demokratické aliance Jana Kalvodu za aféru, v níž Kalvoda obvinil BIS ze sledování politiků. 27. ledna 1995 pak oznámil, že ukončuje své členství v ODA. 2. února 1995 požádal o přijetí do poslaneckého klubu ODS. Zároveň oznámil, že v řádu týdnů či měsíců se stane i členem ODS.\n\nV 2. polovině 90. let zastával funkci šéfa Burzovní komory. V roce 1997 vydal své vzpomínky na českou politiku 90. let v knize \"Budování kapitalismu v Čechách\".\n\nVe volbách roku 1996 se neúspěšně ucházel o křeslo senátora na senátní obvod č. 33 - Děčín za ODS. V 1. kole získal 37 % hlasů, ale ve 2. kole ho porazil a senátorem se stal sociální demokrat Egon Lánský. Během vládní krize druhé Klausovy vlády koncem roku 1997 se postavil na stranu opozice proti Václavu Klausovi. V listopadu 1997 prohlásil, že viníkem stávající situace v Česku jsou špičky ODS a jako nového předsedu občanských demokratů by si dovedl představit Ivana Pilipa. V lednu 1998 podpořil vznik nové odštěpenecké strany Unie svobody a ohlásil účast na jejím prvním setkání v Litomyšli. Z ODS vystoupil.\n\nOd dubna 1998 působil jako člen prezídia Komise pro cenné papíry (KCP). V lednu 1999 na něj vládní výbor ochranu ekonomických zájmů vedený Jaroslavem Baštou podal trestní oznámení pro podezření z machinací v době privatizace podniku \"Čokoládovny Praha\". Ježek obvinění popíral a vyzval Baštu, aby své výroky odvolal. Následně na Baštu sám podal trestní oznámení. Roku 2000 ho vláda Miloše Zemana navrhla z vedení KCP odvolat, ale prezident Václav Havel ho v úřadu ponechal. Mandát v KCP mu vypršel v březnu 2002. Jeho soudní pře s Jaroslavem Baštou byla rozhodnuta vrchním soudem až koncem roku 2003. Soud nařídil vládě omluvit se Ježkovi. Ježek poté oznámil, že po očištění svého jména uvažuje o opětovném vstupu do politiky.\n\nV roce 2004 neúspěšně kandidoval v doplňovacích volbách do senátu za senátní obvod č. 20 - Praha 4 jako nestraník za Liberální reformní stranu. Získal 16 % hlasů a nepostoupil do 2. kola. V roce 2011 se uvádí, že spolupracuje s KDU-ČSL.\n\nOd roku 1996 vyučoval na Národohospodářské fakultě Vysoké škole ekonomické v Praze, v roce 2003 byl jmenován jejím docentem, od roku 2004 vyučoval také na Západočeské univerzitě v Plzni. Podle jeho vlastních slov nebyl jmenován vysokoškolským profesorem kvůli letitým sporům s Václavem Klausem.\n\nOd roku 2005 působil jakožto prezident Asociace finančních zprostředkovatelů a finančních poradců České republiky, od roku 2003 byl předsedou správní rady Nadace Českého hudebního fondu, v roce 2005 jej Městský soud v Praze jmenoval soudním znalcem v oboru veřejných financí, bankovnictví a kapitálového trhu.\n\nZemřel dne 29. listopadu 2017 ve věku 77 let.\n\n"}
{"id": "397766", "url": "https://cs.wikipedia.org/wiki?curid=397766", "title": "Falcon 9", "text": "Falcon 9\n\nFalcon 9 je nosná raketa americké soukromé společnosti SpaceX. Svým tahem a nosností je srovnatelná s ruskými raketami Angara 5 a Proton, americkými Delta IV a Atlas V a čínskou Čchang-čeng 5.\n\nFalcon 9 startuje na Floridě z Kennedyho vesmírného střediska startovací komplex LC-39A, z komplexu SLC-40 na Mysu Canaveral , nebo z komplexu SLC-4E Vandenbergovy letecké základny v Kalifornii. V budoucnosti bude startovat i ze soukromého Kosmodromu SpaceX v jižním Texasu ve vesnici Boca Chica u Brownsville.\n\n30. března 2017 společnost SpaceX jako první na světě úspěšně vyslala do vesmíru již dříve použitý první stupeň nosné rakety Falcon 9, bylo to při misi SES-10. Během mise se podařilo demonstrovat opakovanou použitelnost nejdražší části rakety - 1. stupně. 1. stupeň navíc po vynesení nákladu na orbitu úspěšně přistál na autonomní plovoucí plošině Of Course I Still Love You. Původně byl tento 1. stupeň použit při úspěšné misi CRS-8 v dubnu 2016. Podle ředitelky SpaceX Gwynne Shotwellové jsou náklady spojené s kontrolou a manipulací se zachráněnými prvními stupni výrazně nižší, než polovina ceny nového stupně. Tyto náklady by se navíc časem měly snižovat.\n\nSpolečnost SpaceX v rámci svého programu na vývoj znovupoužitelného nosného systému testovala a demonstrovala potřebné technologie na raketě Falcon 9; při svém dvacátém startu 22. prosince 2015 první stupeň rakety úspěšně demonstroval experimentální přistání v přistávací zóně 1 (LZ-1) na mysu Canaveral. O čtyři měsíce později, 8. dubna 2016, první stupeň úspěšně dosedl na autonomní přistávací plošinu Of Course I Still Love You. K červnu 2017, úspěšným návratem zpět na zem už celkem prošlo jedenáct prvních stupňů a dva již dvakrát.\n\nAktuálně je známo pět vývojových verzí Falconu 9. Verze 1.0 a 1.1 už byly z provozu vyřazeny a byly nahrazeny aktuální verzí FT. V nejbližší době by mělo dojít k přechodu na verzi Block 4 a do konce roku 2017 na finální verzi Block 5, která bude už velmi dobře upravená pro snadnější znovupoužitelnost prvních stupňů. V budoucnu by však mohlo dojít k dalšímu vývoji, při kterém by byly stávající motory Merlin nahrazeny motory Raptor, není však jasné, jestli jen na druhém, nebo i prvním stupni.\n\nVývoj začal v roce 2005 a první let přišel 4. června 2010. Letů bylo celkem pět a všechny splnily primární část mise. Poslední start proběhl 1. března 2013. Falcon 9 v1.0 postupně vynesl čtyři zásobovací lodě Dragon, z toho dva byly testovací lety a dva operační podle smlouvy CRS (CRS-1, CRS-2).\n\nTato verze létala mezi roky 2013 a 2016. Oproti předchozí verzi došlo k nárůstu výkonu a hmotnosti o 60 %, stejně tak i nádrže byly takto zvětšeny. Motory na prvním stupni byly nahrazeny modernizovanou verzí Merlin 1D. Tato zlepšení zvýšila užitečné zatížení až na 13 150 kg na LEO. Na prvním stupni se změnilo uspořádání motorů, uspořádání se nazývá octaweb. U této verze už se začalo zkoušet přistávání prvního stupně, ale této verzi se nikdy přistát nepodařilo. Tato verze měla jednu nehodu a to při letu CRS-7.\n\nTato v současnosti používaná verze má údajně až o 30 % vyšší tah než verze předchozí. Původně tato verze začala létat s více podchlazeným palivem, ale po nehodě při tankování druhého stupně, kdy byla na raketě umístěná družice Amos-6, se přešlo zpět na teplejší palivo, což mělo za následek mírné snížení výkonu. Při svém prvním letu v prosinci 2015 (se satelitem ORBCOMM-2) dokázal první stupeň rakety poprvé přistát zpět na Zemi. V březnu 2017 byl ke startu se satelitem SES-10 poprvé použit již jednou letěný první stupeň rakety.\n\nSamotná varianta FT se dělí ještě na varianty Block 3, Block 4 a Block 5. Nástup Blocku 4 byl postupný a nejdříve v této verzi létaly pouze druhé stupně. K prvnímu letu kompletní rakety Block 4 došlo při misi CRS-12.\n\nPři počátcích testování přistávání prvních stupňů byly použity rakety \"Grasshoper\" a \"Falcon 9R Dev\", obě derivované z letové konfigurace v1.1. První zmíněná testovala schopnost vzlétat a přistávat při malých rychlostech a v malých výškách, s minimálním laterálním pohybem - maximální dosažená výška byla 744 metrů. Druhá byla více podobná své předloze (hlavní část trupu byla standardní) a sloužila k testování některých zásadních prvků později použitých v letových verzích. Bohužel při pátém testu v srpnu 2014 došlo k fatální anomálii na senzorovém vybavení, které způsobilo její zničení. Bylo uvedeno, že letová verze má pro daný senzor redundantní zálohu, a tudíž by ke stejné anomálii dojít nemohlo.\n\nPrvní stupeň je osazen devíti motory typu Merlin 1D+ na kapalný kyslík a čistý letecký petrolej (LOX/RP-1) v konfiguraci octaweb, kde osm motorů rozmístěných po obvodu obklopuje jeden motor středový (označován jako motor číslo pět - zároveň nabízí i nejširší možnost vektorování tahu). Motory jsou se zbytkem prvního stupně spojeny kovovou podpůrnou strukturou, do které jsou motory zavařeny. Na rozdíl od předchozí konfigurace, kde byly motory rozmístěny v mřížce 3x3 (tzv. tic-tac-toe konfigurace) tato konstrukce zjednodušuje výrobní proces a i design samotný. Při startu je všech devět motorů zažehnuto pyroforickou směsí TEA-TEB (triethylhliník-triethylboritan) z pozemních nádrží startovního komplexu, raketa nicméně disponuje i vlastními nádržemi na tuto směs - kvůli pozdějším zážehům při přistávacích manévrech. Směs se vyznačuje typickým zeleným plamenem (po přistání 1. stupně mise JCSAT-14 byl v motorové sekci zpozorován zelený plamen).\n\nNad motorovou sekcí jsou umístěny čtyři přistávací nohy, vyrobené z uhlíkového vlákna a voštinového kompozitního hliníku. Dohromady váží méně než 2,1 tuny. Při vzletu jsou složeny podél trupu, před přistáním je písty roztáhnou pomocí stlačeného hélia. Celkové rozpětí noh je až 18 metrů. Podle Gwynne Shotwellové jsou přistávací nohy konfigurace FT silnější než ty, které byly montované na trup v1.1. Prohlásila to v reakci na selhání jedné z nich během přistání letu 21 (Jason-3).\n\nMotory prvního stupně hoří obvykle 140 sekund (pokud jde o misi na nízkou oběžnou dráhu) nebo až 156 sekund (vysokoenergetické mise na přechodovou dráhu ke geostacionární dráze). Krajní případy letů na GTO pak značně komplikují přistání, protože kvůli úspoře paliva není prováděn tzv. boostback burn, který upravuje přistávací trajektorii stupně, a raketa proto letí k přistávací zóně po takřka balistické křivce.\n\nNad hlavní částí trupu prvního stupně se pak nachází tzv. mezistupeň (interstage). To je kompozitní konstrukce, která chrání motor druhého stupně během vzletu, a následně zajišťuje jeho bezpečné oddělení, čehož je dosaženo pomocí pneumatického oddělovacího systému - ten je unikátní, protože většina nosných raket využívá pyrotechnického oddělení. Mezistupeň se následně vrací k přistání spolu s prvním stupněm.\n\nPo oddělení prvního stupně dochází po pěti až sedmi sekundách k zážehu jediného motoru druhého stupně. Jedná se o vakuový derivát motorů prvního stupně, běžně označovaný jako M1DVac, a vyznačuje se především podstatně větší tryskou s větším expanzním poměrem. Na rozdíl od motorů prvního stupně M1DVac nabízí také širší možnosti regulace tahu, a to se spodní hranicí až 39% nominálního výkonu (u motorů prvního stupně je to 70%).\n\nNa druhém stupni je ve většině případů osazen aerodynamický kryt. Oproti nosným systémům jako je např. Atlas V, raketa Falcon disponuje krytem vyráběným pouze v jedné velikosti, a to o průměru 5,2 metru a výšce 13,2 metru. Obě dvě poloviny jsou vyrobeny z uhlíkového vlákna a voštinového kompozitního hliníku, a mezi oddělením druhého stupně a ukončením jeho prvního zážehu jsou pneumaticky odděleny.\n\nAerodynamický kryt je užíván k ochraně citlivého nákladu během vzletu - většinou jde o citlivé satelity určené k nasazení ve vakuu vesmíru. Nicméně když americká společnost Sierra Nevada zvažovala raketu Falcon jako alternativu pro vynášení své lodi Dreamchaser (místo Atlasu V), bylo uvedeno, že by loď byla také vynášena uvnitř aerodynamického krytu (došlo by ale ke složení křídel).\n\nMísto aerodynamického krytu ale může být osazena i loď Dragon, nebo Dragon v2.\n\nDne 13. března 2010 proběhl v rámci testování rakety na startovacím komplexu 40 mysu Canaveral zkušební zážeh všech 9 motorů prvního stupně. Tento 3,5s test proběhl úspěšně. První let byl uskutečněn v pátek 4. června 2010 po prověrce a instalaci autodestrukčního systému nosiče.\n\nDne 10. ledna 2015 byl poprvé během běžného startu otestován řízený návrat prvního stupně rakety. Ten byl úspěšně naveden na přistávací plošinu v oceánu, během tvrdého dopadu byl však zničen. Při druhém pokusu o návrat v dubnu 2015 se raketa po dosednutí na přistávací plošinu převrátila.\n\nPři devatenáctém letu došlo dvě a půl minuty po startu k explozi a ztrátě rakety. Podle předběžných závěrů vyšetřování (z konce července 2015) havárii způsobila prasklá vzpěra, vinou které došlo k explozi nádrže s tekutým kyslíkem. V září 2015 firma SpaceX oznámila, že k obnově letů dojde „nejdříve za několik měsíců“.\n\nDne 22. prosince 2015 byl následně s vylepšenou verzí rakety označovanou jako FT (prodloužený 2. stupeň, použití přechlazeného paliva) úspěšně demonstrován návrat 1. stupně zpět na kosmodrom i s úspěšným přistáním. Jednalo se o historicky první přistání prvního stupně rakety navedené na orbitální let. Následný statický zážehový test, provedený 15. ledna na odpalovací rampě CC40, prokázal, že raketa je v dobrém stavu, až na jeden z vnějších motorů Merlin 1D+, který vykazoval tahové fluktuace. Musk to na svém twitterovém účtu následně připsal náhodné ingesci trosek. Stupeň byl následně uskladněn v integračním hangáru na rampě 39A v Kennedyho vesmírném středisku před tím, než byl v červnu téhož roku převezen do Kalifornie k vystavení před centrálou SpaceX v tamějším Hawthorne.\n\nNavazující mise Jason-3 ze dne 17. ledna úspěch letu ORBCOMM-2 s přistáním na zemi nezopakovala, protože satelit mířil na vysoce prográdní orbitální dráhu a tudíž startoval z k tomu lépe uzpůsobené Vandenberg AFB. SpaceX zde v té době neměla infrastrukturu, která by takový manévr mohla podpořit, a také jí stále nebylo uděleno povolení od Federální letecké správy (FAA) pro přelet nad blízkou přírodní rezervací, která schraňuje i několik ohrožených druhů; pokusili se proto o přistání na již třetí autonomní plošině, pojmenované po své vysloužilé předchůdkyni \"Just Read the Instructions\", v Tichém oceáně. Raketa na plošinu dosedla, ale ocelový zámek jedné z přistávacích noh se nedomkl a raketa se tudíž převrátila a explodovala. Podle Muska to bylo způsobeno hustou ranní mlhou na odpalovací rampě, která kondenzovala a následně mrzla na raketě. Velké části trupu nicméně explozi přežily, a byly úspěšně dopraveny do losangeleského přístavu k dalšímu ohledání. Druhý stupeň úspěšně dopravil satelit Jason-3 na žádanou orbitu, v průběhu demonstrujíc svoji schopnost několikrát zažehnout motor, která je považována za kruciální k dopravě těžších zatížení na orbitu.\n\nGwynne Shotwell, ředitelka SpaceX, na konferenci FAA CST 4. února 2016 zmínila, že přistávací nohy konfigurace FT byly podstatně vylepšeny (Jason-3 byl posledním letem předchozí konfigurace, v1.1).\n\nNásledující misí bylo úspěšné vynesení lucemburského satelitu SES-9, mířícího na geostacionární oběžnou dráhu (GEO). Se svojí váhou, přesahující 5 330 kg, je to zatím nejtěžší satelit, který raketa Falcon 9 vynesla na přechodovou dráhu ke GEO. Misi samotné ale předcházelo mnoho neočekávaných změn, počínaje vyžádáním změny v letovém profilu od společnosti SES S.A., aby satelit dosáhl vyššího apogea a zkrátil se tak čas nutný pro dodatečné manévrování satelitu svépomocí (úspora byla následně vyčíslena na 45 dní) a konče čtyřmi neúspěšnými pokusy o start - první byl zrušen půl hodiny předem a to kvůli nepříznivému počasí nad mysem Canaveral, druhý minutu a tři čtvrtě před startem kvůli pomalému tankování tekutého kyslíku, třetí skončil přerušením při zážehu kvůli nízkému tahu způsobenému ohřátím tekutého kyslíku během čekání na vyklizení příbřežní hazardní zóny, a čtvrtý byl odvolán několik hodin před startem kvůli horním větrům. Raketa Falcon 9 se vznesla k oblohám až při pátém pokusu, a to 4. března 2016, okolo 23:35 GMT. Došlo ke vzletu prostému všech anomálií, druhý stupeň se oddělil přibližně dvě minuty čtyřicet osm sekund po startu a pokračoval ke své koncové destinaci na přechodové dráze ke GEO, zatímco první stupeň po balistické křivce zamířil k přistávací plošině \"Of Course I Still Love You\", umístěné 632 kilometrů od floridského pobřeží. Krátce po osmé minutě první stupeň inicioval svůj přistávací zážeh, kvůli excesivní rychlosti výjimečně prováděný o třech motorech místo jednoho, ale i přesto bylo přistání na plošině tvrdé a nezdařilo se. Plošina samotná utrpěla dílčí poškození. SpaceX už předem prohlásilo, že kvůli extrémnímu letovému profilu s úspěšným přistáním nepočítá.\n\nPrvním letem konfigurace FT byl 22. prosince 2015 start mise Orbcomm 2. První stupeň úspěšně přistál na oceánské plošině \"Of Course I Still Love You\" (ta samá, která byla použita při vynesení satelitu SES-9).\n\n\n"}
{"id": "397767", "url": "https://cs.wikipedia.org/wiki?curid=397767", "title": "Digitální tisk", "text": "Digitální tisk\n\nDigitálním tiskem se rozumí tiskové způsoby, které umožňují bez dalšího mezikroku vytvořit tiskoviny již od jednoho kusu přímo z počítače. Digitální tisk v současné době nahrazuje tisk ofsetový pro publikace v malých nákladech, hranice pro efektivitu se neustále zvyšuje, v současné době je mezi 1 a 3 tisíci pro černobílý tisk a 200 - 800 ks pro tisk barevný.\n\nDigitální tisk je ve většině případů prováděn na bázi laserového tisku suchými tonery, které vyrábějí téměř všichni velcí výrobci domácích a kancelářských zařízení, Hewlett-Packard je průkopníkem ve výrobě inkoustových strojů, které na rozdíl od domácích tiskáren obraz vytvářejí plošně — hlava s tryskami se nepohybuje nad papírem, ale je statická.\n\nDigitální tisk se nejvíce uplatňuje při tisku knih, protože knihy vytištěné na digitálních strojích se na rozdíl od ofsetu již nemusejí seskládat a tím se snižují náklady na tisk a zvyšuje rychlost výroby. Digitálně zhotovenou knihu lze připravit během jediného dne oproti týdnu při tisku klasickým tiskem.\n\nNejčastějším problémem digitisku bývá jeho kvalita při tisku ploch, kdy zařízení nejsou schopna vytvořit konstantní plochy s vyšším pokrytím, typicky nad 50 %. Naopak za kvalitnější se považuje výstup běžný černobílý, který má větší kontrast oproti ofsetovému tisku.\n\nDigitální tisk je považován za méně náročný na předtiskovou přípravu než tisk ofsetový. To je způsobeno jeho větší pružností a celkovou progresívností segmentu digitálního tisku a také tím, že je snazší provádět kontrolní výtisky. Na druhou stranu to vede často k lehkomyslnému spoléhání se na schopnosti RIPů a jejich obsluhy a k neuspokojivým výsledkům. Často k tomu dochází vynecháním spadávek při požadavku na tisk až k okraji papíru, vytvářením nekorektních PDF z kancelářských aplikací (častý je problém s nekvalitní průhledností objektů nebo vynecháním pozadí) a dále k používání RGB barev nacházejících se mimo gamut tiskového procesu (syté a zářivé barvy jako reflexní modrá, zelená a oranžová).\n\n\n"}
{"id": "397768", "url": "https://cs.wikipedia.org/wiki?curid=397768", "title": "Paradox dvojčat", "text": "Paradox dvojčat\n\nVe speciální teorii relativity je paradox dvojčat myšlenkovým experimentem, v kterém jeden z bratrů - identických dvojčat, který cestoval do vesmíru (třeba na Sirius a hned zpět), najde po návratu svého bratra, který zůstal na Zemi, staršího. Samozřejmě předpokládáme, že onen vesmírný bratr cestoval rychlostí srovnatelnou s rychlostí světla. Čas na jeho hodinkách tedy podle STR ubíhá pomaleji, stejně tak pomaleji stárnou jeho buňky a celé jeho tělo.\n\nJelikož v přírodě se dějí jenom krásné věci a symetrie je jistě nádherná, i zde ji lze nalézt. Podívejme se nyní na celou událost z pohledu vesmírného bratra. Z jeho pohledu se pohybuje Země i s jeho bratrem, pomaleji by tedy měl plynout čas na Zemi. Na Zem by se tedy vesmírný bratr měl vrátit starší. Jak tento paradox vysvětlit?\n\nVysvětlení je, že tato symetrie platí jen pro inerciální soustavy. Cestující dvojče však muselo při startu zrychlit, v půli cesty se otočit a na konci zase zpomalit a přistát, nepohybuje se tedy vůči prvnímu dvojčeti rovnoměrným přímočarým pohybem. Symetrie tedy neplatí, cestující dvojče skutečně zestárne méně než to na zemi. \n\nToto schema paradoxu dvojčat není jediné možné. Komparace stáří dvojčat podle jejich vzhledu není v principu podmíněna jejich fyzickou přítomností a je tedy možná i bez obrátky astrolodi, ovšem ve spolupráci s jinou obydlenou planetou, kolem níž astroloď pouze prolétá. Při blízkém průletu lodi předá posádka obyvatelům této planety údaje svých lodních hodin s kalendářem a právě sejmutou fotografii, (videem) dvojčete. Ti vše odešlou běžným způsobem na Zemi, kde lidé provedou komparaci stáří obou bratrů podle jejich fotografií, (pozemské dvojče k tomuto účelu vyfotografovali již v době, kdy se podle jejich propočtů astroloď nacházela v blízkosti té jiné planety; znají totiž její vzdálenost i rychlost lodi). Získaná diference stáří (vzhledu) dvojčat je výraznější, když se astroloď pohybuje setrvačně rychlostí velice blízké c, např 0,98c, kdy Lorentzův faktor Lf = 5 a když vzdálenost cizí planety je větší než 5 l.y. V tomto uspořádání experimentu odpadá obrátka lodi a s ní spojovaná změna souřadnicového systému, která slouží jako klíčový argument při interpretaci klasického „paradoxu dvojčat“. Skutečnost, že ke komparaci fotografií dojde až po získání údajů prostřednictvím spolupracující planety neubírá na věrohodnosti experimentu. Podstatné je, že obě fotografie byly prokazatelně sejmuty v době, kdy astroloď se nacházela v největší blízkosti planety, již míjela.\n"}
{"id": "397772", "url": "https://cs.wikipedia.org/wiki?curid=397772", "title": "Tisk na požádání", "text": "Tisk na požádání\n\nTisk na požádání (překlad anglického \"print on demand\") je termín, který se využívá zejména ve spojení s knižním trhem. Znamená, že při tisku dané věci (typicky knihy) má již jasného kupce. Díky zkrácení doby tisku i na jediný den lze po objednání knihy klientem zakázku vyhotovit a zaslat v průměru během dvou dní. Klient tak ani nemusí poznat, že kniha nebyla skladem. \n\nTisk na požádání přináší výhody zejména u publikací, které nejsou často poptávané: distributoři nemusejí držet skladem tisíce titulů a v případě zájmu publikaci digitálně dotisknou. Výrobní náklady na jeden výtisk sice mohou být vyšší než při ofsetovém tisku, ale snižuje se riziko vydavatele z neprodaného nákladu, skladovací a velkoobchodní výdaje. Výsledná cena knihy může být i nižší, než při klasické distribuci. \n\n\n"}
{"id": "397780", "url": "https://cs.wikipedia.org/wiki?curid=397780", "title": "Černá (přítok Zwickauer Mulde)", "text": "Černá (přítok Zwickauer Mulde)\n\nČerná () je menší řeka na území České republiky a Německa. Je to pravostranný přítok Cvikovské Muldy (). Délka toku činí 49,4 km. Plocha povodí měří 364 km².\n\nŘeka pramení v Krušných horách západně od Fichtelbergu v Sasku, pod jeho jihozápadním vrcholem (). Krušnohorský spolek z Breitenbrunnu ve spolupráci s Občanským sdružením Abertamy vybudovali na saské straně z přírodních kamenů zídku, kam byl naveden pramen říčky Černé. Slavnostní otevření obnoveného pramene proběhlo 21. srpna 2004.\n\nZprvu teče jako potok Seifenbächel jihozápadním směrem. Po zhruba dvou kilometrech vtéká přibližně 600 m severozápadně od Božího Daru na české území. Pokračuje jihozápadním směrem podél hranice Přírodního parku Zlatý kopec až k místu, kde se z Černé odvádí část vody do Blatenského vodního příkopu. To již řeka teče podél severní hranice národní přírodní rezervace Božídarské rašeliniště. Právě podle přitékajících tmavých vod z mnoha okolních rašelinišť s vysokým obsahem huminových látek získala řeka jméno Černá (německé \"Schwarzwasser = Černá voda\").\n\nNad levým břehem řeky se zvedá Božídarský Špičák, který je nadmořskou výškou 1 115 m druhou nejvyšší horu české části Krušných hor. Řeka pokračuje západním směrem k zaniklé osadě Myslivny () a vtéká do stejnojmenné vodní nádrže. Dále Černá směřuje na západ neosídlenou, kdysi významnou hornickou oblastí. Protéká zaniklými obcemi a osadami Rýžovnou, Háji, kde do řeky zprava vtéká Kraví potok. Pokračuje hlubokým údolím, nad kterým se vlevo zvedá Sněžná hůrka (949 m n. m.) a vpravo Čupřina (948 m n. m.). Protéká zaniklými hornickými osadami Luhy a Pilou (), kde zprava přibírá Podleský potok, až do obce Potůčky. Zde se její tok postupně obrací na sever a nedaleko železniční stanice Potůčky vtéká zpět na německé území. Českým územím Krušných hor protéká v délce 18,6 km.\n\nV Sasku řeka protéká postupně městy Johanngeorgenstadt, Schwarzenberg a Aue, kde se zprava vlévá do Cvikovské Muldy.\n\n\nPrůměrný průtok ve městě Aue na 1,0 říčním kilometru činí 6,26 m³/s.\n\nŘeka protéká na českém území až do obce Potůčky romantickou, avšak pustou a neosídlenou krajinou. Výjimku tvoří několik rekreačních objektů, převážně postavených na základech zaniklých domů.\n\nAž do období po druhé světové válce, kdy došlo k odsunu německého obyvatelstva, bylo celé okolí řeky poměrně hustě osídlené. V roce 1869 žilo v Rýžovně 648 obyvatel a v roce 1970 již zde nežil nikdo. Obdobně v Hájích v roce 1869 žilo 302 obyvatel, v roce 1970 již nikdo. Rovněž osady Myslivny, Luhy i Pila byly dle historického lexikonu obcí v roce 1970 bez trvalých obyvatel. Jediným místem s trvalým osídlením tak zůstaly Potůčky s počtem 407 obyvatel v roce 1970. Avšak i v této obci žilo v roce 1869 více jak 1 000 obyvatel. Z bezprostředního okolí řeky tak na úseku dlouhém necelých 17 km zmizelo za krátkou dobu po druhé světové válce více jak 1 000 obyvatel trvalého osídlení.\n\nPůvodní osídlení podél řeky souviselo s nerostným bohatstvím Krušných hor a v  krušnohorském hornictví sehrávala řeka Černá významnou roli. Historicky významné bylo rozsáhlé dobývání cínové rudy, které v údolí Černé probíhalo jak povrchově, tak hlubině. Dolovalo se zde již ve 12. a 13. století, vrchol rozkvětu byl v 16. století.\nPo dobu několika století se řeka Černá podílela na dobývání a zpracování cínové a stříbrné rudy formou přivádění vody od Mysliven do umělého vodního kanálu, Blatenského vodního příkopu, technické památky zapsané na seznamu kulturních památek. Kanál dlouhý dvanáct kilometrů byl budován v letech 1540–1554 a jeho původní název byl (Dědičný vodní příkop).\n\nPo ukončení těžby rud na počátku 19. století sloužil k pohonu mlýnů, hamrů a pil, i jako zdroj vody při hašení požárů.\n\nPozůstatky po středověkém rýžování cínové rudy, rýžovnické pahorky, jsou podél Černé od Božího Daru až k Rýžovně. Zejména v okolí Rýžovny, u levého břehu Černé, jsou charakteristickým prvkem krajiny i biotopem pro řadu vzácných druhů rostlin, chráněných v národní přírodní rezervaci Božídarské rašeliniště. Na opačné straně řeky se dobývaly polymetalické rudy několika doly, z nichž nejvýznamnější byly štoly dolového pole . Z řeky Černé se k ústí tzv. horní štoly přiváděla pro pohon vodotěžného stroje voda od Mysliven. Kromě mohutné haldy se zachoval se i přívodní vodní příkop. Ve štole, která byla přístupná ještě v devadesátých letech 20. století, se nacházela komora vodního kola.\n\nKomplexní ložiska rud stříbra, kobaltu, vizmutu, niklu a uranu byla v minulosti otevřena četnými důlními díly ve svazích na pravém břehu Černé v úseku mezi Myslivnami a Potůčky. Dolování stříbra na rudních žilách v údolí Černé započalo v polovině 16. století.\n\nV 17. století docházelo k poklesu těžby stříbra a dosud bezvýznamné rudy kobaltu přinesly rozvoj jiných odvětví. Do módy se dostala výroba kobaltových barev, kobaltové modři neboli šmolky. Ta byla vyráběna z kobaltové rudy, která začala být těžena, ale i získávána ze starých hald. Kobaltové rudy z dolů v okolí říčky Černé se zde drtily a následně pražily. Po přidání křemenného písku a potaše se tavily ve sklářské pánvi. Po utuhnutí se modrá sklovina znova drtila a mlela, až se získal jemný modrý prášek. Kromě Potůčků, kde zejména důl Magdalena těžil kobaltové rudy, se tyto rudy hojně těžily u zaniklých osad Háje a Luhy. V těsné blízkosti levého břehu za zaniklou osadou Luhy se dosud nachází mohutné základy a opěrná zeď jednoho z kobaltových mlýnů, kde se i vyráběla kobaltová barviva. Ten se v roce 1622 uvádí jako mlýn Drechslerův. V okolí Černé bylo v provozu 6 mlýnů na kobaltovou barvu, první z nich byl založen v Potůčkách patrně již v roce 1570. Historicky nejvýznamnějšími doly v údolí Černé byla důlní díla Boží požehnání (). Nacházela se v těsné blízkosti zaniklé obce Háje nad pravým břehem Černé. Kromě kobaltových rud se ve svazích nad levým břehem Černé u osady Luhy těžily i rudy železné, především na dlouhé žíle Irrgang. Řeka Černá zde při vyšším stavu vody obnažuje pozůstatky odvalů z historické těžby. Poslední hornická činnost v okolí řeky Černé ustala počátkem šedesátých let 20. století, kdy zde ukončily Jáchymovské doly průzkum a těžbu uranových rud.\n\nKromě důlních provozů byla u řeky Černé před obcí Potůčky postavena brusírna dřeva a papírna. Provoz vybudovaný firmou Schlesinger, Funk &  Co. vyráběl lepenku pro export do Anglie. Roku 1917 provoz zakoupila textilní firma Florian Hernych a výrobu zastavila. Budovy byly prodány společnosti Clemens Claus z nedalekého saského Thalheimu. Ta výrobu obnovila a v letech 1928–1931 rozšířila pro výrobu papírových stereotypických matric. Po znárodnění se provoz stal součástí Západočeských papíren a působil do roku 1992, kdy jej získala firma Ekopa. Firma navázala na tradiční technologické postupy, bez užívání lepidel a chemikálií zde vyrábí kvalitní papírové lepenky ze sběrového papíru. Vodu k turbínám, dříve transmisi, přivádí z říčky Černé náhon dlouhý 700 metrů, vyražený z velké části ve skále. Ke své produkci využívá předválečných technologií i zařízení, včetně zajištění energie. Součástí areálu je malá vodní elektrárna se dvěma Francisovými turbínami. Příležitostně se spouští i starší turbína z roku 1928.\n\nÚdolím řeky Černé vedla až do druhé světové války frekventovaná turistická trasa ze saského Johanngeorgstadtu až na Klínovec. Oblíbenou zastávkou byla výletní restaurace a přírodní koupaliště v osadě Pila. V osadě stála v blízkosti řeky Černé kaple Svatého Jana Křtitele. U levého břehu řeky se v zaniklé osadě Pila zachovala část masivních stěn bývalého přírodního koupaliště. Tvoří je opracované žulové kvádry, pravděpodobně původem z některé blízkého žulového kamenolomu. Podél řeky Černé vede od Luhů k papírně v Potůčkách přibližně 3 km dlouhý úsek Horské naučné stezky Potůčky.\n\n"}
{"id": "397783", "url": "https://cs.wikipedia.org/wiki?curid=397783", "title": "Decius mladší", "text": "Decius mladší\n\nQuintus Herennius Etruscus Messius Decius (220/230 – červen 251 u Abrittu v Moesii) byl římský císař panující jako spoluvladař svého otce Decia krátce roku 251; předtím měl v letech 250–251 titul \"caesara\" a předáka mládeže (\"princeps iuventutis\").\n\nHerennius Decius se narodil v Panonii, v době, kdy jeho otec zahajoval svou kariéru ve státních službách. Jeho matka Herennia Cupressenia Etruscilla pocházela z urozené a vážené italské rodiny, snad s etruskými kořeny. Kromě bratra Hostiliana měl Decius patrně ještě sestru, o níž jinak chybí bližší údaje.\n\n\"Caesarem\" se Decius stal v květnu nebo červnu 250, několik měsíců před svým bratrem, a již téhož roku vytáhl spolu s otcem do dolního Podunají, které sužovaly vpády germánských Gótů. Zde ve funkci velitele absolvoval celou kampaň a patrně na jaře 251 byl prohlášen \"augustem\", tedy plnoprávným císařem. Jeho život se uzavřel v počáteční fázi bitvy u Abrittu, kdy ho usmrtil šíp vystřelený Góty. Krátce po něm zahynul i jeho otec.\n\n\n"}
{"id": "397784", "url": "https://cs.wikipedia.org/wiki?curid=397784", "title": "Racek americký", "text": "Racek americký\n\nRacek americký (\"Larus smithsonianus\") je velkým druhem racka ze skupiny \"velkých bělohlavých racků\" rodu \"Larus\". Dříve byl považován za poddruh racka stříbřitého (\"Larus argentatus\"), na základě výzkumu DNA je nyní uznáván jako samostatný druh. Ve všech šatech se velmi podobá racku stříbřitému, rozlišitelní jsou do jisté míry jednoletí ptáci na základě tmavšího zbarvení, tmavého kořene ocasu a světlého kostřece. Hnízdí pouze v Severní Americe a severozápadním Grónsku, zimuje na jih po střední Ameriku, zjištěn byl i ve Venezuele. Racek americký zaletuje vzácně do Evropy, poprvé byl zjištěn v roce 1986 v Irsku a v roce 1994 v Británii.\n"}
{"id": "397787", "url": "https://cs.wikipedia.org/wiki?curid=397787", "title": "Vanuatský vatu", "text": "Vanuatský vatu\n\nVanuatský vatu je zákonným platidlem melanéského ostrovního státu Vanuatu. Jeho ISO 4217 kód je VUV. Vatu nemá žádné dílčí jednotky. Vznikl v roce 1981, kdy nahradil do té doby používaný frank Nových Hebrid. V září 2015 byl směnný kurz 100 VUV = 22,427 CZK.\n\nVanuatu bylo mezi roky 1906 a 1980 pod společnou správou Francie a Spojeného království jako tzv. „kondominium Nové Hebridy“. Do roku 1941 byly na území dnešního Vanuatu v oběhu francouzský frank, britská libra a australská libra. V roce 1941 byl do oběhu uveden frank Nových Hebrid. O čtyři roky později (1945) vznikl CFP frank, který používaly francouzské kolonie v Pacifiku - Francouzská Polynésie, Nová Kaledonie, Wallis a Futuna i Nové Hebridy. Místní frank \"byl pohlcen\" CFP frankem, stal se jeho součástí. Tento stav trval až do roku 1969, kdy se frank Nových Hebrid odloučil od CFP franku. V témže roku byl pevně navázán na australský dolar (v poměru 1 dolar = 100 franků), který byl po franku druhým platidlem používaným na Nových Hebridách. V roce 1980 vyhlásily Nové Hebridy nezávislost. 1. ledna 1981 a přejmenovaly zdejší měnu z franku na vatu. Nové bankovky se do oběhu dostaly až v březnu 1982, v dubnu 1983 byla ukončena platnost bankovek a mincí australského dolaru i franku Nových Hebrid na území Vanuatu.\n\nMince vatu se do oběhu dostaly v roce 1983 a měly hodnoty 1, 2, 5, 10, 20, 50, 100 vatu. Na reversní straně všech mincí je vyobrazen vanuatský státní znak. Na aversní straně se vyskytují motivy ze zdejší přírody. V roce 2015 byla do oběhu uvedena nová série mincí o nominálních hodnotách 5, 10, 20, 50, 100 vatu.\n\nPoužívaná série bankovek sestává z hodnot 100, 200, 500, 1000, 5000, 10000 vatu.\n"}
{"id": "397788", "url": "https://cs.wikipedia.org/wiki?curid=397788", "title": "Eva Jeníčková", "text": "Eva Jeníčková\n\nEva Jeníčková, také Ava Jansen (* 5. srpna 1964 Praha) je česko-americká herečka a tanečnice.\n\nV 15 letech hrála ve filmu \"Tři od moře\". Její nejznámější rolí je studentka \"Marika Kardová\" ve Smyczkově filmu \"Sněženky a machři\" z roku 1982. O rok později hrála roli Vendulky utěšitelky v Kleinově komedii \"Jak básníci přicházejí o iluze\".\n\nAbsolventka pražské DAMU (1986, obor herectví ), později vystupovala i jako tanečnice. V roce 1989 odjela na Fulbrightovo stipendium do Spojených států amerických, poté dva roky působila v Hamburku. V současnosti žije v USA, kde působí jako herečka. Byla provdaná za režiséra Viktora Tauše, s nímž se v roce 2016, poté, co začal chodit s jinou herečkou – Klárou Melíškovou, rozvedla.\n\n"}
{"id": "397790", "url": "https://cs.wikipedia.org/wiki?curid=397790", "title": "Samovydavatel", "text": "Samovydavatel\n\nSamovydavatel odpovídá anglickému \"self publisher\", selfpublishingem se pak většinou označuje proces vydávání knih bez nakladatele, pouze vlastními prostředky a možnostmi. Jako český ekvivalent se nejčastěji uvádí \"„vydávání knih vlastním nákladem“\". Kromě papírových knih může jít samozřejmě i o vlastní vydávání e-knih.\n\nTento způsob vydávání knih se v dnešní době stal poměrně velkým trendem. Funguje na velmi jednoduché myšlence - díky současnému vývoji technologií, odpadá nutnost přítomnosti vydavatele při vzniku a prodeji knihy. Autor tedy může nejen knihu napsat, ale také ji vydat a prodávat, pokud se nesetká s pochopením u nakladatelů, kteří nechtějí riskovat své prostředky pro danou knihu. Autor si text sám zpracuje do finální podoby v počítači, následně požádá o přidělení ISBN čísla národní registr ISBN, který v ČR spravuje Národní knihovna České republiky. Po přidělení čísla ISBN nechá knihu zhotovit v odpovídajícím počtu kusů a odešle pět povinných výtisků do knihoven s právem povinného výtisku. Dále má jako vydavatel nabídkovou povinnost, tj. oslovit přibližně 30 dalších, převážně krajských knihoven a nabídnout jim knihu ke koupi. Následně může knihu zadat do databází knih na internetu a pustit se do vlastní distribuce.\n\nSamovydavatelé se obvykle starají o marketing své knihy, jejich tiskový partner jim poskytuje podporu. Naprostá většina děl se ale nesetkává s ohlasem, který samovydavatelé od trhu čekají. Nejlépe prodejné jsou faktografické publikace, studijní podpory, průvodci, nebo knihy z oborů, které nejsou na trhu dostatečně zastoupeny. Nejméně se naopak prodává poezie neznámých autorů. Pokud se autor rozhodne pro samovydavatelství, měl by již mít základ své čtenářské obce, například díky blogu na internetu.\n\nTento způsob je složitější a nákladnější. Existuje mnoho nakladatelství, která tyto služby poskytují. Autor je ale nucen zaplatit veškeré náklady spojené s „výrobou“ knihy. Počet takto vydaných výtisků je značně omezen, a to především financemi samotného autora. Nakladatelství jsou často schopná vytvořit grafickou podobu knihy a provést korekturu, ale za každou tuto službu navíc musí autor zaplatit. Velká a známá nakladatelství ale většinou self-publishing nepodporují. Autor se tedy musí zaměřit především na malá a specializovaná nakladatelství, popřípadě tiskárny, které vydávání vlastním nákladem umožňují.\n\nSamovydavatelé často využívají služeb print on demand, kdy je tiskárna schopna zhotovit knihy na přesně daný počet - převážně v řádu desítek kusů. Tím se snižují autorovy finanční náklady na vydání knihy. Print on demand služby umějí následně knihy dotiskovat a uspokojovat tak poptávky na trhu. Většinou provozují vlastní e-shop, ze kterého knihy externím vydavatelům posílají. Ve světě nejznámějšími službami jsou iUniverse.com, Lulu.com, nebo Xlibris.com. V roce 2009 byla největším poskytovatelem této služby knihovnicka.cz, která umožňuje nejen tisk, ale i získání ISBN včetně zmíněných povinností.\n\nVydávání e-knih je tímto způsobem mnohem jednodušší. Odpadají zde totiž veškeré náklady spojené s tiskem samotné knihy. Naopak vyvstávají nové překážky, které pro někoho mohou být fatální (např. konverze mezi různé formáty e-knih). Vydávání elektronických knížek vlastními silami je velmi specifický a jedinečný způsob, jak své dílo publikovat. Jde o trend posledních let, který zamotal hlavu jak mnoha nakladatelům, tak i samotným autorům.\n\nE-knihy jsou mnohem častěji vydávány samotnými autory, než knihy papírové. Jsou autoři, kteří by svoji knihu nakladateli nesvěřili, všechna svá díla publikovali sami, a přesto zaznamenali úspěch. Často se jedná o autory specifických žánrů. Běžně si autora, který vydává nejprve sám, všimnou nakladatelé a jeho díla mu začnou vydávat pod svojí hlavičkou. Tento případ je například trilogie \"Fifty Shades of Grey\" od E. L. James, která nejprve byla publikována pouze na internetu. Dnes se však prodalo několik tisíců papírové podoby těchto knih.\n\nAutoři nejčastěji uvádí jako největší výhodu především zisk. Pokud knihu vydává nakladatel, autor z každé knihy získá asi 10 %. Zatímco u self-publishingu to je rapidně víc a může se jednat i o 100% výdělek. Dalším častým důvodem, proč se autoři vydávají cestou self-publishingu je fakt, že vydavatelé nechtějí vydávat prvotiny. Kniha neznámého autora nedokáže navrátit náklady na její výrobu. Proto mnoho začínajících autorů přistupuje k tomuto způsobu jako jejich jediná možnost, jak publikovat svoji první knihu. Navíc se „samovydáváním“ přichází také možnost vydávat knihy krátké, například pouze jednu povídku, či aktualizaci.\n\nNa autory jsou kladeny jiné nároky a do cesty se jim staví mnoho překážek, které při klasickém vydávání nemusí řešit. Autor musí především zvládnout celý životní cyklus tvorby knihy. Tedy ji napsat a následně provést jazykové korektury, editaci, sazbu, volbu formátů, grafiku a především marketing. Musí si ujasnit, zda hodlá knihu/e-knihu vytvořit celou sám, či raději si na některé úkoly někoho najme. Také se musí rozhodnout, kde knihu propagovat, zda prodávat, poskytovat zadarmo nebo ji raději svěřit vydavatelství, které podporuje nezávislé autory.\n\nMarketing své vlastní knihy je (hned po napsání knihy) nejdůležitější část self-publishingu. Důležitost správné propagace nejlépe vystihuje citát Davida Carnoy: \"„… you can't sell a book if no one knows it exists.“\" Autor by tedy měl odkazovat na knihu na Facebooku, Twitteru, Google+ a různých fórech. Nejlépe by měl mít své vlastní webové stránky, aby jeho knihy byly všechny na jednom místě. E-kniha musí být zkrátka viděna. Toto vše platí také pro klasické papírové knihy, u nich je ale marketing ještě o něco složitější.\n\nJako vše, i self-publishing se neustále vyvíjí. Někteří autoři přechází k self-publishingu, jiní naopak odcházejí. Self-publishing si získává si stále více příznivců. Jedná se ale o poměrně mladý trend, a proto je těžké odhadnout jeho vývoj.\n\n\n"}
{"id": "397794", "url": "https://cs.wikipedia.org/wiki?curid=397794", "title": "Judaistika", "text": "Judaistika\n\nJudaistika je odvětvím humanitních věd, které se zabývá tématy souvisejícími s judaismem: náboženstvím a historií židů, židovským uměním, židovskými zákony a židovskými texty – zejména Tanachem, Talmudem či kabalistickými spisy. Jakožto v odvětví humanitní vědy se v ní uplatňuje badatelský a kritický přístup, odlišný od přístupu náboženského. Mezi příbuzné obory patří hebraistika, biblistika, teologie, historie, dějiny umění, filosofie aj.\n\nJako první začal být tento přístup aplikován v Německu na berlínské Hochschule für die Wissenschaft des Judentums (Vysoké škole vědy o židovství), jež byla založena v roce 1872. Cílem bylo představit tehdejší osvícenské Evropě judaismus jako moderní nábožensko-filozoficko-kulturní směr a položit základy modernímu vědeckému výzkumu židovství. Na této škole vyučoval mimo jiné Abraham Geiger (1810-1874), autor knihy \"„Urschrift und Uebersetzungem der Bibel in ihrer Abhängigkeit von der inneren Entwicklung des Judenthums“\" (Původní text a překlady Bible v jejich závislosti na vnitřním vývoji židovství) s průkopnickým obsahem, jež byla vydána v roce 1857, a ke studiu byly přijímány i ženy a také nežidovští studenti. Poté instituce zabývající se judaistikou vznikají pod různými názvy na množství univerzit. Vůdčí roli v tomto oboru však získala Hebrejská univerzita v Jeruzalémě. V České republice se od počátku 90. let judaistika vyučuje na Husitské teologické fakultě Univerzity Karlovy, kde se v roce 2005 z katedry biblistiky a judaistiky nakonec osamostatnil Ústav židovských studií. Ten v rámci bakalářského i magisterského studia nabízí studium judaistiky v kombinaci s teologií, filosofií nebo religionistikou. Jednooborové studium judaistiky je nabízeno pouze v rámci doktorského studia. Od roku 2006 lze však obor judaistika studovat též na Univerzitě Palackého v Olomouci a některým tématům judaistiky je rovněž věnována pozornost i na jiných českých univerzitách, například v Centru blízkovýchodních studií na Západočeské univerzitě v Plzni.\n\n"}
{"id": "397795", "url": "https://cs.wikipedia.org/wiki?curid=397795", "title": "Justus Lipsius", "text": "Justus Lipsius\n\nJustus Lipsius také Joest Lips nebo Joost Lips (18. října 1547 Overijse, Brabantsko – 23. března 1606 Leuven) byl vlámský filosof a humanista. Zabýval se především oživením stoicismu takovou formou, která by nebyla v rozporu s křesťanstvím. Jeho ideje o postavení člověka ve společnosti měly vliv na utváření moderního pojetí státu. Jeho nejslavnější dílo je \"De Constantia\" (\"O stálosti\"). \n\nObec Overijssel, kde se Justus Lipsius narodil je součástí dnešní Belgie. Jeho rodiče ho poslali studovat na jezuitskou vysokou školu v Kolíně nad Rýnem. Když mu bylo šestnáct let začali se obávat že by se mohl stát členem jezuitského řádu. Justus proto přešel na univerzitu v Leidenu. \n\nV roce 1567 vydal svou publikaci \"Variarum Lectionum Libri Tres\", kterou věnoval kardinálovi Antoine Perrenot de Granvelle, což mu vyneslo jmenování tajemníkem a návštěvu Říma v doprovodu kardinála. V Římě Lipsius zůstal dva roky a věnoval svůj volný čas studiu latinských klasiků, shromažďoval texty a zkoumal rukopisy ve vatikánské knihovně. Po návratu z Říma vydal v roce 1575 svou druhou publikaci obsahující kritické texty: \"Antiquarum Lectionum Libri Quinque. \" Ve srovnání s \"Variae Lectiones\" vydanou před osmi lety se ukazuje, že postoupil od pojmu konjunkce (dohadná emendace) k pojmu kompletace.\n\nV roce 1570 cestoval Burgundskem, Německem, Rakouskem a Čechami. Na univerzitě v Jeně působil více než rok jako učitel. Předpokladem byl jeho souhlas s luteránskou církví. Na cestě zpět do Leuvenu pobýval nějaký čas v Kolíně nad Rýnem, kde se zase musel chovat jako katolík. Poté se vrátil do Leuvenu. Neustálé boje Nizozemska proti španělské nadvládě trvající od roku 1568 do roku 1648, zvané osmdesátiletá válka jej záhy donutila uchýlit se do Antverp v severním Nizozemsku, kde jej v roce 1579 nově založená univerzita v Leidenu jmenovala profesorem historie. Na univerzitě zastával funkci rektora. V Leidenu Lipsius strávil jedenáct let. Bylo to období jeho největší produktivity. V té době pracoval na publikaci o Senecovi a Tacitovi a vydal i řadu jiných prací. Některé byly určeny pro vědecké studium, jiné byly sbírkami klasických autorů a jiné byly napsány v obecném zájmu. Jedna z těchto prací je jeho pojednání o politice \"Politicorum Libri Sex\" z roku 1589. V pojednání dokazuje, že přestože je veřejným učitelem v zemi, která vyznává toleranci, neodchýlil se od státní protireformační politiky španělského guvernéra v Nizozemí Fernanda Álvarez de Toledo a Filipa II. Španělského. Napsal, že vláda by měla podporovat pouze jedno náboženství a vyhnat nesouhlasící ohněm a mečem. Toto prohlášení nesmiřitelného katolíka Lipsia vystavilo mnoha útokům, ale opatrné úřady v Leidenu jej ochránili uveřejněním prohlášení, že jeho výraz \"Ure, seca\" (Palte a řežte) byl pouhou metaforou pro energické zacházení s jinověrci. \n\nNa jaře 1590 opustil Lipsius Leiden pod záminkou léčebného pobytu v lázních. Vybral si lázně v Mohuči, kde se usmířil s římskokatolickou církví. Tento smír velice zaujal katolický svět a Lipsius dostával mnoho pozvání od dvorů a univerzit v Itálii, Rakousku a Španělsku. On ale raději zůstal ve své vlastní zemi a nakonec se usadil v Leuvenu jako profesor latiny v Collegium Buslidianum. (Jinak zvaná Collegium Trilingue, nebyla formálně součástí univerzity v Leuvenu, ale byla založena skupinou humanistů, kteří chtěli šířit humanismus a oživení klasiků (konkrétně literae humaniores), které nebyly v té době na středověké univerzitě Leuven přednášeny. Colleguim podporovalo výuku tří starověkých jazyků: latiny, řečtiny a hebrejštiny.) Lipsius neočekával že bude ještě někdy učit. Byl jmenován do funkce soukromého poradce a historiografa španělského krále Filipa II. Pokračoval v publikování jako předtím, jeho stěžejní práce jsou \"De militia romana\" z roku 1595 a \"Lovanium\" z roku 1605, zamýšlené jako úvod do obecné historie Brabant. V roce 1606 Lipsius v Leuvenu zemřel.\n\nSídlo bývalého ředitelství Evropské rady (2004–2017) a Rady Evropské unie (1995–2017), budova Justus Lipsius, nese jeho jméno. Budova je stále používána oběma institucemi pro kanceláře a schůzky na nízké úrovni, a tak se jméno Justus Lipsius v lexikonu EU mnohokráte objevuje.\n\nV roce 2006 byla jeho podobizna vybrána pro speciální edici pamětních mincí ražených ve zlatě a stříbře v hodnotě 10 eur. Mince byly vydány v Belgii. Revers mince ukazuje jeho portrét spolu s datem narození a úmrtí (1547–1606).\n\nNěmecký historik Gerhard Oestreich napsal, že Lipsiovy představy o ideálním občanovi, člověku, který jedná podle rozumu, je odpovědný sám za sebe, má kontrolu nad svými emocemi a je připraven bojovat, našel široké přijetí v turbulentních dobách reformace. Lipsiův názor převedený na politiku, byl postaven na základě racionalizace státu a jeho vládního aparátu, autokratické vlády prince, disciplíny rozdělované subjektům a silné vojenské obrany. Tyto zásady by položily základ vojenské revoluci, která proměnila první evropské válčení a poté vnitřní organizaci samotných evropských států. Tyto Oestreichovy závěry se setkaly s jistým skepticismem v akademické obci a představa, že Lipsiovy politické myšlenky měly rozhodující vliv na politický vývoj a vojenské reformy v Nizozemské republice, byla zpochybněna.\n\n\n\n"}
{"id": "397801", "url": "https://cs.wikipedia.org/wiki?curid=397801", "title": "Sax", "text": "Sax\n\nSax nebo SAX může být:\n\n\n\n\n\n"}
{"id": "397802", "url": "https://cs.wikipedia.org/wiki?curid=397802", "title": "Newcastle Vipers", "text": "Newcastle Vipers\n\nNewcastle Vipers je hokejový klub z Newcastlu, který hraje Britskou hokejovou ligu v Británii.\n\nKlub byl založen roku 2002. Jejich domovským stadionem je Metro Radio Arena s kapacitou 4500 lidí.\n\n"}
{"id": "397803", "url": "https://cs.wikipedia.org/wiki?curid=397803", "title": "Damofón", "text": "Damofón\n\nDamofón byl řecký sochař. Ve 2. století př. n. l. rekonstruoval Diovu sochu poškozenou zemětřesením, kterou vytvořil v 5. století př. n. l. Feidiás. Kromě toho byl významným sochařem i sám o sobě, vytvořil mnoho soch osob tehdejších peloponéských měst. Části některých jeho děl nalezené v Lykosuře v Arkádii jsou jednak přímo v muzeu na místě nálezu, jednak v Národním archeologickém muzeu v Athénách.\n"}
{"id": "397818", "url": "https://cs.wikipedia.org/wiki?curid=397818", "title": "Daniel Kahneman", "text": "Daniel Kahneman\n\nDaniel Kahneman (* 5. března 1934 Tel Aviv, Izrael) je uznávaný izraelsko-americký psycholog, který působí na katedře psychologie Princetonské univerzity. Je nositelem Nobelovy ceny za ekonomii z roku 2002 za přínos v oblasti integrování poznatků z psychologického výzkumu do ekonomických věd, a to zejména poznatků o lidském úsudku a rozhodování za nejistoty. V prvních letech se však věnoval výhradně tématům, která nemají s ekonomií nic společného. Šlo převážně o výzkum v oblasti psychofyziologie. Spolu s Amosem Tverskym poukázal na to, že model racionálního rozhodování formulovaného Morgesternem je potřebné považovat za normativní. Jako alternativu k němu nastolili deskriptivní teorii známou pod názvem prospektová teorie (\"prospect theory\"), která je založená na několika charakteristikách pozorovaných v praxi, které popírají racionalitu v rozhodování.\n\nV roce 2015 byl uveden časopisem \"The Economist\" jako sedmý nejvlivnější ekonom na světě.\n\nDaniel Kahneman se narodil v roce 1934 v izraelském městě Tel Avivu, své dětství poté strávil v Paříži, kam jeho rodina roku 1920 emigrovala z Litvy. I přesto, že si Francii oblíbili a měli zde spoustu přátel, nikdy se jako přistěhovalci necítili zcela v bezpečí. Po vypuknutí druhé světové války a následném obsazování Francie německými vojsky byla celá rodina po zbytek války neustále na útěku. Jeho otec zemřel v roce 1944, rodina si poté zažádala o povolení odstěhovat se za příbuznými do Britské mandátní Palestiny, povolení jim bylo uděleno v roce 1948, těsně před vytvořením státu Izrael.\n\nBěhem svého mládí se rozhodl nastoupit do vojenské služby, v roce 1954 byl zařazen jako poručík a poté jako velitel čety přeložen jako psycholog izraelské armády Mezi jeho hlavní povinnosti patřilo podílet se na výběru kandidátů do důstojnické školy a rovněž pro tento účel sestavovat sérii testů. Použil metody, které používala britská armáda ve druhé světové válce. Základní principy jeho metod používá izraelská armáda dodnes.\n\nV roce 1954 také získal bakalářský titul se zaměřením na psychologii a matematiku na Hebrejské univerzitě v Jeruzalémě. V roce 1961 následoval doktorát v oboru psychologie na Kalifornské univerzitě v Berkeley, poté pracoval v Jeruzalémě jako lektor psychologie na Hebrejské univerzitě. V letech 1978–1986 působil jako profesor psychologie na Univerzitě Britské Kolumbie. Postupem času se stal docentem, v současnosti působí jako profesor psychologie a veřejných záležitostí na prestižní Princetonské univerzitě.\n\nProspektová teorie je behaviorální ekonomická teorie, kterou Daniel Kahneman představil společně s Amosem Tverskym v článku „Prospect Theory: An Analysis of Decision under Risk“ (v překladu Prospektová teorie: Analýza rozhodování rizika), který byl uveřejněn časopisem Econometrica v roce 1979. Tato teorie vysvětluje princip systematické volby, kterou lidé nejčastěji dělají. Popisuje způsob přemýšlení o zisku a ztrátě, úspěchu a neúspěchu ne na základě objektivních pravděpodobnostních výpočtů, ale na chování běžných lidí, jakési subjektivní pravděpodobnosti. Kombinuje psychologické pohledy s ekonomickými a zavádí tzv. psychohodnotu. Tvoří ji tři kognitivní principy, které mají vliv na hodnocení finančních výsledků a jsou také součástí mnoha procesů vnímání, emocí a úsudků.\n\nTyto principy prospektovou teorii odlišují od modelu maximalizace očekávaného užitku. Každý z těchto principů sám o sobě představuje zajímavý postřeh, který může vysvětlit některé ekonomické jevy považované za anomálie. Mezi klíčové principy patří princip referenčního bodu, klesající citlivosti a princip averze ke ztrátě.\n\n\nVe své nejznámější knize \"Myšlení rychlé a pomalé\" rozděluje lidské myšlení do dvou samostatných systémů: Systém 1 a 2.\nTento systém funguje automaticky a rychle, bez pocitu úmyslné kontroly, s velmi malým, nebo žádným úsilím. Je intuitivní, proto jej nelze vypnout a jeho hlavní složkou je asociativní paměť, díky které tento systém neustále kontroluje vše, co se kolem nás děje a následně atribuuje a vytváří logické interpretace těchto jevů.\n\nDruhý systém je pomalý a analytický, přikládá pozornost vědomým duševním činnostem, které pocit kontroly vyžadují. Také často racionalizuje a vysvětluje mnohdy iracionální rozhodnutí, která provedl první systém.\n\nPro Kahnemana je zásadní vysvětlit funkci především Systému 1. Ačkoli můžeme Systém 2 považovat za něco, s čím se můžeme ztotožnit – je to naše vědomí, rozhodování a rozum, náročnější je studium Systému 1, který automaticky a nevědomky generuje naše myšlenky. Ty jsou pak různým způsobem filtrovány a kontrolovány Systémem 2.\n\n\n\n"}
{"id": "397821", "url": "https://cs.wikipedia.org/wiki?curid=397821", "title": "Srbské království", "text": "Srbské království\n\nSrbské království (Srbsky: \"Краљевина Србија, Kraljevina Srbija\") byl nezávislý stát vzniklý z Srbského knížectví po Berlínském kongresu v roce 1878 a zaniklý spojením se Státem SHS do Království Srbů, Chorvatů a Slovinců v roce 1918.\n\nV roce 1804 bylo Srbsko bylo vyhlášeno autonomním knížectvím v rámci Osmanské říše, jejíž moc však byla silně omezena. Osmané si pouze zachovali právo na nevelký roční poplatek a kontrolu nad 6 městy a 2 pevnostmi. Po Berlínském kongresu v roce 1878 bylo 6. březen 1882 knížetem Milanem, vyhlášeno Srbské království a dosavadní kníže Milan byl korunován králem Milanem I., po něm nastoupil na trůn jeho syn Alexandr I. Jeho vládu poznamenaly skandály kolem královny Dragy, rozené Lunjevica, vdovy po českém inženýrovi Svetozáru Mašínovi, a královská rodina byla nakonec vzbouřenci roku 1903 zavražděna. Následně se již potřetí na trůn vrátili Karađorđevićové v osobě krále Petra I., který byl v roce 1903 korunován srbským králem. Ten žil téměř celý život po vyhnání svého otce Alexandra ve francouzském exilu, získal vysoké hodnosti ve francouzské armádě, zúčastnil se bosenského povstání a byl ženat s dcerou černohorského knížete a později krále Nikoly – Zorkou. Za jeho panování Srbsko zažívalo velký hospodářský a kulturní rozkvět, rovněž se odpoutalo od předchozí orientace na Rakousko a stalo se spojencem států Dohody.\n\nV letech 1912-1913 se Srbsko zúčastnilo první balkánské války spolu s Černou Horou, Bulharskem a Řeckem. Srbská 1. armáda pod vedením prince Alexandra zvítězila nad tureckou armádou v bitvě u Kumanova, Turci byli definitivně vyhnáni z Balkánu a Srbsko dosáhlo rozšíření svého území o většinu Kosova a Makedonie. Následně ve druhé balkánské válce zvítězilo nad Bulharskem.\n\n28. června 1914 byl v Sarajevu srbskými nacionalisty proveden atentát na Františka Ferdinanda d'Este a po vypršení ultimáta 28. července vyhlásilo Rakousko-Uhersko Srbsku válku.\n\nAtentát na Ferdinanda d'Este, jehož hlavními pachateli byli mladí srbští nacionalisté z Bosny, postavil Srbsko do obtížné situace. Rakousko-Uhersko vyvolalo ostrou kampaň proti Srbsku a proti Srbům žijících na území monarchie. Srbští politici se snažili vyvrátit obvinění a proto atentát ostře odsoudili. Rakouské ultimátum, jehož přijetí by ze Srbska fakticky učinilo rakouského vazala, však odmítli a válku přijali. Srbský premiér Nikola Pašić po přečtení zprávy o vyhlášení války prorocky zvolal: \"Rakousko nám vyhlásilo válku. To bude jeho konec!\"\n\nVálku proti habsburské monarchii ze začátku Srbsko s pomocí černohorských vojáků vedlo úspěšně. První ofenzívu Rakušanů odrazilo a srbské oddíly dokonce pronikly na území Bosny a dobyly Sarajevo. Rakousko-uherská linie na řece Kolubaře zakolísala a rozpadla se. Vzápětí byl osvobozen Bělehrad, který byl pod nadvládou Habsburků pouze 13 dní. Srbové se díky vítězství nad mnohonásobnou přesilou stali středem obdivu spojenců ze západu i z východu. Vydrželi se úspěšně bránit ještě celý rok, ale koncem roku 1915 vstoupily do války proti Srbsku také Bulhaři a Rakušanům dorazila na pomoc také silná německá armáda pod velením generála von Mackensena.\n\nNa přelomu roku 1915 a 1916 byla srbská armáda zatlačena na jih země a území státu bylo rozděleno mezi Rakousko a Bulharsko. Zatímco Rakušané ve své okupační zóně neplánovali trvalé připojení, protože se obávali vyhrocení národnostních rozporů v říši, Bulharsko se snažilo srbskou národnost kompletně zlikvidovat a na jím okupovaném území začala silná bulharizace. Srbská armáda ustupovala v kruté zimě přes Albánii a s pomocí francouzského loďstva se znovu shromáždila na Korfu a dalších řeckých ostrovech. Následně bylo asi 40 000 vojáků převezeno do Řecka na soluňskou frontu.\n\nV září 1918 se armádě Srbska s pomocí spojenců a povstalců v bulharském týlu podařilo prorazit nepřátelské linie a proniknout znovu na srbské území, kde doplňovala stavy nově naverbovanými vojáky. Bulharská a rakouská nadvláda se rychle zhroutila a po měsíci ofenzívy dosáhla vítězná srbská vojska Bělehradu. Ihned po válce se začalo utvářet Království Srbů, Chorvatů a Slovinců.\n\nPo skončení první světové války se 24. listopadu 1918 u k Srbsku připojil Srem a jen o den později 25. listopadu i oblast tehdejší Vojvodiny, která byla také součástí Státu SHS a 26. listopadu se k Srbsku připojila i samostatná Černá Hora, kde byl král Nikola I. zbaven funkce. 1. prosince 1918 Stát SHS připojil k Srbskému království a poté došlo ke sjednocení \"Státu SHS\" se \"Srbským královstvím\" a vyhlášení \"Království Srbů, Chorvatů a Slovinců\" jako společného státu všech Jihoslovanů; hlavním městem nového státu se stal Bělehrad a státním zřízením monarchie pod vládou Karađorđevičů. Prvním králem se stal Petr I. Karađorđevič\n\nPo první světové válce (1918) dosáhlo moderní Srbsko resp. Srbské království největšího územního rozsahu a zahrnovalo tato území:\n\n\n\"Dynastie Obrenovićů\"\n\n\"Dynastie Karađorđevičů\"\n\n\n"}
{"id": "397823", "url": "https://cs.wikipedia.org/wiki?curid=397823", "title": "Racek arménský", "text": "Racek arménský\n\nRacek arménský (\"Larus armenicus\") je velkým druhem racka ze skupiny \"velkých bělohlavých racků\" rodu \"Larus\". Dříve byl považován za poddruh racka stříbřitého (\"Larus argentatus\"), na základě výzkumu DNA je nyní uznáván jako samostatný druh. Je zbarvený ostatní velcí bělohlaví racci – hlava, tělo a ocas bílé, hřbet šedý, křídla šedá s černou kresbou na špičce. Nápadným znakem je černý pruh přes zobák, charakteristický je také velký rozsah černé kresby na křídlech. Hnízdí v západní Asii v Turecku, Íránu a Arménii (odtud název); světová populace čítala v roce 1999 celkem 20 000 párů. Tažný druh, hlavní zimoviště leží na západním pobřeží Izraele.\n\n"}
{"id": "397827", "url": "https://cs.wikipedia.org/wiki?curid=397827", "title": "Theodor Černý", "text": "Theodor Černý\n\nTheodor Černý (* 18. ledna 1957 Kadaň) je český cyklista, reprezentant bývalého Československa, v jehož dresu vybojoval spolu s Martinem Pencem, Jiřím Pokorným a Igorem Slámou bronzovou medaili ve stíhacím závodě mužstev na 4000 metrů v dráhové cyklistice na olympijských hrách v Moskvě v roce 1980.\n\n\n"}
{"id": "397828", "url": "https://cs.wikipedia.org/wiki?curid=397828", "title": "Martin Penc", "text": "Martin Penc\n\nMartin Penc (* 21. května 1957 Praha) je český cyklista, reprezentant bývalého Československa, v jehož dresu vybojoval spolu s Teodorem Černým, Jiřím Pokorným a Igorem Slámou bronzovou medaili ve stíhacím závodě mužstev na 4 000 metrů v dráhové cyklistice na olympijských hrách v Moskvě v roce 1980. V individuálním závodě na 4000 metrů skončil osmý.\n\nBronzové medaile z Moskvy obhájilo české kvarteto na domácím mistrovství světa v Brně roku 1981. Od roku 1983 přesedlal Penc ze stíhačky na individuální bodovací závod, v němž skončil v roce 1984 druhý na závodech Družba 84 ve východoněmeckém Schleizu a roku 1985 se stal v italském Bassano del Grappa amatérským mistrem světa. Roku 1987 přestoupil do německé profesionální stáje Kotters, v roce 1989 byl mezi profesionály třetí na mistrovství světa v Lyonu.\n\nJe odchovancem Sparty Praha, později přestoupil do ASC Dukla. Startoval také v silničních závodech, největším úspěchem bylo etapové vítězství na závodě Lidice v roce 1981. Po skončení kariéry byl trenérem, po odchodu ze sportovního světa pracuje v České pojišťovně.\n\n\n"}
{"id": "397829", "url": "https://cs.wikipedia.org/wiki?curid=397829", "title": "Jiří Pokorný (cyklista)", "text": "Jiří Pokorný (cyklista)\n\nJiří Pokorný (* 14. října 1956 Brno) je český cyklista, reprezentant bývalého Československa, v jehož dresu vybojoval spolu s Martinem Pencem, Teodorem Černým a Igorem Slámou bronzovou medaili ve stíhacím závodě mužstev na 4000 metrů v dráhové cyklistice na olympijských hrách v Moskvě v roce 1980. Účastnil i předchozí olympiády v Montrealu.\n\n\n"}
{"id": "397830", "url": "https://cs.wikipedia.org/wiki?curid=397830", "title": "Igor Sláma", "text": "Igor Sláma\n\nIgor Sláma (* 8. května 1959 Brno) patřil na přelomu 70. a 80. let k našim nejúspěšnějších cyklistům.\n\nReprezentant bývalého Československa, v jehož dresu se stal v roce 1979 (Holandsko, Amsterdam) mistrem světa v bodovacím závodě, dále následující rok 1980, spolu s Martinem Pencem, Jiřím Pokorným a Teodorem Černým vybojoval bronzovou medaili ve stíhacím závodě mužstev na 4000 metrů v dráhové cyklistice na olympijských hrách v Moskvě.\n\nKromě získávání drahocenných kovů ve světě, byl velmi úspěšným i na domácí půdě. Získal několik mistrovských titulů tehdejšího Československa (bodovací závod jednotlivců, a spolu s Jiřím Pokorným i dvojic, stíhací závod družstev).\n\nV roce 2009 se dokázala prosadit i dcera, Gabriela Slámová, které se podařilo získat na juniorském mistrovství Evropy (Bělorusko, Minsk) stříbrnou medaili v dráhové disciplíně scratch a dále bronzovou medaili na juniorském mistrovství světa, na stejné dráze jako Igor Sláma bronzovou medaili z OH (Rusko, Moskva), taktéž bronzovou medaili v omniu.\n\n\n"}
{"id": "397831", "url": "https://cs.wikipedia.org/wiki?curid=397831", "title": "Fritz Waerndorfer", "text": "Fritz Waerndorfer\n\nFritz Waerndorfer, také Wärndorfer (1868 Vídeň - 1939 Bryn Mawr, Pensylvánie, USA) byl textilní průmyslník, mecenáš umění, spoluzakladatel Wiener Werkstätte.\n\nFritz Waerndorfer pocházel z bohaté židovské rodiny, která ovládala v Rakousku-Uhersku sféru zpracování bavlny. Od druhé poloviny 19. století bylo Židům umožněna větší svoboda podnikání. Kolem roku 1900 už v Rakousku-Uhersku existovala celá řada židovských rodin, které se propracovaly velmi vysoko a dosáhly značných majetků. Významu finančnímu však musel odpovídat i význam společenský. Zařazení do starých struktur bylo velmi obtížné a proto si začali vytvářet struktury nové, především podporou moderního umění. Fritz Waernorfer, podobně jako třeba Karl Wittgenstein vstoupil do okruhu umělců kolem Wiener Secession. Podporoval umělce jako byl Gustav Klimt, ale podporoval i řadu umělců ze zahraničí, kteří díky jeho finanční podpoře vystavovali za velké pozornosti ve Vídni a tím pádem přispěli k výrazné proměně rakouského moderního umění. Roku 1901 vystavoval ve Vídni Charles Rennie Mackintosh se svou ženou, kterého pak Waerndorfer požádal o návrh interiéru hudebního salonu svého domu. Pro Vídeň objevil i další zahraniční tvůrce, jako byl belgický sochař Georg Minne, anglický grafik Aubrey Beardsley.\n\nMezi jeho nejlepší přátele patřili Josef Hoffmann a Koloman Moser, kteří ho nadchli pro myšlenku založit dílny vyrábějící kvalitní uměleckořemeslné výrobky podle jejich návrhů. Roku 1903 společně založili Wiener Werkstätte. První produkty dílny směřovaly do domu Fritze Waerndorfera, patřil mezi ně například 106 kusový stříbrný příbor. Velkou zákaznicí byla také Fritzova manželka. Waerndorferova pohádkové jmění však brzy začalo slábnout. Obvyklé klišé, že ztratil peníze díky podpoře bezedné studny Wiener Werkstätte není možné přijmout. Waerndorfer pouze nešťastně investoval. Nicméně na chod Wiener Werkstätte to nemělo dobrý vliv. Peníze nutné pro jejich provoz se snažil Waerndorfer řešit různými půjčkami. Roku 1907 získal bez vědomí Kolomana Mosera od rodiny Moserovy ženy, což způsobilo Moserův odchod z dílen. Roku 1914 vyřešil Waerndorfer svoje problémy emigrací do USA.\n"}
{"id": "397832", "url": "https://cs.wikipedia.org/wiki?curid=397832", "title": "Eraclea", "text": "Eraclea\n\nEraclea je italské město v oblasti Benátsko v provincii Venezia. Do 4. listopadu 1950 se jmenovalo Grisolera.\n\n"}
{"id": "397836", "url": "https://cs.wikipedia.org/wiki?curid=397836", "title": "Hoří!", "text": "Hoří!\n\nHoří! (anglicky \"Crook and Ladder\") je 19. díl 18. řady amerického animovaného seriálu \"Simpsonovi\". Premiéru v USA měl 6. května 2007. Scénář napsal Bill Odenkirk.\n\nMarge si doma čte nové číslo časopisu \"Matka v akci\". Dočte se tam, že čím déle dítě používá dudlík, tak tím spíše bude v životě neúspěšné. Okamžitě Maggie dudlík sebere a vyhodí. Maggie ale začne vše v domě ničit. Marge to ale nevydrží a chce jí dát nový dudlík, ale už doma žádný nemá. Homer tedy jede koupit nový dudlík, ale její značku neměli a ona všechny ostatní odmítne. Začne brečet a Spasitel jí dá místo dudlíku pískací kost. Homer ale kvůli pískání v noci nemůže spát, tak se jde dívat na televizi. Tam uvidí reklamu na prášky na spaní \"Schrupnisin\". Hned si je koupí a skutečně fungují. Ráno rodina zjistí, že je celá lednička prázdná a dojdou k závěru, že to udělal Homer ze spaní.\n\nDruhý den ráno se Homer probudí v muzeu voskových figurín, které v noci skoro celé poničil. Na další noc se raději nechá zvenčí zamknout v ložnici. To skutečně funguje, Homer se nemůže dostat z ložnice. Bart tomu ale neodolá a společně s Milhousem toho zneužijí. Říkají mu, co má dělat. Když se autem vrací domů, Bart rozbije Homerovou hlavou ořech a to ho probudí. Zazmatkuje, vrazí do budovy hasičského sboru a zmrzačí všechny hasiče.\n\nSpringfield je bez hasičů a Homer se tedy rozhodne přihlásit jako dobrovolný hasič. Přidají se k němu ještě Vočko, Apu a Seymour. Homer se nemůže dočkat svého prvního požáru, kdy zachrání restauraci Luigiho Risotta. On se jim odmění jídlem z jeho podniku. Pak zachrání z nabouraného auta Rainiera Wolfcastla. Ten jim jako poděkování dá bundy s logy svých neúspěšných filmů. Když uhasí sídlo pana Burnse, on jim nechce na oplátku nic dát, takže se rozhodnou, že si odměnu vezmou sami. Takto to pokračuje i u dalších požárů. Při požáru obchodu zmizí některé předměty a věci, co chtěl Homer. Seymour s tím moc nesouhlasí, ale přetrpí to.\n\nPři jednom požáru se jdou Bart a Líza na Homera podívat a zjistí, že krade. Marge se mu snaží domluvit. Všude ho pronásledují smutné obličeje jeho zklamaných dětí. Nakonec se rozhodne, že toho bylo dost. Při požáru zachrání Vočka a Apua a ti toho také nechají.\n"}
{"id": "397841", "url": "https://cs.wikipedia.org/wiki?curid=397841", "title": "Australasie", "text": "Australasie\n\nAustralasie je region Oceánie, který zahrnuje Nový Zéland, Austrálii, Papuu-Novou Guineu a sousední ostrovy v Tichém oceánu. Termín byl poprvé použit Charlesem de Brosses v publikaci \"Histoire des navigations aux terres australes\" (1756). Odvodil ho z latiny pro území „jižně od Asie” a definoval ho jako západně od Polynésie, severně od Terra Australis a jihozápadně od Mikronésie.\n\n"}
{"id": "397843", "url": "https://cs.wikipedia.org/wiki?curid=397843", "title": "Racek argentinský", "text": "Racek argentinský\n\nRacek argentinský (\"Larus atlanticus\") je velkým druhem racka ze skupiny \"velkých bělohlavých racků\" rodu \"Larus\". Dříve byl považován za poddruh racka pruhoocasého (\"Larus belcheri\"). Ve svatebním šatu má bílou hlavu a tělo, hřbet a křídla jsou tmavošedá, ocas bílý s širokou tmavou páskou na konci. Nohy má žluté, zobák žlutý s černou páskou na konci a červenou špičkou. V prostém šatu je hlava zbarvena hnědočerně. Mladí ptáci se podobají jiným velkým rackům, mají však stejně jako ptáci v prostém šatu hnědou hlavu. Racek argentinský je endemickým druhem atlantského pobřeží Argentiny, přičemž jeho celková populace se odhaduje na 2 300 párů. Jako jeden z mála druhů racků je potravní specialista, živí se přednostně kraby a v zimě v době jejich nedostupnosti svijonožci.\n\n\n"}
{"id": "397845", "url": "https://cs.wikipedia.org/wiki?curid=397845", "title": "Československé parlamentní volby 1946", "text": "Československé parlamentní volby 1946\n\nVolby do Ústavodárného shromáždění Československé republiky se konaly v neděli 26. května 1946. Šlo o první volby v Československu po druhé světové válce, jediné do nástupu komunistů k moci a bývají označovány jako poslední svobodné demokratické volby na dobu více než čtyřiceti let.\n\nV zemi České a Moravskoslezské byla podána jednotná kandidátní listina Národní fronty obsahující po 40 kandidátech za čtyři politické strany (Komunistická strana Československa, Československá strana národně socialistická, Československá sociální demokracie a Československá strana lidová) a stejný počet kandidátů zástupců všenárodních organizací: 10 za Ústřední radu odborů, 8 za Jednotný svaz českých zemědělců, 2 za Ústřední svaz obchodu, 2 za Ústřední svaz řemesel, 4 za Ústřední radu družstev, 3 za Ústřední národní tělovýchovný výbor, 3 za Svaz české mládeže a 8 za jiné významné složky veřejného života.\n\nNa Slovensku to byla zrovna tak jednotná kandidátní listina Národní fronty, která obsahovala po 40 kandidátech za obě politické strany na Slovensku (Komunistická strana Slovenska a Demokratická strana), 14 kandidátů za odborové organizace (4 za Ústredie odborových sväzov Slovenska, 4 za Jednotný sväz slovenských roľníkov, 2 za Sväz slovenskej mládeže, 2 za Sväz slovenských žien) a 1 kandidáta bezpartajného, 5 kandidátů bylo vyhrazeno Ukrajincům. Za každého poslance byl zvolen zároveň jeho náhradník.\n\nJednalo se o strany, které jako jediné byly po válce povoleny a systém již nepočítal s koalicí a opozicí, ale s účastí všech stran ve vládě. Neexistoval rovněž systém preferenčních hlasů. Ve volbách byly zavedeny tzv. \"bílé lístky\" (nebo také \"prázdné lístky\"), které měly být určeny k projevení nesouhlasu s politikou Národní fronty.\n\nVe volbách se rozdělovalo 300 mandátů v jednokomorovém Ústavodárném Národním shromáždění. Jednotlivým zemím Československa byl přidělen počet mandátů na základě počtu osob zapsaných v seznamech voličů ke dni 7. května 1946 (země Česká 150, země Moravskoslezská 81 a Slovensko 69 mandátů). Území Československa bylo dále rozděleno na 28 volebních krajů, kterým byl potom přidělen počet mandátů podle počtu odevzdaných platných hlasů ve volbách na základě tzv. \"zemského mandátového čísla\", určeného poměrným způsobem z celkového počtu platných hlasů dané země.\n\n \n\nKrátce před volbami byla volební způsobilost snížena z 21 na 18 let. Ve volbách hlasovalo celkem 7 099 411 voličů. Komunistická strana dosáhla v českých zemích nejlepších výsledků v okresech, odkud bylo vysídleno původní německé obyvatelstvo, nejvíce v okrese Tachov - 70,45% hlasů. I když na Slovensku získala většinu hlasů (61,43%) Demokratická strana, zvolení KSČ v českých zemích znamenalo její zánik a KSČ tak získala moc v celém Československu.\n\nVýsledek voleb znamenal posílení Komunistické strany Československa. V čele vlády proto stanul komunista Klement Gottwald. Zachován byl ale systém Národní fronty a široké koalice stran. Komunisté měli v nové vládě devět zástupců (sedm českých a dva slovenské), národní socialisté, lidovci a slovenští demokraté po čtyřech, sociální demokraté tři a dva ministři byli bez stranické příslušnosti.\nVolby rovněž určily složení dalších zákonodárných a samosprávných orgánů. Na základě jejich výsledků byly například provedeny změny ve složení Slovenské národní rady. Podle Nařízení Slovenské národní rady 91/1946 \"O obnovení Slovenskej národnej rady na podklade výsledku volieb do Ústavodarného národného shromaždenia\" měly politické strany předložit seznam kandidátů do SNR a těm se měl přidělit mandát v SNR poměrně podle výsledků celostátních voleb. Analogickým způsobem byly výsledky celostátních voleb aplikovány na přerozdělení mandátů v místních národních výborech. V českých zemích to znamenalo výrazný nástup KSČ do vedení místních a okresních výborů. V 37,5 % místních národních výborů získala KSČ nadpoloviční většinu mandátů a ze 163 předsedů okresních národních výborů jich nyní bylo 128 z KSČ.\n\n\n"}
{"id": "397846", "url": "https://cs.wikipedia.org/wiki?curid=397846", "title": "Dějiny Jugoslávie", "text": "Dějiny Jugoslávie\n\nJugoslávie patřila k mnohonárodnostním státům v Evropě, její dějiny začaly koncem první světové války s vznikem státu a skončily rozpadem socialistické federace na jednotlivé svazové republiky na počátku 90. let.\n\nPo rozpadu Rakousko-Uherska vznikl v jeho jižní části, v oblasti obývané Jihoslovany Stát Slovinců, Chorvatů a Srbů (\"Stát SHS\", srbochorvatsky (\"Država Slovenaca, Hrvata i Srba\", slovinsky \"Država Slovencev, Hrvatov in Srbov\"), který vyhlásila 29. října 1918 Národní rada Slovinců, Chorvatů a Srbů se sídlem v Záhřebu. Tento stát zabíral Kraňsko, část Štýrska, Chorvatsko, Slavonii, Dalmácii a Bosnu a Hercegovinu. Části Vojvodiny – Bačka, Banát a Baranja – se však 24. listopadu 1918 připojily k Srbsku. 26. listopadu 1918 se poté na základě usnesení Podgorické skupštiny sloučila se Srbskem (k němuž již dříve patřila i oblast Kosova a Makedonie), i předtím samostatná Černá Hora. 1. prosince 1918 pak došlo ke sjednocení \"Státu SHS\" se Srbským královstvím a vyhlášení \"Království Srbů, Chorvatů a Slovinců\" jako společného státu všech Jihoslovanů; hlavním městem nového státu se stal Bělehrad. Sloučení všech území v jeden stát bylo velmi důležité. Umožnilo to jednak koordinovat jednotnou politiku všech Jihoslovanů, jednak si to žádaly i západní země, které nechtěly uznat více států na tomto území s odůvodněním, že by to mohlo zvýšit již tak problematickou nestabilitu v oblasti Balkánu.\n\nTomuto vývoji předcházelo podepsání několika dohod mezi představiteli rakousko-uherských Jihoslovanů (v emigraci sdružených kolem Jihoslovanského výboru a v Chorvatsku kolem Národní rady) a Srbského království, z nichž nejdůležitější byla Korfská deklarace z 20. července 1917 a Ženevská dohoda z 6.–9. listopadu 1918.\n\nJednotlivé národy a národnosti nového státu se však nacházely ve zcela odlišných stádiích svého vývoje, a to jak v oblasti kulturní, tak také ekonomické a sociální. Zatímco sever, který byl do roku 1918 součástí Rakouska-Uherska, byl hospodářsky vyspělejší, jih byl vzhledem ke svému dlouhodobému vývoji zaostalý; jedinými rozvinutými oblastmi byly víceméně národnostní ostrovy (hlavně německých) menšin. Dalším problémem společného státu byla existence tří kulturně-civilizačních okruhů – západního, východního a orientálního, potažmo tří náboženství - katolického a pravoslavného křesťanství a islámu. To produkovalo mnohé problémy a hlavně nepochopení. Vysoká byla také míra negramotnosti; zatímco v roce 1921 činila 50,5 %, o deset let později klesla jen na 44,6 %.\n\nPrvním panovníkem Království SHS se stal srbský král Petr I. Karadjordjević (1844–1921), který vládl až do své smrti v roce 1921. Na sklonku jeho vlády roku 1920 došlo k podpisu obranné smlouvy s Československem, která byla později rozšířena o Rumunsko a dostala název Malá dohoda. Jejím cílem bylo zamezit revizionistickým snahám Maďarska, Bulharska a Itálie po první světové válce. Nástupcem Petra I. se stal nejstarší syn Alexandr, po korunovaci nazývaný jako Alexandr I. Karadjordjević (1883–1934).\n\nZnačné regionální odlišnosti jednotlivých oblastí v království vyvolávaly nestabilní situaci, která vyústila na počátku 20. let v rozsáhlé zmatky ve státní správě a politice (časté střídání vlád) a několik protestních akcí v Lublani, Záhřebu, Podgorici i Bělehradě. Panovaly obavy z komunistického převratu (místní komunistická strana byla činná a silně zaměřena proti královskému dvoru), či intervence ze zahraničí. \n\nNeutěšená situace vyvrcholila v létě 1928, kdy došlo v parlamentu k zastřelení dvou chorvatských poslanců. Následně v lednu 1929 se za pomoci vojenských kruhů král Alexandr I. chopil moci a nastolil diktaturu. Okamžitě zakázal všechny politické strany založené na národnostním, náboženském nebo teritoriálním základě. V té době také začala nekompromisní perzekuce členů Komunistické strany Jugoslávie. V roce 1929 se název země změnil na Království Jugoslávie - o tom se sice již delší dobu hovořilo, nicméně hlavně Srbové se svojí identity nechtěli vzdát. Teprve až s novými podmínkami bylo možné změnu názvu prosadit. Úpravy v duchu jihoslovanské jednoty postihly i správní členění státu. Původní poměrně malé oblasti byly nahrazeny devíti bánovinami, popírajícími historické hranice jednotlivých zemí. V šesti z nich mělo většinu srbské obyvatelstvo, v dvou chorvatské a v jednom slovinské.\n\nTřicátá léta 20. století byla svědkem růstu nacionalistických ambicí jednotlivých národů Jugoslávie, které vyústily v úspěšný atentát na Alexandra I. v Marseille, spáchaný probulharským Makedoncem Veličkem Kerinem. Novým králem se stal nezletilý Petr II. Karadjordjević (1923–1970), kterému v roce 1934 bylo pouhých jedenáct let. Do nabytí plnoletosti měl být zastupován svým strýcem Pavlem Karadjordjevićem, avšak politická situace v Evropě to neumožnila.\n\nIhned po napadení Polska Německem v září 1939 se silně zradikalizovaly chorvatsko-srbské vztahy, které vyústily v podepsání dohody Maček-Cvetković. Došlo k vytvoření Chorvatské bánoviny, oblasti pod samosprávou chorvatských orgánů, která zahrnovala i značnou část Bosny a Hercegoviny. Ohrožení ze strany mocností Osy vedlo tehdejšího regenta prince Pavla k podpisu paktu o spolupráci s Osou 25. března 1941, jeho rozhodnutí však vedlo k masovým demonstracím, převratu a uchopením moci tehdy sedmnáctiletým králem Petrem II. Krátce na to vtrhla vojska Osy do Jugoslávie a obsadila ji. Během několika dní se podařilo okupačním silám obsadit všechna hlavní města v zemi. Nákladně budovaná armáda království se ukázala jako zcela neschopná síla.\n\nDne 17. dubna 1941 se Jugoslávie rozpadla na několik celků. Chorvatští ustašovci v čele s Antem Pavelićem, kteří byli již delší dobu podporovaní z Itálie, vytvořili na území dnešního Chorvatska a Bosny a Hercegoviny Nezávislý stát Chorvatsko (NDH; \"Nezavisna država Hrvatska\"). Slovinsko bylo rozděleno na tři části, o největší dvě se podělilo Německo, Itálie, Maďarsku připadla malá oblast Prekmurje na východě Slovinska.\n\nSrbsko bylo obsazeno několika státy: Vojvodina (severní část Srbska) byla rozdělena mezi Maďarsko (severozápadní část - Bačka), Nezávislý stát Chorvatsko (jihozápadní část - Srem) a Německo (východní část Vojvodiny - Banát). Území dnešního Kosova, spolu se západní částí dnešní Severní Makedonie a částí Černé Hory, bylo připojeno k Velké Albánii - loutkovému státu pod kontrolou Itálie, zbytek Makedonie a část východního Srbska zabralo Bulharsko. Ve zbytku Srbska byla k moci dosazena proněmecká fašistická vláda vedená generálem Milanem Nedićem. V Černé Hoře byl k moci dosazen proitalský kníže, italské snahy na návrat dynastie Petrovićů-Njegošů, která zde vládla před rokem 1918, ztroskotaly.\n\nOkupační síly se pokoušely zajistit si válečnou výrobu v obsazených zemích. Budovaly proto nové továrny a upravovaly staré. Většina obyvatel však tehdy ještě pracovala v zemědělství, byl jim ale zabavován dobytek. Hospodářství, které bylo slabé již před válkou, dostalo další zásah. Infrastrukturu začaly velmi brzy napadat protiokupační ozbrojené síly.\n\nPetr II. uprchl do Londýna, odpor na jugoslávském území však dále vedl komunistický vůdce Josip Broz Tito, který 29. listopadu 1943 na 2. zasedání AVNOJ vyhlásil Demokratickou federativní Jugoslávii. Vedle toho proti Němcům také bojovaly skupiny Četniků, ozbrojených srbských vzbouřenců. Ti měli zpočátku velké sympatie západních zemí, avšak poté, co Titovi partyzáni slavili úspěch a Četnické síly se pokoušely vyjednat s Němci alespoň příměří, podpořila Evropa v čele s Británií hlavně Tita. Západní spojenci se sice snažili o sloučení vedení domácího i zahraničního odboje a obnovení království, exilová vláda se však propadala do stále závažnějších problémů.\n\nTito se sice chopil moci, fakticky ale ještě porážku monarchie přiznat nemohl, neboť situace v zahraničí byla zatím nejistá. Trval tak na referendu, ve které se změnily první poválečné volby. V nich dostala kandidátka tehdejší Národní Fronty pod vedením KSJ v některých oblastech až 96 % hlasů. 29. listopadu 1945 byla vyhlášena Federativní lidová republika Jugoslávie. Začalo budování socialismu podle sovětského vzoru. Byly vytyčeny nové hranice jednotlivých svazových republik, tentokrát již s ohledem na místní obyvatelstvo - mnohdy se jednalo o práci velmi složitou, neboť rozsáhlé oblasti země byly silně etnicky promíchané.\n\nV zemi začaly rozsáhlé procesy, ne nepodobné těm sovětským z 30. let, nebo také československým z let padesátých. Nové lidově demokratické zřízení se snažilo vypořádat se se svými odpůrci a ukázkově potrestat zločince z druhé světové války. Likvidováni byli také církevní představitelé, kterým komunistický režim nedůvěřoval, a to i přesto, že partyzánského boje se řada z nich aktivně účastnila.\n\nV oblasti kultury a zpravodajství zavládla tvrdá cenzura, autoři byli kontrolováni a nevhodná díla či zprávy byly zakázané. V zahraniční politice však docházelo k rozkolu mezi Bělehradem a Moskvou. Tyto neshody se začaly stále prohlubovat, až vyústily v ideologický odklon Jugoslávie od SSSR a Východního bloku. Poměry se liberalizovaly, předchozí období bylo podrobeno kritice. Toho samozřejmě využily západní státy, které viděly v Jugoslávii cestu, jak čelit stále rostoucímu vlivu komunismu v Evropě. Stát proto hospodářsky podporovaly, přestože jeho představitelé se příliš pozitivně na adresu Západu nevyjadřovali. Počínaje padesátými léty zahájila země rozsáhlou hospodářskou přestavbu v duchu hesla \"továrny dělníkům\" a vypracováním zákona o sdružené práci. V roce 1953 byl také přijat zákon o nové pozici náboženských společností a byla ukončena nepřátelská kampaň vůči církevním představitelům a náboženským komunitám obecně. Jedním z důvodů, proč se tak stalo, byla hlavně potřeba zlepšení vztahů se Západní Evropou, když se Jugoslávie našla najednou v nelibosti SSSR.\n\nV hospodářství se začalo se sovětskou praxí pětiletých plánů. První pětiletka sice příliš úspěchu nesklidila, ovšem v následující dekádě se již podařilo zefektivnit řízení natolik, že idealistické cíle komunistů byly alespoň částečně splněny. Mezitím se vztahy s Moskvou určitým způsobem stabilizovaly a země dokázala spolupracovat i se západní Evropou a Spojenými státy. Velkorysá byla také politika vůči rozvojovým zemím, hlavně v Africe a na Blízkém východě.\n\n7. dubna roku 1963 byla po dlouhých odkladech vyhlášena nová ústava, která změnila název na Socialistická Federativní Republika Jugoslávie. Politicky se stát Jihoslovanů i nadále pohyboval mezi západními a východními zeměmi. Toto období byla doba relativní stability a ekonomického růstu mezi národy země. Byly prováděny rozsáhlé investice do infrastruktury ve všech republikách. Poměr těchto projektů však vycházel příznivěji hlavně pro oblasti na jihu, které byly chudší a které neustále potřebovaly pomoc. K tomu sloužil tzv. Fond pro nerozvinuté republiky, do kterého se přispívalo poměrně vzhledem k síle hospodářství jednotlivých republik. To však znepokojovalo hlavně sever státu, odkud byl kapitál hlavně odsáván. \n\nPo Brionském plénu se začalo opět diskutovat o demokratizaci (především ve Svazu komunistů Jugoslávie) a úloze jednotlivých republik. Spory mezi republikovými metropolemi s Bělehradem postupně přerostly v nacionalistické tendence, které se projevovaly na přelomu 60. a 70. let hlavně v Chorvatsku. Tam byla otevřena jak devizní tak i jazyková otázka. Začaly se proto množit obavy o případnou existenci státu, který by mohl být těmito snahami rozvrácen; komunisté se rozhodli toto rázně zarazit. Na začátku 70. let odsoudili liberalizaci z prvních poválečných let a opět začali mluvit o diktatuře proletariátu a demokratickém centralismu. Druhým důvodem pro likvidaci příliš liberálního kurzu byla obava z intervence ze strany Sovětského svazu, který sledoval zavádění tržních mechanismů v jugoslávském hospodářství s velkou nevolí. V souvislosti s tím také došlo k rozsáhlým čistkám. Politicky bylo obměněno chorvatské vedení, zlikvidováni byli srbští (obviněni z anarcholiberalismu) i slovinští liberálové. Naopak se zlepšily vztahy Jugoslávie se Sovětským svazem. Lidé, kteří však v komunistické straně (a jejích republikových a oblastních organizacích) zůstali, však byli buď pamětníci ještě partyzánského boje, či nový konzervativní, ale hlavně xenofobní proud.\n\nAby byly zavedeny rovné podmínky mezi jednotlivými republikami státu v duchu Titovy myšlenky zastoupení všech národů státu, bylo již za jeho života na návrh liberálních kruhů zřízeno předsednictvo jako kolektivní hlava státu. Funkce předsedy Předsednictva federace, která se po r. 1980 stala formálně nejvyšší státním postem, se střídala mezi politiky z jednotlivých členských republik po jednom roce. Kromě Slovinců, Srbů nebo Makedonců tak nastoupil do nejvyšší funkce v zemi také i kosovský Albánec Sinan Hasani.\n\nK dlouho očekávanému úmrtí doživotního prezidenta Tita došlo v květnu 1980. Moc tak formálně přešla na kolektivní předsednictvo a jeho předsedu. Přesto se vztahy mezi jednotlivými národnostmi v Jugoslávii nadále horšily. Ozvěny neklidu z přelomu 60. a 70. let trvaly i nadále. Ekonomická situace se rovněž nelepšila a v polovině 80. let vypukla skutečná krize - jugoslávské výrobky byly nekonkurenceschopné, dluhy velmi vysoké, dělníci stávkovali a začaly bouřlivé diskuze o tom, jak pokračovat dál. Celá řada ekonomických reforem a restrukturalizací se ukázala jako neúspěšná a neefektivní. V roce 1985 dosáhla míra nezaměstnanosti v zemi 1,05 milionu práceschopného obyvatelstva. Vysoká míra inflace snižovala mzdy. Zatímco v roce 1979 průměrný obyvatel Jugoslávie pracoval na automobil Zastava 101 2853 hodin, v roce 1984 to bylo už 3119 hodin.\n\nNěkteré republiky začaly požadovat záruku práva na odtržení. \n\nJiž neklidná situace v Kosovu se opět zostřila a v roce 1981 dosáhla rozměru skutečného povstání. Nasazena proto musela být živá síla. Srbské menšinové obyvatelstvo z této oblasti pokračovalo i nadále v odchodu z této nejzalidněnější oblasti v celé federaci a nechávali ji tak napospas stále chudšímu albánskému obyvatelstvu. Zatímco se tak v řadě dalších republik zvyšoval podíl národnostně heterogenního obyvatelstva, v samotném Kosovu se naopak upevňoval albánský prvek. Na světlo se dostávaly kauzy, ve kterých byly rozkryty zvláštní vztahy mezi různými výrobci, politiky a ostatními dalšími stranami (například Agrokomerc). Na nebezpečí sílícího nacionalismu političtí představitelé a bezpečnostní složky reagovali agitačními hesly a tvrdými postihy. Mnozí intelektuálové a profesoři skončili ve vězení. Protože však Jugoslávie patřila k zemím, které víceméně oponovaly Sovětskému svazu, tak se o porušování lidských práv příliš nemluvilo. V této oblasti byly nicméně některé mezinárodní lidskoprávní organizace poměrně aktivní (např. Amnesty International, Helsinki Watch, apod.) Ty kritizovaly poměry v Jugoslávii a vyzývaly místní politickou reprezentaci aby důrazně dodržovala svobodu projevu. Jugoslávští komunisté sice potlačovali hlasy kritické k socialistickému zřízení, velmi tvrdě však postihovali všechny nacionalisty a pohrobky četniků a ustašovců, kteří působili především v zahraničí. Svazová výkonná rada nicméně neustále opakovala, že v jugoslávském prostředí, kde jsou hrůzy druhé světové války ještě v dobré paměti, by otevřený přístup vůči všem emigrantským (a především nacionalistickým) organizacím mohl znamenat katastrofu, nárůst nacionalismu a občanskou válku. \n\nSpolu s klesající ekonomickou výkonností celé země probíhaly i proměny společenské - v severních republikách se inicializovala demokratická, ekologická, liberální a pacifistická hnutí, kdežto na jihu na významu získaly hlavně tendence nacionalistické. Slovinci protestovali proti militarismu, v Bělehradě se konaly slavné vojenské přehlídky. Objevovaly se velmi kritické časopisy, a to jak k jugoslávským dějinám, tak i k nyní zesnulému prezidentovi Titovi. K moci se začali dostávat politici, kteří později stanuli v čele válčících států a mezi kterými již politická dohoda nebyla možná.\n\nOd roku 1987 nebyla Jugoslávie schopná platit stále rostoucí zahraniční dluhy a inflace v zemi dosahovala dvoj- až trojciferného procentuálního růstu – v roce 1988 to bylo 160 %\n\nNeshody mezi jednotlivými politiky a napětí v zemi vedly k odstavení regionálních svazů komunistů od moci v Chorvatsku a Slovinsku, kde se začal rozvíjet politický pluralismus. Ten byl sice zcela v rozporu s tehdejší ústavou z roku 1974, k jejímu porušování však díky zhoršující se situaci docházelo ve velkém množství případů. Krize v Kosovu, která již přerostla v ozbrojený konflikt, vyvolala sympatie severních členů federace s Albánci, což vedlo k další eskalaci nacionalismu u Srbů a růstu popularity Slobodana Miloševiće. Složitá situace vyžadovala řešení; díky drastickým opatřením se sice v roce 1990 podařilo zkrotit enormní inflaci, na politické úrovni však stát fungoval jen stěží. Na podzim roku 1990 zablokovaly Slovinsko Vojvodina a Srbsko platby federální vládě. O několik týdnů později se připojila k tomuto kroku i Bosna a Hercegovina, což vedlo k tomu, že federální vládě chybělo 15 % příjmů a musela narychlo poslat na nucenou dovolenou 2700 zaměstnanců federálních úřadů. Slovinsko navíc snížilo na pětinu svůj příspěvek federální armádě, což vedlo k její insolvenci, a potravinářské firmy začaly odmítat posílat jídlo jugoslávským vojákům. V roce 1991 se sice v první polovině roku podařilo federální fiskální strukturu sice obnovit, ale škody byly značné. \n\nPo svobodných volbách v severozápadních republikách následovalo vyhlášení nezávislosti Slovinska v roce 1991. Ostatní republiky v této době již také připravovaly převzetí veškeré moci do svých rukou a odtržení se od Bělehradu. Další na řadě bylo Chorvatsko, Republika Makedonie a Bosna a Hercegovina. Jugoslávská lidová armáda, hlavní obranná složka země, s touto situací ostře nesouhlasila. Svazový sekretář pro obranu Veljko Kadijević v té době do médií prohlásil, že \"Jugoslávie neskončí jako Libanon\". \n\nPo odchodu nesrbských vojenských sil ale zcela spadala pod politický vliv srbských nacionalisticky laděných politiků, kteří odmítali nezávislost hlavně Chorvatska s velkou menšinou Srbů. Některé části země se tak okamžitě octly ve válečném stavu. Proti celosvazové národní armádě se postavily TO jednotlivých republik. Západní státy podpořily nově vznikající země diplomatickým uznáním, eskalaci násilí ale odsoudily velmi rychle. Srbské vedení vojsk nebylo schopné dobýt pozice v nově vzniklých národních státech. Ve svazku Jugoslávie zůstalo jen Srbsko a Černá Hora.\n\n\n"}
{"id": "397849", "url": "https://cs.wikipedia.org/wiki?curid=397849", "title": "Lokomotiv Taškent", "text": "Lokomotiv Taškent\n\nLokomotiv Taškent je uzbecký fotbalový klub založený v roce 2001, který hraje uzebckou nejvyšší soutěž Oliy Ligasi.\n"}
{"id": "397857", "url": "https://cs.wikipedia.org/wiki?curid=397857", "title": "Všenárodní koalice", "text": "Všenárodní koalice\n\nVšenárodní koalice je označení používané pro vládní koalice v Československu do roku 1926. Označení všenárodní vzniklo z toho, že se jedná o seskupení pěti původních československých stran z různých částí politického spektra. Pro lepší fungování tohoto uskupení byl Antonínem Švehlou vytvořen společný orgán, tzv. Pětka. V Pětce byli zastoupeni představitelé jednotlivých stran, zde se odehrávala všechna politická jednání, což zajišťovalo hladký průběh hlasování ve vládě i v parlamentu.\n\nDo Všenárodní koalice patřily strany tzv. Hradního bloku:\n"}
{"id": "397859", "url": "https://cs.wikipedia.org/wiki?curid=397859", "title": "Unshine", "text": "Unshine\n\nUnshine je finská kapela, jejíž styl je zařazován mezi atmospheric gothic metal. Oni sami označují svůj styl jako druid metal.\n\n\n\n"}
{"id": "397868", "url": "https://cs.wikipedia.org/wiki?curid=397868", "title": "Státní poznávací značky v Severní Makedonii", "text": "Státní poznávací značky v Severní Makedonii\n\nRegistrační značky v Severní Makedonii\n\nNová registrační značka Severní Makedonie (europlate) měla platit v Severní Makedonii od 1. ledna 2008 ale neplatí.\n"}
{"id": "397869", "url": "https://cs.wikipedia.org/wiki?curid=397869", "title": "Puštík brýlatý", "text": "Puštík brýlatý\n\nPuštík brýlatý (\"Pulsatrix perspicillata\") je velká tropická sova.\n\nDorůstá přibližně 46 cm a váží asi 850 g. Má velmi charakteristické zbarvení, je většinou černohnědý se žlutohnědým břichem a nápadnou bílou kresbou na obličeji, která nápadně připomíná brýle, a tmavým zobákem se světlejším koncem. Obě pohlaví jsou si přitom zbarvením velmi podobná, mladí ptáci mají v porovnání s dospělcemi světlejší zbarvení zobáku.\n\nPo celý rok obývá zejména staré lesní porosty na území Střední a Jižní Ameriky v rozmezí od jižního Mexika a Trinidadu až po jižní Brazílii, Paraguay a severozápadní Argentinu. Ačkoli je v současné době stále zařazen mezi málo dotčené druhy, jeho populace je silně ohrožována zejména silným úbytkem jeho přirozeného biotopu.\n\nVyskytuje se jednotlivě. Je aktivní v noci, požírá většinou savce a hmyz, loví však i netopýry a ptáky včetně menších druhů sov. Hnízdí ve stromových dutinách, kam klade obvykle 2 světlá vejce, na kterých sedí pouze samice přibližně po dobu 35 dnů.\n\nPuštík brýlatý je chován ve více než 70 evropských zoo, z toho takřka polovina se nachází ve Spojeném království. V Česku je tento druh k vidění ve třech zoo:\n\n\nNa Slovensku byl na počátku roku 2020 chován v Zoo Bojnice a Zoo Košice.\n\nPrvní jedinec v Zoo Praha je doložen již v 60. letech 20. století, konkrétně v letech 1966−1969. Další následoval v rozmezí let 1993 a 2008. Založení chovného páru v roce 2008 bylo odměněno úspěšným odchovem dvou mláďat v roce 2014. Tento odchov byl navíc první svého druhu v českých zoo. Na konci roku 2018 byl chován jeden pár. \n\nTento druh je k vidění ve voliérách u pavilonu tučňáků v dolní části zoo.\n\n"}
{"id": "397872", "url": "https://cs.wikipedia.org/wiki?curid=397872", "title": "Administrativní období", "text": "Administrativní období\n\nJako administrativní období, či období administrativního socialismu se označovala v Jugoslávii doba těsně od konce druhé světové války až do roztržky Tita se Stalinem. V této době se partyzáni uchopili definitivně moci a chtěli zemi vybudovat v ideovém duchu Sovětského svazu.\n\nSovětský svaz v nově zřízených lidově demokratických zemích začal záhy uplatňovat principy, které mu umožňovaly získat nejen rozhodující vliv, ale také i výhodně s těmito zeměmi spolupracovat, mnohdy až využívat jejich přírodní zdroje a potenciál. Jako ideologickou odpověď po první roztržce s Moskvou proto jugoslávští komunisté našli v tzv. samosprávě pracujících. Ta měla znamena skutečné naplnění hesla \"továrny dělníkům\". Bylo nicméně ale nezbytné zdůraznit odklon od sovětské podoby cesty k beztřídní společnosti zavedením nového termínu, který by oficiální linie mohla používat. Administrativa (a také byrokracie) měly být jasným znakem sovětské podoby socialismu, stojící v ostrém kontrastu s jugoslávským, který se podle oficiální linie rozhodl přenést veškerou iniciativu pryč od strany a státu na pracovní kolektivy. \n\nToto \"administrativní období\" se tedy vyznačovalo obdivem k Sovětskému svazu a mnohdy až bezkritickému kopírování jeho vzorů. V Bělehradě se tehdy například pořádaly rozsáhlé přehlídky s alegorickými vozy, kde byly zdůrazněny jak průmyslové, tak i zemědělské úspěchy širokým davům. Veškerou moc v zemi měl stát a komunistická strana, která se pokoušela ekonomiku řídit podle dlouhodobých pětiletých plánů (podle sovětského modelu byl vypracován pouze první pětiletý plán, který skončil dramatickým neúspěchem). \n\nJugoslávská historiografie ve své oficiální linii až do svého konce na přelomu 80. a 90. let se tohoto termínu stále držela a běžně jej používala. V téže době také proti byrokracii a administrativě zahájil politické tažení Slobodan Milošević.\n"}
{"id": "397877", "url": "https://cs.wikipedia.org/wiki?curid=397877", "title": "Špýr", "text": "Špýr\n\nŠpýr, Speyer, je historicky a kulturně významné město v jihozápadním Německu, ve spolkové zemi Porýní-Falc (\"Rheinland-Pfalz\") na levém (západním) břehu Rýna asi 20 km jižně od Mannheimu. Má obyvatel a nejznámější stavbou je románský dóm Panny Marie a sv. Štěpána. Pro české dějiny je významné, že 1. září roku 1310 se zde oženil král Jan Lucemburský s dědičkou českého trůnu Eliškou Přemyslovnou. Obřad vykonal kolínský arcibiskup Jindřich II. z Virneburgu.\n\nMísto, kde kdysi patrně vedl brod přes řeku Rýn, bylo podle nálezů osídleno nejméně pět tisíc let před n. l. Z doby kolem 1500 př. n. l. pochází slavný „Zlatý klobouk“, keltský kultovní a kalendářní předmět, nalezený asi 6 km severně od města. Někdy kolem roku 10 př. n. l. zde vznikl římský vojenský tábor, který se po roce 75 pozvolna rozvinul v římské město. Nejstarší název, \"Civitas Nemetum\", je odvozen od germánských Nemetů, které v okolí patrně usídlil císař Augustus. Roku 346 se poprvé připomíná místní biskup. V následujících stoletích město několikrát zničili nájezdníci a počátkem 5. století zaniklo.\n\nV 6. století se s novým germánským osídlením poprvé objevuje jméno \"Spira\" a ze 7. století pocházejí nejstarší zbytky dvou kostelů, sv. Germaina a Dómu. Od roku 946 byl Špýr biskupské město s velkými privilegii, včetně mincovního práva a cla, a město bylo ohrazeno. Roku 1024 se stal císařem Konrád II. Sálský, který pocházel z okolí Špýru a založil dynastii sálijských císařů. Roku 1027 položil základní kámen k Dómu, kde byl roku 1039 pochován, stejně jako šest jeho nástupců. V letech 1080–1106 byl Dóm přestavěn a je dnes – po zboření opatského chrámu v Cluny - opět největším zachovaným románským kostelem. Roku 1084 poskytl zdejší biskup Hutzmann asyl pronásledovaným židům, kteří se zde usídlili. Ze 13. století se ve Špýru zachovala nejstarší známá mikve. Od názvu města je odvozeno také frekventované židovské příjmení Šapira (nebo Šapiro).\nOd roku 1135 zde pobývali i štaufští císařové a ve 13. století byla založena řada klášterů. Koncem 13. století si bohatí měšťané vymohli na biskupovi městskou samosprávu a od roku 1349 se o moc museli dělit i s řemeslnickými cechy. Roku 1349 při pogromu za morové epidemie byla významná židovská obec téměř úplně vyvražděna a další pogromy v 15. století zničily i synagogu.\n\nV 16. století se zde konalo pět říšských sněmů a když sněm roku 1529 potvrdil Lutherovo odsouzení, sepsali 20. dubna 1529 zástupci evangelické šlechty a měst císaři Karlu V. protestní dopis, od něhož se odvozuje označení protestant a protestantství. Roku 1540 se městská rada přiklonila k reformaci. Za třicetileté války bylo město několikrát vyrabováno, ale nejhorší katastrofu způsobilo za válek o falcké dědictví zničení města roku 1689 vojskem Ludvíka XIV. Vojáci vypálili 700 domů, Dóm a další stavby a vyhodili do vzduchu městské opevnění. Teprve o deset let později se začali vracet obyvatelé.\nObnovené město dobyla roku 1792 armáda republikánské Francie, která zde však nezpůsobila škody a do roku 1815 byl Špýr součástí Francie. Francouzi zde zavedli liberální politické a zejména soudní zřízení, které přetrvalo až do roku 1900. Po Napoleonově pádu připadl Špýr Bavorsku, roku 1837 byl dokončen říční přístav a roku 1847 byl Špýr napojen na železnici. Roku 1904 byla s pomocí německého císaře dokončena \"Gedächtniskirche\", kostel na památku protestace roku 1529 s věží vysokou 105 m.\n\nPo první světové válce obsadila levý břeh Rýna Francie a podporovala (neúspěšné) pokusy o osamostatnění Falce. Během druhé světové války byly zbořeny věže dómu a poškozeno jeho okolí, dodnes pusté. Dochovala se pouze malá část Starého města při Maxmilianstrasse. Po válce následovalo velké rozšíření moderního města s průmyslovými komplexy. Roku 1990 oslavilo město dvě tisíciletí svého trvání.\n\nV kryptě je pohřbena řada středověkých panovníků dynastie Salierů a Štaufů, především císař Jindřich III. a Konrád II. Jejich pohřební výbava včetně klenotů je vystavena v Historickém muzeu.\n\n\n\n\n\n"}
{"id": "397880", "url": "https://cs.wikipedia.org/wiki?curid=397880", "title": "Nagacuki (1926)", "text": "Nagacuki (1926)\n\nNagacuki (: ) byl osmý torpédoborec třídy \"Mucuki\" japonského císařského námořnictva. Po dokončení nesl pouze označení „30. torpédoborec“ ( \"Dai-sandžú-gó Kučikukan\"). Dne 1. srpna 1928 byl spolu s ostatními sesterskými jednotkami přejmenován a dostal jméno \"Nagacuki\".\n\nZúčastnil se druhé sino-japonské války a na začátku druhé světové války podporoval japonskou invazi na Filipíny a obsazení Jávy. V únoru 1943 podporoval evakuaci japonských vojsk z Guadalcanalu. Zúčastnil se několika tokijských expresů a jeden z nich se mu stal osudným, když byl v noci na 6. července těžce poškozen v bitvě v zálivu Kula a následně zničen letadly.\n\n\"Nagacuki\" byl osmým z dvanácti torpédoborců třídy \"Mucuki\". Jeho hlavní výzbroj sestávala zpočátku ze čtyř jednohlavňových 120mm kanónů typu 3. roku a dvou tříhlavňových 610mm torpédometů modelu 1923.\n\nInstalace radaru se \"Nagacuki\" nedočkal – během bitvy v zálivu Kula byl na japonské straně jediným radarem vybaveným torpédoborcem \"Niizuki\", což znamená, že \"Nagacuki\" byl při svém zničení bez radaru.\n\nV noci z 5. na 6. července 1943 byl součástí Tokijského expresu, který přepravoval posily do Vila na Kolombangaře. V bitvě v zálivu Kula byl poškozen americkými lehkými křižníky a najel na břeh poblíž přístaviště Bambari na Kolombangaře (). Během dne byl poškozen americkými letadly a opuštěn.\n\nDne 1. října 1943 byl \"Nagacuki\" vyškrtnut ze seznamu lodí japonského císařského námořnictva.\n\n"}
{"id": "397886", "url": "https://cs.wikipedia.org/wiki?curid=397886", "title": "Shawn Crahan", "text": "Shawn Crahan\n\nMichael Shawn Crahan (* 24. září 1969), také známý jako Clown (Klaun) nebo pod číslem #6, je americký bubeník působící v kapelách Slipknot, To My Surprise a Dirty Little Rabbits.\n\nNarodil se ve městě Des Moines v Iowě. Má ženu Chantal a s ní tři děti. Je nejstarší ze členů Slipknot, spoluzakladatel skupiny. Jeho číslo ve skupině je #6. Ačkoliv byl alkoholik, jeho rodiče financovali Slipknot na začátku jeho existence, a on k nim vyjadřoval nejvyšší respekt. Věnuje se hraním na bicí/perkuse, také zpívá druhý hlas na několika písních skupiny Slipknot. Napsal také originální text k písni \"Tattered & Torn\" (O této písni řekl: „Když pochopíte tuhle píseň pochopíte i Clowna.“), které se objevilo na demo albu skupiny Slipknot Mate. Feed. Kill. Repeat. Objevil se také jako host na druhém studiovém albu No time to bleed americké deathcorové formace Suicide Silence, kde zremixoval skladbu Wake up.\n\n\n\n"}
{"id": "397888", "url": "https://cs.wikipedia.org/wiki?curid=397888", "title": "Potměšil", "text": "Potměšil\n\nČeské příjmení Potměšil nosí tyto osobnosti:\n\n"}
{"id": "397889", "url": "https://cs.wikipedia.org/wiki?curid=397889", "title": "Vlajka Oklahomy", "text": "Vlajka Oklahomy\n\nVlajka Oklahomy, jednoho z federálních států USA, je tvořena modrým listem představujícím oblohu, v jehož středu je tradiční štít kmene Osage z bizoní kůže se sedmi orlími pery. Pod štítem je velkým bílým písmem uveden název státu – OKLAHOMA.\n\nNa štítu kmene Osage jsou umístěny dva symboly míru: dýmka míru (calumet) reprezentující domorodé Američany a olivová ratolest reprezentující Američany evropského původu. Na štítu je rozmístěno šest zlatohnědých křížků, symbolů domorodých Američanů pro hvězdy. Modré pole reprezentuje první oficiální vlajku, kterou používali bojovníci kmene Chotctaw během Americké občanské války.\n\nSoučasný pozdrav oklahomské vlajky byl přijat v roce 1982. \n\nPrvní oklahomská vlajka byla přijata v roce 1911. Měla červený list s bílou, modře lemovanou pěticípou hvězdou, v níž byla umístěna modrá číslovka 46, symbolizující Oklahomu jako 46. stát, který se připojil k Unii. Jelikož červená barva a velká hvězda připomínaly symboly komunismu, byla tato vlajka nahrazena 2. dubna 1925 současnou vlajkou, v té době ovšem ještě bez názvu státu. Ten byl přidán až roku 1941. Normalizace přesných barev a tvarů byla určena Oklahomským kongresem dne 23. května 2006.\n\n\n"}
{"id": "397890", "url": "https://cs.wikipedia.org/wiki?curid=397890", "title": "Robert I. Francouzský", "text": "Robert I. Francouzský\n\nRobert I. Francouzský (cca 865/866 – 15. července 923, Soissons) byl západofranským králem v letech 922 až 923.\n\nRobert se narodil před rokem 866, byl mladším synem Roberta z Anjou a bratrem západofranského krále Odona z Paříže, který jako první porušil následnická práva Karlovců na trůn. V čase bratrova panování převzal roku 888 robertovská hrabství Tours, Anjou, Blois a Paříž a jako laický opat také mnoho opatství. Když Odo roku 898 zemřel, respektoval nárok Karla III. Prosťáčka na trůn, za což mu on potvrdil všechny jeho majetky a ještě o mnoho let později jej označoval za \"ctihodného markraběte, rádce a pomocníka naší vlády\". Robert se věnoval obraně severu země proti Normanům a 20. července 911 je porazil v bitvě u Chartres.\n\nRoku 920 se zformovala královská opozice. Robert se k revoltě připojil zřejmě až poté, co král svému oblíbenci Haganovi dal práva na klášter Chelles, který předtím patřil tchyni Robertova syna Huga. Následovalo vojenské tažení Roberta a jeho spojenců proti králi, kdy \"denně mizelo Karlovo vojsko a rostlo vojsko Robertovo\" a v červnu 922 Robert zvolen a korunován protikrálem.\n\nOba králové sbírali vojsko, které se střetlo v krvavé bitce u Soissons, když Karel přepadl při obědě Roberta a jeho příznivce. Robert v bitvě zemřel, ale jeho vojsko zvítězilo, Karel byl zajat a uvězněn a vládcem byl zvolen Rudolf Burgundský.\n\nRobertovi potomci se však prosadili ještě za vlády Karlovců a hlavně po vymření západofranské větve. Syn Hugo Veliký sice nezískal královský titul, stal se však faktickým vládcem velké části království. Vnuk Hugo Kapet byl po smrti posledního Karlovce zvolen západofranským králem, a stal se tak zakladatelem nové francouzské dynastie Kapetovců.\n\n1/ ∞ Aélis/Adéla z Maine († před 931):\n2/ ∞ asi 890/93 Beatrix z Vermandois (cca 880 – po 931), dcera hraběte Herberta I. z Vermandois a zřejmě Berty z Morvois:\n\nZdroj\n\n"}
{"id": "397891", "url": "https://cs.wikipedia.org/wiki?curid=397891", "title": "Úlíkov", "text": "Úlíkov\n\nÚlíkov je místní část obce Němčice. V roce 2011 zde trvale žilo osm obyvatel. Nachází se na východním svahu Úlíkovské hory, v nadmořské výšce 655 m, a je tak nejvýše položenou vesnicí v domažlickém okrese. Severně od Úlíkova se nachází zřícenina hradu Netřeb.\n\nPrvní písemná zmínka o vesnici pochází z roku 1654.\n"}
{"id": "397892", "url": "https://cs.wikipedia.org/wiki?curid=397892", "title": "Wisconsinská evangelická luterská synoda", "text": "Wisconsinská evangelická luterská synoda\n\nWisconsinská evangelická luterská synoda (angl. \"Wisconsin Evangelical Lutheran Synod\") je konzervativní luterská denominace, působící v USA (zejména ve státě Wisconsin) a v Kanadě.\n\nByla založena v roce 1850. V roce 2015 se k ní hlásilo přes 373 000 věřících. Je v současnosti třetí největší luterskou církví v USA. Kromě USA církev misijně působí ve 23 zemích světa. Sídlem církve je od jejího založení město Milwaukee. Synoda provozuje čtyři teologické školy.\n\nCírkev učí, že Bible je inspirované a neomylné Slovo Boží, přikládá velkou váhu luterským symbolickým knihám, zastává kreacionismus, odmítá ordinaci žen, zavrhuje jakýkoli mimomanželský pohlavní styk jako hřích.\n\n\n"}
{"id": "397894", "url": "https://cs.wikipedia.org/wiki?curid=397894", "title": "Basshunter", "text": "Basshunter\n\nJonas Erik Altberg, uměleckým jménem Basshunter (* 22. prosince 1984 Halmstad, Švédsko) je švédský zpěvák, hudební producent a DJ, působící od roku 1998. Jeho první úspěšná písnička se jmenovala „Boten Anna“. Jeho vydavateli jsou Warner Music Sweden a Hard2Beat.\n\nJako malý žil se svou matkou a bratrem v domě v Halmstad pět minut od pláží Tylösand.\n\n\n\n\n\n"}
{"id": "397899", "url": "https://cs.wikipedia.org/wiki?curid=397899", "title": "Oscar Panno", "text": "Oscar Panno\n\nOscar Roberto Panno (17. března 1935 v Buenos Aires) je argentinský šachový velmistr.\n\nV roce 1953 Panno vyhrál mistrovství světa juniorů a stal se taktéž argentinským přeborníkem.<br>\nVelmistrem se stal ve dvaceti letech. V jeho nejlepších letech měl rating ELO okolo 2580, v roce 1986 2515 a v roce 2008 2423. Panno dosáhl několika úspěchů na turnajích v Mar del Plata. Mezinárodní turnaje vyhrál v letech 1954 a 1969 (společně s Miguelem Najdorfem), v letech 1986, 1988 a 1994 pak otevřené turnaje. Panno sehrál mnoho partií se známějšími velmistry, příležitostně s nimi prohrál v krásných partiích. Panno byl prvním vrcholovým šachistou, který pocházel z Jižní Ameriky. Je stále aktivním šachistou, v roce 2008 skončil druhý na turnaji na počest Bobbyho Fischera ve Villa Martelli (Argentina).\n\n"}
{"id": "397902", "url": "https://cs.wikipedia.org/wiki?curid=397902", "title": "Růže sivá", "text": "Růže sivá\n\nRůže sivá (\"Rosa glauca\") je druh opadavého keře z rodu růže, v jehož rámci patří do sekce šípkových růží (\"Caninae\"). Od konce devatenáctého století bývá pěstována v zahradách a parcích, užívala se též jako podnož pro vysokokmenné stromkové růže.\n\nVyskytuje v jižní Evropě, na Balkáně i v některých oblastech střední Evropy, a to v horách až do výše 2200 m n. m. V ČR není původní, nejblíže přirozeně roste ve slovenských pohořích. Obsazuje světlé okraje lesů, křoviny a zarůstající pastviny.\n\nJedná se o opadavý keř dorůstající výšky 1,5 až 3 metry. Charakteristickým znakem tohoto druhu jsou sivě zelené listy se zeleno-modrým až fialovým nádechem, které jsou 5 až 10 centimetrů dlouhé a jsou složené z 5 až 9 lístků. Větve jsou skořicově hnědé a pouze řídce ostnité.\n\nKvěty tohoto druhu jsou poměrně drobné (v průměru jenom 2,5 až 4 centimetry), korunní lístky karmínově růžové až purpurově červené a úzké tak, že jsou mezi nimi vidět lístky kališní. Umístěny jsou jednotlivě nebo v chudých chocholičnatých květenstvích. Kvete v květnu až červenci, plodem jsou drobné šípky s vytrvávajícími kališními lístky.\n\n"}
{"id": "397903", "url": "https://cs.wikipedia.org/wiki?curid=397903", "title": "Quido Adamec", "text": "Quido Adamec\n\nQuido Adamec (15. prosince 1924 Praha – 22. července 2007) byl jedním z nejúspěšnějších českých hokejových rozhodčích.\n\nJako rozhodčí působil již od svých 21 let – od roku 1946 v kladenském přeboru, později v Českých Budějovicích a od roku 1949 v Praze. V československé hokejové lize pískal v letech 1952–1969. Bylo mu svěřeno soudcování na sedmi mistrovstvích světa včetně domácího šampionátu v roce 1959.\n\nOd roku 1973 působil v české komisi rozhodčích. V roce 2005 byly jeho zásluhy oceněny uvedením do Síně slávy IIHF.\n\n"}
{"id": "397912", "url": "https://cs.wikipedia.org/wiki?curid=397912", "title": "Elwing", "text": "Elwing\n\nElwing je fiktivní postava z knihy Silmarillion J. R. R. Tolkiena.\n\nElwing se narodila v Ossiriandu Nimloth, elfce z Doriathu, a Diorovi, synovi Berena a Lúthien. Společně s otcem a dvěma bratry Elurédem a Elurínem přesídlili do Menegrothu. Když byl poté Doriath napaden Fëanorovými syny, Elwing uprchla do Arvernienu a s sebou odnesla silmaril.\n\nProvdala za Eärendila a porodila mu syny Elronda a Elrose. Fëanorovi synové žádali po Elwing vydání silmarilu, ale Elwing odmítla. Fëanorovi synové proto vpadli do Arvernienu a došlo ke třetímu Zabíjení elfů elfy, Elros a Elrond byli zajati, ale Elwing se silmarilem skočila do moře.\n\nElwing byla zachráněna Ulmem, který ji dal podobu velkého ptáka a ona mohla najít Eärendila, který se plavil po moři. Společně se poté plavili na západ do Amanu, Valar nad nimi vynesli rozsudek a oni a jejich potomci si mohli vybrat zda sdílet svůj osud s elfy nebo lidmi. Elwing si zvolila osud elfů a Eärendil si kvůli ní zvolil stejně.\n\n"}
{"id": "397913", "url": "https://cs.wikipedia.org/wiki?curid=397913", "title": "Tomáš Polák", "text": "Tomáš Polák\n\nJméno Tomáš Polák nosí více významných osobností:\n\n"}
{"id": "397914", "url": "https://cs.wikipedia.org/wiki?curid=397914", "title": "Bukovno (rozcestník)", "text": "Bukovno (rozcestník)\n\nJméno Bukovno nesou v Česku tyto obce:\n\n"}
{"id": "397917", "url": "https://cs.wikipedia.org/wiki?curid=397917", "title": "Srbské knížectví", "text": "Srbské knížectví\n\nSrbské knížectví (Srbsky: \"Кнежевина Србија, Kneževina Srbija \") byl nejdříve autonomní a později nezávislý stát na Balkáně vzniklý z části Osmanské říše během Srbské revoluce v letech 1804-1825, mezinárodně uznané bylo v roce 1878 a zaniklo vyhlášením Srbského království v roce 1882.\n\nPo bitvě na Kosově poli v roce 1389, kdy bylo srbské vojsko značně oslabeno. Vytrvávající a po dlouhou dobu nerozhodný boj si vyžádal řadu obětí a podobně jako v případě Bitvy u Mohácse byl poslední překážkou pro Turky v postupu na sever. V následujících letech proto ztratilo Srbsko velkou část svého území a postupně se dostávalo pod nadvládu Osmanské říše. Hlavní město Smederevo bylo obsazeno Turky v červnu 1459, což znamenalo na téměř 350 let konec srbské nezávislosti.\n\nV roce 1804 využil vnitřní krize Osmanské říše obchodník s dobytkem jménem Karađorđe Petrović (černý Jiří). Původně na jaro připravované povstání vypuklo pod jeho vedením již v únoru. Po řadě bojů vytvořil na území bývalého bělehradského pašalíku vládu nezávislou na sultánovi. Vzhledem k tomu, že Osmanská říše se potýkala s mnohem významnějšími domácími i zahraničními problémy (např. napoleonské války), nebyla s to proti srbským vzbouřencům zasáhnout. Ozbrojené povstání, jehož cílem bylo vybudovat stát na vládě v Cařihradu nezávislý, bylo proto úspěšné. Mělo po dlouhou dobu charakter otevřeného náboženského střetu mezi pravoslavným a muslimským obyvatelstvem dnešního Srbska (ještě na počátku 19. století byla nemalá část obyvatelstva dnešního Srbska muslimského vyznání).\n\nRoku 1812 se Turkům podařilo Srbsko obsadit a Karađorđe uprchl do vyhnanství. Již následující rok však vypuklo další povstání, vedené jedním z vojenských velitelů prvního povstání Milošem Obrenovićem. Obrenović byl v řadě směrů mnohem schopnější, než Karađorđe. Se sultánem vyjednával o podmínkách uzavření příměří a budoucím postavení Srbska v řámci impéria. To tak bylo vyhlášeno autonomním knížectvím. Přestože byla tato autonomie zpočátku poměrně malá a omezená, postupně se především díky obratným tahům Miloše Obrenoviće začala rozšiřovat. Nakonec si Turci zachovali právo na nevelký roční poplatek a kontrolu nad 6 městy a 2 pevnostmi. V roce 1829 se tedy Srbské knížectví stalo autonomní částí Osmanské říše. O rok později získala vláda v Bělehradě pravomoci i v oblasti školství a daní.\n\nEkonomický a společenský rozvoj státu byl velmi omezen a spočíval především na zahraniční pomoci dalších států (např. Ruska, či Rakouska). Většina obyvatelstva se živila chovem dobytka a jen postupně přecházela na klasické zemědělství. Počet obyvatel se v Srbsku velmi rychle zvyšoval; zatímco na začátku existence knížectví dosahoval téměř půl milionu, v roce 1841 dosahoval již 832 tisíc.\n\nSrbské obyvatelstvo bylo negramotné a rozvoj školství byl v první polovině 19. století jen velmi pozvolný. V první dekádě vlády Miloše Obrenoviće se v celé zemi nacházelo jen šestnáct škol; učitelé z nich byli především původem z Rakouska a Uher. V roce 1808 byla v Bělehradě otevřena tzv. Velika škola a v roce 1835 v Kragujevaci první gymnázium.\n\nV 30. letech si srbské knížectví prošlo několika vnitřními politickými krizemi. Zostřil se spor o moc mezi panovníkem a ostatními příslušníky srbské politické elity. Skupina tzv. ustavobranitelů se pokusila o omezení moci hlavy státu a přenesení řady pravomocí na jiné orgány (např. skupštinu). Přestože tak byla sepsána velmi moderní a pokroková ústava, inspirovaná podobnými dokumenty v západních zemích, nebyla nakonec knížetem Milošem přijata. Dlouhou dobu se tak diskutovalo o tom, jak má nová srbská ústava vypadat a jaké v ní má mít panovník postavení. Problém nakonec vyřešila osmanská vláda; v roce 1839 vydal sultán \"hatišerif\", ve kterém se panovník musel podřídit tzv. radě (sovjetu) doživotně volených a pouze sultánovi odpovědných osob. Tento požadavek Miloš nechtěl akceptovat a tak se rozhodl abdikovat.\n\nPo krátké vládě Milošova syna Michala Obrenoviće byl k moci povolán syn zakladatele srbského státu Alexandr Karađorđević.\n\nBěhem revolučního roku 1848 nedošlo v Srbsku k žádným ozbrojeným střetům, incidentům, či politickým turbulencím. V zemi stále chyběla početná inteligence, která by měla jasný politický program a mohla představovat početnou opozici. Taková skupina se zformovala v jižních Uhrách, v oblasti dnešní Vojvodiny a spolupracovala s chorvatským národním hnutím. Uherská vláda přesto čas od času označovala Srbsko jako nebezpečnou oblast, ve které by se mohla zrodit panslavistická a protiuherská fronta. Kníže Alexandr se obával, že by rozšíření nepokojů na jih od uherských hranic mohlo ohrozit i jeho postavení, a proto vzbouřence v jižních Uhrách příliš nepodporoval.\n\nRoku 1858 se Obrenovićové se vrátili na trůn. Téměř 80letý Miloš Obrenović zemřel roku 1860, jeho syn Michal při své druhé vládě roku 1867 dosáhl úplné nezávislosti na Turecku a rozšíření území Srbska směrem na jih. Do srbských rukou se tak dostal Niš, dnes třetí největší srbské město.\n\nDruhá polovina 19. století bylo obdobím ekonomického i kulturního rozvoje země. Četná města v celém Srbsku (např. Valjevo, Bělehrad, Kragujevac, Kraljevo, Čačak) byla přestavěna a modernizována. Byly odstraněny staré turecké čtvrti, jejichž obyvatelstvo bylo většinou mnohonárodnostního složení (ze všech národů Osmanské říše). Ve městech se postupně vytvářela inteligence. Nastupující generace studovala mnohdy v zahraničí a měla tak k dispozici kvalitní vzdělání, které chybělo jejím předchůdcům. Tito lidé se uplatnili především ve státní správě, kde byla po odbornících veliká poptávka. Nahradili předchozí, mnohdy negramotnou či jen částečně gramotnou generaci. Většina z nich souhlasila s poměry v Srbsku, nebyli to však všichni. Určitá část srbské inteligence se během svého pobytu v zahraničí (především v Rusku) seznámila s idejemi radikálních demokratů a přijala radikálně-liberální či rovnou socialistické myšlenky.\n\nBěhem Berlínského kongresu v roce 1878 bylo Srbské knížectví (stejně jako Černá Hora a Rumunsko) mezinárodně uznáno nezávislým státem. Jeho politické ambice však začaly sahat dál, na další oblasti, které mohlo Srbskou potenciálně získat. Přidělení Bosny a Hercegoviny Rakousko-Uhersku vyvolalo na srbské politické scéně bouřlivou reakci, která neměla daleko k vyhlášení války Rakousku.\n\nPo Michalovi Obrenovićovi nastoupil na trůn jeho synovec jako kníže Milan Obrenović II., který prohlásil roku 1882 Srbsko královstvím a byl korunován jako král Milan I.\n\n\"Dynastie Obrenovićů\"\n\"Dynastie Karađorđevičů\"\n\"Dynastie Obrenovićů\"\n\n"}
{"id": "397921", "url": "https://cs.wikipedia.org/wiki?curid=397921", "title": "Racek sněžní", "text": "Racek sněžní\n\nRacek sněžní (\"Pagophila eburnea\") je jediným druhem racka monotypického rodu Pagophila.\n\nPatří ke středně velkým druhům racků, dosahuje velikosti racka bouřního. Dospělí ptáci jsou celí čistě bílí, pouze nohy mají černé a zobák šedozelený se žlutou špičkou. Mladí ptáci mají zobák modravý se žlutou špičkou, pera na křídle a ocase mají černé špičky, černavá je i kresba u oka.\n\nRacek sněžní hnízdí v Arktidě na ostrovech Severního ledového oceánu, v severním Grónsku a arktické Kanadě. Zimuje na okraji arktického ledu, příležitostně zaletuje dále na jih po Nové Skotsko a severozápadní Evropu. Na pobřeží Tichého oceánu byl pozorován daleko na jihu v Kalifornii a Japonsku.\n\n"}
{"id": "397924", "url": "https://cs.wikipedia.org/wiki?curid=397924", "title": "Racek krátkozobý", "text": "Racek krátkozobý\n\nRacek krátkozobý (\"Rissa brevirostris\") je středně velkým druhem racka z rodu \"Rissa\".\nDospělí ptáci mají bílou hlavu, tělo a ocas, šedý hřbet a šedá křídla s černými špičkami; zobák je žlutý. Od blízce příbuzného racka tříprstého (\"Rissa tridactyla\") se liší červeným zbarvením nohou (černé u racka tříprstého). Mladí ptáci jsou mezi všemi druhy racků unikátní absencí tmavé ocasní pásky (ocas je čistě bílý).\nRacci krátkozobí hnízdí v oblasti Beringova moře a Aleut, v zimě se rozptyluje jižně od arktického ledu v severním Tichém oceánu. Zatoulaní ptáci byli zjištění ve vnitrozemí Aljašky a na jih po Oregon a Nevadu ve Spojených státech.\n"}
{"id": "397925", "url": "https://cs.wikipedia.org/wiki?curid=397925", "title": "Let TABSO LZ101", "text": "Let TABSO LZ101\n\nLZ101 byl pravidelný let bulharsko-sovětské společnosti TABSO (\"Транспортно-авиационно българо-съветско общество\" – „Bulharsko-sovětská letecká dopravní společnost“, dnešní Balkan Bulgarian Airlines) ze Sofie přes Budapešť a Prahu do Berlína, který ve čtvrtek 24. listopadu 1966 havaroval na svahu kopce Sakrakopec nedaleko letiště v Bratislavě, kde předtím neplánovaně přistál kvůli povětrnostním podmínkám. Při havárii zahynulo všech 82 osob na palubě. Jedná se o nejhorší letecké neštěstí na Slovensku i na území bývalého Československa.\n\nV den nehody byl na let LZ101 nasazen letoun Iljušin Il-18B s registrační značkou LZ-BEN, vyrobený v lednu 1964 pod výrobním číslem 7101 a převzatý TABSO 22. ledna téhož roku. Až do neštěstí na Slovensku neměl žádnou nehodu a byl udržován v souladu s ustanoveními výrobce.\n\nPosádce velel kapitán Lubomir Todorov Antonov, 41 let, 11 959 nalétaných hodin. Byl to jeden ze služebně nejstarších kapitánů IL-18 u TABSO. S tímto typem letadla začal létat v červenci 1962, krátce po svém nástupu do služby. Dva dny předtím složil zkoušky odbornosti. Bratislavské letiště velmi dobře znal a dosud tam letěl při různých příležitostech 11krát. Druhý pilot (první důstojník) byl Svetoslav Dimitrov Šakadanov, 36 let, 5975 nalétaných hodin. Zkoušku odbornosti složil den předem. Navigačním důstojníkem byl navigátor 1. třídy Slavi Stefanov Tomakov, radiotelegrafickým důstojníkem byl Nikola Alexandrov Tasev, 36 let, 3160 nalétaných hodin. Palubním mechanikem byl Stojan Todorov Rangelov, 42 let, 3602 nalétaných hodin. Posádku dále tvořily stevardky Maria Ivanovová, Svetla Georgievová a Violina Stoičkovová.\n\nMezi 74 cestujícími letu LZ101 byli většinou obyvatelé Bulharska, ale na palubě byli i občané Chile, Brazílie, Hondurasu, Argentiny, Spojeného království, Švýcarska, Československa, SSSR, Tuniska a Japonska. Mezi nimi byla bulharská operní sólistka Ekaterina Popovová, bulharský velvyslanec v Německé demokratické republice generál Ivan Byčarov a známý honduraský spisovatel a novinář Ramón Amaya Amador.\n\nLet LZ101 odstartoval z Budapešti v 11.46 hodin středoevropského času. Zatímco byl ve vzduchu, počasí v Praze se zhoršilo. Kapitán Antonov se rozhodl přistát na bratislavském letišti (dnešní letiště M. R. Štefánika), kde přistál v 11.58. Do 15.30 se počasí v Praze zlepšilo a Antonov se rozhodl připravit se k odletu. Meteorolog bratislavského letiště Jan Popelený informoval kapitána, že nad Malými Karpaty severozápadně od Bratislavy se očekává střední až silná turbulence.\n\nV 16.10 byl let naložen a v 16.20:30 obdržela posádka povolení pojíždět na ranvej 04 nebo ranvej 31 dle svého uvážení. Piloti zvolili VPD 31, tedy vzlet západním směrem, proti pásu pohoří Malých Karpat. Současně dostali povolení odstartovat, točit doprava, tedy na sever, na radiomaják NDB OKR (na mapě) , nastoupat na výšku 5 100 m a po přeletu radiomajáku NIT (na mapě) měli točit směr Brno a dále pokračovat na Prahu . Mezitím odstartoval z Bratislavy také Iljušin Il-14 Československých aerolinií. Aby byl dodržen rozestup mezi IL-14 a IL-18, byl Antonov instruován, aby udržoval výšku 300 m, dokud nedostane povolení k vzestupu na svou letovou hladinu.\n\nLet LZ101 odstartoval v 16.28 v téměř úplné tmě. Jeho start pozoroval letecký dispečer Jaroslav Vadovič, který oznámil, že proběhl normálně. Krátce po oznámení vzestupu byl LZ101 instruován, aby zahnul doprava a kontaktoval bratislavského přibližovacího dispečera na frekvenci 120,9 MHz. Letadlo však nedokázalo přejít na přibližovací službu řízení a přibližně dvě minuty po odletu z bratislavského letiště havarovalo 8 km od letiště na Sakrakopci v Malých Karpatech v bratislavské čtvrti Rača. Místo nárazu do země leželo o 288 m výš než letiště. Letadlo narazilo do zasněžené země v ostrém úhlu a velmi vysokou rychlostí, když jeho motory vyvíjely plný výkon. Pokácelo velký počet stromů a během 20 sekund se rozpadlo. Vypukl prudký požár paliva, ale brzy dohořel, zejména proto, že úlomky a palivo byly rozmetány na velkém území.\n\nMísto havárie bylo blízko zastavěným oblastem Bratislavy a bylo velmi oblíbeným cílem výletů. Nehodu tak vidělo a slyšelo mnoho místních obyvatel včetně letového dispečera, který byl zrovna mimo službu a který okamžitě zatelefonoval svým kolegům na letišti. Přibližovací letečtí dispečeři na letišti však nehodu neviděli ani na vlastní oči, ani na radaru.\n\nKvůli obtížnému terénu, naprosté tmě a špatnému počasí trvalo záchranným složkám hodinu a půl od přivolání, než se dostaly na místo havárie. Další prodlevy a zaváhání byly způsobeny obavami, že letadlo možná převáželo radioaktivní izotopy. Během následujících tří dnů byla vyproštěna a odeslána do Bratislavy k identifikaci těla 74 z 82 osob na palubě. Většina obětí zemřela okamžitě následkem mnohočetných zranění utrpěných nárazem. Spáleniny na většině těl byly způsobeny až posmrtně. Vyskytly se však spekulace, že některé oběti možná přežily náraz i požár, ale zemřely posléze na podchlazení.\n\nVyšetřování bylo vedeno československou komisí, kterou vedl vrchní letecký inspektor Jan Dvořák. Podle mezinárodních předpisů spolupracoval se zástupci Bulharska jako země, v níž bylo letadlo registrováno (bulharskou delegaci vedl předseda Státní revizní komise Ninko Stefanov), a se zástupci sovětského výrobce letadel Iljušin a výrobce motorů Ivčenko.\n\nOd počátku vyšetřování panovalo mezi bulharskými a československými úřady a vyšetřovateli velké a stále rostoucí napětí. Delegace TABSO, kterou vedl generální ředitel Lazar Beluhov, dorazila do Bratislavy den po nehodě, ale nebyl jí umožněn přístup na místo nehody ani k letovým dispečerům. Na začátku vyšetřování členové bulharské komise požadovali, aby šetření mohli vést oni podle mezinárodního předpisu, který to umožňoval. Československé úřady tento požadavek odmítly s odvoláním na reciprocitu, protože Bulharsko nepodepsalo smlouvu, která by umožňovala zahraničním vyšetřovatelům podílet se na vyšetřování nehod v Bulharsku. Bulharská strana se domnívala, že letoví dispečeři na místním a přibližovacím sektoru zanedbali své povinnosti tím, že umožnili pomalejšímu letadlu (IL-14) odstartovat před letadlem s vyšším výkonem (IL-18), nedokázali dostat let LZ101 do bezpečné výšky a nedokázali sledovat jeho pohyb na radaru. Nakonec převzal úplné velení nad vyšetřováním tehdejší československý ministr dopravy Alois Indra, aby vyřešil konflikt mezi bulharskou a československou stranou. Sporné body v konfliktu se týkaly národní prestiže a výše odškodného pro rodiny obětí: kdyby byla shledána chyba na straně československého řízení letového provozu, měla každá rodina obdržet 20 000 USD; kdyby byla shledána chyba na straně bulharské posádky, měla obdržet 10 000 leva.\n\nVyšetřovatelé zdokumentovali, že příslušníci Veřejné bezpečnosti, Státní bezpečnosti a zaměstnanci bratislavské školy vojenského inženýrství prohledali oblast o rozloze přibližně 350×50 m kolem místa neštěstí. Přitom odstranili sněhovou pokrývku o výšce 30 až 50 cm. Obavy, že letadlo převáželo radioaktivní látky, se potvrdily 8. prosince 1966, kdy bylo konstatováno, že na palubě byl jód 131 pro lékařské účely. Tento izotop je však lidskému zdraví zcela neškodný a podle mezinárodních předpisů je povoleno ho převážet jako náklad na palubě komerčních letů. Byl nalezen výškoměr letadla, který ukazoval správnou výšku nad bratislavským letištěm.\n\nNakonec závěrečná oficiální zpráva vyšetřovací komise zněla: \"„Komise nemohla jednoznačně zjistit příčinu nehody letadla. (…) Předpokládá, že nej­pravděpodobnější příčinou bylo nedostatečné zhodnocení terénních a povětrnostních podmínek v okrsku letiště Bratislava posádkou letadla a nepřizpůsobení letu těmto podmínkám.“\"\n\nNehoda byla druhou nehodou TABSO od roku 1952 a první veřejně známou. Zvláště kvůli úmrtí Ekateriny Popovové měla v Bulharsku značný veřejný ohlas. Zpěvaččiny ostatky byly obřadně převezeny do Sofie a pohřbeny na hlavním městském hřbitově. Během pohřbu byla na dvě minuty zastavena veškerá doprava a po celém Bulharsku se rozezněly sirény. Básník Pavel Matev napsal Popovové po její smrti báseň \"Ти Сън Ли Си\" („Jsi pouhý sen?“), kterou zhudebnila zpěvačka Lili Ivanovová.\n\nJeden z vyšetřovatelů nehody na bulharské straně, vyšetřující soudce Nejvyššího soudu Nedju Gančev, během závěrečné fáze vyšetřování spáchal sebevraždu. Krátce předtím řekl svým přátelům: \"„Nemohu udělat to, na čem trvají, abych udělal.“\" To vedlo některé Bulhary k domnění, že havárii možná zosnoval první tajemník Ústředního výboru Komunistické strany Bulharska Todor Živkov, aby se zbavil svého politického protivníka, generála Byčarova. Podle jiných zdrojů však žádný cestující jménem Byčarov na palubě nebyl.\n\nToto téma se stalo předmětem mnoha fám a po Živkovově pádu bylo znovu otevřeno. Nikdy však nebyly nalezeny důkazy, které by potvrzovaly nebo vyvracely tuto konspirační teorii.\n\nKrátce po neštěstí vysadili dobrovolníci na místě tragédie 82 bříz, za každou oběť jednu. Obyvatelé několikrát usilovali o výstavbu památníku, ale neúspěšně. Na místě byl po čase vztyčen dřevěný kříž a malá kamenná mohyla.\n\n"}
{"id": "397926", "url": "https://cs.wikipedia.org/wiki?curid=397926", "title": "Státní poznávací značky v Maďarsku", "text": "Státní poznávací značky v Maďarsku\n\nStátní poznávací značka v Maďarsku, přesněji evidenční číslo (maďarsky: \"forgalmi rendszám\") je jednoznačné písmeno-číselné označení motorového vozidla nebo jeho přívěsu či návěsu registrovaného v Maďarsku. Evidenční číslo je uvedeno na tabulce, která musí být umístěna na vozidle zaregistrovaným pod tímto evidenčním číslem.\n\nCelostátní systém přidělování státních poznávacích značek byl na území dnešního Maďarska zaveden v roce 1910. Předtím byla vozidla evidována pouze v Budapešti. Od té doby se tento systém několikrát změnil, zejména v letech 1958 a 1990. V současnosti se používá systém uvedený v roce 1990 s drobnými úpravami provedenými v roce 2004.\n\nPrvní celostátní systém přidělování státních poznávacích značek byl na území dnešního Maďarska zaveden v roce 1910 nařízením uherského ministerstva vnitra č. 57 000/1910 B. M. Tím uherská strana navázala na rakouskou stranu, kde byl celostátní systém přidělování státních poznávacích značek zaveden již 7. ledna 1906. \n\nStátní poznávací značka sestávala z písmena reprezentujícího oblast, ve které bylo vozidlo zaregistrováno, a z čísla, které bylo nejvýše trojciferné [P ČČČ] (např. E 227). Formát státní poznávací značky byl tudíž stejný pro uherskou stranu i pro rakouskou stranu. Proto byly oba systémy od sebe odlišeny tak, že písmeno reprezentujícího oblast na uherské tabulce státní poznávací značky bylo červené zatímco na rakouské tabulce státní pozávací značky zůstalo černé. Tím bylo zabráněno možným nejasnostem a případným duplicitám uvnitř celého Rakousko-Uherska, neboť bez tohoto barevného odlišení by nebylo zřejmé, zda kupř. vozidlo s tabulkou O 123 je zaregistrováno v Čechách (rakouská strana) nebo v Klužské oblasti (Cluj-Napoca; uherská strana) nebo vozidlo s tabulkou P 345 je zaregistrováno na Moravě (rakouská strana) nebo v Prešpurské oblasti (Bratislava; uherská strana).\n\nPro potřeby registrace vozidel a přidělování státních poznávacích značek bylo Uhersko rozděleno na jednotlivé oblasti. Každá oblast přitom dostala přiděleno jedno písmeno, které se uvádělo na státní poznávací značky. Výjimku tvořila Budapešť, která sice tvořila jednu oblast, ale která neměla přiděleno písmeno nýbrž prvních deset římských čísel (I - X).\n\nTento systém vydržel poměrně dlouho, až do roku 1958 kdy byl nahrazen systémem zcela odlišným. Jistou zajímavostí bylo, že pro malý počet registrovaných vozidel v meziválečném období a po druhé světové válce již policie při registraci vozidla žádné tabulky nevydávala a že si je majitelé vozidla pořizovali sami na své náklady. To způsobilo, že v Maďarsku existovalo mnoho fiktivních nebo neplatných státních poznávacích značek, což se odhalilo po zavedení přídělů pohonných hmot v roce 1948 a což vyústilo v povinnou technickou kontrolu všech registrovaných vozidel.\n\nV roce 1958 byl v Maďarsku zaveden nový systém, který byl od dosavadního zcela odlišný. Součástí označení již totiž nebyl žádný územní kód. Ze samotné státní poznávací značky tudíž nebylo možné poznat, v jaké části Maďarska bylo vozidlo zaregistrováno. Naproti tomu, s ohledem na to, jakým způsobem byly přidělovány jednotlivé série, zase bylo možné ze značek vyčíst, o jaký druh vozidla se jedná (motocykl, osobní automobil, nákladní automobil, autobus), resp. k jakému účelu je vozidlo používáno (taxi, policejní vozidlo, armádní vozidlo, vozidlo pošty).\n\nFormát státní poznávací značky byl tvořen kombinací písmen a číslic, a to tak, že na prvních dvou pozicích byla dvě písmena následovaná čtyřmi číslicemi [PP-ČČ-ČČ] (např. IS-37-19).\n\nVzhledem k použitému formátu se nabízela možnost, vydávat a přidělovat jednotlivé státní poznávací značky podle jednotlivých sérií vzestupně až do vyčerpání. Začalo by se tedy sérií \"AA\", pokračovalo \"AB\" a dále až do \"ZZ\". Avšak místo této možnosti bylo upřednostněno, aby jednotlivé série byly vyhrazeny různým kategoriím vozidel (např. \"CA\" až \"CZ\" pro osobní automobily, \"PA\" pro vozidla pošty, \"HA\" pro vojenské osobní automobliy, \"XA\" pro přívěsy). Proto nemohlo platit, že státní poznávací značka začínající na písmeno blíže začátku abecedy byla přidělena dříve než státní poznávací značka začínající na písemno vzdálenější od začátku abecedy. Dokonce se stával i přesný opak, a to, že po vyčerpání původní přidělené série začínající na písmeno vzdálenější od počátku abecedy byla dané kategorii vozidel přidělena série začínající na písmeno blíže od počátku abecedy (např. pro osobní automobily byly v 70. letech přiděleny série \"UA\" až \"UZ\", ale po jejich vyčerpání byly v 80. letech stejné kategorii přiděleny nejdříve série \"GA\" až \"GZ\" a poté série \"DB\" až \"DZ\" a série \"EA\" až \"EV\").\n\nV druhé polovině 80. let 20. století byly postupně vyčerpány volné série. Bylo proto rozhodnuto, že dosavadní systém bude nahrazen novým.\n\nSoučasný systém přidělování státních poznávacích značek byl zaveden v roce 1990, poté co byl předchozí systém kapacitně vyčerpán. Ačkoliv systém samotný zůstal zachován, což znamená, že z jednotlivých značek nelze rozeznat místo registrace vozidla, tak od předchozího systému byl snadno rozeznatelný. Nové značky totiž jednak obsahují o jeden znak více než předchozí, jednak došlo ke zvětšení velikosti cedulky se státní poznávací značkou a jednak taky obsahují tzv. národní proužek (maďarské vlajky a písmene H).\n\nV současném systému se rozlišují jednak základní řada státních poznávacích značek, jednak několik zvláštních řad státních poznávacích značek, které jsou vždy určené pro vybraný druh vozidel.\n\nZákladní řada státních poznávacích značek je určena pro všechna vozidla registrovaná v Maďarsku, pro které není vyhrazená žádná ze zvláštních řad.\n\nFormát základní řady státních poznávacích značek sestává ze šesti znaků; první tři znaky jsou písmena a zbývající tři znaky znaky tvoří číslice, přičemž obě skupiny jsou odděleny pomlčkou [PPP-ČČČ]. Písmenný blok znaků označuje sérii a číselný blok znaků představuje pořadí dané státní poznávací značky v dané sérii.\n\nSystém přidělování státních poznávacích značek zůstal shodný jako u předchozí série. Nevychází se tedy z územního členění, nýbrž pouze z času registrace a typu vozidla. Proti předchozímu systému je však v drtivé většině rozhodující čas registrace, což umožnilo, aby vydávání státních poznávacích značek začalo sérií AAA a aby byly série po vyčerpání automaticky navyšovány; tedy po vyčerpání série AAA se automaticky navázalo sérii AAB, po vyčerpání série AAZ se automaticky navázalo sérií ABA, po vyčerpání série AZZ se automaticky pokračovalo sérií BAA atd. Ve srovnání s předchozím systémem tudíž nedochází k přeskakování sérií, což znamená, že již ze samotné značky lze poznat, kdy přibližně bylo určité vozidlo registrováno (vozidlo se značkou BAA 345 bylo registrováno dříve než vozidlo se značkou JYF 721).\n\nAvšak stejně jako u předchozího systému jsou některé série vyhrazeny pro určitý typ vozidel, ale ve srovnání s předchozím systémem je těchto vyhrazených sérií velmi málo, neboť pro vozidla, která mají zvláštní určení jsou nově určeny zvláštní řady. Vyhrazené série základní řady mají vozidla taxislužeb, nákladní automobily, přívěsy, motocykly a pomalá vozidla.\n\nSe zavedením současného systému maďarských státních poznávacích značek bylo současně umožněno vydávání značek na přání, tedy značek, jejich písmennou a číselnou kombinaci si určil majitel vozidla. Jako všechny značky základní řady musí i značka na přání obsahovat šest znaků, avšak vedle základního formátu o třech písmenných znacích a třech číselných znacích, tj. [PPP-ČČČ], jsou povoleny i formáty o čtyřech písmenných a dvou číselných znacích a o pěti písmenných a jednom číselném znaku, tj. [PPPP-ČČ], resp. [PPPPP-Č].\n\nStátní poznávací značky na přání našly využití i v podnikatelské sféře, neboť mnohé společnosti (ale i kupř. maďarská národní banka nebo maďarský ústavní soud) si rezervovaly určitou sérii jako značky na přání, pod nimiž registrují svá \"firemní\" vozidla. Např. sérii MTV si rezervovala Maďarská televize (maď. \"Magyar Televízió\").\n\nPro určené druhy vozidel (policejní vozidla, vozidla celní správy, vozidla diplomatických sborů a další) jsou určeny zvláštní řady. Tyto řady se od základní řady liší jak vlastním formátem (odlišný počet znaků), systémem přidělování, tak zpravidla i odlišným barevným provedením. Zcela tedy stojí mimo systém základní řady.\n\nPro vozidla diplomatických sborů registrovaných v Maďarsku je určena zvláštní řada. Její formát sestává ze šesti znaků, z čehož první dva jsou písmena a zbývající čtyři jsou číslice [PP ČČ-ČČ]. Na rozdíl od základní řady, v níž se písmena mění podle aktuální série, mají všechny značky určené pro vozidla diplomatických sborů stejná dvě písmena, a to DT (z maď. \"Diplomáciai Testület\"). Rovněž číselné znaky nepředstavují pouze pořadové číslo dané série, nýbrž celá série je rozdělena mezi jednotlivé diplomatické sbory; např. značky DT 00-01 až DT 01-99 jsou rezervovány pro vozidla diplomatického sboru Spojených států amerických, značky DT 04-00 až DT 04-99 jsou zase rezervovány pro vozidla diplomatického sboru Německé spolkové republiky.\n\nZnačky této řady mají modré pozadí a bílé znaky.\n\nPro vozidla konzulárních sborů registrovaných v Maďarsku je určena zvláštní řada, která je ve formátu o šesti znacích, z nichž první dva jsou písmena a zbývající čtyři číslice [PP ČČ-ČČ]. Všechny značky této řady obsahují stejná dvě písmena, a to CK; ani u této řady tudíž nedochází ke změně písmen podle série, jako je tomu u základní série.\n\nZnačky této řady mají bílé pozadí a červené znaky.\n\nPro armádní vozidla je určena zvláštní řada sestávající rovněž ze šesti znaků, z toho prvních dvou písmen a zbylých čtyř číslic [PP ČČ-ČČ]], pro kterou je příznačné, že první písmeno je vždy H (z maď. \"honvédség\", armádní). Druhé písmeno se již mění podle aktuální série, jako tomu je u základní řady.\n\nPro vozidla záchranné služby je určena zvláštní řada, která je ve formátu o šesti znacích, z nichž první dva jsou písmena a zbývající čtyři číslice [PP ČČ-ČČ]. Všechny značky této řady obsahují stejná dvě písmena, a to MA; ani u této řady tudíž nedochází ke změně písmen podle série, jako je tomu u základní série.\n\nPro historická vozidla je určena zvláštní řada sestávající rovněž ze šesti znaků, z toho prvních dvou písmen a zbylých čtyř číslic [PP ČČ-ČČ]], pro kterou je příznačné, že všechny značky této řady obsahují stejná dvě písmena, a to OT (z angl. \"old-timer\"', historický); ani u této řady tudíž nedochází ke změně písmen podle série, jako je tomu u základní série.\n\nZvláštností této řady je, že po roce 2004 se nenahradil národní proužek evropským proužkem.\n\nPro policejní vozidla a vozidla celní správy je určena společná zvláštní řada, která, stejně jako většina ostatní zvláštních řad, sestává ze šesti znaků, a to dvou písmen a čtyř číslic [PP ČČ-ČČ]. Pro tuto řadu je charakteristické, že první písmeno je vždy R (z maď. \"Rendőrség\", Policie). V rámci této řady jsou vydávány tři série, a to RB pro vícestopá pojicejní vozidla, RK pro jednostopá policejní vozidla a RR pro vozidla celní správy.\n\nPro vozidla záchranné služby je určena zvláštní řada, která je ve formátu o šesti znacích, z nichž první dva jsou písmena a zbývající čtyři číslice [PP ČČ-ČČ]. Všechny značky této řady obsahují stejná dvě písmena, a to SP; ani u této řady tudíž nedochází ke změně písmen podle série, jako je tomu u základní série.\n\nPro zemědělská vozidla je vyhrazena zvláštní řada, která, na rozdíl od většiny ostatních, sestává ze sedmi znaků, z nichž první tvoří písmeno a ostatní číslice [PČČ ČČČČ]. Všechny značky této série obsahují stejné písmeno, a to M. Od základní řady se tudíž liší v tom, že na druhé a třetí pozici jsou místo písmen číslice.\n\nPro vozidla cizích státních příslušníků, která jsou registrována v Maďarsku, je také určena zvláštní řada. Její formát sestává ze šesti znaků, z čehož první dva jsou písmena a zbývající čtyři jsou číslice [P-P ČČČČ]. Na rozdíl od základní řady, v níž se písmena mění podle aktuální série, mají všechny značky určené pro vozidla diplomatických sborů stejné první písmeno, a to C.\n\nPro vozidla autopůjčoven určených k vypůjčení byla určena zvláštní řada, jejíž formát sestával ze šesti znaků, z čehož první dva jsou písmena a zbývající čtyři jsou číslice [P-P ČČČČ]. Na rozdíl od základní řady, v níž se písmena mění podle aktuální série, mají všechny značky určené pro vozidla diplomatických sborů stejné první písmeno, a to X.\n\nTato zvláštní řada se od roku 2004 nepřiděluje. Do té doby byly přiděleny tři série, a to X-A, X-B a X-C.\n\nVedle značek dlouhodobých, a to jak základní řady, tak i zvláštních řad, existují v Maďarsku státní poznávací značky krátkodobé. Jejich vydání je podmíněno určitým účelem, který současně charakterizuje jejich dočasnost; např. vozidla určená pro export, zkušební vozidla apod.\n\nVšechny krátkodobé poznávací značky mají společné prvky, které je dostatečně odlišují od dlouhodobých dopravních značek. Prvním znakem je společný formát; každá krátkodobá značka sestává z celkem šesti znaků, z nichž první je písmeno a ostatní jsou číslice [P-ČČČČČ]. Dalším znakem je, že krátkodobé značky neobsahují evropský proužek.\n\nSoučasný systém zná celkem čtyři série, které jsou od sebe odlišeny počátečním písmenem, a to:\n\n"}
{"id": "397931", "url": "https://cs.wikipedia.org/wiki?curid=397931", "title": "Rissa", "text": "Rissa\n\nRacci rodu \"Rissa\" jsou středně velké druhy racků, hnízdící v arktických oblastech Evropy, Asie a Severní Ameriky. Jedná se o jeden z bazálních rodů, který se od ostatních racků oddělil již v dávné minulosti. V současnosti se rozlišují dva druhy, jejichž blízkou příbuznost a bazální postaven mezi racky prokázaly i analýzy DNA:\n"}
{"id": "397934", "url": "https://cs.wikipedia.org/wiki?curid=397934", "title": "Short track", "text": "Short track\n\nShort track neboli rychlobruslení na krátké dráze je zimní olympijský sport. Na program zimních olympijských her byl oficiálně zařazen v roce 1992. Závodí se na klasickém zimním stadionu, na vytyčené dráze o délce 111,12 m a poloměru zatáček 8 m. Nejúspěšnější českou současnou závodnicí je Kateřina Novotná.\n\n\n\n"}
{"id": "397942", "url": "https://cs.wikipedia.org/wiki?curid=397942", "title": "Miloš Bič", "text": "Miloš Bič\n\nMiloš Bič (19. listopadu 1910, Vídeň – 28. dubna 2004, Praha) byl český teolog, starozákonní biblista, duchovní Českobratrské církve evangelické, vysokoškolský pedagog, autor a redaktor náboženské literatury; také vedl komisi, která vytvořila Český ekumenický překlad.\n\nMiloš Bič se narodil ve Vídni. Studoval evangelickou teologii na univerzitách v Praze, Marburgu a v Montpellier, vedle toho také klínopis u profesora Bedřicha Hrozného. Studium ukončil v roce 1936, v témže roce získal doktorát teologie na základě obhájené disertační práce \"Haruspicium ve Starém zakoně\" (17. 11. 1936), poté působil jako duchovní ve farních sborech Praha-Vinohrady a Domažlice. V letech 1940 – 1945 byl za účast v protinacistickém odboji vězněn mj. v koncentračních táborech Buchenwald a Dachau.\n\nBezprostředně po druhé světové válce působil na Husově československé evangelické fakultě bohoslovecké, kde byl v roce 1946 jmenován docentem a roku 1948 profesorem. Čestný doktorát teologie obdržel roku 1966 z Montpellier. Po vzniku Komenského evangelické bohoslovecké fakulty (1950) byl profesorem starozákonní vědy na katedře biblických věd, v roce 1977 byl z politických důvodů rozhodnutim ministerstva kultury profesury zbaven a penzionován.\n\nV letech 1961 – 1984 vedl starozákonní ekumenickou komisi, která vytvořila starozákonní část Českého ekumenického překladu Bible.\n\nRoku 1997 obdržel Medaili Za zásluhy 1. stupně.\n\n\n\n\n"}
{"id": "397946", "url": "https://cs.wikipedia.org/wiki?curid=397946", "title": "Earliest deadline first", "text": "Earliest deadline first\n\nEarliest Deadline First (EDF) je plánovací algoritmus používaný v operačních systémech reálného času, který na rozdíl od RMS nevyžaduje periodické úlohy a zpracování úloh probíhá na základě mezní doby platnosti procesu.\n\nKaždý proces oznamuje při svém příchodu do fronty dobu platnosti (nejčastěji mezní termín splnění - deadline). Scheduler udržuje informace o všech spuštěných úlohách ve frontě seřazené podle deadline. Plánovač spouští úlohu s nejbližším časem deadline a kdykoliv je zadána úloha s bližším časem deadline, scheduler odstaví právě obsluhovanou úlohu a spouští novou - v tomto případě nově zadanou.\n\nPři větším zatížení procesoru se ukáže, že algoritmus RMS selže, neboť jak dokázal roku 1973 Liu a Layland, rozvrhovatelný RTOS v případě použití RMS je ve chvíli, platí-li:\nPro EDF ale platí:\nformula_3 je doba trvání události, formula_4 je perioda události.\nJe vidět, že využití CPU je při použití algoritmu EDF větší.\n"}
{"id": "397953", "url": "https://cs.wikipedia.org/wiki?curid=397953", "title": "Racek japonský", "text": "Racek japonský\n\nRacek japonský (\"Larus crassirostris\") je středně velkým druhem racka ze skupiny velkých bělohlavých racků rodu \"Larus\".\n\nNa první pohled připomíná evropského racka žlutonohého. Dospělí ptáci mají bílou hlavu a tělo, tmavošedý hřbet, tmavošedá křídla s černými špičkami a bílý ocas s černou páskou na konci (odtud název). Nohy jsou žluté zobák žlutý s černou páskou na konci a červenou špičkou. Kombinací černé ocasní pásky a černého proužku na zobáku se liší od všech ostatních druhů racků. V prostém šatu je hlava jemně tmavě proužkovaná. Mladí ptáci jsou celkově hnědě zbarvení, mají nápadně dvoubarevný zobák se světlým kořenem a tmavou špičkou a černý ocas kontrastující s bílým kostřecem.\n\nRacci japonští hnízdí ve východní Asii na pobřeží Japonského moře od Sachalinu, Kurilských ostrovů a východní Sibiře na severu po Japonsko, Koreu a severní Čínu. V Japonsku je nejpočetnějším velkým druhem racka. Na zimu táhnou poněkud jižněji, hlavní zimoviště leží u Koreje a severozápadního pobřeží Číny, v malém počtu zaletují až po Hongkong. Zatoulaní ptáci byli zaznamenáni v Severní Americe (včetně východního pobřeží – Rhode Island, Newfoundland), na Kamčatce, Filipínách a v Austrálii.\n"}
{"id": "397955", "url": "https://cs.wikipedia.org/wiki?curid=397955", "title": "Zabiják", "text": "Zabiják\n\nZabiják může být:\n\n\n\n\n"}
{"id": "397956", "url": "https://cs.wikipedia.org/wiki?curid=397956", "title": "Kyselina chinová", "text": "Kyselina chinová\n\nKyselina chinová (též kyselina chininová), sumární vzorec CHO, je krystalická kyselina získávaná z chinovníku, kávových zrn nebo z jiných rostlin, anebo vyráběná synteticky hydrolýzou kyseliny chlorogenové. Kyselina chinová také určuje pocitovou kyselost kávy.\n\nLátka byla poprvé izolována v 19. století francouzským farmaceutem Nicolasem Vauquelinem, další reakce této kyseliny využité pro syntézu jiných sloučenin studoval německý chemik E. Lautemann v roce 1863.\n\nKyselina chinová se používá jako adstrigencium.\n\nTato kyselina má široké použití jako výchozí chirální materiál pro syntézu nových léčiv. Nedávno byl úspěšně vyvinut a uveden na trh nový medikament pro léčbu chřipky typů A a B, známý pod názvem Tamiflu.\n\nO kyselině chinové se také uvažuje jako o náhradě antagonistů vazeb na μ opioidní receptory, i když byla původně považována za farmakologicky neaktivní.\n\n"}
{"id": "397958", "url": "https://cs.wikipedia.org/wiki?curid=397958", "title": "Racek pruhoocasý", "text": "Racek pruhoocasý\n\nRacek pruhoocasý (\"Larus belcheri\") je středně velkým jihoamerickým druhem racka ze skupiny velkých bělohlavých racků rodu \"Larus\".\n\nDospělí ptáci mají bílou hlavu, tělo a ocas, černošedý hřbet a křídla; nohy jsou žluté, zobák je žlutý s černou špičkou. Je obtížně odlišitelný od příbuzného racka argentinského (\"Larus atlanticus\"). V prostém šatu má černou hlavu. Mladí ptáci jsou celkově hnědě zbarvení, s tmavohnědou hlavou.\n\nRacek pruhoocasý hnízdí na pobřeží Tichého oceánu od severního Peru na jih po Coquimbo v Chile. V mimohnízdní době se ptáci rozptylují na jih i na sever, zaznamenán byl až v Panamě, nověji dokonce ve Spojených státech (Kalifornie, Florida).\n"}
{"id": "397970", "url": "https://cs.wikipedia.org/wiki?curid=397970", "title": "André Kolingba", "text": "André Kolingba\n\nAndré Kolingba (12. srpna 1935, Bangui,Ubangi-Šari – 7. února 2010, Paříž, Francie) byl čtvrtým prezidentem Středoafrické republiky, ve funkci byl od 1. září 1983 do 1. října 1993. Moc převzal od Davida Dacka po úspěšném nekrvavém puči v roce 1983, o funkci přišel, když v demokratických volbách v roce 1993 zvítězil Ange-Félix Patassé.\n\nJméno \"Kilongba\" znamená v překladu „samec buvola“.\n"}
{"id": "397971", "url": "https://cs.wikipedia.org/wiki?curid=397971", "title": "Transamazonská dálnice", "text": "Transamazonská dálnice\n\nTransamazonská dálnice ( , označení BR-230) je 5600 km dlouhá silnice v Jižní Americe v Brazílii, která prochází státy Brazílie Piaui, Maranhão, Tocantins, Pará and Amazonas. Hlavním smyslem stavby bylo propojit dopravně tyto regiony mezi sebou a také se sousedními státy Peru a Ekvádorem. Silnice byla postavena během 6 let a slavnostně inaugurována 30. srpna 1972. \n\nTermín \"dálnice\" vyjadřuje spíše její důležitost než kvalitu — podle českých měřítek by si označení \"dálnice\" nezasloužila. Pouze malá část z ní je asfaltována, i následkem toho je během dešťů sjízdná jen obtížně.\n\nV souvislosti s výstavbou je kritizováno poškození přírody dálnicí. Jak ukazují i satelitní snímky, výstavba dálnice výrazně podpořila odlesňování v přilehlých oblastech, protože umožnila těžařským firmám dopravu dřeva.\n\n"}
{"id": "397975", "url": "https://cs.wikipedia.org/wiki?curid=397975", "title": "Apostilb", "text": "Apostilb\n\nApostilb (někdy též Blondel) je starší jednotka jasu v soustavě CGS. Odpovídá jasu dokonale rozptylující desky o ploše 1 m², která vyzařuje světelný tok 1 lumen. Jednotka byla zavedena v Německu, od roku 1978 by ale neměla být používána. Alternativní název Blondel (podle André Blondela) byl v Německu používán v letech 1942-1948.\n\nPřepočet: \n\n\nPřibližně:\n\n"}
{"id": "397981", "url": "https://cs.wikipedia.org/wiki?curid=397981", "title": "Pavel Altschul", "text": "Pavel Altschul\n\nPavel Altschul (17. května 1900 Česká Skalice – 18. srpna 1944 Terezín) byl český novinář, fotograf a vydavatel.\n\nVe 30. letech 20. století vydával ilustrovaný časopis \"Světozor\", který se pod jeho vedením přetransformoval ze zábavného rodinného listu na týdeník věnovaný sociálním reportážím z období velké hospodářské krize, zprávám o nástupu nacismu v Německu i o moskevských stalinistických procesech. Orientoval se také na propagaci avantgardních uměleckých směrů.\n\nZahynul v roce 1944 v koncentračním táboře Terezín.\n\n"}
{"id": "397982", "url": "https://cs.wikipedia.org/wiki?curid=397982", "title": "Jóhanna Sigurðardóttir", "text": "Jóhanna Sigurðardóttir\n\nJóhanna Sigurðardóttir (výslovnost: , /joúhanna sigürdartoutir/, v češtině uváděna přechýleně Sigurdardottirová či \"Sigurðardóttirová\", * 4. října 1942 Reykjavík) je bývalá islandská premiérka.\n\nVystudovala obchodní školu v Reykjavíku a poté několik let pracovala jako letuška. Po svém vstupu do politiky se stala nejdéle sloužící poslankyní Althingu, do kterého byla poprvé zvolena již v roce 1987. Několikrát se stala členkou jeho prezídia. Od května 2007 do února 2009 zastávala funkci ministryně sociálních věcí za islandskou Sociálnědemokratickou stranu, ve které již působila v letech 1987–1994. V té době na sebe mj. upozornila tím, že odmítla služební limuzínu s řidičem a do práce jezdila svým vlastním starým vozem. Dne 1. února 2009 byla po rezignaci premiéra Geira Haardeho jmenována historicky první ženou v čele islandské vlády.\n\nOtevřeně se hlásí ke své lesbické orientaci. Po manželství, ze kterého má dva dospělé syny a které skončilo rozvodem, žije delší dobu se spisovatelkou a dramatičkou Jónínou Leósdóttir. S tou také v roce 2002 uzavřela registrované partnerství. Jóhanna se tak stala první veřejně známou homosexuální premiérkou západního státu. 28. června 2010 vešel v platnost zákon povolující stejnopohlavní sňatky. Sigurðardóttir uzavřela v tento den se svou dosavadní partnerkou manželský svazek.\n\n"}
{"id": "397985", "url": "https://cs.wikipedia.org/wiki?curid=397985", "title": "František Bogataj", "text": "František Bogataj\n\nFrantišek Bogataj (21. března 1913 Uherský Ostroh – 4. února 1999 Saint German, USA) byl československý voják, velitel výsadku Carbon a účastník zahraničního protikomunistického odboje.\n\nNarodil se 21. března 1913 v Uherském Ostrohu. Otec Jan byl tesařem, matka Anna, rozená Zálešáková byla kuchařka. Měl 10 sourozenců. V rodné obci absolvoval obecnou a měšťanskou školu. Vystudoval Obchodní školu v Uherském Hradišti. V červenci 1933 nastoupil na základní vojenskou školu v Uherském Hradišti k pěšímu pluku. Byl zařazen do školy pro důstojníky v záloze a postupně byl povyšován až do hodnosti četaře. V roce 1934 začal studovat Vojenskou akademii v Hranicích na Moravě. Tu dokončil v roce 1936 v hodnosti poručíka. Poté byl odeslán do Chebu na pozici velitele roty. Při mobilizaci v září 1938 působil ve funkci posádkového velitele v Ostrově nad Ohří.\n\nPo okupaci Čech a Moravy v březnu 1939 byl z armády propuštěn. Pracoval jako úředník a zapojil se i do činnosti Obrany národa (ON). Kvůli hrozícímu zatčení opustil 14. prosince 1939 protektorát a odešel do exilu. Za činnost v ON byl v nepřítomnosti odsouzen k trestu smrti.\n\nPřes Slovensko, Maďarsko, Jugoslávii a Bejrút se dostal do Francie. V Agde byl 3. ledna 1940 prezentován do československé zahraniční armády. Bojů o Francii se nezúčastnil. 12. července 1940 byl evakuován do Anglie.\n\nV Anglii byl zařazen jako velitel kulometné roty. V květnu 1942, již v hodnosti nadporučíka byl vybrán do výcviku pro plnění zvláštních úkolů. Od 18. června 1942 do 30. září 1943 absolvoval sabotážní kurz, parakurz, kurz průmyslové sabotáže a konspirační kurz. Již jako velitel skupiny Carbon společně s ostatními prodělal dokončovací výcvik a taktické cvičení. Poté absolvoval výcvik v civilním zaměstnání, konspirační cvičení, výcvik ve střelbě a sabotážích a kurz přijímání skupin. Výcvik byl zakončen dokončovacím cvičením a spojovacím cvičením. V listopadu 1943 byl, již v hodnosti kapitána se svou skupinou přepraven do Alžíru a odtud do Itálie na vyčkávací stanici.\n\nDne 12. dubna 1944 byl společně s ostatními vysazen v prostoru mezi obcemi Ratíškovice a Vacenovice. Skupina se po seskoku nesešla. Setkal se pouze se Šperlem. Navázali kontakt s odbojem a navázali spojení s Londýnem. Vytyčili 23 doskokových ploch. Podílel se na sabotáži proti železnici a útocích na německé vojenské transporty. Poté, co se mu podařilo uniknout zatčení gestapem se podílel na osvobozování Popovic. Poté se přihlásil zpravodajským důstojníkům 1. čs. armádního sboru.\n\nOd června 1945 byl zařazen k MNO, poté k 33. pěšímu pluku jako osvětový důstojník. 27. srpna 1945 byl povýšen na štábního kapitána a týž den na majora. 30. října 1945 začal studovat na Vysoké škole válečné. Po jejím ukončení v roce 1947 byl sloužil nejprve v Banské Bystrici a poté v Přáslavicích.\n\nPo Únoru 1948 byl odeslán nejprve na dovolenou (v té době se oženil) a od 1. září 1948 do zálohy. Začal pracovat jako úředník. Díky upozornění příslušníkem SNB na hrozící zatčení opustil 2. prosince 1948 s rodinou Československo.\n\nV západním Německu, v Mnichově patřil k zakládajícím členům nově vznikajícího zahraničního protikomunistického odboje. Jeho zpravodajská skupina ve spolupráci s CIC působila při výcviku a vysílání kurýrů do Československa. Jedním z velice úspěšných kurýrů, se kterým Bogataj spolupracoval, byl Štěpán Gavenda.\n\nV roce 1957 v rámci postupného ukončování činnosti exilových zpravodajských skupin odešel do USA. Tam začal pracovat v bankovním sektoru a postupně se vypracoval až na pozici viceprezidenta Americké národní banky. V USA se mu také narodil syn Frank.\n\nV roce 1993 byl povýšen do hodnosti generálmajora. Zemřel 27. listopadu 1999 v USA. Urna s jeho popelem byla uložena na hřbitově v Uherském Ostrohu.\n\n\n\n"}
{"id": "397987", "url": "https://cs.wikipedia.org/wiki?curid=397987", "title": "Symfony", "text": "Symfony\n\nSymfony je webový aplikační framework pro vývoj webových aplikací pro PHP vycházející z návrhového vzoru MVC. Celý framework je z velké části inspirován jinými webovými aplikačními frameworky jako Ruby on Rails, Django a Spring. Symfony je open-source, je vydáván pod MIT licencí a jeho vývoj je dále sponzorován francouzskou firmou Sensio Labs v Paříži.\n\nFramework původně vznikl pod názvem Sensio Framework jako odnož projektu Mojavi3-DEV, který měl v sobě integrován ORM vrstvu Propel.\n\nWebová stránka projektu byla spuštěna 18. listopadu 2005.\n\nSymfony 1.4.x byla poslední revizí 1. verze udržovanou do listopadu 2012 . Nástupcem bylo Symfony 2 vydané v srpnu 2011. V listopadu 2015 byla vydána 3. verze frameworku. V listopadu 2017 byla vydána 4. verze.\n\nVe svém základu využívá Symfony několik open source projektů:\n\nSymfony také využívá některé své vlastní komponenty které jsou samostatně k dispozici na vlastním webu. Mezi ně patří například Symfony YAML, parser umožňující převádět YAML soubory do PHP polí a zpět.\n\nZa použití pluginů může Symfony také podporovat některé další projekty jako:\n\nOd verze Symfony 1.2 není standardně implementován žádný JavaScriptový framework a volba je ponechána pouze na uživateli.\n\nTypický projekt v Symfony je rozdělen do mnoha podadresářů:\n\nKaždý projekt napsaný ve frameworku Symfony je rozdělen do jednotlivých aplikací (nejčastěji frontend a backend), ty se dále dělí na moduly a ty na jednotlivé akce.\n\nS tím souvisí i hierarchie konfiguračních YAML souborů, kde jednotlivá nastavení se mohou postupně přepisovat s kaskádovou dědičností (nejnižší prioritu má nastavení projektu, nejvyšší nastavení konkrétního modulu).\n\nTrochu nezvykle na rozdíl od ostatních PHP frameworků vyžaduje Symfony přístup na command-line, což může být problém na sdílených web hostinzích. Vytváření projektů, aplikací, modulů, mnohá nastavení a údržba se provádí právě přes příkazový řádek.\n\nNa adrese Jobeet běží ukázkový projekt napsaný v Symfony přesně podle knihy Practical symfony. Je povoleno v něm cokoli modifikovat, každých 24 hodin se automaticky přepíše databáze do původního stavu.\n\nSymfony je používán mnoha známými webovými stránkami po celém světě. Mezi ty nejznámější patří:\n\nU nás pak:\n\n"}
{"id": "397988", "url": "https://cs.wikipedia.org/wiki?curid=397988", "title": "Jacob Bernoulli", "text": "Jacob Bernoulli\n\nJacob Bernoulli (též Jacques, Jakob či Jakub; někdy též s číslovkou I.) (6. ledna 1655, Basilej – 16. srpna 1705, Basilej) byl švýcarský matematik a fyzik. Zajímal se o zákonitosti křivek či mocninné řady a významně přispěl k rozvoji teorie pravděpodobnosti (Binomické rozdělení), variačního počtu. Spolu s bratrem Johannem Bernoullim učinili rozhodující objevy v rozvíjející se matematické analýze.\n\nNarodil se v Basileji v rodině belgického obchodníka Mikuláše a jeho manželky Markéty Schönauerové. Vystudoval filosofii a teologii na místní univerzitě. Studia ukončil v roce 1671 a o šest let později dosáhl licenciátu v teologii. Proti otcově vůli se zabýval především matematikou, fyzikou a astronomií. Ke studiu využíval i dobu, po kterou působil jako vychovatel v Ženevě a Paříži. Při svých cestách po dnešní Anglii, Francii nebo Německu v letech 1681 až 1682 se seznámil nejen s kartézskou matematikou, ale i s dalšími učenci – Janem Huddem, Robertem Boylem či Robertem Hookem. Od roku 1683 přednášel experimentální fyziku v Basileji a věnoval se studiu matematiky, jíž se stal roku 1687 taktéž v Basileji profesorem. Tuto pozici zastával až do své smrti. V roce 1699 se stal členem Francouzské akademie věd a o dva roky později Pruské akademie věd.\n\nJacob Bernoulli měl pět dcer a tři syny. Na rozdíl od jeho bratrů Johanna a Nicolause se však žádné z jeho dětí nestalo později taktéž známými matematiky či fyziky. Zemřel 16. srpna 1705 v Basileji. Na počest Jacoba a jeho bratra Johanna byl pojmenován měsíční kráter Bernoulli.\n\nJacobova vědecká práce byla přínosná v mnoha oblastech. Podílel se na rozvoji teorie pravděpodobnosti a kombinatoriky, ve které se dodnes používá právě jeho a Leibnizova terminologie. Část jeho poznatků se zachovala v jeho nedokončeném díle \"Ars conjectandi\" (Umění předpokládat). Dílo bylo vydáno roku 1713 – osm let po jeho smrti. V tomto díle se již objevuje např. zákon velkých čísel, čísla později nazvána jako Bernoulliho či dokazování pomocí matematické indukce. Jacob se taktéž zabýval teorií řad, v které dosáhl některých významných výsledků. Své poznatky poté taktéž aplikoval k výpočtům délek křivek a velikostí obsahů. Taktéž se podílel na řešení fyzikálních problémů týkajících se pohybu těles v gravitačním poli pomocí tehdy velmi mladého oboru – infinitezimálního počtu, ke kterému Jacob také přispěl cennými výsledky. Na popud Leibnize publikoval v roce 1696 tzv izoperimetrický problém. Jeho řešení poté podal Jacobův bratr Johann Bernoulli – ovšem dopustil se chyby. Jacob sám problém po namáhavém úsilí vyřešil, což vedlo k položení základů variačního počtu, který byl poté výrazněji rozvinut o půlstoletí později Leonhardem Eulerem. Se svým bratrem Johannem Jacob často vedl ve vědeckých kruzích ostré odborné spory.\nNutnost matematiky k popisování přírodních jevů vyjádřil mimo jiné např. těmito slovy: \n\n"}
{"id": "397995", "url": "https://cs.wikipedia.org/wiki?curid=397995", "title": "Druhá marocká krize", "text": "Druhá marocká krize\n\nDruhá marocká krize, agadirská krize nebo také skok Panthera do Agadiru je označení pro zvýšené mezinárodní napětí vyvolané 1. července 1911 vplutím německého dělového člunu SMS Panther do marockého přístavu Agadir. Maroko bylo citlivou oblastí, kde měly své zájmy Španělsko, Francie i Německo. Krize byla zažehnána tím, že Francie získala od Německa uznání svých nároků v Maroku výměnou za část Francouzského Konga.\n\n"}
{"id": "397996", "url": "https://cs.wikipedia.org/wiki?curid=397996", "title": "Racek kalifornský", "text": "Racek kalifornský\n\nRacek kalifornský (\"Larus livens\") je středně velkým severoamerickým druhem racka ze skupiny velkých bělohlavých racků rodu \"Larus\".\n\nDospělí ptáci se podobají racku západnímu (\"Larus occidentalis\"), s nímž byl dříve tento druh spojován, liší se však žlutýma nohama. Mají bílou hlavu, tělo a ocas, černošedý hřbet a křídla s černými špičkami a bílými skvrnami u špiček krajních 1–2 letek; zobák je žlutý s červenou páskou na špičce. I v prostém šatu mají bílou hlavu, nanejvýš s velmi jemným tmavším proužkováním. Mladí ptáci jsou celkově hnědě zbarvení, se světlou hrudí, břichem a kostřecem.\n\nRacek kalifornský hnízdí pouze na Kalifornském poloostrově, celková světová populace činí 3 600 párů v pouhých 11 koloniích. Zimuje na poloostrově, část ptáků se rozptyluje na sever po Salton Sea.\n"}
{"id": "398000", "url": "https://cs.wikipedia.org/wiki?curid=398000", "title": "Walther von Hünersdorff", "text": "Walther von Hünersdorff\n\nWalther Ernst Theodor von Hünersdorff (28. listopadu 1898 – 17. července 1943) byl německý generál Wehrmachtu v hodnosti \"Generalleutnant\" (Generálporučík), který byl zabit v boji během bitvy u Kurska na východní frontě.\n\nWalther von Hünersdorff se narodil 28. listopadu 1898 v Káhiře v Egyptě. Do armády vstoupil 9. srpna roku 1915 a byl zařazen ke 4. husarskému pluku, kde sloužil jako zbrojní důstojník a chvíli i jako dočasný pobočník velitele pluku. Po skončení války v armádě zůstal a během první světové války byl vyznamenán oběma stupni železného kříže.\n\nZ počátku druhé světové války většinou sloužil jako náčelník štábu a účastnil se mnoha významných operací. Počátkem února roku 1943 se stal velitelem 6. tankové divize po generálu Erhardu Rausovi. Ve velení divize však nezůstal ani půl roku, když byl raněn během operace Citadela sovětským ostřelovačem poblíž Bělgorodu. \n\nTen ho zasáhl do hlavy, při čemž střepina z jeho ocelové helmy mu pronikla do hlavy a těžce poranila mozek. Následně na to byl vzat letounem Fieseler Storch do nemocnice v Charkově, kde se podrobil už zbytečné operaci, kterou vedl neurochirurg, vrchní lékař Luftwaffe Dr. Wilhelm Tönnis.\n\nNa následky svých zranění zemřel 17. července 1943 a byl zpopelněn na válečném hřbitově v Charkově. Pohřební blahořečení patřilo generálplukovníkovi Hermannu Hothovi. Poslední pocty mu vzdali např. polní maršál Erich von Manstein nebo generálové Werner Kempf a Erhard Raus.\n\nData povýšení\n\n\nVýznamná vyznamenání\n\n\n"}
{"id": "398001", "url": "https://cs.wikipedia.org/wiki?curid=398001", "title": "Racek jižní", "text": "Racek jižní\n\nRacek jižní (\"Larus dominicanus\") je velkým druhem racka ze skupiny velkých bělohlavých racků rodu \"Larus\".\n\nDospělí ptáci mají bílou hlavu, tělo a ocas, černošedý hřbet a křídla s bílou skvrnou na špičce krajní letky; zobák je žlutý s červenou skvrnou u špičky, nohy zelenavé až žluté. Hlava zůstává bílá i v prostém šatu. Mladí ptáci jsou celkově hnědě zbarvení, s černým zobákem.\n\nRacek jižní hnízdí na celé jižní polokouli – Nový Zéland, Jižní Amerika, jižní Afrika, Madagaskar, Antarktida (Antarktický poloostrov a přilehlé ostrovy). V roce 1958 se rozšířil do Austrálie, kde je nyní početný. Po vyhnízdění se rozptyluje k severu, přičemž zaletuje až na severní polokouli. V posledních letech se tímto směrem výrazně rozšířil, od roku 1989 hnízdí malá kolonie ve Spojených státech (Louisiana), v letech 1997-1999 hnízdil ve smíšeném páru s rackem středomořským v Mauretánii.\n"}
{"id": "398002", "url": "https://cs.wikipedia.org/wiki?curid=398002", "title": "Suzukaze", "text": "Suzukaze\n\nSuzukaze (: ) byl desátý a poslední torpédoborec třídy \"Širacuju\" japonského císařského námořnictva.\n\nNa začátku druhé světové války podporoval japonskou invazi na Filipíny. Dne 4. února 1942 byl torpédován ponorkou USS \"Sculpin\". Do služby se vrátil až v červenci 1942 a poté se zapojil do bojů v jižním Pacifiku. Během bojů o Guadalcanal se zúčastnil několika tokijských expresů a dělostřeleckých přepadů. Během bitvy u východních Šalomounů eskortoval konvoj s posilami pro Guadalcanal. Účastnil se též námořní bitvy u Guadalcanalu, bitvy u Tassafarongy a bitvy v zálivu Kula. Dne 25. ledna 1944 byl na cestě z Truku na Eniwetok torpédován a potopen ponorkou USS \"Skipjack\"\n\n\"Suzukaze\", jakožto celá třída \"Širacuju\", vycházel z podtřídy \"Ariake\" předchozí třídy \"Hacuharu\".\n\nV listopadu 1943 došlo pravděpodobně k demontáži 127mm dělové věže č. 2 na zádi a uvolněné místo bylo využito k instalaci dvou tříhlavňových 25mm kompletů.\n\nPři doprovodu konvoje z Truku na Eniwetok byl \"Suzukaze\" 25. ledna 1944 torpédován ponorkou USS \"Skipjack\" na pozici . Jeho potopení přežilo pouze 22 mužů, které zachránil doprovodný stíhač ponorek č. 33.\n\nDne 10. března 1944 byl \"Suzukaze\" vyškrtnut ze seznamu lodí japonského císařského námořnictva.\n\n"}
{"id": "398004", "url": "https://cs.wikipedia.org/wiki?curid=398004", "title": "Racek mexický", "text": "Racek mexický\n\nRacek mexický (\"Larus heermanni\") je středně velkým severoamerickým druhem racka ze skupiny velkých bělohlavých racků rodu \"Larus\".\n\nDospělí ptáci jsou celí tmavošedí, s bílou hlavou, černými letkami a černým ocasem. Nohy jsou tmavé, zobák je červený s černou špičkou (koneček je světlý). V prostém šatu je tmavá i hlava. Mladí ptáci jsou kompletně tmaví, pouze zobák je světlý s černou špičkou.\n\nRacek mexický hnízdí pouze na Kalifornském poloostrově v osmi známých koloniích, celková početnost je odhadována na 150 000 párů. V mimohnízdní době se ptáci zčásti rozptylují po tichooceánském pobřeží od jižní Kanady po sever Jižní Ameriky. Zatoulaní ptáci byli zjištěni ve vnitrozemí a na atlantském pobřeží Spojených států (Ohio, Oklahoma, Texas, Florida).\n\n"}
{"id": "398005", "url": "https://cs.wikipedia.org/wiki?curid=398005", "title": "Round-robin scheduling", "text": "Round-robin scheduling\n\nRound-Robin scheduling (zkratka RR) je v informatice jeden z nejzákladnějších, nejstarších a velmi často implementovaných plánovacích algoritmů, který v operačním systému rozhoduje o tom, kterému spuštěnému procesu bude přidělen procesor.\n\nTento algoritmus přiřazuje běžícímu procesu kvantum času, po který může být proces zpracováván na procesoru. Po uběhnutí tohoto času je proces odstaven a na místo něj je spuštěn jiný. Algoritmus předpokládá konstantní prioritu všech procesů, které plánuje.\n\nDůležitou části tohoto algoritmu je kvantum času, který je přidělen danému procesu. Přepnutí procesu je totiž operace, která zabere jistý čas a příliš časté přepínání vede k velké režii operačního systému (např. přepnutí po 1ms je značně neefektivní). Ve Windows je kvantum 20ms, ve Windows CE asi 25ms.\n"}
{"id": "398006", "url": "https://cs.wikipedia.org/wiki?curid=398006", "title": "Racek mormonský", "text": "Racek mormonský\n\nRacek mormonský (\"Larus californicus\") je středně velkým severoamerickým druhem racka ze skupiny velkých bělohlavých racků rodu \"Larus\".\n\nDospělí ptáci se poněkud podobají racku delawarskému; mají bílou hlavu, tělo a ocas, šedý hřbet, šedá křídla s černými špičkami a bílými skvrnami u špičky krajních dvou letek. Nohy jsou žluté až zelenavé, zobák je čtyřbarevný – žlutý s černou a červenou skvrnou u špičky a bělavým konečkem. V zimě je hlava a krk tmavě proužkovaná. Mladí ptáci jsou celkově hnědavě zbarvení.\n\nRacek mormonský hnízdí ve vnitrozemí jihozápadní Kanady a severozápadních Spojených států. Na zimu táhne k tichooceánskému pobřeží, kde se rozptyluje od jižní Kanady po severní Mexiko, část ptáků zůstává ve vnitrozemí. Zatoulaní ptáci byli zjištěni až na atlantském pobřeží, Aljašce, Havaji a v Japonsku.\n"}
{"id": "398008", "url": "https://cs.wikipedia.org/wiki?curid=398008", "title": "Priority scheduling", "text": "Priority scheduling\n\nPriority scheduling algoritmus je v informatice algoritmus, pomocí kterého je v operačním systému plánováno přidělování procesoru jednotlivým spuštěným procesům, které se v rámci multitaskingu na procesoru cyklicky střídají. Algoritmus využívá k rozhodování prioritu jednotlivých procesů.\n\nKaždý proces má přidělenou prioritu a algoritmus se stará o spuštění procesu s největší prioritou. Není žádoucí, aby algoritmus přiděloval procesor jen procesům s vysokou prioritou, ale přiděloval ho i procesům s nižší prioritou (zamezení stárnutí procesů). Obsluha procesů s nižší prioritou je zajištěna tak, že procesům s vyšší prioritou, kterým je právě přidělen procesor, se priorita snižuje o 1 podle tiku hodin. Tak je časem přidelen procesor i procesům s nižší prioritou.\n\nInverze priorit je problém, kdy proces s nízkou prioritou zablokuje proces s vysokou prioritou. Například nastane v situaci, kdy proces s nízkou prioritu vstoupí do kritické sekce, je plánovačem odstaven od CPU a následně je spuštěn proces s vysokou prioritou, který potřebuje vstoupit do stejné kritické sekce, ale nemůže, protože je zamknuta. Po nějaké době je znovu zpracován proces s nízkou prioritou a kritická sekce je znovuzpřístupněna ostatním procesům, ale situace je taková, že proces s vysokou prioritou bude ukončen později než ten s nízkou. To je naprosto nežádoucí pro Operační systém reálného času.\n\n"}
{"id": "398009", "url": "https://cs.wikipedia.org/wiki?curid=398009", "title": "Racek velkozobý", "text": "Racek velkozobý\n\nRacek velkozobý (\"Larus pacificus\") je velkým australským druhem racka ze skupiny velkých bělohlavých racků rodu \"Larus\".\n\nDospělí ptáci mají bílou hlavu a tělo, černošedý hřbet, černošedá křídla s bílou skvrnou u špičky krajní letky; ocas je bílý s černou páskou na konci. Nohy jsou žluté, zobák je nápadně silný, žlutý s červenou špičkou. Hlava zůstává bílá i v zimě. Mladí ptáci jsou celkově hnědavě zbarvení, ocas je tmavý se světlejším koncem; i v tomto věku jsou nápadní mohutným růžovým zobákem s černou špičkou.\n\nRacek velkozobý hnízdí pouze v jižní a jihozápadní Austrálii. Dospělí ptáci jsou stálí, mladí se potulují po jižním pobřeží Austrálie.\nŽiví se rybami, olihněmi, kraby, měkkýši a jinými mořskými živočichy. Schránky velkých měkkýšů rozbíjí tak, že je pouští na skály. Jídelníček si rád doplní vejci a mláďaty pobřežních ptáků.\n\n"}
{"id": "398013", "url": "https://cs.wikipedia.org/wiki?curid=398013", "title": "Giambattista Bodoni", "text": "Giambattista Bodoni\n\nGiambattista (Giovanni Battista) Bodoni (16. února 1740, Saluzzo, Piemont – 30. listopadu 1813, Parma) byl italský typograf. Spolu s Angličanem Johnem Baskervillem a Francouzem Firminem Didotem tvoří trojici nejvýznamnějších typografů 18. století.\n\nVyučil se knihtiskařem v dílně svého otce, Francesca Agostina Bodoniho. V osmnácti letech odešel do Říma. Zde byl díky svému strýci doporučen do služeb knihtiskárny Propaganda, kde se zabýval osm let orientálními abecedami. Z této doby je jeho první pokus o vyrytí vlastního písma, který ale nebyl úspěšný. V roce 1766 se na radu svých přátel vypravil do Londýna. Během cesty ale onemocněl a zůstal v Turíně. V té době hledal Leon Guillame du Tillot, ministr vévody Ferdinanda I. Parmského, vhodného vedoucího dvorní tiskárny. Bodoni dostal povolení Sardinského krále a nabídku přijal a roku 1768 odešel do Parmy. Nejprve používal písma Pierre Simona Fourniera. Chtěl ale mít vlastní písma. Proto povolal svého bratra Josefa a v roce 1771 vydali sazbu \"Fregi e Majuscole inscise e fuse da G. Bodoni\" (Okrasná a velká písmena vyrytá a zhotovená za řízení G. Bodoniho). Ke křtu prvorozeného Parmského prince v roce 1774 vydal sazbu dvaceti abeced pod názvem \"Inserisioni esottici a carateri novelomenti incisi e fusi\". Jednalo se o abecedy: hebrejskou, řeckou, řeckou ve velkých literách, rabínskou, syrskou, chaldejskou, palmírskou, tureckou, hebrejskou s puntíky, koptskou, egyptskou, egyptskou ve velkých literách, samaritánskou, arabskou, fénickou, perskou, německou, arménskou, etruskou a punskou. V následujícím roce přidal ještě další abecedy: etiopskou, židovsko-teutonskou, gotickou, ruskou, tibetskou, ilyrskou, brahmanskou, hlaholici a abecedu gruzínskou. V roce 1788 vydal soubor písem \"Manuale tipografico\", který obsahuje 150 druhů písem. V roce 1790 se pokusil získat Bodoniho pro svou tiskárnu španělský vyslanec u papežského dvora, José Nicolás de Azara. Parmský vévoda na to reagoval zlepšením Bodoniho podmínek v Parmě (věnoval mu nový lis a dal mu větší svobodu). Bodoni tedy zůstal v Parmě. Tiskl knihy v italštině, francouzštině, němčině a angličtině. V roce 1791 se oženil s Pavlou Margaretou Dall’Aglio, která byla jeho spolupracovnicí a vedla dílnu i po jeho smrti. V roce 1806 vydal Bodoni knihu \"Bardo dela Selva Nera\" (Pěvec černého lesa), kterou věnoval Napoleonovi.\n\nJeště za života mu bylo uděleno mnoho poct. Španělský král Karel III. ho jmenoval královským španělským knihtiskařem. To byl zpočátku pouze titul bez důchodu. Ten mu k titulu přidal následník Karla III. – Karel IV. Obdržel pocty a důchody od papeže, města Parmy, Napoleona.\n\nRovněž se již v jeho době objevují sběratelé jeho prací, např. Francouz Antoine Augustin Renouard, který údajně vlastnil kompletní Bodoniho dílo.\n\nV první části svého díla zdokonaloval cizí typy písma (především písma Fournierova). Později, když získal potřebnou technickou dokonalost, pracoval na písmech vlastních. Vedle velkého množství typů písma v různých abecedách je obdivována i jeho typografie, kdy využíval různých stupňů stejného typu písma, aby vyjádřil různý význam textu a přitom docílil harmonický a krásný celek.\n\n\n\n\n"}
{"id": "398014", "url": "https://cs.wikipedia.org/wiki?curid=398014", "title": "Racek kamčatský", "text": "Racek kamčatský\n\nRacek kamčatský (\"Larus schistisagus\") je středně velkým východoasijským druhem racka ze skupiny velkých bělohlavých racků rodu \"Larus\".\n\nDospělí ptáci se poněkud podobají racku žlutonohému; mají bílou hlavu, tělo a ocas, tmavošedý hřbet, tmavošedá křídla s černými špičkami a bílými skvrnami u špičky krajních 1-2 letek. Nohy jsou růžové, zobák je žlutý s červenou skvrnou u špičky. V zimě je hlava a krk tmavě proužkovaná. Mladí ptáci jsou celkově hnědavě zbarvení.\n\nRacek kamčatský hnízdí na pobřeží východní Asie od Čukotky po severní Japonsko, s největšími koloniemi na Kamčatce. Stálý druh, část ptáků zaletuje po jižní Čínu a Tchaj-wan, pravidelně také na Aljašku. Zatoulaní ptáci byli zaznamenáni ve vnitrozemí Severní Ameriky (po Texas) a na Havajských ostrovech. V listopadu 2008 byl poprvé pozorován v Evropě (Litva).\n\n"}
{"id": "398020", "url": "https://cs.wikipedia.org/wiki?curid=398020", "title": "Zvedání mostů", "text": "Zvedání mostů\n\nZvedání mostů (mostních konstrukcí) v rámci jejich výstavby nebo opravy se dnes provádí výhradně s použitím hydraulických zařízení. Je to dáno jednak relativně nízkou cenou, přesností, ale obvykle i jednoduchým nasazením. Mostní konstrukce lze kromě zvedání za použití hydrauliky i spouštět nebo vysouvat. A to v rozsahu od několika milimetrů do stovek metrů. Pro zdvihy v rozsahu jednotek až desítek milimetrů je zpravidla nejvhodnější použít přímý kontakt zdvihacího zařízení s konstrukcí, se kterou je manipulováno. Pro zdvihy střední se jako vhodné jeví použití mezičlánku, například předpínacích tyčí, a pro zdvihy největší zůstávají jako jediný vhodný prostředek ocelová lana. V článku se popisují pouze technologie zvedání a spouštění pro malé a střední výšky zdvihů.\n\nPoužitá technologie se mírně liší dále podle toho, zda jde o výstavbu nebo opravu konstrukce. Při opravách mostních konstrukcí je nejčastější operací zvedání mostní konstrukce na opěrách pro provedení opravy či výměny ložisek. V České republice je tato operace díky konstrukci mostů většinou relativně jednoduchou operací. Zdvihání je možné v řadě případů provádět přímo z opěr bez použití pomocné ocelové konstrukce. U nezanedbatelné skupiny mostů je však třeba využít hydraulické lisy s malým zdvihem.\n\nV případě nevhodného tvaru opěr je třeba využít pomocnou ocelovou konstrukci. V zásadě jsou dvě možnosti. První je stavba ocelové konstrukce pod zdvihaným mostním polem. U této varianty jsou zpravidla nižší náklady, ovšem rizika jsou vyšší. Využívají se stejné hydraulické lisy jako při zvedání z opěr. U druhé varianty je konstrukce vystavěna na mostě. Pole je pak zavěšeno na tuto konstrukci, obvykle pomocí předpínacích tyčí. Zdvihání se provádí pomocí dutých lisů. Při tomto způsobu zvedání jsou obecně náklady na pomocnou ocelovou konstrukci nejvyšší s ohledem na potřebu překlenout nosníky (obvykle I nebo HEB) celou délku mostního pole. Značné úspory této technologie jsou ve velké bezpečnosti a i v rychlosti výstavby ocelové konstrukce a vlastního zvedání. Celá ocelová konstrukce je montována seshora na mostě, eventuálně v jeho bezprostředním okolí. To vede k tomu, že veškerá manipulace s materiálem, ze kterého se ocelová konstrukce skládá, je bezproblémová s použitím běžných mobilních jeřábů. Často není třeba provádět žádné terénní úpravy, které jsou při výstavbě konstrukce pod mostem ve valné většině případů naprosto nezbytné (zarovnávání terénu, jeho zpevňování panely apod.). Při zvedání konstrukcí touto technologií pak nehraje významnější roli, zda má být výška zvedání 30 nebo 130 cm. Dosažitelný čas zvedání je i 1 m/hod. Je ovšem třeba zohlednit i přípravné práce jako zapojování a instalace hydraulických zařízení, které zpravidla vyžadují čas delší než vlastní zvedání.\n\nLze provádět i zvedání několika mostních polí současně. U první varianty bez omezení u druhé je třeba počítat se zvedáním ob jedno pole s ohledem na podpory pomocné ocelové konstrukce.\n\nVýše uvedené případy se týkají zejména oprav mostů. Poněkud odlišná je situace při výstavbě nových objektů. Poměrně zajímavou činností je spouštění skruží nebo betonážních vozíků po provedení vlastní betonáže. Spouštění na tyčích nebo na lanech je nejvhodnější technologií, která umožňuje velmi rychle a bezpečně snést kompletní konstrukci až na zem, nebo ve speciálních případech nad vodní hladinou přímo do transportní lodě. Tak tomu bylo např. na stavbě mostu u Mlékojed, kdy se kompletní 65 tunový vozík letmé betonáže spouštěl o 9 metrů. Použití hydrauliky je pro objednatele často levnější než nasazení těžkého jeřábu, v řadě případů je i bezpečnější a použitelné prakticky vždy.\n\nU betonových mostů je také častá asistence při betonáži, kdy je riziko boření podpěr mostu. U mostů ocelových to pak může být instalace mostu na jeho definitivní místo. V tomto druhém případě se může jednat o spouštění mostu do jeho konečné pozice po provedeném vysouvání. Příkladem může být spouštění nového železničního mostu ve Vídni o 3,2 m. S ohledem na hmotnost konstrukce 2500 tun a délku přes 160 m bylo možné pouze spouštění zespoda.\n\nV principu není rozdíl, zdali se most zvedá o 0,5 m nebo o 2 m. V obou případech se musí konstrukce zdvihat na několik kroků hydraulických lisů. Lisy používané ve stavebnictví pro zvedání konstrukcí mají zdvihy běžně do 300 mm. Stejně jako v případě tlaku se nepoužívá zpravidla plný zdvih, ale jen cca 80 % nominální kapacity. Při volbě zdvihu je třeba počítat i s deformací konstrukce při zatěžování a také je třeba vůle pro instalaci lisů v řádu jednotek až desítek milimetrů, dle typu a velikosti lisu. Často je třeba nad lis i pod něj umístit roznášecí desky pro minimalizaci tlaků působících na konstrukci.\n\nZdvihání jen na jeden krok je časově a technicky nejméně náročné. Není třeba konstrukci několikrát odkládat na pomocnou ocelovou konstrukci nebo na další skupinu lisů. S ohledem na úsporu nákladů i času by měly být konstrukce zdvihány vždy jen o výšku nezbytně nutnou pro provedení opravy.\n\nHmotnost nosných konstrukcí mostů, se kterými se manipuluje, se pohybují v rozsahu několika stovek až několika tisíc tun. Už to samo o sobě může být zdrojem komplikací. Aby nedocházelo k podobným neštěstím, které se odehrálo ve Studénce, je třeba mít vždy zajištěnu dokonalou přípravu a ve snaze o dosažení zisku nikdy neopouštět základní podmínky na bezpečnost. Několik z podmínek je uvedeno níže.\n\nV první řadě je třeba na stavbě ochránit veškeré prvky hydraulického obvodu, které se využívají pro zvedání. Je třeba se zcela vyvarovat manipulace s jakýmkoliv materiálem nad hydraulickými rozvody v průběhu zvedání.\n\nPři zvedání jsou obvykle hydraulické lisy zapojeny společně na jedno čerpadlo a jsou instalovány na konstrukci symetricky. Lze tedy očekávat, že se na ně zatížení přenáší rovnoměrně. Je-li tomu opravdu tak, se dá zjistit již v počátečních fázích zvedání. Není-li možné se nerovnoměrnému zatížení vyhnout, pak se lisy rozdělují do vhodných skupin, které se buď ovládají z odlišných čerpadel, nebo z jednoho s použitím regulačních ventilů. Při citlivé manipulaci dosahuje zkušená obsluha v běžných situacích přesnosti do 2 mm.\n\nZdvihání nebo spouštění konstrukcí je teoreticky jednoduchou záležitostí a je schopen ho provést průměrně zručný pracovník vybavený dostatečným počtem lisů a hydraulickou ruční pumpičkou. Prakticky je ovšem třeba řešit celou řadu problémů, obzvláště pak u mostů předpjatých, lichoběžníkového půdorysu nebo mostů v půdorysném oblouku. U těchto mostů je rozložení zatížení obvykle značně nerovnoměrné a často neodpovídá původním předpokladům.\n\nHydraulické zařízení je nutno dimenzovat tak, aby tlaky dosahovaly cca 50 % jejich maximální kapacity. Stavební hydraulické vybavení běžně pracuje s tlaky do 70 MPa, z toho vyplývá běžné zatížení 35 až 40 MPa. Tak je zajištěna dostatečná bezpečnost pro případ nehody nebo nepředpokládaného zatížení konstrukce.\n\n\n"}
{"id": "398021", "url": "https://cs.wikipedia.org/wiki?curid=398021", "title": "Racek šedokřídlý", "text": "Racek šedokřídlý\n\nRacek šedokřídlý (\"Larus glaucescens\") je velkým tichooceánským druhem racka ze skupiny velkých bělohlavých racků rodu \"Larus\".\n\nDospělí ptáci se podobají racku stříbřitému, špičky křídel však nejsou černé, ale pouze tmavěji šedé; mají bílou hlavu, tělo a ocas, šedý hřbet, šedá křídla s tmavšími špičkami a bílými skvrnami u špičky krajních 1-2 letek. Nohy jsou růžové, zobák je žlutý s červenou skvrnou u špičky. V zimě jsou hlava a krk šedavé. Mladí ptáci jsou celkově šedohnědě zbarvení, se světlými letkami, bez výrazněji tmavších částí opeření.\n\nHnízdí na tichooceánském pobřeží východní Asie a Severní Ameriky na jih po severovýchodní Spojené státy a v malém počtu po Kamčatku. Převážně tažný, v zimě táhne na jih po severní Japonsko a Kalifornii. Zatoulaní ptáci byli zaznamenáni na Havajských ostrovech, ve vnitrozemí Spojených států, Hongkongu, Maroku a na Kanárských ostrovech.\n"}
{"id": "398024", "url": "https://cs.wikipedia.org/wiki?curid=398024", "title": "Racek kanadský", "text": "Racek kanadský\n\nRacek kanadský (\"Larus thayeri\") je středně velkým severoamerickým druhem racka ze skupiny velkých bělohlavých racků rodu \"Larus\". Dříve byl považován za poddruh racka bělokřídlého (\"Larus glaucoides\").\n\nDospělí ptáci se podobají racku stříbřitému, černé zbarvení špiček křídel je však redukované; mají bílou hlavu, tělo a ocas, šedý hřbet, šedá křídla s černou a bílou kresbou na špičce. Nohy jsou růžové, zobák je žlutý s červenou skvrnou u špičky. V zimě jsou hlava a krk šedavé. Mladí ptáci jsou celkově šedohnědě zbarvení.\n\nHnízdí v arktické Kanadě. Tažný druh, přeletuje napříč kontinentem, zimuje na tichooceánském pobřeží Severní Ameriky od Aljašky po Kalifornii. Mnohem vzácněji, i když pravidelně, zimují na východním pobřeží (na jih po New Jersey) a v Japonsku. Zatoulaní ptáci byli zaznamenáni v jihovýchodních Spojených státech, Mexiku, Koreji a také v Evropě (Irsko, Norsko, Dánsko).\n"}
{"id": "398025", "url": "https://cs.wikipedia.org/wiki?curid=398025", "title": "PBZ Zagreb Indoors 2009", "text": "PBZ Zagreb Indoors 2009\n\nTenisový turnaj ATP PBZ Zagreb Indoors 2009 se konal ve dnech 2. - 8. února v chorvatském hlavním městě Záhřebu v hale na kurtech s tvrdým povrchem. Odměny činily 450,000 EUR.\n\n\n"}
{"id": "398028", "url": "https://cs.wikipedia.org/wiki?curid=398028", "title": "Časový ostrůvek", "text": "Časový ostrůvek\n\nČasový ostrůvek (někdy též nazývaný světelná závora) je použití světelného signalizačního zařízení u tramvajové zastávky tak, že při příjezdu tramvaje do zastávky zastaví souběžnou silniční dopravu a po dobu pobytu tramvaje v zastávce tak zajistí nerušený odchod cestujících od tramvaje i nástup přes vozovku. Příjezd a odjezd tramvaje detekuje signalizační zařízení zpravidla trolejovými kontakty. Časový ostrůvek je určen pro použití buď v případě zastávek na nezvýšeném tramvajovém pásu uprostřed vozovky s nástupem přes vozovku (typické v německých městech) anebo tam, kde je nástupní ostrůvek příliš úzký anebo příliš vysoký obrat cestujících, takže by hrozilo, že nástupní ostrůvek bude přeplněný (pražské případy), případně v dalších zastávkách, kde je třeba snížit riziko nehod.\n\nTypicky je signalizační zařízení řešeno tak, že nedaleko před zastávkou je umístěno rameno s trojbarevným návěstidlem pro silniční dopravu a čočkovým návěstidlem pro tramvaje, přičemž na vozovce před úrovní signalizace je příčná čára souvislá (stopčára). V klidovém stavu, kdy v zastávce není tramvaj, na trojbarevném návěstidla bliká oranžové světlo. Přejede-li tramvaj přihlašovací trolejový kontakt, rozsvítí se oranžové a pak červené světlo. Po odjezdu tramvaje se signalizace opět přepne na blikací režim. Zelené světlo je sice součástí signalizačního zařízení, ale nikdy se nepoužívá. Návěstidlo pro tramvaje ukazuje stále signál „volno“. Pokud by však byla překročena stanovená maximální doba zastavení silniční dopravy, je signál „Stůj“ po uplynutí této doby ukončen, i kdyby ještě v zastávce byla tramvaj.\n\nČasové ostrůvky jsou jedním z prvků programu zrychlení tramvajové dopravy v německém Mnichově (ačkoliv provoz tramvají bezprostředně neurychlují), a to v případě zastávek bez nástupních ostrůvků, s nástupem přes vozovku. Projekt byl započat v roce 1994 na všech bezostrůvkových zastávkách na lince 20 (tehdy v trase Moosach – Effnerplatz).\n\nČasové ostrůvky se používají také u některých tramvajových zastávek v Berlíně. V některých případech však signalizace časového ostrůvku nedetekuje přijíždějící tramvaje, ale pouze v pevném cyklu střídá volno pro tramvaje a pro silniční vozidla (například před křižovatkou Wilhelminenhofstrasse – Edisonstrasse ve směru od jihu).\n\nTaké v německém Krefeldu byly časové ostrůvky zřizovány v rámci opatření k preferenci MHD.\n\nV Praze je časový ostrůvek použit na zastávce Pražská tržnice ve směru k zastávce Vltavská (asi od roku 2000, součást křižovatkového SSZ 7.135 křižovatky Bubenské náměstí – Argentinská) a na zastávce Lihovar ve směru k zastávce Smíchovské nádraží (zaveden v roce 2005, evidován jako SSZ 5.575). V zastávce Lihovar je u trolejového kontaktu navíc umístěn na trolejovém převěsu ultrazvukový snímač, který detekuje autobusy (ty zde mají zastávku společnou s tramvajemi). V zastávce Pražská tržnice v opačném směru je k vytváření časového ostrůvku využita signalizace na křižovatce před zastávkou. Kolem roku 2009 byly zřízeny časové ostrůvky v zastávkách Jana Masaryka na Francouzské ulici. Všechny tyto zastávky mají vlastní nástupní ostrůvek. Zřízení časového ostrůvku bylo výhledově plánováno i do zastávky Vysočanská na Sokolovské ulici ve směru z centra, v srpnu 2002 probíhalo na zřízení této signalizace územní řízení, avšak signalizace během několika dalších let nakonec zřízena nebyla. Funkci časového ostrůvku vytvářejí světelně řízené přechody pro chodce před zastávkami Hellichova na Malé Straně, kde se nastupuje přes vozovku.\n\n\n"}
{"id": "398032", "url": "https://cs.wikipedia.org/wiki?curid=398032", "title": "Zpomalovací práh", "text": "Zpomalovací práh\n\nZpomalovací práh (též příčný práh, retardér nebo ležící policajt) je uměle zvýšené místo na vozovce pozemní komunikace, jehož cílem je donutit řidiče silničních vozidel k pomalé jízdě. Obvykle se používá v kombinaci s dopravními značkami omezujícími rychlost.\n\nJinými prostředky k dopravnímu zklidnění komunikace jsou například zúžení vozovky, náhlá změna směrových podmínek (šikana), změna barvy nebo jiná změna povrchu vozovky, opticko-akustická brzda. Tyto prvky mohou být různě kombinovány. Podobný efekt i vzhled jako zpomalovací práh může mít kabelový most, jehož účelem však není zpomalení provozu, ale umožnění přejezdu přes kabely vedené po povrchu vozovky.\n\nPříčný práh je tvořen buď demontovatelnými díly připevněnými k vozovce, nebo stavebním zvýšením samotné vozovky. Demontovatelné prahy mají zpravidla strmější nájezdy a vynucují si tak téměř zastavení vozidla, zatímco v případě stavebního zvýšení vozovky bývá nájezd tvořen pozvolně šikmou plochou. Speciálními případy příčného prahu jsou zvýšený přechod pro chodce (spolu s barevným zvýrazněním tato úprava zvýrazňuje přechod pro řidiče, zároveň je touto úpravou řešen bezbariérový přístup na přechod) a tramvajová zastávka vídeňského typu. Příčné prahy bývají zvýrazňovány vodorovným i svislým dopravním značením, případně též dalšími reflexními prvky (například odrazkami).\n\nDalším typem zpomalovacího prostředku, se kterým se účastníci pozemní komunikace mohou setkat, jsou například zpomalovací polštáře.\n\nPříčné prahy se užívají zejména na komunikacích v obytných čtvrtích, zejména v blízkosti škol či přechodů pro chodce. Tím, že účinně přinutí projíždějící řidiče výrazně zpomalit jízdu, pomáhají chránit místní obyvatele a chodce před případnými kolizemi.\n\nJejich přínos však někteří označují za sporný, protože takto vynucené zpomalení dopravy považují někteří řidiči za nepřiměřené. Výrazně zvyšují opotřebení vozidel (nápravy a tlumiče pérování). Obyvatelům může vadit zvýšení hlučnosti i prašnosti průjezdu vozidel, prodloužení doby jejich průjezdu a zvýšení množství spalovacích zplodin vlivem zpomalení a opětovného rozjezdu každého vozidla. Pokud jsou zpomalovací prahy umístěny na čerstvě rekonstruovanou komunikaci, bývá upozorňováno na paradox, že výsledný efekt je podobný stavu před opravou, kdy řidiče nutil k pomalé jízdě špatný stavební stav komunikace. Ztížen je i úklid sněhu, při němž může docházet k poškozování prahů i úklidové techniky.\n\nBritská automobilová asociace údajně provedla výzkum srovnání spotřeby paliva při stálé rychlosti 30 mph (48 km/h) oproti jízdě přes zpomalovací prahy a zjistila vzrůst spotřeby ze 4,9 na 9,1 litrů/100 km. Při prostém snížení rychlosti ze 30 na 20 mph (32 km/h) stoupla spotřeba jen o 10 %. Podobný výzkum údajně provedla britská Laboratoř dopravního výzkumu, podle níž na silnicích se zpomalovacími prahy jsou zvýšeny emise oxidu uhelnatého až o 82 % a oxidu dusného až o 37 %.\n\nObčas dochází ke krádežím zpomalovacích prahů, jichž se mohou dopouštět jejich odpůrci.\n\nPříčné prahy také znemožňují rychlý průjezd vozidel integrovaného záchranného systému.\n\nPodmínky pro umisťování příčných prahů stanovilo ministerstvo dopravy v roce 1996. V českých pravidlech silničního provozu je příčný práh zmiňován s účinností od 30. ledna 2001 ve vyhlášce č. 30/2001 Sb., pod dvěma různými názvy: výstražná dopravní značka A 7b nese název „Zpomalovací práh“ (do ledna 2001 měla podobu značky „Nerovnost vozovky“ s textovou dodatkovou tabulkou „Příčný práh“ a dodatkovou tabulkou se vzdáleností), avšak samo dopravní zařízení Z 12 se jmenuje „Krátký příčný práh“. Krátký příčný práh je definován v § 26 odst. 1 písm. n) vyhlášky č. 30/2001 Sb., avšak jeho užití ministerstvo ve vyhlášce opomnělo stanovit. Prahy mohou být umístěny i mimo vozovku, například v kombinaci s vodorovnou dopravní značkou V 13a „Šikmé rovnoběžné čáry“. Z uvedení příčného prahu mezi dopravními zařízeními ministerstvo dopravy ve svém výkladu vyvozuje, že rozhodování o umístění nebo odstranění prahu je stanovením místní úpravy provozu a rozhoduje se tedy o něm podobně jako o umístění dopravních značek. Příčné prahy ve vyznačené obytné zóně se označují informativní dopravní značkou IP 2.\n\nTechnické podmínky TP-85 v části věnované názvosloví (1.2) uvádějí: \"„Zpomalovací práh je stavebně-dopravní zařízení ke snížení nežádoucích rychlostí vozidel nebo k dodržování dovolených rychlostí vozidel na místních komunikacích. Toto zařízení působí na řidiče nejen opticky a zvukově, ale především fyzicky umělou změnou výškových podmínek na vozovce, která ovlivní průjezd vozidla. K odlišení od opticko-akustických brzd se zavádí nadvýšení 15 mm jako hraniční“.\" Dále rozdělují zpomalovací prahy na tyto typy:\n\nPodle technických podmínek TP 85 se zpomalovací prahy používají zásadně jen na místních komunikacích, především funkčních tříd D1 a C1 až C3, za určitých podmínek i na průtazích silnic III. tříd obcemi (funkční třída B2), je-li na nich větší intenzita chodců. Výjimky může schválit ministerstvo dopravy.\n\nV Praze byly při druhé etapě rekonstrukce tramvajové trati na Černokostelecké ulici v roce 2002 použity příčné prahy ke zvýraznění zákazu vjezdu na zatravněný traťový svršek tramvajového pásu. Takzvané „pozitivně negativní retardéry“ jsou tvořeny tzv. „pozitivním retardérem“, t. j. příčným prahem o výšce cca 3 cm mezi kolejnicemi, a „negativním retardérem“, t. j. asi 1 m širokým pásem otevřeného svršku, tedy prohlubně oproti niveletě hlavy kolejnic.\n\nZpomalovací prahy se vyrábějí v různých provedeních. Například firma Doznač nabízí plastové, kovovou kostrou vyztužené dílce, které se k vozovce připevňují pomocí vrutů nebo šroubů, přičemž pro vyšší provedení (výška 60 mm) je udávána nominální rychlost 10 km/h a pro nižší provedení (výška 50 mm) 20 km/h, ve směru jízdy je délka prahu 430 mm. Cena včetně montáže je kolem 2000 Kč na jeden metr šířky prahu. Firma ADOZ nabízí tři typové řady: vysoce účinný typ CZ (šířka po směru jízdy je 430 mm), méně hlučný typ SES (šířka po směru jízdy je 600 až 900 mm) a zpomalovací polštář). Provedení pro rychlost 40 km/h mají výšku 30 mm, provedení pro rychlost 20 km/h nebo 30 km/h mají výšku 50 mm a provedení pro rychlost 10 km/h má výšku 60 mm. Firma Kwesto dodává varianty prahů pro rychlosti 10, 20 a 50 km/h, o výškách 60, 50 a 30 mm. V pokynech k montáži bývá upozornění, že nesmí být narušeno odvodnění komunikace.\n\n\n"}
{"id": "398042", "url": "https://cs.wikipedia.org/wiki?curid=398042", "title": "Sven Nykvist", "text": "Sven Nykvist\n\nSven Vilhem Nykvist (pseudonymy Sven Nykvist a „malíř světla“, 3. prosince 1922, Moheda, Alvesta – 20. září 2006, Stockholm) byl švédský filmový umělec, věnoval se především práci kameramana, později režii a okrajově herectví. Sven Nykvist patřil mezi dlouhodobé spolupracovníky Ingmara Bergmana a rovněž byl kameramanem v Tarkovského Oběti (viz Bergmanovský herec). Sven Nykvist při výběru filmové práce preferoval existenciální a psychologická témata.\n\nSven Nykvist se narodil v Mohedě do silně religiózního prostředí a zemřel ve Stockholmu. Práci kameramana se věnoval od počátku čtyřicátých let a od počátku padesátých let spolupracoval s Bergmanem. Od padesátých do devadesátých let se věnoval své vlastní režii a okrajově i herectví.\n\nSven Nykvist byl hlavním kameramanem ve více než dvaceti Bergmanových filmech (například Pramen panny, Mlčení, Hosté Večeře Páně, celá Ostrovní trilogie, Hadí vejce, Ze života loutek, Šepoty a výkřiky, Fanny a Alexandr) a v žánrově blízké Tarkovského Oběti. Rozsáhle spolupracoval i s jinými režiséry, například s Conradem Rooksem na Siddhartovi natočeném podle stejnojmenné Hessovy novely.\n\nNykvist režíroval pět filmů, z nichž nejznámější je Býk (švédsky Oxen). Nykvist hrál zřídkavě v několika vedlejších rolích (například v Bergmanově Kouzelné flétně).\n"}
{"id": "398046", "url": "https://cs.wikipedia.org/wiki?curid=398046", "title": "Vanovka", "text": "Vanovka\n\nVanovka () je malá osada v okrese Rychnov nad Kněžnou, která patří pod správu Bohdašína. Sousedí s Ohnišovem a Zákravím. Bydlí v ní asi 30 obyvatel. \n\n\n"}
{"id": "398048", "url": "https://cs.wikipedia.org/wiki?curid=398048", "title": "Pýchavka obecná", "text": "Pýchavka obecná\n\nPýchavka obecná (\"Lycoperdon perlatum\") je jedlá houba z čeledi pýchavkovitých. Je nejčastějším a nejlépe rozpoznatelným zástupcem rodu v Česku.\n\nPlodnice pýchavky obecné jsou tvořeny kulovitým teřichem přecházejícím ve válcovitou stopku. Plodnice má průměr 3–8 cm a je vysoká 4–6 cm. Mají hruškovitý tvar na docela vysokém třeni. Na vrcholu plodnice se tvoří malá špička, která se v dospělosti otvírá. Plodnice je bílá, později šedá až šedohnědá. Povrch plodnice je pokryt bradavkami a ostny, které snadno opadávají. Jemně bradavičnaté, téměř kulovité výtrusy jsou velké 3,5–4,5 µm.\n\nV mládí má jemnou a lahodnou chuť a příjemně houbovou vůni.\n\nRoste od června do listopadu jednotlivě nebo skupinách v sadech, v zahradách, na pasekách, u cest a na pastvinách, v listnatých, méně často i v jehličnatých lesích.\n\nPýchavka obecná je dobrá jedlá houba, použitelná jen v mládí, kdy je teřich (vnitřek plodnice) čistě bílý, pružný a měkký. Použít se dá do omáček či polévek. Plodnice se dají opražit na škvarky nebo připravit jako mozeček. Nehodí se však k nakládání, sušení nebo do smaženice.\n\nV minulosti byla z plodnic připravována tinktura proti různým kožním onemocněním, vyrážkám nebo i astmatu. Pýchavka obecná se využívala i jako diuretikum.\n\nDruh poprvé popsal v roce 1796 Christiaan Hendrik Persoon.\n\nSynonyma:\n\n\"L. perlatum\" je typovým druhem rodu \"Lycoperdon\". Molekulární analýzy naznačují fylogenetickou příbuznost s druhem \"L. marginatum\".\n\nV několika ojedinělých případech byla zaznamenána zdravotní rizika související s vdechnutím drobných prachových výtrusů právě pýchavek rodu \"Lycoperdon\". Toto onemocnění se někdy označuje jako lykoperdonóza. Většinou souvisí se záměrným vdechováním velkého množství výtrusů pýchavek, někdy v souvislosti s pověrami o jeho léčivých účincích (zastavuje prý krvácení z nosu). Následky byly kašel, horečka, myalgie, únava a potíže s dýcháním, všechny symptomy postupně odezněly. Není jisté, zda byly způsobeny hypersenzitivní reakcí (alergickou), nebo infekcí těla sporami této houby.\n\nNázev této houby je původně odvozen od dnes už nepoužívaného slovesa pýchati s významem foukat. Tento název získala pravděpodobně kvůli tomu, že pokud na zralou houbu zatlačíte, vyletí z ní žlutohnědý oblak s výtrusy.\n"}
{"id": "398055", "url": "https://cs.wikipedia.org/wiki?curid=398055", "title": "Výkonná moc", "text": "Výkonná moc\n\nMoc výkonná, neboli exekutiva, je pověření ke každodennímu řízení státu, státní správy. Spolu s mocí zákonodárnou a soudní tvoří systém tří složek moci ve státě, které jsou vzájemně odděleny za účelem snížení rizika jejího zneužití. Vykonná moc obvykle náleží vládě a čelnímu představiteli země. \n\nV České republice výkonnou moc obstarává především vláda a prezident. Činnosti výkonné moci jsou podřízeny moci zakonodárné, vláda nemůže vydávat zákony, pouze podzákonné předpisy - například vládní nařízení. Základní vymezení práv a povinností vykonné moci je zakotveno v třetí hlavě Ústavy. V širším pojetí jsou jako složky výkonné moci svou působností chápany i úřady, které se podílí na chodu státu, jako například Česká národní banka či Nejvyšší kontrolní úřad. Ty jsou ovšem v Ústavě zakotveny samostatně mimo oblast moci výkonné, protože vykonávají i dohled nad tradičními složkami exekutivy.\n\n\n"}
{"id": "398059", "url": "https://cs.wikipedia.org/wiki?curid=398059", "title": "Autorský film", "text": "Autorský film\n\nPři výrobě filmu obvykle zastávají funkce režiséra a scenáristy různé osoby. V autorském filmu je tato dělba porušena. Jedna osoba (autor) vykonává funkci jak režiséra tak scenáristy (případně i producenta, kameramana, střihače, herce, skladatele hudby atd.). Z podstaty klade tato tvorba velmi vysoké nároky na autora, který musí dobře zvládat několik různých činností, proto autorské filmy tvoří jen menšinu profesionální produkce. Autorské filmy jsou naopak hojně zastoupeny mezi amatérskými, studentskými nebo nízkorozpočtovými pracemi, protože umožňují snížení nákladů a zjednodušení produkce.\n\nPodle běžného způsobu citování tvůrců filmu a obecného úzu je považován za nejdůležitějšího autora filmu režisér. V autorském filmu je podíl této osoby na díle, vzhledem k souběhu funkcí, ještě zvýrazněn.\n\nZ autorského zákona vyplývá, že dalšími autory filmů jsou především scenárista, autor námětu (například slavný spisovatel v případě adaptace jeho knihy), herci, kameramani, animátoři, tvůrci speciálních efektů, textaři, skladatelé, zpěváci, architekti (a někdy i zhotovitelé) kulis, autoři kostýmů, střih, překladatelé a dabéři. Podle některých právních teorií (například názoru kolektivního správce autorských děl Ochranné asociace zvukařů autorů) jsou autory i mistři zvuku.\n\nZnámými autorskými filmaři jsou například Ingmar Bergman, Woody Allen, David Lynch nebo Miloš Forman.\n"}
{"id": "398069", "url": "https://cs.wikipedia.org/wiki?curid=398069", "title": "SA Tennis Open 2009", "text": "SA Tennis Open 2009\n\nTenisový turnaj ATP SA Tennis Open 2009 se konal ve dnech 2. – 8. února v jihoafrickém Johannesburgu venku na kurtech s tvrdým povrchem. Odměny činily 500,000 USD.\n\n\n"}
{"id": "398070", "url": "https://cs.wikipedia.org/wiki?curid=398070", "title": "Palookaville (album)", "text": "Palookaville (album)\n\nPalookaville je čtvrté studiové album britského DJe Fatboye Slima. Album vyšlo 4. října 2004, v domácí hitparádě obsadilo 14. místo.\n\n"}
{"id": "398072", "url": "https://cs.wikipedia.org/wiki?curid=398072", "title": "Podélný práh", "text": "Podélný práh\n\nPodélný dělicí práh (v Praze nazývaný slangově bumlíky, ve Vídni nazývaný stuttgartský práh) je betonový nebo kamenný stavební prvek sloužící k fyzickému oddělení vozovky od tramvajového pásu ležícího ve stejné niveletě (v úrovni vozovky). Nezvýšený tramvajový pás tak lze z provozního a legislativního hlediska postavit na roveň zvýšenému tramvajovému pásu. Hlavním důvodem k jeho instalaci je zabránit vjíždění silničních vozidel na tramvajový pás, což může eliminovat zdržení tramvají vlivem automobilové dopravy. Řidičům automobilů je tak ztíženo, aby z nepozornosti nebo nekázně zasahovali vozidlem do průjezdního profilu tramvaje, a usměrněním provozu mimo tramvajový pás je zamezeno vytváření kolon automobilů na tramvajovém pásu. Dalším příznivým efektem je zvýšení bezpečnosti provozu snížením rizika střetu tramvaje se silničním vozidlem a optickým zúžením vozovky, což zvyšuje pozornost řidičů.\n\nNevýhodou oproti tramvajovému pásu oddělenému jen podélnou čarou souvislou je zhoršení manévrovacích podmínek pro silniční vozidla: ztížení a ohrožení provozu vozidel integrovaného záchranného systému, ztížené objíždění překážky ve vozovce a nemožnost předjíždění ostatních pomalých vozidel, hlavně cyklistů, což má za následek jejich úbytek na těchto komunikacích. Ohrožení spočívá také v riziku přehlédnutí prahu za snížené viditelnosti nebo sněhové pokrývky.\n\nV některých městech a zemích se používá podélný dělicí práh například k oddělení vyhrazeného jízdního pruhu (pro autobusy, pro cyklisty) od ostatního silničního provozu.\n\nPrvní podélný dělicí práh v pražské tramvajové síti byl zabudován v roce 1996 v Bělehradské ulici před křižovatkou s Anglickou ulicí ve směru od Tylova náměstí. Jedná se o běžný hranatý betonový obrubník zabudovaný do vozovky. Výška prahu je asi 8 cm nad povrchem vozovky, šířka asi 10 cm. Délka tohoto prvního úseku byla kolem 50 metrů. Jedná se o jediný práh tohoto typu v Praze.\n\nOd roku 1997 začaly být používány prahy s půlkruhovým průřezem, o výšce 9 cm nad povrchem vozovky a šířce 20 cm v místě zapuštění. V roce 1997 se používaly tvarovky typu BEST, které měly hladký povrch a byly z méně odolného materiálu než pozdější typy, a proto se vlivem provozu postupně rozpadávají. Od roku 1998 se používají tvarovky typu SSŽ, které mají protiskluzově profilovaný povrch. Jsou vyrobeny ze stejného betonu jako velkoplošné panely BKV. Od roku 2002 se na komunikacích, kde jsou kritické šířkové poměry, používá užší varianta prahu, typ REMIS, což jsou žulové dílce o výšce 8 cm a šířce 10 cm, dolní část profilu je obdélníková a horní půlkruhová; práh je protiskluzově upraven zdrsněním.\n\nPodélné prahy se vytvářejí z prefabrikovaných tvarovek, které se osazují do betonového lože v podélné rýze ve vozovce. Lze jej osadit tam, kde zůstane volná vozovka o šířce alespoň 3,0 metru.\n\nOd roku 1996 rozsah použití podélných prahů v Praze stále roste. Na konci roku 2008 již činil součet délky úseků 9621 metrů.\n\nPodélné dělicí pruhy (nazývané Stuttgarter Schwelle, stuttgartský práh) oddělující vozovku od tramvajového pásu se používají i ve Vídni.\n\nV Paříži se ojediněle používá podélný dělicí práh například k oddělení vyhrazeného jízdního pruhu (pro autobusy, pro cyklisty) od ostatního silničního provozu.\n\n\n"}
{"id": "398088", "url": "https://cs.wikipedia.org/wiki?curid=398088", "title": "Mologa", "text": "Mologa\n\nMologa ( ) je řeka ve Tverské, v Novgorodské a ve Vologdské oblasti v Rusku. Je dlouhá 456 km. Povodí řeky má rozlohu 29 700 km², nepočítaje v to 192 km² jezera Meglino, jež je odvodňované převážně do povodí řeky Msty.\n\nŘeka protéká bažinatou rovinou, přičemž vytváří mnohé velké zátočiny. Na horním toku protéká přes jezero Verestovo o rozloze 23,1 km². Je levým přítokem Volhy, přičemž ústí do Vesjegonského zálivu Rybinské přehrady.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 58 km od ústí činí 172 m³/s. Zamrzá na konci října až na začátku prosince a rozmrzá v dubnu až na začátku května.\n\nVodní doprava je možná od Pestova. Spolu s levým přítokem Čagodoščou je součástí Tichvinské vodní cesty. Na řece leží města Bežeck, Pestovo a Usťužna.\n"}
{"id": "398094", "url": "https://cs.wikipedia.org/wiki?curid=398094", "title": "Holoprosencefalie", "text": "Holoprosencefalie\n\nHoloprosencefalie je nevytvoření či neúplné oddělení jedné hemisféry mozku.\n\nDůvody vzniku dosud nejsou zcela objasněny. Vývoj mozkové hemisféry je závislý na indukci olfaktorickou plakodou. Pokud se nevyvine olfaktorická plakoda, nevzniká ani hemisféra. Roli hrají i geny SHH, ZIC2, TGIF a SIX3 (všechny 4 geny se testují v FN Motol). Někdy spojeno s trizomií 13 či 18. Může vznikat i působením teratogenů 2 týdny po oplození, kdy matka ještě nemusí vědět, že je těhotná.\n\n\n16. gestační týden je vidět na sonu.\n"}
{"id": "398096", "url": "https://cs.wikipedia.org/wiki?curid=398096", "title": "Zsigmond Móricz", "text": "Zsigmond Móricz\n\nZsigmond Móricz (29. června 1879, Tiszacsécse – 5. září 1942, Budapešť) byl maďarský spisovatel, redaktor a novinář. Jedna z největších osobností maďarské literatury 20. století. Psal zejména o maďarském rolnictvu a chudobě.\n\n"}
{"id": "398100", "url": "https://cs.wikipedia.org/wiki?curid=398100", "title": "Movistar Open 2009", "text": "Movistar Open 2009\n\nTenisový turnaj ATP Movistar Open 2009 se konal ve dnech 2. - 8. února v chilském Viña del Mar venku na antukových dvorcích. Odměny činily 496,750 USD.\n\n\n"}
{"id": "398117", "url": "https://cs.wikipedia.org/wiki?curid=398117", "title": "Fluorescenční indukce", "text": "Fluorescenční indukce\n\nFluorescenční indukce (FI) je závislost intenzity (kvantového výtěžku) fluorescence fotosyntetizujícího vzorku během osvětlení tohoto vzorku obvykle kontinuálním světlem konstantní intenzity po předchozí adaptaci vzorku na tmu. Fluorescence je zde emitována převážně molekulami chlorofylu \"a\". Tvar křivky FI závisí převážně na intenzitě excitačního světla, typu vzorku a jeho fyziologickém stavu. V závislosti na časovém rozlišení přístroje použitého pro měření FI (fluorometr) a použité intenzitě osvětlení vzorku se FI dělí na velmi rychlou (časové rozlišení 10 mikrosekund; záznam do ~1 sekundy; velká intenzita osvětlení - řadově tisíce mikromolů fotonů * m * s), rychlou (časové rozlišení okolo 1 milisekundy; záznam do několika sekund; střední intenzita osvětlení - okolo 100 mikromolů fotonů * m * s) a pomalou (časové rozlišení milisekundy až sekundy; záznam do několika minut; střední až velká intenzita osvětlení). \n\nJednotlivé významné body (minimum, maximum, vlny) křivek FI mají své standardní označení (viz obrázek) a existují různé interpretace původu těchto bodů (viz review články v literatuře). Metoda fluorescenční indukce je velmi oblíbená a často používaná metoda při výzkumu fotosyntézy, protože se snadno a rychle měří, fluorometry jsou relativně levné a křivky FI v sobě nesou velké množství informací o funkci fotosyntetického aparátu.\n\n"}
{"id": "398135", "url": "https://cs.wikipedia.org/wiki?curid=398135", "title": "Generace Národního divadla", "text": "Generace Národního divadla\n\nJako Generace Národního divadla je označováno společenství autorů, kteří přímo pracovali na výzdobě Národního divadla nebo tvořili v době jeho vzniku. Národní divadlo jako symbol celonárodního úsilí dalo označení generaci architektů a umělců, kteří v době jeho vzniku tvořili (dokončeno 1881–1883) a byli představiteli novorenesančního slohu v Čechách. Představě měšťanské společnosti o architektonické formě symbolizující sílu a tvořivost českého národa odpovídal právě neorenesanční sloh, který uplatnili v návrzích nejvýznamnějších veřejných staveb architekti Josef Hlávka, Josef Zítek (Národní divadlo), Josef Schulz (dostavba Národního divadla, Národní muzeum) a Antonín Wiehl. Čeští architekti novorenesance vnímali architekturu české novorenesance jako gesamtkunstwerk a toto pojetí naplňovali ve svých realizacích ve spolupráci s nejvýznamnějšími malíři a sochaři generace Národního divadla: Josefem Václavem Myslbekem, Maxmiliánem Pirnerem, Mikolášem Alšem, Bohuslavem Schnirchem, Františkem Ženíškem, Stanislavem Suchardou, Josefem Mauderem, Antonínem Poppem a dalšími.\n\n\nJosef Zítek\nDílo:\n- Národní divadlo v Praze (později převzal J. Schulz) – novorenesanční sloh\n- Mlýnská kolonáda v Karlových Varech – novorenesanční klasicistní sloh\n- Dům umělců \"Rudolfinum\" v Praze (spolupracoval s J. Schulzem) – novorenesanční klasicistní sloh\n\nJosef Schulz\nDílo:\n- Národní muzeum v Praze – monumentální novorenesanční sloh\n- Národní divadlo v Praze (dokončil po J. Zítkovi) – úprava střechy a interiéru po požáru\n- Dům umělců \"Rudolfinum\" v Praze (spolupracoval s J. Zítkem)\n- Uměleckoprůmyslové muzeum v Praze – francouzská novorenesance\n- radnice na Smíchově, zámek na Hrubé Skále, Valdštejnský palác – úpravy a restaurování starých staveb\n\nAntonín Wiehl\nDílo:\n- Staroměstská vodárna (dnes Smetanovo muzeum) (1883)\n- Městská spořitelna pražská v Rytířské ulici – (společně s O. Polívkou, Alšem, Ženíškem, Schnirchem a Suchardou) (1891–95))\n- Slavín (hrobka) a hřbitovní arkády na Vyšehradě (1887) (1889–1893)\n- koncepce výstaviště Jubilejní výstavy v roce 1891 (spolupráce Bedřichem Münzbergerem)\n- Fara u sv. Petra v Praze v Biskupské ulici (1893–94)\n- Dům U Mladých Goliášů Praha 1-Staré Město, Jilská 527/2, Skořepka 527/1 (1888–1889)\n- rekonstrukce Novoměstské radnice (1904–1905)\n- zvonice (dřevěná) u kostela svaté Ludmily v Mělníku (1906)\n- Kostel Nejsvětější Trojice v Dobříši, okres Příbram (rekonstrukce) (1907)\n- Muzeum – původně Sbor Českých bratří v Mladé Boleslavi (rekonstrukce) (1895)\n- Žižkova mohyla u vsi Žižkovo Pole, okres Havlíčkův Brod, kde údajně Jan Žižka zemřel (1874)\n- Pomník Jana Žižky v Čáslavi (s J. V. Myslbekem) (1881)\n- Hrobka rodiny Daubkovy (s J. V. Myslbekem a M. Pirnerem (1888)\n- Duslova vila v Berouně (spolupráce J. V. Myslbek) (1890)\n- Vila Josefa Šebestiána Daubka v Brněnci u Svitav – přístavba ke staršímu objektu (spolupráce Fr.Ženíšek – sgrafita) (1887)\n- vlastní Vila Antonína Wiehla ve Smolnici u Loun (spolupráce M. Aleš, J. V. Myslbek a Maudr) (1898)\n- Dům Bohuslava Schnircha v Mikovcově ulici čp. 548/5 na Vinohradech, autory výzdoby jsou Schnirch a Fr. Ženíšek. (1875)\n- Olivův dům čp. 1032/14 v Divadelní ulici Wiehl stavěl spolu se J. Zeyerem, autory výzdoby jsou Tulka a Myslbek (1876) rodinný dům čp. 1050\n- nárožní Dům s taneční školou Karla Linka čp. 1050 v Praze 1, Divadelní ul. 12, Krocínova ul. 1. Wiehl stavěl spolu se J. Zeyerem. (1875–1876)\n- Dům čp. 1035/17 v ulici Karolíny Světlé Wiehl stavěl spolu se J. Zeyerem. Autory výzdoby jsou Ženíšek a Myslbek (1876)\n- Dům čp. 317/15 v ulici Karoliny Světlé U Vratislavů Wiehl stavěl spolu se J. Zeyerem (1877)\n- nárožní Dům U Mladých Goliášů čp. 527/I ve Skořepce Praha 1 Staré Město, Jilská 2, Skořepka 1. Wiehl postavil s Karlem Gemperlem. Návrhy sgrafit Mikoláš Aleš.(1888–1889)\n- nárožní dům čp. 542 ve Zborovské ulici 42 na Smíchově. Wiehl postavil s Karlem Gemperlem. Návrhy plastik J. V. Myslbek. (1885)\n- nárožní dům čp. 1682 Na Poříčí (or. č. 18), (Havlíčkova č. o. 15). Wiehl postavil s Karlem Gemperlem. (1886)\n- vlastní nárožní Wiehlův dům čp. 792 na Václavském náměstí autoři výzdoby Aleš a Josef Fanta (1894–96)\n\n- nárožní Wiehlův dům čp. 560 ve Slaném pro svého bratra Julia Wiehla, Wiehl sám navrhl sgrafita na fasádě (1879–1880)\nMikoláš Aleš\nDílo:\n- cyklus obrazů Vlast v Národním divadle (spolu s F. Ženíškem) – 14 lunet ve vstupní hale\n- náčrty 4 nástěnných a 3 stropních maleb ve vstupní hale Národního divadla (provedl F. Ženíšek)\n- knižní a časopisecká ilustrace (Květy, Tyrolské elegie, Psohlavci, Špalíček, Slabikář...), vlastní obrazová tvorba\n\nVojtěch Hynais\nDílo:\n- výzdoba Královské lóže Národního divadla\n- opona Národního divadla\n- portréty, obrazy; výzdoba Dvorního divadla ve Vídni\n\nDílo:\n- návrh 8 alegorických postav v nástropních medailonech Národního divadla\n- stropní malby ve vstupní hale Národního divadla\n- návrh opony Národního divadla (shořela)\n- podobizny, obrazy, sgrafita\n\nJosef Tulka\nDílo:\n- návrh 5 lunet v lodžii Národního divadla – \"Cyklus Píseň\"\n- oltářní obrazy, malby a kresby na historická témata\n\nJulius Mařák\nDílo:\n- výzdoba královské lóže Národního divadla – 9 obrazů hradů a památných míst Čech a Moravy\n- krajiny, grafiky, obrazy\n\nAdolf Liebscher\nDílo:\n- 8 lunet ve spojovací chodbě Národního divadla – tempera na zeď\n- dekorativní malba, historická malba, ilustrace\n\nVáclav Brožík\nDílo:\n- 3 obrazy v salónu Královské lóže – \"Tři doby země české\" (Přemyslovci, Lucemburkové, Habsburkové)\n- lunety, historické malby, krajiny, venkovské žánry, podobizny\n\nBohuslav Schnirch\nDílo:\n- veškerá kamenická ornamentální výzdoba Národního divadla\n- sochy \"Apollóna\" a Devíti múz na atice lodžie Národního divadla\n- trigy na nárožních pylonech Národního divadla\n- tympanon nad jevištěm, \"medailony Měsíců\", \"Dne a noci\" v Královské lóži v Národním divadle\n- sochařská výzdoba Prahy\n\nJosef Václav Myslbek\nDílo:\n- alegorické sochy \"Činohry\" a \"Zpěvohry\" v Národním divadle\n- alegorické sochy, pomníky\n\nAntonín Pavel Wagner\nDílo:\n- sochařská výzdoba Vídně\n- alegorie, sochy\n\n\n"}
{"id": "398156", "url": "https://cs.wikipedia.org/wiki?curid=398156", "title": "Velká sfinga v Gíze", "text": "Velká sfinga v Gíze\n\nVelká sfinga v Gíze (psáno též Sfinga) je velká socha, v podobě zvířete (anupa nebo lva) s lidskou hlavou, nacházející se na Gízské plošině v Egyptě na západním pobřeží Nilu. Jde o největší sochu vytesanou z jednoho kusu kamene, která kdy byla vytvořena. Je 74 m dlouhá, 19 m široká a 21 m vysoká.\n\nO jejím stáří se vedou spory. Řada egyptologů věří, že byla vytvořena starými Egypťany v 3. tisíciletí př. n. l, v době Staré říše za panování 4. dynastie, a to panovníkem Rachefem či dokonce jeho otcem Chufuem (starořecky Cheops) spolu s pyramidou, ale někteří vědci upozorňují, že Sfinga nese stopy po vodní erozi, způsobené silnými dešti či záplavami, které se v Egyptě vyskytovaly mezi lety 15 000–7 000 př. n. l. a byla by tudíž o celé tisíce let starší. Toto tvrzení podporuje také existence hlubokých puklin v soše, které jsou údajně starší než je uváděné stáří sochy.\n\nPodle velmi rozšířeného názoru má hlava Sfingy údajně znázorňovat právě panovníka IV. dynastie Chufua (vládl přibližně 2604/2554–2581/2531 př. n. l.), kterého takto nechal prý zpodobnit právě jeho syn, faraon Rachef.\n\nPodle výzkumu z roku 2005 nechal hlavu Sfingy zhotovit naopak prvorozený syn Cheopse, Radžedef. Také prý byla barevná (měla mít zelené oči, červenou tvář a nemes z modrých a zlatých proužků).\n\nJakým jménem nazývali Sfingu staří Egypťané dodnes přesně nevíme. Často užívané označení Sfinx bylo vytvořeno ve starověku Řeky a pochází z egyptského slova \"sešepanch\", který lze přeložit jako „obraz žijícího“.\nToto pojmenování označovalo královské sochy ve čtvrté dynastii, ačkoli bylo v Nové říši více spojováno s Velkou sfingou. Egyptští Arabové používali označení Abul-Hol, což znamená Otec hrůzy.\n\nSfinga v průběhu času utrpěla mnoho poškození. Je vytesána z vápencového podloží; časem pak došlo k částečnému zasypání pískem a obroušení zasypaných částí. První pokus vykopat Sfingu se datuje do roku 1 400 př. n. l., kdy se ji z pověření faraona Thutmose IV. podařilo odkrýt až po přední tlapy. Thutmose IV. pak mezi tlapami nechal vztyčit žulovou stélu, která připomíná tuto událost.\n\nSfinze chybí původně asi jeden metr široký nos. Velmi rozšířená legenda tvrdí, že jí ho ustřelili Napoleonovi vojáci v průběhu jeho tažení do Egypta. Tato informace je však nepravdivá, protože existují obrazy Sfingy z doby před Napoleonovým tažením, které ji zobrazují bez nosu. Egyptský historik al-Makrízí připisuje zničení nosu súfijskému fanatikovi jménem Muhammad Sa'im al-Dahr, který byl rozhořčen tím, že prostí rolníci uctívají Sfingu, aby tím zlepšili svou úrodu. Sa'im al-Dahr byl poté pověšen za vandalismus. Zničení nosu se mělo odehrát v roce 1378.\n\nV roce 1817 proběhly první moderní vykopávky, vedené kapitánem Cavigliou, které úplně odkryly její hruď. Úplně vykopána byla až v roce 1925.\n\nFotografie Sfingy z opačné strany nejsou zpravidla publikovány, protože jim dominuje zástavba na okraji Gizy, mimo jiné s provozovnou KFC, tržištěm i smetištěm.\n\n"}
{"id": "398160", "url": "https://cs.wikipedia.org/wiki?curid=398160", "title": "Doping", "text": "Doping\n\nDoping se ve sportu označuje používání látek a metod uvedených v Seznamu zakázaných látek a metod vydávaném každoročně Světovou antidopingovou agenturou (WADA). Zamýšleným efektem dopingu je zejména bezprostřední zvýšení výkonu nebo urychlení regenerace při tréninku.\n\nLátky k povzbuzení výkonu se vyskytovaly již od starověku (např. gladiátoři používali směs medu a alkoholu). Ve vrcholných sportovních soutěžích je intenzívně sledován od poslední čtvrtiny 20. století a bývá pravidelně příčinou řady skandálů. Od roku 2014 jsou předmětem vyšetřování a trestů zejména Rusko a jeho antidopingová agentura RUSADA. Výkonný výbor Světové antidopingové agentury WADA 9. prosince 2019 rozhodl a oznámil, že Rusko bylo kvůli dopingu na čtyři roky vyloučeno z OH a mistrovství světa a také že znovu suspendoval agenturu RUSADA.\n\nKvůli možnému dopingu jsou vrcholoví sportovci povinni ihned po skončení soutěží odevzdávat vzorky moči k analýze, případný pozitivní výsledek testu vede zpravidla k diskvalifikaci sportovce ze soutěže a k odebrání medaile a jiných ocenění.\n\n\n\nDále jsou definovány látky a skupiny látek, které podléhají jistým omezením (alkohol, kanabinoidy, lokální anestetika, kortikosteroidy a beta-blokátory).\n\nPři nemoci je možno léčit léky, které obsahují dopingové látky, ale sportovec nesmí začít trénovat nebo dokonce nesmí nastoupit na závod, dokud látka z těla nezmizí. Lze však ze zdravotních důvodů získat výjimku (TUE) a závodit se zakázanou látkou.\n\nU anabolických steroidů, hormonů a diuretik může jejich užívání dopingový komisař kontrolovat po celý rok.\n\n\n"}
{"id": "398166", "url": "https://cs.wikipedia.org/wiki?curid=398166", "title": "Ho Či Minova stezka", "text": "Ho Či Minova stezka\n\nHo Či Minova stezka (\"Đường mòn Hồ Chí Minh\") byl logistický systém, který sahal z Vietnamské demokratické republiky (Severní Vietnam), do Vietnamské republiky (Jižní Vietnam) přes sousední Laos a Kambodžu.\n\nStezka sloužila k zásobování podzemního hnutí Vietkongu i pravidelných jednotek Vietnamské lidové armády během války ve Vietnamu.\nSystém netvořila jediná komunikace, ale komplex rozvětvených cest vyježděných nákladními automobily, chodníků pro pěší a na bicyklech se pohybující jednotky. Zahrnovala i transport po řekách a v pozdějších fázích války ji tvořil i provizorní ropovod. Pojmenována byla americkými jednotkami podle severovietnamského komunistického vůdce Ho Či Mina. Část procházející Laosem byla označována i jako stezka Truong Son podle stejnojmenného pohoří. Podle některých názorů (např. Robert J. Hanyok: \"Spartans in Darkness\") byla jedním z největších vojensko-inženýrských projektů 20. století. Denně se po ní přepravoval materiál o hmotnosti stovek tun a vojenské jednotky.\n\nStezka byla intenzivně bombardována americkým letectvem (například při operaci Rolling Thunder), tyto snahy o její přerušení však nebyly dostatečně účinné a neměly proto dlouhodobý úspěch. Při operaci Commando Hunt, kterou začala americká armáda 11. listopadu 1968, byla stezka i část území neutrálního Laosu opět cílem bombardérů amerického letectva. Během operace bylo v oblasti svrženo tři miliony tun bomb. Mnohé oblasti Kambodže, Laosu i Vietnamu jsou tak dodnes jedněmi z nejrozbombardovanějších oblastí na Zemi.\n\nStezka byla dvakrát přerušena pozemními útoky amerických a jihovietnamských vojsk, poprvé v dubnu 1970, když tyto jednotky vpadly do Kambodže a o rok později když jihovietnamská armáda vstoupila do Laosu. Neschopnost Američanů a jejich spojenců přerušit zásobování po Ho Či Minově stezce bylo jedním z důvodů jejich neúspěchu v celé válce.\n\n\n"}
{"id": "398169", "url": "https://cs.wikipedia.org/wiki?curid=398169", "title": "Levá rotace", "text": "Levá rotace\n\nLevá rotace označuje následující akce:\n\nV binárním vyhledávacím stromě je levá rotace pohyb uzlu (P) dolů vlevo. Při této rotaci se očekává, že (P) má pravého potomka (či podstrom). Ten (Q) se stane rodičem uzlu (P) a jeho levý potomek (B) se stane pravým potomkem uzlu (P). Tato rotace se vykonává, aby se vyvážil strom, obzvlášť když má pravý podstrom stromu výrazněji větší hloubku (záleží na typu stromu).\n\nLevé (i pravé) rotace zachovávají vlastnosti standardního binárního vyhledávacího stromu. AVL a Red-black stromy jsou dvěma příklady použití levých rotací.\n\nJedna rotace má algoritmickou složitost O(1). Většinou je vykonávána v rámci vkládání či odebírání uzlu ve stromu, kde potom záleží na jeho implementaci, kolik rotací se provede. Rotace se provádějí proto, aby byla udržena optimální (minimální) hloubka stromu a k udržení vlastností stromu.\n\n"}
{"id": "398172", "url": "https://cs.wikipedia.org/wiki?curid=398172", "title": "Vnuk", "text": "Vnuk\n\nVnuk, zdrobněle vnouček, je označení pro příbuznou osobu, která je mužským potomkem jejích potomků. Jeho ženským ekvivalentem je vnučka. V případě potomka o generaci mladšího se používá označení pravnuk. Každý člověk je pro někoho vnuk nebo vnučka a zároveň každý vnuk nebo vnučka má tedy celkem čtyři prarodiče, dva dědečky (otce otce a otce matky) a dvě babičky (matku matky a matku otce), pravnuk má pak celkem osm praprarodičů.\n\nV případě vnuků a vnuček v dětském věku lze použít i slovo vnouče, všechny vnuky a vnučky pak označujeme souhrnným názvem vnoučata, pravnuky a pravnučky pravnoučata.\n\nVnuk a Vnouček jsou také (obdobně jako \"dědeček\" a \"babička\") česká příjmení.\n\n\n"}
{"id": "398184", "url": "https://cs.wikipedia.org/wiki?curid=398184", "title": "Záboří (Vítězná)", "text": "Záboří (Vítězná)\n\nZáboří (dříve německy \"Söberle\") je součást obce Vítězná v okrese Trutnov. Rozkládá se při Zábořském potoce. Součástí Záboří je i Dolní Záboří a osady Čtyři Domy a Nové Záboří. Až do druhé světové války byla osídlena téměř výhradně německým obyvatelstvem. V současné době většina budov slouží k rekreaci.\n\n\nOsada Záboří má špatné napojení na dopravní síť. Je dostupná po slepé silnici z Komárova. Do obce zajíždí pouze jeden pár autobusových spojů.\n\n"}
{"id": "398186", "url": "https://cs.wikipedia.org/wiki?curid=398186", "title": "Giorgia Todrani", "text": "Giorgia Todrani\n\nGiorgia Todrani známější jako Giorgia (* 26. dubna 1971) je italskou zpěvačkou známou svým oduševnělým hlasem, který je doplněn širokým pěveckým rozsahem, silným, pronikavým vysokým rejstříkem a velkým hudebním darem. V Itálii je velmi slavnou, téměř národní ikonou. Vydala 10 studiových alb a všechny tam měly komerční úspěch. Zpívala duety s takovými umělci jako Mina, Ronan Keating, Ray Charles, Andrea Bocelli, Herbie Hancock a Elton John. Časopis Billboard ji označil nejpopulárnějším italským zpěvákem a dodal: “takový úspěch by měla i v USA”.\n\nGiorgia se narodila v Římě. Byla muzikálně ovlivněna jazzem a soulem, který zpívala ve svých začátcích v několika římských jazzových klubech. Od mládí její hudební růst provázeli souloví a jazzoví klasikové jako Aretha Franklin, Ella Fitzgerald a další. Počátkem roku 1990 vydala své první live album nazvané One more go round.\n\nJejí pěvecké premiérové vystoupení se odehrálo na prknech divadla Ariston (1994) v rámci hudebního festivalu San Remo kde zpívala píseň E poi v kategorii Nuove Proposte (Noví umělci). Skončila na sedmém místě ve finále žebříčku mladých umělců, ale její projev zapůsobil na publikum a Giorgia se brzy stala jedním z nejpopulárnějších italských zpěváků. E poi je dodnes jednou z jejích nejslavnějších písní.\n\nJejího prvního alba Giorgia se prodalo více než 160 000 kusů. O několik měsíců později ji požádal Luciano Pavarotti aby s ním zpívala duet v jeho každoročním pořadu Pavarotti & přátelé v italské Modeně, kde ohromila publikum svým podáním písně skupiny Queen Who wants to Live forever. V r. 1994 získala evropské ocenění Nejlepší italský mladý umělec.\n\nV r. 1995 se znovu zúčastnila San Rema s písní Come saprei . Tentokrát tuto soutěž vyhrála a navíc získala i cenu kritiků což se předtím podařilo jen Domenicu Modugnovi. Jejího druhého alba Come Thelma & Louise se prodalo více než 300 000 kusů. V témže roce spolu s Andreou Bocellim nazpívala píseň Vivo per lei.\n\nV r. 1996 přijela do San Rema potřetí s písní Strano il mio destino , která ji zajistila třetí místo. Strano il mio destino - Live & studio 95/96 je titulem jejího třetího alba, které obsahuje pět live písní, její soutěžní píseň ze San Rema a další studiové nahrávky. Alba se prodalo 270 000 kusů.\n\nV létě 1997 vydala svou verzi staré italské písně Ornelly Vanoni Un'ora sola ti vorrei ve stylu R&B, která předznamenala pozdější změnu jejího pěveckého projevu. Její třetí studiové album již bylo ve znamení nového image, její hudba ubrala na baladičnosti, stala se více rytmickou se zaměřením spíše na zvuk a interpretaci než na zpěv.\n\nPo vydání písně z jiné filmové hudby nazvané Il cielo in una stanca (moderní zpracování staré italské písně zpívané Ginem Paolim) přišlo na svět její 4. studiové album Girasole - velmi melodické a popově naladěné, které jí přineslo ještě větší úspěch, ke kterému přispěl její singlový hit Girasole, který byl v r. 1999 v Itálii jedním z nejprodávanějších.\n\nV r. 2000 se jí splnil jeden z jejích největších snů - Ray Charles ji pozval na jeden ze svých koncertů a požádal ji aby na něm zazpívala píseň Georgia on My Mind. Giorgia se mu svěřila, že jí otec pojmenoval na počest této písně.\n\nV r. 2001 se znovu zúčastnila San Rema a skončila druhá s písní Di Sole e d'Azzurro napsanou Zuccherem a která byla také zařazena do jejího 5. alba Senza Ali na kterém se písní Il mare sconosciuto podílel jako zvláštní host i jazzová ikona Herbie Hancock. V minulosti již Giorgia s Hancockem účinkovala během jeho evropského turné věnovaném Georgi Gershwinovi (1999), na koncertu v londýnské Royal Festival Hall zpívala také s Youssou N'Dour (2000).\n\nV r. 2002 Giorgia vydala své nejlepší hity v albu Greatest hits - Le cose non vanno mai come credi, kterého se prodalo 700 000 kusů a přetrvalo v italském žebříčku přes rok. V albu se objevily některé italské hity.\n\nV r. 2003 vydala své 6. studiové album Ladra di Vento ve kterém byl také její největší hit Gocce di Memoria. Tato píseň vyhrála na italském singlovém žebříčku FIMI (Federace italského hudebního průmyslu) a stala se nejprodávanějším singlem roku 2003 se 130 000 prodanými nosiči. Přinesla Giorgii mnoho ocenění včetně tří italských hudebních ocenění. Tento hit se umístil v Top 40 evropského singlového žebříčku.\n\nV r. 2005 se Giorgia stala prvním italským zpěvákem, který vydal CD ve spolupráci s MTV Unplugged, tato událost se uskutečnila v Miláně. Live CD zahrnovalo akustické verze všech jejích velkých hitů. Toto album získalo 3 x platinovou desku v Itálii a přineslo jí mnoho ocenění. Doprovázel ji Prince, Terence Blanchard a během koncertu také zpívala duet se soulovou hvězdou Ricky Fanté.\n\nV r. 2007 vydala své 7. studiové album Stonata. Album skončilo v italském žebříčku na druhém místě a získalo 2 platinové desky. Jeho obsahem byl také duet s nejvlivnější italskou zpěvačkou všech dob Minou. Píseň se jmenovala Poche Parole a byla prvním ženským duetem pro Minu v její padesátileté kariéře.\n\n21. listopadu Giorgia vydala druhou sbírku svých největších hitů (první v r. 2002), která se stala její první \"antologií\" - album tvořila 3 CD plné hitů, nových písní, převzatých písní a nových verzí některých jejich starých písní. První singl alba se jmenoval Per fare a meno di te, který se stal melodií filmu Un solo padre režírovaného Lucou Lucinim uvedeném na plátna italských kin 28. září 2008.\n\n\n\n"}
{"id": "398189", "url": "https://cs.wikipedia.org/wiki?curid=398189", "title": "DSB řada MX", "text": "DSB řada MX\n\nŘada MX je lehčí variantou lokomotiv řady MY DSB určenou pro vedlejší tratě s málo únosným svrškem.\n\nPo úspěchu lokomotiv řady MY se DSB začaly poohlížet po podobné lokomotivě, která by nalezla uplatnění na tratích, kde řada MY nevyhovovala svými nápravovými tlaky. Firma NOHAB nabídla lehčí a o něco kratší variantu typu AA16 s dvanáctiválcovým dvoutaktním motorem typu 567C a s hmotností pod 90 t.\n\nPrvní lokomotiva č. 1001 přijela do Dánska v roce 1960 a brzy získala stejnou oblibu, jako její větší sestry. Dodávky 45 strojů se uskutečnily ve dvou sériích. V letech 1960 - 1961 bylo dodáno prvních dvacet lokomotiv s motory 567C o výkonu 1047 kW, V letech 1961 - 1962 následovala druhá série 25 strojů s motory 567D1 o výkonu 1064 kW. Obě varianty motorů měly vrtání 216 mm, zdvih 254 mm a maximální otáčky v rozmezí 800 - 900 min-¹. Lokomotivy řady MX se na první pohled liší od řady MY přerušenou větrací mříží v bočnici skříně.\n\nLokomotivy jsou vybaveny vícenásobným řízením podle norem USA, které pracuje se stejnosměrným napětím 650 V. Stroje 1011 - 1020 byly vybaveny dálkovým ovládáním z řídícího vozu a byly nasazeny na vratných soupravách v kodaňské příměstské dopravě.\n\nDo roku 1993 byly všechny vyřazeny z provozu DSB a většinou prodány soukromým dopravcům.\n\n\n\n"}
{"id": "398192", "url": "https://cs.wikipedia.org/wiki?curid=398192", "title": "Ekonomika Finska", "text": "Ekonomika Finska\n\nFinsko je průmyslově velmi vyspělá země s tržním hospodářstvím. Na obyvatele vyprodukuje přibližně stejně co ostatní západoevropské státy jako například Francie, Německo, Švédsko nebo Spojené království. Největší hospodářským sektorem jsou služby s 65,7 procentním podílem, následuje výroba a rafinace s 31,4 procenty. Primér představuje 2,9 procenta hospodářství. Klíčovým hospodářským odvětvím pro zahraniční obchod je průmyslová výroba. Největší podíl průmyslu představuje elektronika (21,6 procenta), výroba strojů, vozidel a jiných technických kovových výrobků (21,1 procenta), dřevozpracující průmysl (13,1 procenta) a výroba chemikálií (10,9 procenta). Finsko má velké zásoby dřeva. Oblast Velké Helsinky vytváří kolem třetiny finského HDP. Inflace mezi roky 2004 a 2006 byla nízká, v průměru 1,8 procenta.\n\nFinsko je silně začleněno do globální ekonomiky a mezinárodního obchodu, který tvoří třetinu HDP. Zahraniční obchod se státy Evropské unie tvoří 60 z celkového zahraničního obchodu. Největšími obchodními partnery jsou Německo, Rusko, Švédsko, Velká Británie, USA, Nizozemí a Čína. Obchodní politika je řízena ze strany Evropské unie. Finsko je tradiční stoupenec volného obchodu, s výjimkou zemědělství. Finsko je jedinou severskou zemí, která se připojila k eurozóně.\n\n40 největších ve Finsku registrovaných společností podle obratu v roce 2006 nebo 2007 byli tyto (zkratky Oy a Oyj odstraněny): Nokia, Stora Enso, Neste Oil, UPM-Kymmene, Kesko, SOK, Metsäliitto, Outokumpu, Metso, Tamro, Fortum, Sampo, Kone, Elcoteq, Rautaruukki, Wärtsilä, YIT, Varma, Cargotec, SanomaWSOY, Kemira, Ilmarinen Keskinäinen Eläkevakuutusyhtiö, TeliaSonera, Luvata International (bývalý Outokumpu Copper), Huhtamäki, Finnair, Lemminkäinen, HKScan, Onvest, RTF Auto, Tieto, Ahlstrom, Konecranes, Valio, ABB, Itella, Amer Sports, Teboil, Elisa, a Myllykoski.\nSoukromý sektor zaměstnává přibližně 1,8 milionu obyvatel, z toho zhruba třetina má vysokoškolské vzdělání. V roce 2004 činily průměrné náklady na zaměstnance soukromého sektoru za hodinu 25,1 eura. Od roku 2008 je průměrná kupní síla na podobné úrovni jako v Itálii, Švédsku, Německu nebo Francii. V roce 2006 pracovalo 62 % pracovní síly pro firmy s méně než 250 zaměstnanci. Ty představovaly 49 % celkového ekonomického obratu a měly nejsilnější tempo růstu. Míra zaměstnanosti žen je vysoká. Rozdělení povolání na spíše mužské a spíše ženské je vyšší než v USA. Podíl pracovníků na částečný úvazek byl jeden z nejnižších v zemích OECD v roce 1999.\n\nNa začátku roku 2008 činila míra nezaměstnanosti 6,8 %, zaměstnanost byla na 68 procentech. 18 % obyvatel ve věku nad 50 let nepracuje a nad 60 let je více než dvě třetiny nepracujících. Nefondové důchody a další závazky jako například zdravotní pojištění jsou hlavním rizikem zadlužení v budoucnu, i když Finsko je mnohem lépe připraveno než země jako třeba Francie nebo Německo. Výše státního dluhu byla snížena na zhruba 32 procent HDP v roce 2007. Roku 2007 dosahovala průměrná hodnota domácích úspor stupně -3.8 a zadluženost domácností představovala 101% ročního dosažitelného příjmu, což bylo na stejné úrovni jako většina zemí Evropy.\n\nV roce 2006 bylo ve Finsku 2,4 milionu domácností. Průměrná velikost finské domácnosti je 2,1 osob. 40 procent domácností sestává z jediné osoby, 32 procent ze dvou osob a 28 procent ze tří nebo více osob. Obytných budov je celkem 1,2 milionu a na jednoho občana připadá průměrně 38 metrů čtverečních obytných prostor. Cena průměrné obytné nemovitosti bez půdy činí 1187 euro za metr čtvereční a pozemek 8,6 euro za metr čtvereční. 74 procent domácností vlastní osobní automobil. K dispozici je 2,5 milionu aut a 0,4 milionu ostatních vozidel. Přibližně 92 % Finů má mobilní telefon a 58 % je připojeno k internetu doma. Průměrná celková spotřeba domácností činí 20 000 euro, z čehož na bydlení připadá zhruba 5500 eur, na dopravu kolem 3000 euro, na potraviny a nápoje s výjimkou alkoholických zhruba 2500 eur a na rekreaci a kulturu kolem 2000 euro. Kupní síla přizpůsobená průměrné spotřebě domácností je zhruba na stejné úrovni jako je tomu v Německu, Švédsku a Itálii. Podle organizace Invest in Finland vzrostla soukromá spotřeba o 3% v roce 2006 a zákazníci upřednostňovali výrobky vysoké kvality, které dlouho vydrží, případně utráceli své peníze za zlepšení svého životního standardu.\n\n"}
{"id": "398194", "url": "https://cs.wikipedia.org/wiki?curid=398194", "title": "Chám", "text": "Chám\n\nChám je starozákonní postava, druhorozený syn Noeho, jeden z lidí, kteří přežili potopu světa, a praotec Chamitů.\n\nChám se provinil tím, že spatřil svého otce ve stanu opilého a nahého a pověděl o tom svým bratrům Šémovi a Jáfetovi. Ti otce zakryli tak, aby jeho nahotu nespatřili. Noe pak proklel Chámova syna Kenaana a dal ho za otroka svým (Chámových) bratrům.\n\nPodle knihy Genesis byl Chám otcem čtyř synů, jejichž potomci se souhrně nazývají Chamité:\n\n"}
{"id": "398219", "url": "https://cs.wikipedia.org/wiki?curid=398219", "title": "Georg Zundel", "text": "Georg Zundel\n\nGeorg Zundel (17. května 1931 Tübingen - 11. března 2007 Salzburg) byl německý fyzikální chemik, doživotní profesor biofyziky na Univerzitě v Mnichově, mírový aktivista, environmentalista a filantrop. Jednalo se o vnuka německého průmyslníka Roberta Bosche. V době své kariéry publikoval 313 vědeckých prací, spolupracoval na mnoha objevech v oblasti vodíkové vazby.\n\nNěkteré nejznámější objevy, které nesou jeho jméno :\n\n"}
{"id": "398223", "url": "https://cs.wikipedia.org/wiki?curid=398223", "title": "Karel Franta", "text": "Karel Franta\n\nKarel Franta (1. května 1928 Libčice nad Vltavou – 19. července 2017 Praha) byl český malíř a ilustrátor.\n\nVyučil se v Praze kreslířem grafiky. Seznámil se s významnými výtvarníky tvořícími pro děti, mj. Jiřím Trnkou a Helenou Zmatlíkovou. Později vystudoval Akademii výtvarných umění u Miloslava Holého a Vladimíra Sychry. Po absolvování působil jako ilustrátor v dětských časopisech, také ilustroval řadu dětských knih, mimo jiné \"Lev Leopold\" (Reiner Kunze). K jeho zájmům patřila též hudba – řada jeho ilustrací se zabývá hudební tematikou. Byl oceněn vyznamenáním OSN \"Grand Prix UNICEF\", je taktéž zapsán na čestné listině Mezinárodního sdružení pro dětskou knihu. Uspořádal několik desítek samostatných i kolektivních výstav.\n\nZemřel po dlouhé nemoci na srdeční infarkt.\n\n"}
{"id": "398225", "url": "https://cs.wikipedia.org/wiki?curid=398225", "title": "Unreal Tournament 3", "text": "Unreal Tournament 3\n\nUnreal Tournament 3, přejmenovaný z Unreal Tournament 2007, je akční počítačová hra vydaná v roce 2007 společností Epic Games. Je nástupcem předchozích titulů Unreal a Unreal Tournament. Hra je postavená na Unreal Enginu 3.\n\n\nNěkolik nových map s velmi rozmanitým prostředím.\n"}
{"id": "398229", "url": "https://cs.wikipedia.org/wiki?curid=398229", "title": "ToP (tlumočení-překlad)", "text": "ToP (tlumočení-překlad)\n\nToP (tlumočení-překlad) je čtvrtletník vydávaný Jednotou tlumočníků a překladatelů již od roku 1990. V tomto odborném bulletinu jsou publikována teoretická pojednání, reportáže z odborných akcí, specializovaná terminologie, pozvánky, recenze a jiné zajímavosti z oblasti překladu a tlumočení. Do konce roku 2014 vyšlo 114 čísel. Od jara roku 2015, tedy od čísla 115/2015, vychází pouze v elektronické podobě.\n\n"}
{"id": "398242", "url": "https://cs.wikipedia.org/wiki?curid=398242", "title": "Podúsek 2./XI. Hevlín", "text": "Podúsek 2./XI. Hevlín\n\nStavební podúsek 2./XI. Hevlín byl součástí linie těžkého opevnění, které bylo stavěno v rámci ŽSV XI Hrušovany nad Jevišovkou v roce 1938 na jižní Moravě. Úsek měla vystavět firma Konstruktiva, k zadání stavby došlo 18. května 1938. Součástí úseku bylo 14 pěchotních srubů, z nichž se Konstruktivě podařilo do začátku října 1938 vybetonovat dva objekty.\n\nStavba linie byla zadána 18. května 1938 stavební firmě Konstruktiva, a. s., Praha II, za částku 19 184 988,70 Kč, která jej měla dokončit během 250 dní. Prvním pracovním dnem se stal 18. červen téhož roku. Velitelem podúseku se stal npor. žen. Ing. Václav Hanzlík, stavbyvedoucím npor. stav. Ing. Stanislav Kmoníček.\n\nStřežení budovaných objektů zajišťovala 2./X. strážní rota z Hrušovan nad Jevišovkou pod velením npor. pěch. Jiřího Kopřivy, která byla zřízena 1. července 1938 a zrušena 30. listopadu 1938. Byla součástí strážního praporu X.\n\nLinie stavěná jako druhý podúsek ŽSV XI měla navazovat jižně od Dyjákovic objektem MJ-S 15 na stavební podúsek 1./XI. Šatov, který končil objektem MJ-S 14 jižně od Hrádku. Objekt MJ-S 16 se nachází u výběžku rakouského území za Dyjí u Hevlína, další objekty již stojí na břehu Dyje. Linie měla dále pokračovat po břehu řeky až k obci Jevišovka, kde se měla stočit k železniční trati Znojmo – Břeclav, podél níž měla vést až do prostoru mezi Březím a Mikulovem, kde měla skončit pěchotním srubem MJ-S 28.\n\nPozn.: Objekty jsou řazeny od západu na východ.\n\nSrub MJ-S 15 byl postaven podle projektu opavského objektu OP-S 41, podle něhož byly vybudovány i jihomoravské sruby MJ-S 2 a MJ-S 3 u Šatova. Jedná se tedy o izolovaný pěchotní srub oboustranný dvoukřídlý ve II. stupni odolnosti. Objekt měl být vybaven dvěma protitankovými kanóny vz. 36 spřaženými s těžkým kulometem vz. 37 (tzv. zbraň L1) a dvěma dvojčaty těžkých kulometů vz. 37 (zbraň M). Další výzbroj měly tvořit čtyři lehké kulomety vz. 26 pro obranu obvodové překážky. Stejné zbraně měli mít k dispozici i pozorovatelé ve dvou pancéřových zvonech. Osádku mělo tvořit 37 mužů.\n\nObjekt MJ-S 15 byl vybetonován jako první z podúseku 2./XI., betonáž proběhla ve dnech 18. až 27. srpna 1938, kubatura betonu činila 1431 m³. Mnichovská dohoda a odstoupení pohraničí Německu zastihlo objekt ve stádiu hrubé stavby, nebyly osazeny zvony, nebyly provedeny zemní úpravy, atd. Dokončen byl v roce 1948 znojemskou firmou Ing. Růžička, osazené zvony byly vyrobeny ve Vítkovicích až po válce. V letech 1959 a 1960 byl objekt vyzbrojen protitankovým kanónem vz. 44/59, který byl speciálně upraven pro použití v jihomoravských a bratislavských těžkých objektech. Srub sloužil armádě až do roku 1999, kdy byl opuštěn. Dnes se o objekt stará občanské sdružení Klub vojenské historie MJ S 15, které jej postupně rekonstruuje (prozatím probíhají práce na exteriéru) a o některých státních svátcích i zpřístupňuje veřejnosti.\n\nPěchotní srub MJ-S 16 je jednopodlažní objekt (v drtivé většině mají pěchotní sruby dvě patra, spodní s ubikacemi, strojovnou, filtrovnou apod., a bojové horní), který byl zde navržen z důvodu vysoké hladiny podzemní vody. Srub se nachází přibližně 100 m od státní hranice s Rakouskem, jehož území zde díky výběžku zasahuje přibližně 1 km za řeku Dyji.\n\nObjekt MJ-S 16 ve II. stupni odolnosti byl postaven podle projektu srubu OP-S 9 poblíž Opavy. Výzbroj měla být shodná se srubem MJ-S 15. Hlavními zbraněmi měly být dvě zbraně L1 (kanón spřažený s těžkým kulometem) a dvě zbraně M (dvojče těžkých kulometů), pro blízkou ochranu měly sloužit čtyři zbraně N (lehký kulomet) a další dvě shodné zbraně v pancéřových zvonech. Osádku mělo tvořit 35 mužů.\n\nBetonáž pěchotního srubu proběhla ve dnech 6.–13. září 1938, kubatura betonu činila 1660 m³. Při odstoupení pohraničí tedy existoval jako velký železobetonový monolit bez jakékoliv výzbroje a výstroje. Další osudy jsou shodné se sousedním objektem MJ-S 15. Byl dokončen po druhé světové válce (včetně osazení zvonů: jeden byl nově vyroben ve Vítkovických železárnách, druhý pochází z pěchotního srubu Ko-S 1 v Komárně) a vyzbrojen. V letech 1959 a 1960 byly osazeny dva protitankové kanóny vz. 44/59. Zakonzervovaný objekt využívala armáda do roku 1999, poté bylo veškeré vybavení odvezeno a srub byl opuštěn.\n\nV roce 2010 byl pěchotní srub armádou odprodán za částku 276 000 Kč, původní cenu 2,5 milionu Kč nikdo neakceptoval.\n\nOstatní zadané pěchotní sruby MJ-S 17 až MJ-S 28 nebyly do Mnichovské dohody postaveny. Nejblíže k dokončení měly objekty MJ-S 17 a MJ-S 18, které byly připravené k betonáži. Objekty MJ-S 19 a MJ-S 20 se nacházely v různém stupni rozestavěnosti, výstavba ostatních srubů vůbec nebyla zahájena.\n\nVe všech případech se mělo jednat o pěchotní sruby II. stupně odolnosti, s dvojicemi zbraní L1 a M, dalšími třemi až čtyřmi lehkými kulomety pro blízkou ochranu a dvěma pancéřovými pozorovacími zvony. Sruby MJ-S 21, 22 a 25 byly vyprojektovány jako jednopodlažní.\n\n\n"}
{"id": "398243", "url": "https://cs.wikipedia.org/wiki?curid=398243", "title": "Žofie z Hohenbergu", "text": "Žofie z Hohenbergu\n\nŽofie z Hohenbergu (celým jménem \"Žofie Marie Františka Antonie Ignacie Alberta kněžna z Hohenbergu\", \"Sophie Marie Franziska Antonia Ignatia Alberta Fürstin von Hohenberg\", po sňatku též jako \"Sophie Nostitz-Rieneck\", 24. července 1901, Konopiště – 27. října 1990, Thannhausen, Štýrsko) byla jediná dcera a nejstarší dítě následníka rakousko-uherského trůnu Františka Ferdinanda d'Este a jeho manželky Žofie z Hohenbergu rozené Chotkové, kteří byli zavražděni 28. června 1914 v Sarajevu.\n\nNarodila se 24. července 1901 na zámku Konopiště v Čechách. Měla dva mladší bratry, Maxmiliána (Maximilian; 29. září 1902 Vídeň – 8. leden 1962 Vídeň) a Arnošta (Ernest; 27. květen 1904 Konopiště – 5. březen 1954 Štýrský Hradec). Kvůli morganatickému sňatku rodičů byli všichni sourozenci vyloučeni z následnictví na trůn. Většinu svého dětství strávila na zámku Konopiště obklopená milující rodinou. Žofiin otec velice miloval lov a zasloužil se o to, že Žofie skolila svého prvního jelena už ve třech letech. Roku 1914 spolu se svými sourozenci nečekaně osiřela v důsledku atentátu na své rodiče spáchaném Gavrilo Principem v Sarajevu. O smrti rodičů se dozvěděla na zámku Chlum u Třeboně. Do konce 1. světové války bydlela se svými sourozenci na Konopišti, kde se o ně starali a vychovávali je matčina sestra Marie Jindřiška Chotková (1880–1964) a Otto Lev Stanovský (1882–1945), později Jaroslav kníže Thun-Hohenstein (1864–1929). Roku 1916 jí byl udělen titul kněžna a přiznáno oslovení Jasnost.\n\nV roce 1920 se v Děčíně provdala za Fridricha, hraběte Nostice-Rienecka a z tohoto manželství se narodili tři synové a jedna dcera. Rodina se hlásila k německé národnosti, během druhé světové války synové narukovali k Wehrmachtu. Nejstarší Erwein (nar. 1921) zemřel v sovětském zajetí v roce 1949, mladší Franz (nar. 1923) v bojích na východní frontě v roce 1945; nejmladší syn Aloys (nar. 1925) a dcera Sophie (nar. 1929) válku přežili.\n\nV říjnu 1945 dostala rodina povolení vycestovat do Rakouska, což v dubnu 1946 učinili. Usadili se na zámečku Geyeregg v Eisenerzu (Štýrsko), který Žofie získala jako dědictví. V roce 1962 se přestěhovali do Salzburgu. V roce 1981 navštívila po 60 letech Konopiště. Žofie o mnoho let přežila oba své bratry Maxmiliána a Ernsta. Zemřela ve věku 89 let 27. října 1990 v Thannhausenu ve Štýrsku a byla pochována po boku svého manžela v hrobce rodu svobodných pánů Gudenus, ze kterého pocházel její zeť, na hřbitově ve Weizu ve Štýrsku.\n\nŽofie Hohenbergová se 8. září 1920 v Děčíně provdala za hraběte Fridricha (Bedřicha) Leopolda Josefa Huberta Mariu Nostitz-Rienecka (1. listopad 1893 Praha – 29. prosinec 1973 Štýrský Hradec), syna Erweina Felixe Marii Nostitz-Rienecka (20. květen 1863 Měšice – 3. listopad 1931 Vídeň) a jeho manželky (sňatek 25. červen 1891 Vídeň) hraběnky Amálie Podstatské z Liechtensteinu (14. prosinec 1867 – 1. prosinec 1956). Narodily se jim čtyři děti. Tito potomci se hlásili k německé národnosti. Synové sloužili za druhé světové války ve Wehrmachtu.\n\n"}
{"id": "398248", "url": "https://cs.wikipedia.org/wiki?curid=398248", "title": "ShM vz. 85 PRÁM-S", "text": "ShM vz. 85 PRÁM-S\n\nShM vz.85 PRÁM-S je automaticky nabíjený minomet na prodlouženém podvozku BVP-1.\nVývoj samohybného minometu ShM vz.85 PRÁM-S začal v Československu v roce 1980 v národním podniku Konštrukta Trenčín. Prvních 12 kusů ověřovací série minometu bylo vyrobeno v roce 1990 v podniku ZŤS Dubnica nad Váhom. Výroba dále nepokračovala kvůli dohodám o snížení počtu konvenčních zbraní v Československu. Při rozdělení Československa se 12 vyrobených minometů dělilo v poměru 2:1, Armáda České republiky tak získala 8 minometů, slovenské armádě připadly zbylé 4 kusy.\n\nSamohybný minomet vz.85 PRÁM-S se vyznačuje velkou mobilitou v terénu a vysokou rychlostí palby. Je určen především k eliminaci protivníkovy živé síly, lehce pancéřovaných vozidel a lehkých polních krytů.\n\nOsádku samohybného minometu tvoří 4 osoby – řidič, velitel, mířič jenž na rozkazy velitele vede palbu a nabíječ který plní dopravníky municí. Samotné nabíjení minometu je zajištěno nabíjecím automatem, ten se skládá z elevační části, nabíjecího zařízení a dopravníku. Pancéřová korba vozidla zajišťuje posádce ochranu před palbou z lehkých pěchotních zbraní a střepinami z dělostřeleckých granátů. Pomocnou výzbroj minometu tvoří protiletadlový kulomet NSV ráže 12,7 mm se zásobou 300 nábojů, nebo protitankový raketový komplet 9K113 Konkurs, osádka vozidla může být dále vybavena pancéřovkami RPG-75, ručními obrannými granáty F1 a samopaly vz. 58.\n"}
{"id": "398256", "url": "https://cs.wikipedia.org/wiki?curid=398256", "title": "Zmýlená neplatí", "text": "Zmýlená neplatí\n\nZmýlená neplatí (anglicky \"The Boys of Bummer\") je 18. díl 18. řady amerického animovaného seriálu Simpsonovi. Premiéra dílu byla 29. dubna 2007.\n\nBart a Springfieldský baseballový tým vyhraje zápas a dělí je jen jeden zápas od mistrovského titulu. Všichni ve městě oslavují. Když si Marge nakupuje oblečení na Bartův zápas, Homer si mezitím nemá kam sednout. Dojde až do obchodu s postelemi, do jedné si tam lehne a usne. Poté, co ho ředitel obchodu vzbudí, Homer před zákazníky vychválí matraci, na které spal. Rich Texan od něj chce koupit 5 matrací a ředitel z Homera udělá prodavače. Při finálovém zápase proti týmu z Shelbyvillu Springfield vede 5:2, Shelbyville má obsazené všechny mety, ale už má 2 outy. Stačí tedy pálkaře vyoutovat a Springfield vyhraje. Po odpalu se pomalý míček snáší k Bartovi, ale Bart ho nechytí. Když se ho snaží sebrat, tak mu stále vykluzuje a odkopává ho dále. Shelbyville získává 4 body a Springfield prohrává. Fanoušci jsou na něj naštvaní.\n\nZa Homerem do práce přijdou reverend Lovejoy a jeho žena. Mají problém se sexem a chtějí si koupit lepší postel. On jim prodá matraci \"Tulilux\" od společnosti \"Spolunavždycky\". Druhý den ale přijedou za Homerem domů, že matrace \"nefunguje\". Když Homer vypisuje šek na vrácení peněz, tak se reverend a jeho žena začnou líbat na jejich matraci a tak si je vymění. Večer to ale Marge pozná. Rozhodnou se tedy si svou matraci ukrást zpět. Při loupeži je chytí Lovejoyovi, ale reverend matraci rozřízne napůl, aby ji mohli mít všichni.\n\nBarta všude pronásleduje jeho neúspěch. V novinách píší o tom jak jeho chyba oslabila kurz dolaru. V rádiu KBBL hrají píseň \"Bart je dřevák\". Líza vezme Barta na Výstavu baseballových karet, kde si Bart promluví s hráčem jménem Joe La Boot, který také udělal mládí podobnou chybu jako Bart. Když se ale dozví, že mluví s Bartem, tak ho začne také nenávidět. Druhý den se všude ve městě objeví nápis „Nenávidím Barta Simpsona“. Vyjde najevo, že ty nápisy napsal sám Bart. Při psaní nápisu na vodovodní věž Bart spadne. Když je v nemocnici, Marge seřve dav před nemocnicí. Domluví se, že poslední směnu odehrají znovu. Vymyslí výmluvu, že metu čistili neregulérním koštětem, aby tomu Bart skutečně uvěřil. On ale míček znovu a znovu nechytí. Jednou míček trefí ptáka, pak ho zasáhne blesk a tak podobně. Někdo z publika vždy ale vymyslí novou výmluvu, aby se mohlo hrát znovu. Takto to jde až do svítání, kdy Bart konečně míček chytí.\n\nPo 60 letech sedí Bart a Milhouse před domovem důchodců a Milhouse Bartovi řekne, že to tehdy bylo jen jako. Barta to rozbrečení, tak Milhouse řekne, že si dělal srandu. Z výšky se na ně koukají duchové Homera a Marge.\n"}
{"id": "398258", "url": "https://cs.wikipedia.org/wiki?curid=398258", "title": "Max Beckmann", "text": "Max Beckmann\n\nMax Carl Friedrich Beckmann (12. února 1884 Lipsko – 27. prosince 1950 New York) byl německý malíř, grafik, sochař a spisovatel.\n\nBývá řazen mezi expresionisty, on sám však během svého života toto označení odmítal. V 20. letech 20. století byl spojován s expresionistickým proudem zvaným Nová věcnost (\"Neue Sachlichkeit\"). Nacisté jeho tvorbu zařadili mezi „zdegenerované umění“ (\"entartete Kunst\"). Beckmann žil nejprve v exilu v Amsterdamu, po válce se usadil v New Yorku. Ovlivnil například Jacksona Pollocka nebo Philipa Gustona.\n\n"}
{"id": "398261", "url": "https://cs.wikipedia.org/wiki?curid=398261", "title": "Luba Pellarová", "text": "Luba Pellarová\n\nLuba Pellarová (10. srpna 1922 Brno – 2. února 2005) byla dramaturgyní Národního divadla v Praze a překladatelkou z angličtiny a němčiny.\n\nPřeklady často pořizovala ve spolupráci se svým manželem Rudolfem Pellarem. Šlo o sestru Jiřího Kárneta. V letech 1968–1974 v činohře Národního divadla působila jako dramaturgyně pro západní dramatiku. V archivu ND se zachoval její dopis, v němž odvážně napsala, co si myslí o tehdejší dramaturgii sloužící totalitní ideologii.\n"}
{"id": "398284", "url": "https://cs.wikipedia.org/wiki?curid=398284", "title": "Vlajka Montany", "text": "Vlajka Montany\n\nVlajka Montany, jednoho z federálních států USA, byla přijata v roce 1905. Nápis MONTANA byl na vlajku přidán v roce 1981.\n\nVlajka má modrý list se zlatým nápisem MONTANA, pod nímž je umístěna státní pečeť Montany. Ta zobrazuje les a vodopády Great Falls na řece Missouri v paprscích slunce. Na pravém břehu řeky je pluh a lopata, symbolizující hornictví a zemědělství. V popředí se nachází stuha se státním mottem ve španělštině: ORO Y PLATA ().\n\nSoučasná vlajka byla přijata 1. července 1981.\n\n\n"}
{"id": "398287", "url": "https://cs.wikipedia.org/wiki?curid=398287", "title": "Zdeněk Ambler", "text": "Zdeněk Ambler\n\nZdeněk Ambler (2. prosince 1940, Plzeň – 21. října 2013) byl český neurolog.\n\nV roce 1980 získal titul doktor věd (DrSc.) a roku 1990 se stal univerzitním profesorem. Od roku 1989 byl přednostou Neurologické kliniky Lékařská fakulty Univerzity Karlovy v Plzni a Fakultní nemocnice v Plzni. Zabýval se neurologií, neurofyziologií, elektromyografií a nervosvalovými poruchami.\n\n"}
{"id": "398292", "url": "https://cs.wikipedia.org/wiki?curid=398292", "title": "Jordan Galland", "text": "Jordan Galland\n\nJordan Galland (* 9. října 1980 New York) je nezávislý americký režisér, scenárista a hudebník (Dopo Yume – Sean Lennon).\nOko bere (film) (Domino-Tropical Moonlight)* movie „21“ soundtrack songs\n\n\n"}
{"id": "398300", "url": "https://cs.wikipedia.org/wiki?curid=398300", "title": "HMS Dorsetshire (40)", "text": "HMS Dorsetshire (40)\n\nHMS Dorsetshire byl těžký křižník sloužící v britském královském námořnictvu v období druhé světové války. Byl jednou ze dvou jednotek stejnojmenné třídy, která představovala třetí skupinu rozsáhlé třináctičlenné třídy \"County\". Jeho sesterskou lodí byl těžký křižník HMS \"Norfolk\". Křižník bojoval v druhé světové válce a byl potopen 5. dubna 1942 japonskými letadly při japonském nájezdu do Indického oceánu.\n\n\"Dorsetshire\" byl postaven v letech 1927–1930 v loděnicicích v Portsmouthu. V roce 1931 byl vybaven katapultem a v roce 1933 také osmi 12,7mm kulomety. V letech 1936–1937 byl modernizován, například u něj byla posílena výzbroj 40mm kanónů.\n\nHlavní výzbroj lodi tvořilo osm 203mm kanónů v dvoudělových věžích. Sekundární výzbroj představovalo osm 102mm kanónů umístěných rovněž ve dvoudělových věžích. Lehkou výzbroj tvořily 40mm kanóny a 12,7mm kulomety. Křižník dále nesl dva čtyřhlavňové 533mm torpédomety. Byl vybaven katapultem, ze kterého operovala dvojice letounů Supermarine Walrus.\n\nKřižník se dne 27. května 1941 podílel na pronásledování a potopení německé bitevní lodi \"Bismarck\". Po jeho potopení vzal společně s torpédoborcem \"HMS Maori\", na palubu 110 přeživších námořníků. \"Dorsetshire\" byl spolu s těžkým křižníkem \"HMS Cornwall\" potopen dne 5. dubna 1942 poblíž Cejlonu japonskými palubními letouny během japonské operace C.\n\n\n\n"}
{"id": "398304", "url": "https://cs.wikipedia.org/wiki?curid=398304", "title": "Muriel Barberyová", "text": "Muriel Barberyová\n\nMuriel Barberyová (* 1969 v Casablance v Maroku) je francouzská spisovatelka románů a profesorka filozofie.\n\nBarberyová navštěvovala a promovala na École Normale Supérieure de Fontenay-Saint-Cloud (vysoká škola) a poté učila filozofii na Bourgognské univerzitě a na gymnáziu. V současné době žije v Kjótu.\n\n\n\n\n\n"}
{"id": "398305", "url": "https://cs.wikipedia.org/wiki?curid=398305", "title": "Dikson", "text": "Dikson\n\nDikson () je sídlo městského typu nacházející se na severu Krasnojarského kraje v Rusku na pobřeží Karského moře, severně od ústí Jeniseje. Část Diksonu (včetně letiště) leží na stejnojmenném ostrově. Ostrov dostal jméno po Oscaru Dicksonovi, sponzorovi jedné severské expedice, a po ostrovu pak bylo pojmenováno založené sídlo.\n\nDikson je nejsevernější ruský přístav. Zároveň se řadí mezi nejsevernější sídla světa.\n\nPrvní osídlení se objevilo v roce 1915 (na ostrově Dikson). V roce 1934 nařídila Hlavní správa severní mořské cesty (\"Главное управление Северного морского пути\") založit v Diksonu přístav.\n\nZpočátku hlavně zásoboval lodě pracující v oblasti, kterým dodával uhlí, vodu a potraviny. Lodě časem přešly na jiná paliva, a tak se stalo hlavním úkolem přístavu zpracování zásobovacích nákladů pro polární stanice a společnosti působící v oblasti, dále pomáhal zásobovat vodou, teplem a elektřinou samotnou osadu.\n\nMezi součásti diksonského přístavu patří například úvaziště, 3 portálové jeřáby typu \"Ганц\", výložníkové jeřáby a samonakladače. Jsou zde kryté i otevřené skladištní plochy.\n\nPočet obyvatel Diksonu v posledních letech výrazně klesá.\n\n"}
{"id": "398310", "url": "https://cs.wikipedia.org/wiki?curid=398310", "title": "Státní poznávací značky v Estonsku", "text": "Státní poznávací značky v Estonsku\n\nNa poznávací značek pro silniční vozidla (ruční vozidla, nakladní automobily, autobusy,prumyslová vozidla a stroje, motocykly)z Estonska, existují pro ně tyto kódy měst.\n\n\n"}
{"id": "398316", "url": "https://cs.wikipedia.org/wiki?curid=398316", "title": "Mistrovství světa v ledním hokeji 1949", "text": "Mistrovství světa v ledním hokeji 1949\n\n16. mistrovství světa a 27. mistrovství Evropy v ledním hokeji probíhalo ve dnech 12. – 20. března 1949 ve Stockholmu ve Švédsku.\n\nNa turnaj se přihlásilo 10 mužstev, rozdělených do 3 kvalifikačních skupin. První dvě mužstva postoupila do finále, ostatní mužstva hrála o umístění v soutěži útěchy. Hrálo se jednokolově systémem každý s každým.\n\nNa světový šampionát do Švédska neodjížděli reprezentanti Československa ani zdaleka jako favorité. Před půl rokem, 8. listopadu 1948, postihla československý hokej krutá rána osudu. Při zájezdu do Francie a Anglie zahynulo šest členů reprezentačního týmu (Zdeněk Jarkovský, Miloslav Pokorný, Karel Stibor, Vilibald Šťovík, Ladislav Troják, Zdeněk Švarc). Letoun, který převážel část výpravy z Paříže do Londýna, v nepříznivém počasí zmizel nad Lamanšským průlivem a jeho pasažéry už nikdy nikdo nespatřil.\n\n Kanada – Dánsko 47:0 (13:0, 16:0, 18:0)\n\n12. února 1949 – Stockholm\nBranky Kanady: 3x Joe Tergeson, 3x Emile Gagne, 3x Barney Hillson, 8x James Russell, 6x Thomas Russell, 3x William Dimoch, 5x Don Munroe, 3x Bud Hashey, 5x Donald Stanley, 5x Joe de Bastiani, 3x Ray Bauer\nBranky Dánska: nikdo\n\n13. února 1949 – Stockholm\nBranky Kanady: 2x Don Munroe, 2x Joe de Bastiani, William Dimoch, Barney Hillson, Bud Hashey\nBranky Rakouska: nikdo\n\n14. února 1949 – Stockholm\nBranky Rakouska: ???\nBranky Dánska: Jörgen Hviid\n\n Norsko – Belgie 2:0 (2:0, 0:0, 0:0)\n\n12. února 1949 – Stockholm\nBranky Norska: Oivind Solheim, Johnny Larntvedt\nBranky Belgie: nikdo\n\n12. února 1949 – Stockholm\nBranky USA: 4x Gerard Kilmartin, 3x Bruce Mather, 3x Paul Johnson, Alfred Yurkewicz, Robert Johnson\nBranky Švýcarska: 2x Alfred Bieler, Ulrich Poltera, Heinrich Boller, Ferdinand Cattini\n\n13. února 1949 – Stockholm\nBranky Švýcarsko: 5x Gebhard Poltera, 3x Ulrich Poltera, 3x Alfred Bieler, 3x Hugo Delnon, Reto Delnon, Othmar Delnon, Emil Handschin, vlastní\nBranky Belgie: 2x Raymond Lombard\n\n13. února 1949 – Stockholm\nBranky USA: 4x Bruce Mather, 2x Arthur Crouse, 2x John Riley, Alfred Van, Norman Walker, Paul Johnson, Alfred Yurkewicz\nBranky Norska: Björn Gulbrandsen\n\n14. února 1949 – Stockholm\nBranky Švýcarska: 3x Alfred Bieler, Ferdinand Cattini, Reto Delnon, Ulrich Poltera, Othmar Delnon\nBranky Norska: Ragnar Rygel\n\n14. února 1949 – Stockholm\nBranky USA: 3x Charlie Holt, 3x Robert Johnson, 2x Alfred Yurkewicz, Paul Johnson, Alfred Van, Dan Crowley, John Kelley\nBranky Belgie: nikdo\n\n Švédsko – Finsko 12:1 (2:0, 3:0, 7:1)\n\n12. února 1949 – Stockholm\nBranky Švédska: 3x Stig Carlsson, 2x Bengt Larsson, 2x Holger Nurmela, 2x Hans Öberg, Rune Johansson, Gösta Johansson, Erik Johansson\nBranky Finska: Keijo Kuusela\n\n13. února 1949 – Stockholm\nBranky Švédska: 4. Stig Carlsson, 5. Stig Carlsson, 8. Åke Engqvist, 39. Holger Nurmela\nBranky Československa: 26. Václav Roziňák, 34. Vladimír Zábrodský\n\nŠvédsko: Arne Johansson – Ake Johansson, Rune Johansson, Thunman – Larsson, G. Johansson, Nurmela – Öberg, Carlsson, E. Johansson – Enqvist, Jönsson, Pettersson.\n\nČSR: Modrý – Trousílek, Němec – Vacovský, Macelis, Hainý – Roziňák, V. Zábrodský, Konopásek – Kobranov, Bouzek, A.Bubník – Pícha.\n\n14. února 1949 – Stockholm\nBranky Československa: 1. Stanislav Konopásek, 5. Stanislav Konopásek, 7. Čeněk Pícha, 10. Vladimír Zábrodský, 13. Vladimír Kobranov, 15. Vladimír Zábrodský, 17. Čeněk Pícha, 18. Stanislav Konopásek, 23. Zdeněk Marek, 26. Stanislav Konopásek, 27. Stanislav Konopásek, 41. Vladimír Bouzek, 42. Vladimír Bouzek, 142. Vladimír Kobranov, 43. Přemysl Hainý, 52. Vladimír Zábrodský, 52. Čeněk Pícha, 56. Vladimír Zábrodský, 58. Vladimír Kobranov\nBranky Finska: 20. Keijo Kuusela, 29. Loft Nasib\nRozhodčí: Moore (CAN), Axberg (SWE)\n\nČSR: Jirka – Trousílek, Hajný, Macelis, Vacovský – Kobranov, V. Zábrodský, Konopásek – Mizera, Marek, Pícha – od 41. Bouzek, Bubník.\n\nFinsko: Linnosuo, Viitala – Rintakoski, Hellen, Pohjavirta, Kulti – Salisma, Kuusela, Karumaa – Nasibullen, Honkavaara, Havulinna.\n\n Československo – Kanada 3:2 (0:0, 2:1, 1:1)\n\n15. února 1949 – Stockholm\nBranky Československa: 30. Vladimír Zábrodský, 40. Augustin Bubník, 57. Stanislav Konopásek\nBranky Kanady: 34. Ray Bauer, 43. Thomas Russell\nRozhodčí: Ahlin (SWE), Hauser (SUI)\nVyloučení: 3:9\nDiváků: 7 000\n\nČSR: Modrý – Trousílek, Hajný, Macelis, Němec – Roziňák, V. Zábrodský, Konopásek – Kobranov, Bouzek, A. Bubník – Mizera, Pícha.\n\nKanada: Picard – Hillson, Gagne, Kewley, Tergesen – Dimoch, J. Russell, Kowich – T. Russell, Stanley, Hashey – de Bastiani, Bauer.\n\n15. února 1949 – Stockholm\nBranky Švédska: 5x Gösta Johansson, 3x Stig Jönsson, 3x Holger Nurmela, 2x Stig Carlsson, 2x Bengt Larsson, Åke Andersson, Åke Lassas, Rolf Eriksson-Hemlin\nBranky Rakouska: nikdo\nRozhodčí: Mihalik (POL), Kessler (SUI)\n\n15. února 1949 – Stockholm\nBranky USA: 2x Bruce Mather, Gerard Kilmartin, John Riley\nBranky Švýcarska: 2x Hans-Martin Trepp, 2x Alfred Bieler, Reto Delnon\nRozhodčí: Herman (TCH), Moore (CAN)\n\nUSA: Bittner – Yourkewitz, Walker, Van, Theyer – Kilmartin, Mather, Riley – Crouse, P. Johnson, R. Johnson – Finnegan, Keley.\n\nŠvýcarsko: Bänninger – Boller, Handschin, H. Cattini, P. Cattini – Trepp, U. Poltera, J. Poltera - R. Delnon, O. Delnon, Bieler – Hinterkircher.\n\n16. února 1949 – Stockholm\nBranky Československa: 1. Stanislav Konopásek, 4. Vladimír Kobranov, 10. Augustin Bubník, 11. Stanislav Konopásek, 27. Václav Roziňák, 35. Stanislav Konopásek, 53. Stanislav Konopásek\nBranky Rakouska: 42. Hans Wagner\nRozhodčí: Kessler (SUI), Axberg (SWE)\n\nČSR: Modrý – Trousílek, Hajný, Macelis, Němec – Roziňák, V. Zábrodský, Konopásek – Kobranov, A. Bubník, Pícha – Charouzd.\n\nRakousko: Huber – Demmer, Stanek, Vojta, Potucek – Schneider, Feistritzer, Wagner - Wurmbrand, Walter, Böhm – Penitz.\n\n16. února 1949 – Stockholm\nBranky Švédska: Åke Andersson, Lars Pettersson\nBranky Kanady: Thomas Russell, Herb Kewley\nRozhodčí: Tencza (T CH), Hauser (SUI)\n\n17. února 1949 – Stockholm\nBranky Kanady: 1. Thomas Russell, 13. James Russell, 33. Joe Tergeson, 48. Don Munroe, 49. William Dimoch, 52. Ray Bauer, 54. Donald Stanley\nBranky USA: 21. Bruce Mather, 39. Robert Johnson\nRozhodčí: Hauser (SUI), Sandö (SWE)\n\nKanada: Picard – Kewley, Hillson, Tergesen – de Bastiani, Stanley, Tom Russell – Kowich, Jim Russell, Bill Dimock – Hashey, Bauer, Munroe.\n\nUSA: Bittner – Yourkewitz, Walker, Van, Theyer – Kilmartin, Mather, Riley – R. Johnson, Kewley, P. Johnson – Crouse, Crowley.\n\n17. února 1949 – Stockholm\nBranky Švédska: Holger Nurmela, Rolf Eriksson-Hemlin, Stig Carlsson\nBranky Švýcarska: Otto Schübiger\nRozhodčí: Tencza (TCH), Santwald (AUT)\n\n18. února 1949 – Stockholm\nBranky Československa: 3. Josef Trousílek, 4. Augustin Bubník, 6. Stanislav Konopásek, 19. Vladimír Zábrodský, 38. František Mizera, Vladimír Kobranov, Vladimír Kobranov, Vladimír Zábrodský\nBranky Švýcarska: 37. Gebhard Poltera\nRozhodčí: Ahlin (SWE), Santwald (AUT)\n\nČSR: Modrý – Trousílek, Hajný, Macelis, Němec – Roziňák, V. Zábrodský, Konopásek – Kobranov, Mizera, Pícha – A. Bubník, Marek.\n\nŠvýcarsko: Bänninger – Boller, Handschin, H. Cattini, P. Cattini – Trepp, U. Poltera, G. Poltera – O. Delnon, F. Lohrer, Bieler – Hinterkircher, E. Delnon.\n\n18. února 1949 – Stockholm\nBranky Kanady: 2x Joe de Bastiani, 2x Don Munroe, 2x William Dimoch, Donald Stanley, Emile Gagne\nBranky Rakouska: Johann Schneider, Fritz Walter\nRozhodčí: Brown (USA), Herman (TCH)\n\n18. února 1949 – Stockholm\nBranky Švédska: Holger Nurmela, Rolf Eriksson-Hemlin, Åke Andersson\nBranky USA: 3x Bruce Mather, Paul Johnson, Alfred Yurkewicz, Gerard Kilmartin\nRozhodčí: Moore (CAN), Kessler (SUI)\n\n19. února 1949 – Stockholm\nBranky Švýcarska: 3x Hans-Martin Trepp, 2x Othmar Delnon, 2x Heinrich Lohrer, Gebhard Poltera, Ulrich Poltera, Heinrich Boller\nBranky Rakouska: Walter Feistritzer\nRozhodčí: Ahlin (SWE), Tencza (TCH)\n\n19. února 1949 – Stockholm\nBranky Československa: nikdo\nBranky USA: 23. John Riley, 45. Robert Johnson\nRozhodčí: Moore (CAN), Hauser (SUI)\n\nČSR: Modrý – Trousílek, Hajný, Macelis, Němec – Roziňák, V. Zábrodský, Konopásek – Kobranov, A. Bubník, Pícha.\n\nUSA: Bittner – Yurkewicz, Thayer, Van, Walker – Kilmartin, Mather, Riley – M. Johnson, Kelley, R. Johnson – Crouse.\n\n20. února 1949 – Stockholm\nBranky USA: 6x Bruce Mather, 2x John Riley, Norman Walker\nBranky Rakouska: Walter Feistritzer\nRozhodčí: Hauser (SUI), Sandö (SWE)\n\n20. února 1949 – Stockholm\nBranky Československa: 23. Vladimír Zábrodský, 31. Václav Roziňák, 53. Stanislav Konopásek\nBranky Švédska: nikdo\nRozhodčí: Hauser, Kessler (SUI)\n\nČSR: Modrý – Trousílek, Hajný, Macelis, Němec – Roziňák, V. Zábrodský, Konopásek – Kobranov, Mizera, Pícha – A. Bubník.\n\nŠvédsko: A. Johansson – A. Andersson, R. Johansson, Thunman, Lassas – Larsson, Lil Johansson, Nurmela – Eriksson, Carlsson, E. Johansson – Öberg, Pettersson.\n\n20. února 1949 – Stockholm\nBranky Kanady: Herb Kewley\nBranky Švýcarska: Hans-Martin Trepp\nRozhodčí: Brown (USA), Ahlin (SWE)\n\n Belgie – Dánsko 8:3 (2:1, 4:2, 2:0)\n\n17. února 1949 – Stockholm\nBranky Belgie: 2x Hubert Anciaux, 3x Jules Dupre, Roger Beck, Georges Hartmeyer, Leon van Eeckhout\nBranky Dánska: 3x Jörgen Hviid\n\n17. února 1949 – Stockholm\nBranky Finska: 2x Aarne Honkavaara, 2x Matti Rintakoski, Matti Karumaa, Loft Nasib, Eero Salisma\nBranky Norska: Björn Gulbrandsen, Oivind Solheim, Annar Petersen.\n\n18. února 1949 – Stockholm\nBranky Finska: 4x Aarne Honkavaara, 3x Keijo Kuusela, 2x Loft Nasib, 2x Matti Rintakoski, 2x Kalle Havulinna, 2x Matti Karumaa, Rauni Laine, Ossi Kauppi\nBranky Belgie: Raymond Lombard, Georges Hartmeyer\n\n20. února 1949 – Stockholm\nBranky Norska: 4x Björn Gulbrandsen, 3x Johnny Larntvedt, 2x Oivind Solheim, Roar Bakke Pedersen, Per Voigt, Ragnar Rygel, J. Adolfsen ???, Annar Petersen\nBranky Belgie: R. Waldschmitt ???.\n\n Československo\nBrankáři: Bohumil Modrý, Josef Jirka.\nObránci: Josef Trousílek, Přemysl Hainý, Oldřich Němec, Jiří Macelis, František Vacovský.\nÚtočníci: Václav Roziňák, – Vladimír Zábrodský, Stanislav Konopásek, Vladimír Kobranov, Vladimír Bouzek, Augustin Bubník, František Mizera, Čeněk Pícha, Zdeněk Marek, Miloslav Charouzd.\nTrenér: oficiálně Antonín Vodička, v praxi Vladimír Zábrodský.\n\n Kanada (Sudbury Wolves)\nBrankáři: Robert Mills, Al Picard.\nObránci: Barney Hillson, Emile Gagne, Herb Kewley, Joe Tergeson.\nÚtočníci: William Dimoch, James Russell, Thomas Russell, Ray Bauer, Joe de Bastiani, Donald Stanley, Bud Hashey, Robert Mills, Don Munroe, John Kovich.\nTrenér: Max Silverman.\n\n USA\nBrankáři: Richard Bittner, Pat Finnegan.\nHráči: Arthur Crouse, Dan Crowley, Charlie Holt, Paul Johnson, Robert Johnson, Gerard Kilmartin, Bruce Mather, John Riley, William Thayer, Alfred Van, Norman Walker, Alfred Yurkewicz, John Kelley.\nTrenér: Jack Riley.\n4. Švédsko\nBrankáři: Arne Johansson, Kurt Svanberg.\nObránci: Åke Andersson, Rune Johansson, Åke Lassas, Åke Olsson, Sven Thunman.\nÚtočníci: Stig Carlsson, Åke Engqvist, Rolf Eriksson-Hemlin, Erik Johansson, Gösta Johansson, Stig Jönsson, Bengt Larsson, Holger Nurmela, Lars Pettersson, Hans Öberg.\n\n5. Švýcarsko\nBrankáři: Hans Bänninger, Reto Perl.\nObránci: Emil Handschin, Heinrich Boller, Ferdinand Cattini, Hans Cattini.\nÚtočníci: Hans-Martin Trepp, Ulrich Poltera, Gebhard Poltera, Othmar Delnon, Heinrich Lohrer, Alfred Bieler, Heinz Hinterkircher, Reto Delnon, Hugo Delnon, Otto Schübiger, Ernst Härter.\nTrenér: Richard Torriani.\n\n6. Rakousko\nBrankáři: Alfred Huber, Jörg Reichl.\nObránci: Friedrich Demmer, Willibald Stanek, Rudolf Vojta, Franz Potucek.\nÚtočníci:Johann Schneider, Walter Feistritzer, Hans Wagner, Rudolf Wurmbrand, Fritz Walter, Albert Böhm, Friedrich Penitz, Wilhelm Schmid, Gerhard Springer.\n\n7. Finsko\nBrankáři: Unto Viitala, Juhani Linkosuo.\nObránci: Matti Rintakoski, Toivo Hellen, Ossi Kauppi, Esko Tie, Paul Väinjärvi.\nÚtočníci: Aarne Honkavaara, Keijo Kuusela, Loft Nasib, Kalle Havulinna, Matti Karumaa, Rauni Laine, Eero Salisma, Nils Nummelin, Tuomo Pohjavirta.\nTrenér: Henry Kvist.\n\n8. Norsko\nBrankáři: Per Dahl, Arthur Kristiansen.\nHráči: Johnny Larntvedt, Björn Kristiansen, Kjell Hauger, Gunnar Kroge, Roar Bakke (Pedersen), Ragnar Rygel, Björn Gulbrandsen, Odd Hansen, Oivind Solheim, Per Voigt, Roy Sörensen, Per Moe, Leif Solheim.\nTrenér: Trygve Holter.\n\n9. Belgie\nBrankář: Henri Heirman.\nHráči: Tony Delrez, Constant Delarge, Fernand Carrez, Roland Dumon, Hubert Anciaux, Raymond Lombard, Leon van Eeckhout, Coco Berry, Jules Dupre, Roger Beck, Percy Lippit, Georges Hartmeyer, Jimmy Graeffe.\nTrenér: Gusty de Backer.\n\n10. Dánsko\nBrankáři: Flemming Jensen, Leif Jonsen.\nHráči: Borge Hamann, Svend Malver, Dan Danry, Jörgen Hviid, Erik Hviid, Knud Lebech, Erik Halberg, Frede Sörensen, Poul Nielsen, Ole Nielsen, Leif Ammentorp, Sven Christensen.\n\n"}
{"id": "398321", "url": "https://cs.wikipedia.org/wiki?curid=398321", "title": "Triumph Herald", "text": "Triumph Herald\n\nTriumph Herald byl menším osobním automobilem britské automobilky Triumph. Vyráběl se v letech 1959 až 1971. Bylo vyrobeno 525 767 kusů. Nahradil Triumph Standard Ten.\n\nDesign navrhl Giovanni Michelotti. Vyráběl se jako sedan, kombi, kupé a kabriolet. Vůz měl karoserii osazenou na rámu a nezávislé zavěšení všech kol. Průměr otáčení byl menší než u londýnských taxíků. Jednotlivé díly byly spojeny šrouby. Motor byl převzat z předchozího typu. Převodovka byla čtyřstupňová manuální.\n\n\n"}
{"id": "398324", "url": "https://cs.wikipedia.org/wiki?curid=398324", "title": "Nuneaton", "text": "Nuneaton\n\nNuneaton je největší město v anglickém hrabství Warwickshire. Žije zde 70 721 obyvatel (2001).\n\nV minulosti se zde těžila břidlice. Výsledkem této těžby je v Mt. Jud, veliká hora tvořená odpadem z lomu Judkin's. Mezi významné budovy patří Arbury Hall, sídlo aristokratické rodiny Nugentů.\n\nNuneaton leží na jedné z nejvytíženějších britských tratí West Coast Main Line.\n\n\n"}
{"id": "398329", "url": "https://cs.wikipedia.org/wiki?curid=398329", "title": "Mučenka", "text": "Mučenka\n\nMučenka (\"Passiflora\") je rod vytrvalých, většinou popínavých bylin, ale také keřů z čeledi mučenkovitých. Většina z nich se vyznačuje nápadnými pravidelnými květy neobvyklých tvarů i barev (například \"Pasiflora racemosa\" vytváří hrozny červených poupat, která po jednom rozkvétají do asi 10 cm velkých jasně červených květů). Najdeme ale i druhy s květy zcela nenápadnými (např. \"Passiflora suberosa\" má nejvýše 2 cm velké květy zelené barvy). Květy vyrůstají z paždí listů a kvetou obvykle jen jeden den. Jejich počet výrazně závisí na tom, jak se rostlině daří – v ideálních podmínkách není výjimkou, že z paždí listu vyrostou květy hned dva, nebo i čtyři. Poupata je rostlina schopna vytvořit i na úponcích, kterými se přidržuje opory. Celý rod obsahuje přibližně 520 druhů, mučenka modrá se pěstuje po celém světě, v teplejších krajích jako okrasná, jinde jako pokojová rostlina, a mučenka jedlá (marakuja) v subtropech kvůli plodům (bobulím).\n\nRůzné druhy mučenky jsou původní v Jižní i Severní Americe, v Asii a v Austrálii. Mučenku modrou přivezli do Evropy v barokní době misionáři a rozšířila se jako pokojová rostlina, v Itálii a ve Francii roste i volně a ve Španělsku běžně zplaňuje. Mučenka jedlá (\"Passiflora edulis\") se pěstuje kvůli bobulím (marakuja) hlavně v Karibské oblasti a v Jižní Africe, a to ve žluté a tmavé variantě (\"Pasiflora edulis var. flavicarpa\" a \"Pasiflora edulis var. edulis\"). V posledních letech se v nabídce zahradnictví objevilo i dost okrasných kultivarů, které vznikly křížením původních botanických druhů.\n\nLatinský název \"Passiflora\" dali rostlině jezuité (\"passio\" = utrpení, \"flos\" = květ). Název vznikl z toho, že v nápadném květu mučenky modré \"Passiflora caerulea\" lze vidět nástroje umučení Ježíše Krista: uprostřed tři černé čnělky s bliznami jako hřeby, prašníky jako kladiva nebo jako pět ran Kristových a okolo věnec barevných vláken jako trnovou korunu. Špičatě zakončené listy představovaly kopí, úponky důtky, deset okvětních lístků deset apoštolů. Český název \"mučenka\" (a stejně tak anglické \"passion flower\", \"passion fruit\") je překladem z latiny.\n\n\nMučenky jsou nejenom okrasné rostliny, ale používají se i v potravinářství a medicíně. Plody řady mučenek jsou jedlé, nejznámější je maracuja (\"Passiflora edulis\") nebo granadilla (\"Passiflora lingualis\"). Mezi další jedlé druhy patří \"Passiflora alata\", \"Passiflora quadrangularis\", \"Passiflora laurifolia\" (známá jako vodní citron) nebo \"Passiflora maliformis\" – jeden z jejích několika lidových názvů by se dal přeložit jako sladká tykev. Aromatické plody se zpracovávají do šťáv, džusů nebo marmelád – často ve směsi s jiným ovocem (multivitamíny). Najdete je například i v ovocných jogurtech a podobně. V lécích se používají pro svoje mírné analgetické, sedativní a spasmolytické účinky (například kombinované fytofarmakum Novo-Passit se používá na léčbu neurotických příznaků). Dále se používají jako chuťová korigens.\n\n\n \n"}
{"id": "398343", "url": "https://cs.wikipedia.org/wiki?curid=398343", "title": "Racek východosibiřský", "text": "Racek východosibiřský\n\nRacek východosibiřský (\"Larus vegae\") je středně velkým až velkým východoasijským druhem racka ze skupiny velkých bělohlavých racků rodu \"Larus\".\n\nDospělí ptáci se velmi podobají racku stříbřitému, s nímž byl tento druh dříve spojován. Mají bílou hlavu a tělo, šedý hřbet, šedá křídla s černými špičkami a bílou skvrnou u špičky krajních 1-2 letek; ocas je bílý. Nohy jsou růžové, zobák je žlutý s červenou skvrnou na špičce. V prostém šatu (v zimě) má hlavu a krk šedohnědě skvrnité. Mladí ptáci jsou celkově hnědavě zbarvení.\n\nHnízdí na pobřeží a arktických ostrovech severovýchodního Ruska od ústí Jeniseje po Čukotku, poddruh \"L. v. mongolicus\" v oblasti jezera Bajkal. Tažný, zimuje na tichooceánském pobřeží Asie od Kamčatky po Japonsko a jižní Čínu.\n"}
{"id": "398353", "url": "https://cs.wikipedia.org/wiki?curid=398353", "title": "Hanuš (příjmení)", "text": "Hanuš (příjmení)\n\nČeské příjmení Hanuš, přechýleně Hanušová, nosí více různých osobností:\n\n\n"}
{"id": "398354", "url": "https://cs.wikipedia.org/wiki?curid=398354", "title": "Racek západní", "text": "Racek západní\n\nRacek západní (\"Larus occidentalis\") je velkým severoamerickým druhem racka ze skupiny velkých bělohlavých racků rodu \"Larus\".\n\nDospělí ptáci mají bílou hlavu, tělo a ocas, tmavošedý hřbet, tmavošedá křídla s černými špičkami a bílou skvrnou u špičky krajní letky. Nohy jsou masově růžové, zobák je žlutý s červenou skvrnou u špičky. V zimě je hlava většinou také bílá, někdy s tmavším proužkováním proměnlivého rozsahu. Mladí ptáci jsou celkově velmi tmavě zbarvení, s černohnědým ocasem.\n\nRacek západní hnízdí ve dvou poddruzích na západním (tichooceánském) pobřeží Severní Ameriky od jižní Kanady po Kalifornii. Severní populace jsou stálé, ptáci z jižních se rozptylují na sever po jižní Aljašku. Zatoulaní jedinci byli zjištěni v Mexiku a ve vnitrozemí Spojených států.\n"}
{"id": "398356", "url": "https://cs.wikipedia.org/wiki?curid=398356", "title": "Dokonalý džentlmen", "text": "Dokonalý džentlmen\n\nDokonalý džentlmen (\"Dokonalý gentleman\" či \"The Distinguished Gentleman\") je komediálně―satirický film z roku 1992, kde hraje v hlavní roli Eddie Murphy. Dále hráli Noble Willingham, Lane Smith, Chi McBride, Victoria Rowell a další. Film režíroval Jonathan Lynn.\n\nFilm se odehrává v politickém prostředí, kde se někteří členové Kongresu paktují s lobbisty, aby se různí i nepolitičtí činitelé dostali do senátu ve Washingtonu, D.C.\n\nNatáčení filmu mimo jiné probíhalo v různých částech Washingtonu D.C., dále v Los Angeles (stát Kalifornie), Harrisburgu (Pensylvánie), Marylandu a Pasadeně (Kalifornie).\n\nNázev je dvojsmysl. Ve spojených státech může slovo \"gentleman\" rovněž znamenat \"poslanec\" či \"člen sněmovny\".\n\nFloridský kongresman Thomas Jefferson Johnson zemřel na infarkt při sexu se svou sekretářkou. Šikovný zlodějíček a bývalý majitel jedné sex linky (provozující sex po telefonu) s podobným jménem Jeff Johnson (E. Murphy) toho využije. Připíše se na listinu a zázračně vyhraje volby do Kongresu. Avšak zjistí, že zde dochází k podivným finančním praktikám (převody peněz apod.), za kterými stojí lobbisté, a tak začne bojovat proti nim svým osobitým způsobem.\nDále v českém znění hrají: Miriam Kantorková, Gustav Bubník, Hana Talpová, Eva Jiroušková, Alena Procházková, Miloš Hlavica, Miroslav Mejzlík a další\n\n\nDatum vydání tohoto filmu byl prosinec roku 1992 a celkově film vydělal více než 40 mil. dolarů ($). Film vyvolal smíšené reakce. Některé negativní kritiky se dostaly na účet Eddie Murphyho, který se podle nich odhodlal pro \"politickou frašku\". Takovéto reakce přicházely v dobách, kdy Murphy zažíval propad ve své kariéře a tím pádem je tento film považován za jeho částečné selhání. Naproti tomu film získal 4× ocenění od \"Environmental Media Awards\" a \"Political Film Society\".\n\nHodnocení další kritiky:\n\n\"1\": Styl hodnocení u RottenTomatoes: 0 % = shnilé, rozmačkané rajče, 100 % = červeňoučké, čerstvé rajče; metafora k evidentní kvalitě filmu.\n\n\n"}
{"id": "398360", "url": "https://cs.wikipedia.org/wiki?curid=398360", "title": "NSU", "text": "NSU\n\nNSU Motorenwerke AG byl německý výrobce automobilů a motocyklů, založený v roce 1873, jenž v 60. letech využíval Wankelův rotační motor.\n\nFirmu založili Christian Schmidt a Heinrich Stoll v roce 1873 v Riedlingenu jako dílnu pro výrobu pletacích strojů (\"Mechanische Werkstätte zur Herstellung von Strickmaschinen\"). V roce 1880 se výroba přesunula do Neckarsulmu. Od roku 1886 se společnost věnovala výrobě jízdních kol. V této době se jako firemní značka začala používat trojice písmen NSU (Neckarsulm Strickmaschinen Union). Po roce 1892 už továrna vyráběla jen bicykly. Od roku 1901 byla jednou z vedoucích německých firem zabývajících se výrobou motocyklů. V polovině padesátých let 20. století vyráběla NSU největší počet jednostopých vozidel na světě.\n\nPo roce 1905 vznikl první automobil NSU. V roce 1932 byla továrna s výrobou vozů v Heilbronnu prodána italské firmě Fiat.\n\nBěhem druhé světové války NSU navrhlo a vyrábělo známé polopásové vozidlo NSU HK101 s motorem z vozu Opel Olympia.\n\nKompletně zničená továrna začala po válce vyrábět předválečné modely motocyklů jako byly Quick, OSL a Konsul.\n\nVrcholným a zároveň posledním vyráběným automobilem společnosti byl čtyřdveřový pětimístný sedan s rotačním motorem NSU Ro 80 z roku 1967, po jehož nákladném vývoji a komerčním neúspěchu (navzdory tomu, že v roce 1968 získal první místo v soutěži evropský „Automobil roku“) firmu v roce 1969 převzala Volkswagen Group, která ji sloučila s automobilkou Auto Union. Jelikož firma v roce 1966 na trh znovu uvedla značku Audi, spojila všechny tři společnosti v Ingolstadtu pod hlavičkou \"Audi NSU Auto-Union A.G.\", ze které se postupem času stalo právě dnešní Audi.\n"}
{"id": "398361", "url": "https://cs.wikipedia.org/wiki?curid=398361", "title": "USS Strong (DD-467)", "text": "USS Strong (DD-467)\n\nUSS Strong (DD-467) byl americký torpédoborec třídy \"Fletcher\". Torpédoborec postavila loděnice \"Bath Iron Works\" v Bathu v americkém státě Maine. Konec necelý rok trvající kariéry lodi znamenalo její nasazení u Guadalcanalu.\n\n\"Strong\" byl potopen 6. července 1943 při setkání amerického svazu \"TG 36.1\" kontradmirála Ainswortha (tři lehké křižníky a devět torpédoborců) s „Tokijským expresem“, složeným z torpédoborců \"Júnagi\", \"Niizuki\" (jediný vybavený radarem) a \"Nagacuki\". Japonci se sice do boje nezapojili a raději před přesilou ustoupili, nejdříve však ze značné vzdálenosti vypustili celkem 14 torpéd. V 0:49 \"Strong\" doprostřed pravoboku zasáhlo jedno z jimi vypuštěných „dlouhých kopí“. Potopil se během půl hodiny při ztrátě 46 mužů.\n\n6. února 2019 byl vrak torpédoborce \"Strong\" objeven výzkumnou lodí R/V \"Petrel\" v hloubce téměř 1000 stop (~ 305 m).\n"}
{"id": "398362", "url": "https://cs.wikipedia.org/wiki?curid=398362", "title": "Spřátelená čísla", "text": "Spřátelená čísla\n\nSpřátelená čísla (též přátelská, svázaná) jsou dvě přirozená čísla taková, že součet všech kladných dělitelů jednoho čísla (kromě čísla samotného) se rovná druhému číslu a naopak – součet všech dělitelů druhého čísla (kromě něho samotného) se rovná prvnímu. Na podobném základu stojí dokonalá čísla, která se rovnají přímo součtu všech svých dělitelů.\n\nNejmenším párem spřátelených čísel je dvojice 220 a 284. Všichni kladní dělitelé 220 kromě 220 samotné jsou 1, 2, 4, 5, 10, 11, 20, 22, 44, 55 a 110, jejich součet je roven 284. Obráceně - všichni dělitelé 284 jsou 1, 2, 4, 71 a 142, jejich součet je roven 220.\n\nNěkolik prvních párů spřátelených čísel: (220, 284), (1184, 1210), (2620, 2924), (5020, 5564), (6232, 6368) (sekvence A063990 v OEIS).\n\nSpřátelená čísla byla známa již pythagorejcům, kteří jim přisuzovali mystické vlastnosti. První obecný vzorec, ze kterého se dala spřátelená čísla tvořit, zaznamenal roku 830 arabský astronom a matematik Thābit ibn Qurra (826-901). Dalšími arabskými matematiky, kteří se zabývali spřátelenými čísly byli al-Majriti († 1007), al-Baghdadi (980-1037) a al-Fārisī (1260-1320). Íránský matematik Muhammad Baqir Yazdi (16. stol.) objevil pár (9363584, 9437056), ačkoliv to bývá často přisuzováno Descartovi. Mnoho práce matematiků z Východu v této oblasti bylo zapomenuto.\n\nThābitův vzorec byl znovu objevem Fermatem (1601-1665) a Descartem (1596-1650), kterému je tato skutečnost někdy připisována, a rozšířen Eulerem (1707-1783). To dále rozšířil Borho v roce 1972. Fermat s Descartem taktéž znovu objevili páry spřátelených čísel známé již arabským matematikům. Euler pak objevil desítky nových párů. Zajímavostí je, že druhý nejmenší pár, (1184, 1210), objevil až v roce 1866 tehdy ještě ani ne dvacetiletý B. Nicolò I. Paganini. Dřívější matematici tento pár přehlédli.\n\nV roce 1946 bylo známo 390 párů. Rozvoj počítačů však od té doby umožnil objevení tisíců dalších. Důkladná hledání byla provedená k nalezení párů menších než nějaká daná hodnota — ta byla zvýšena z původních 10 v roce 1970, na 10 v roce 1986, 10 v roce 1993 a na ještě větší hodnoty dnes.\n\nSpolečenská čísla jsou řetězce čísel, je jich 3 a víc a když sečteme dělitele jednoho čísla, vznikne druhé, pode stejného pravidla vytvoříme třetí atd., součet posledního čísla se rovná prvnímu číslu.\nJedna řada se skládá z čísel 12 496, 14 288, 15 472, 14 536 a 14 264.\nNejdelší tenkrát známý řetězec společenských čísel má 28 členů a jeden z nich je 14 316.\n\nThābitovo pravidlo říká, že když\nkde \"n\" > 1 je přirozené číslo \"p\", \"q\", a \"r\" jsou prvočísla, pak 2\"pq\" a 2\"r\" je pár spřátelených čísel. Tento vzorec dává páry (220, 284) (n=2), (17296, 18416) (n=4), a (9363584, 9437056) (n=7), ale žádné další nejsou známy. Čísla tvaru 3 × 2 − 1 jsou známa jako Thābitova čísla. Aby Thābitův vzorec vyprodukoval spřátelený pár, musí dvě po sobě jdoucí Thābitova čísla být prvočísly; to výrazně omezuje možné hodnoty \"n\".\n\nZobecněním tohoto je tzv. Eulerovo pravidlo, které říká, že když\nkde \"n\">\"m\"> 0 jsou přirozená čísla a \"p\", \"q\" a \"r\" jsou prvočísla, pak 2pq a 2r je pár spřátelených čísel. Thābitovo pravidlo odpovídá případu m=n-1. Eulerovo pravidlo vytvoří další dodatkové páry spřátelených čísel pro (m,n)=(1,8), (29,40), další nejsou známy.\n\nAčkoliv tato pravidla mohou vygenerovat některé páry spřátelených čísel, spřátelených čísel samotných je známo o mnoho více, a tak tato pravidla nejsou v žádném případě vyčerpávající.\n\nNechť (\"m\", \"n\") je pár spřátelených čísel, kde \"m\"<\"n\", a pišme \"m=gM\" a \"n=gN\" kde \"g\" je největší společný dělitel čísel \"m\" a \"n\". Pokud \"M\" a \"N\" jsou obě nesoudělná s \"g\" a nejsou násobkem žádné druhé mocniny, pak pár (\"m\", \"n\") označujeme jako pravidelný, v ostatních případech nepravidelný. Když (\"m\", \"n\") tvoří pravidelný pár a \"M\" a \"N\" mají postupně \"i\" a \"j\" prvočíselných dělitelů, pak o páru (\"m\", \"n\") říkáme, že je typu (\"i\", \"j\").\n\nNapříklad pro (\"m\", \"n\") = (220, 284), je největší společný násobek číslo 4, a tak M = 55 a N = 71. Tím pádem (220, 284) je pravidelný pár typu (2, 1).\n\nNeexistuje pár spřátelených čísel typu (1, \"j\") pro žádné \"j\".\n\nVe všech dosud známých případech tvoří pár spřátelených čísel buď dvě čísla sudá nebo lichá. Není známo, zda existují páry tvořené jedním sudým a jedním lichým číslem. Zrovna tak každý známý pár má alespoň jednoho společného dělitele. Není známo, zda existuje pár spřátelených čísel, který by byl tvořen čísly nesoudělnými. Kdyby nějaký takový byl, jeho součin by musel být větší než 10. Také by se nedal vyjádřit Thabitovým vzorcem, ani žádným podobným.\n\n\n"}
{"id": "398383", "url": "https://cs.wikipedia.org/wiki?curid=398383", "title": "Ivan Rajmont", "text": "Ivan Rajmont\n\nIvan Rajmont (29. července 1945 Hradec Králové – 7. prosince 2015 Praha) byl český režisér a divadelní pedagog na pražské DAMU.\n\nPo gymnáziu v Liberci zahájil studium na liberecké Vysoké škole strojní a textilní, které ale nedokončil a odešel pracovat jako pomocná síla do tamního divadla.\nV roce 1971 absolvoval studium divadelní režie na pražské DAMU.\n\nV 70. letech působil nejprve v karlovarském divadle a poté až do roku 1986 v Činoherním studiu v Ústí nad Labem, kde na sebe upozornil inscenací hry \"„Jakub a jeho pán“\", v níž hlavní role ztvárnili Jiří Bartoška a Karel Heřmánek. Poté působil tři roky v Divadle Na zábradlí. V prosinci 1989 byl jmenován prvním polistopadovým šéfem Činohry Národního divadla. Soubor Činohry ND vedl do roku 1997, dále pak v souboru působil jako kmenový režisér. V posledních letech života vedl činohru v libereckém Divadle F. X. Šaldy.\n\nOd roku 1987 působil na DAMU jako divadelní pedagog ve funkci odborný asistent, nejprve na katedře činoherního divadla, od roku 1996 pak na katedře alternativního a loutkového divadla.\n\nJeho manželkou byla Kateřina Šavlíková. Jeho syny jsou Filip Rajmont, Matouš Rajmont, Jan Rajmont. Známý je jeho tchán, MUDr. Jiří Šavlík, CSc.\n\n\n\n"}
{"id": "398385", "url": "https://cs.wikipedia.org/wiki?curid=398385", "title": "Racek bělooký", "text": "Racek bělooký\n\nRacek bělooký (\"Ichthyaetus leucophthalmus\") je středně velkým druhem racka rodu \"Ichthyaetus\".\n\nDospělí ptáci mají černou hlavu s bílými srpky nad a pod okem (odtud název) a černou hruď. Prsa jsou našedlá, ostatní části těla, krk a ocas jsou bílé. Křídla jsou tmavošedá s černošedými letkami. Nohy jsou žluté, tenký dlouhý zobák je červený s černou špičkou. V prostém šatu (v zimě) je černá barva hlavy a krku promísena bílými skvrnkami. Mladí ptáci mají tmavohnědou hlavu, hřbet, křídla a ocas, kontrastující s bílým břichem a kostřecem.\n\nRacek bělooký je endemickým druhem Rudého moře, Adenského zálivu a severozápadního Indického oceánu. Celková populace se odhaduje na 4 000-6 500 párů. Stálý, ptáci se pouze rozptylují v širší oblasti hnízdiště. Zatoulaní jedinci byli zaznamenáni ve východní Africe (Keňa), Spojených arabských emirátech, na Maledivách, západním pobřeží Izraele a dokonce i v Řecku.\n"}
{"id": "398386", "url": "https://cs.wikipedia.org/wiki?curid=398386", "title": "Servi camerae", "text": "Servi camerae\n\nServi camerae ( \"služebníci komory [tj. císařské, královské, knížecí apod.]\"; \"Kammerknechtschaft\") je latinské označení právního vztahu mezi židovským obyvatelstvem a panovnickou komorou. Tento vztah vznikl, aby zabránil napadání židovského obyvatelstva, ale zároveň také zajistil příjmy královské komoře.\n\nPanovník v privilegiu, které tento vztah vymezovalo, stanovil židovské obyvatelstvo za svůj majetek, a jakýkoliv útok proti židům byl tudíž posuzován jako útok na královský majetek a podle toho byl také trestán. Židé rovněž spadli pod přímou jurisdikci krále a nepodléhali např. městským soudům. Panovník se tímto způsobem zaručoval zajišťovat bezpečnost židovského obyvatelstva na svém území, za což mu ovšem židé byli povinni platit daně a případně i další poplatky.\n\nVůbec poprvé použil sousloví \"servi camerae\" ve své listině císař Fridrich II. roku 1234. V Českém království vydal takové privilegium poprvé Václav I., jeho text však zůstává neznámý. Prvním známým textem, který ošetřuje postavení židů jako \"servi camerae regis\" jsou \"Statuta Iudaeorum\", která vydal mezi lety 1254 a 1262 Přemysl Otakar II. V Polsku byla tato instituce zakotvena roku 1264 knížetem Boleslavem V. v kališských statutech.\n\n"}
{"id": "398391", "url": "https://cs.wikipedia.org/wiki?curid=398391", "title": "Ortega", "text": "Ortega\n\nOrtega je španělské příjmení. Jeho známými nositeli jsou:\n\n"}
{"id": "398392", "url": "https://cs.wikipedia.org/wiki?curid=398392", "title": "Tichá mutace", "text": "Tichá mutace\n\nTichá mutace je pojmenování pro typ mutace, při níž dojde k substituci báze v tripletu, která nemění aminokyselinu v budoucím bílkovinném řetězci. V tomto významu se jedná o synonymum \"synonymní mutace\".\n\nJako \"tichá mutace\" se vzácně označuje i mutace mimo kódující oblast genu.\n\nDlouho se předpokládalo, že povahu výsledné bílkoviny mohou změnit jen mutace, na jejichž podkladě je zařazena jiná aminokyselina než v původním proteinu, nebo ty, které vedou ke zkrácení bílkoviny. Nové studie toto dogma začínají vyvracet. Ukazuje se, že ke změně terciární struktury bílkoviny a tím i její funkce může dojít i na základě záměny obvyklého kodónu určité aminokyseliny za méně obvyklý. Nedochází tak ke změně pořadí aminokyselin v bílkovinném řetězci, ale je ovlivněna rychlost translace, což vede k nesprávnému skládání proteinu.\n\nTiché mutace mohou ovlivňovat funkci genů i bez toho, aby přímo ovlivňovaly povahu výsledné bílkoviny, například změnou regulačních oblastí genů.\n\n"}
{"id": "398395", "url": "https://cs.wikipedia.org/wiki?curid=398395", "title": "Racek arabský", "text": "Racek arabský\n\nRacek arabský (\"Ichthyaetus hemprichii\") je středně velkým druhem racka z rodu \"Ichthyaetus\".\n\nDospělí ptáci se poněkud podobají racku bělookému, liší se především zbarvením zobáku, který je žlutý s černou páskou na špičce a červenou špičkou. Hlava a hrdlo jsou černé, hruď a prsa tmavošedé, břicho, proužek na krku a ocas bílé. Křídla jsou tmavošedá s černošedými letkami, nohy žluté. V prostém šatu (v zimě) je barva hlavy o něco světlejší. Mladí ptáci mají šedohnědou hlavu, hruď, hřbet a křídla, bílé břicho a kostřec a bílý ocas s černou páskou na konci.\n\nRacek arabský hnízdí podél pobřeží Arabského poloostrova a v přilehlé části Afriky na jih po Keňu; mimo to izolovaně v jižním Pákistánu. Ptáci z oblasti Rudého moře jsou stálí, severnější populace táhnou na zimoviště na východním pobřeží Afriky na jih po Mosambik. Zatoulaní jedinci byli zjištěni v Izraeli, Jordánsku, Libanonu, dále ve vnitrozemí východní Afriky a na východ po Indii.\n"}
{"id": "398397", "url": "https://cs.wikipedia.org/wiki?curid=398397", "title": "Subsumpční architektura", "text": "Subsumpční architektura\n\nSubsumpční architektura je architektura určená pro tvorbu reaktivních agentů (vzhledem k tomu, že jsou tyto agenty ve světě fyzicky přítomny, tak o nich můžeme mluvit také jako o reaktivních robotech). Poprvé byla představena v roce 1986 Rodneym Brooksem a jeho týmem. Jedná se o vrstvenou architekturu, kde jednotlivé stupně reprezentují určité chování. V jednotlivých vrstvách jsou modely chování\nzachycené konečnými automaty s časováním. Vrstvy mají vzestupnou prioritu. Vyšší vrstvy jsou postavené nad nižšími vrstvami z důvodu vytvoření komplexnějšího chování. Nižší vrstvy mají vyšší prioritu. Fungování systému jako celku je výsledkem interakce jeho jednotlivých částí.\n\nRobot může mít ve spodní vrstvě zabudováno chování: vyhýbej se překážkám a ve vyšší vrstvě: pohybuj se náhodně po okolí. Když narazí na překážku, tak se jí vyhne díky přednosti nižší vrstvy. Vrstva, která umožňuje pohyb po okolí se ale vyznačuje komplexnějším chování.\n\n\n\n\n\n\n\n\n\n\nJedním z důvodů pro vytvoření subsumpční architektury byl fakt, že se autoři chtěli vypořádat s následujícími požadavky a potřebami na tvorbu autonomních mobilních robotů.\n\nRobot může mít více cílů, které jsou navzájem konfliktní a je potřeba je nějakým způsobem řešit. Robot se může například snažit dosáhnout určitého místa, které je před ním a zároveň se potřebuje vyhnout překážkám, které jsou na cestě. Dále se třeba potřebuje dostat na nějaké místo v co nejkratším čase a zároveň musí šetřit své energetické zdroje. Je tedy zřejmé, že důležitost a priorita cílů je relativní a kontextově závislá. Je určitě důležitější uhnout z kolejí, když jede vlak, než v té době kontrolovat kolejové pražce. Kontrolní systém musí dát přednost prioritním cílům, ale zároveň je nezbytné obstarávat i cíle s nižší prioritou (když robot uhýbá z kolejí – je důležité také zajistit, aby neztratil stabilitu a nespadl).\n\nRobot může mít více senzorů (kamery, infračervená čidla, akustická čidla, atd.). Všechny senzory mohou potenciálně chybovat. Mimoto často neexistuje přímá analytická závislost mezi hodnotami ze senzoru a požadovanými fyzikálními veličinami. Některé senzory se mohou překrývat v těch oblastech, které měří. Často může dojít k nekonzistentnímu čtení – někdy díky chybě senzoru a jindy kvůli podmínkám měření – v případě, že je senzor použit mimo svoji oblast působnosti. Často není k dispozici přesná analytická charakteristika oblasti působnosti. Robot musí být schopen rozhodování za výše uvedených podmínek.\n\nRobot musí být robustní. Když některé senzory selžou, tak se musí být schopen adaptovat a vypořádat se s tím, že se bude spoléhat pouze na ty fungující. Když se okolí drasticky změní, tak by měl být stále schopen dosáhnout alespoň nějakého rozumného chování – raději než zůstat v šoku sedět nebo se bezcílně a nesmyslně potulovat okolo. Vhodné také je, když může pokračovat v případě, že dojde k chybám na jeho procesorech.\n\nKdyž se robotovi přidá více senzorů a schopností, tak potřebuje více kapacity ke zpracování, jinak mohou být jeho původní schopnosti časem narušeny.\n\nS vědomím výše uvedených skutečností se autoři rozhodli k následujícímu postupu, který tvoří základ subsumpční architektury. Rozložili problém tvorby robota vertikálně na základě požadovaných vnějších projevů řídicího systému spíše než podle vnitřního fungování robota. Potom definovali takzvané kompetenční úrovně. Kompetenční úroveň je specifikace požadované úrovně chování robota s ohledem na všechna prostředí, ve kterých se pohybuje. Vyšší úroveň kompetence znamená specifičtější požadovanou úroveň chování. Hlavní myšlenka úrovní kompetence je, že je možné tvořit vrstvy kontrolního systému, které korespondují s danou úrovní kompetence a jednoduše přidat novou vrstvu do existující množiny.\n\nR. Brooks a kolektiv definovali v roce 1986 následující úrovně kompetence:\n\n\nAutoři nejprve vybudovali kompletní ovládací systém robota, který dosahuje kompetencí nulté úrovně a důkladně ho prověřili. Další vrstvu pojmenovali první úroveň kontrolního systému. Je schopna nakládat s daty z nulté vrstvy systému a je jí také dovoleno vkládat data do interních rozhraní nulté úrovně, kterými omezuje normální datový tok. Princip je takový, že nultá vrstva pokračuje v běhu a nic netuší nic o tom, že vrstva nad ní občas narušuje datové cesty. Tato vrstva je schopna s pomocí nulté vrstvy dosáhnout kompetencí první úrovně. Stejný proces je opakován k dosáhnutí vyšší úrovně kompetence. Podívej se na figuru 3. Ve chvíli, kdy byla stvořena první vrstva je již k dispozici fungující část kontrolního systému. Další vrstvy mohou být přidány později a systém nemusí být měněn. Autoři tvrdí, že tato architektura přirozeně vede k řešení problémů mobilních robotů, které byly vykresleny na začátku této sekce, následujícím způsobem.\n\n\n\n\n\nBrooks v roce 1989 dále rozpracoval subsumpční architekturu hlavně v oblasti omezování vstupů a potlačování výstupů konečnými automaty. V roce 1991 Brooks přišel s implementací hormonálního systému. Jednotlivé vrstvy měly být potlačeny nebo omezeny přítomností nebo absencí hormonu. V roce 1992 Mataric přichází s myšlenkou architektury založené na chování. Tato architektura měla řešit chybějící explicitní reprezentaci světa bez ztráty robustnosti a reaktivity.\n\n"}
{"id": "398401", "url": "https://cs.wikipedia.org/wiki?curid=398401", "title": "Druhá pětiletka (Jugoslávie)", "text": "Druhá pětiletka (Jugoslávie)\n\nDruhá pětiletka v Jugoslávii zahrnovala období let 1957-1961. Ekonomové, poučeni z období prvního pětiletého plánu, který nijak slavně nedopadl, nazvali nový projekt jako \"perspektivní\" plán. Nenavazovala proto na první (mezi nimi byly jednoleté plány). Pětiletku se podařilo oficiálně splnit za pouhé čtyři roky. Tento plán se od předchozího lišil také tím, že byl mnohem obecnější a hlavně pružnější, umožňoval celou řadu změn. Jednalo se víceméně o strategii jak investovat a kam.\n\nNa kongresu dělnických rad, který se konal 25. - 27. června 1957 v Bělehradě padla celá řada návrhů. Jeden z nich byl i v tom smyslu, aby se podniky osvobodily státního dozoru, a aby pracovní kolektivy mohly samy určovat, co je pro ně důležité. Jedním z iniciátorů takových požadavků byly také odbory. Na přelomu let 1957 a 1958 přijala svazová skupština v Bělehradě celou řadu zákonů, které umožňovaly podnikům více práv a možností v oblasti nakládání s vydělanými prostředky. Namísto rozpočtů se měly podniky financovat samostatně, avšak se ukázalo, že nové metody jsou v podstatě opět těmi starými, avšak tentokrát v jiném kabátě. Uvádění dříve schválených reforem do praxe se ukázalo jako komplikovanější, než se dříve zdálo\n\nDruhá pětiletka byla mnohem úspěšnější než první. Díky odbourání centrálního plánování a značné administrativy se zvýšila efektivita podniků. Ty nyní vytvářely své vlastní plány a teprve ty předkládaly federální plánovací komisi. Podařilo se rozvíjet výstavbu nových průmyslových podniků vskutku dechberoucím tempem. Přírůstky ve výrobě byly dvojciferné, Jugoslávie se zařadila v oblasti růstu národního produktu a průmyslové výroby na přední místa ve světě. Komunisté se nebáli mluvit o úspěšném průběhu plánu jako o \"jugoslávském hospodářském zázraku\" (srbochorvatsky \"Jugoslovensko privredno čudo/Југословенско привредно чудо\"). Roční přírůstek průmyslové výroby dosahoval až 11 %. Celý národní důchod rostl o 12,5 % za období let 1953 - 1965 a v letech 1957 - 1960 dokonce o 14,5%.\n\nHlavními zdroji úspěchu však kromě uvolnění politiky poskytování úvěrů, více samostatnosti jednotlivým podnikům, či jiným rozhodnutím SKJ byly také i zahraniční půjčky, které přicházely formou pořizování už hotového vybavení pro nově budované podniky.\n\nZemědělské produkci pomohla delkolektivizace a několik dobrých let, během kterých byly vysoké úrody. Podařilo se konečně iniciovat mechanizaci vesnice; byly dodány stroje (traktory), které tak zoufale chyběly během prvního pětiletého plánu.\n\nPřevážně ještě agrární charakter země, která vyvážela velké množství obilnin do zahraničí, tak také přispěl k růstu exportu. Jugoslávská export během druhé pětiletky vzrostl z 329 milionů $ v roce 1956 na 620 milionů $ v roce 1960. I přesto ale podíl zemědělských produktů na celkovém vývozu měl spíše klesající tendenci (během celých padesátých let spadl o 20 %). Země také snížila dovoz potravin, především obilí původem z USA.\n\nRůst do té doby nepříliš početné skupiny obyvatelstva - dělníků - se začal projevovat výraznými změnami skladby obyvatelstva. V roce 1963 z téměř tří milionů pracujících v zemi třetina pracovala v průmyslu. Zvýšila se také životní úroveň; položeny byly základy automobilismu. Průmysl se začal orientovat spíše na spotřební zboží a služby, než na těžkou výrobu, neboť přední členové politického vedení země pochopili, že je to jednak potřebné, ale jednak to může zemi zajistit příliv zisků i ze zahraničí (západu). V Řecku a Rakousku se začalo s rozvojem služeb hned po válce a zemím to pomohlo postupně se vybabrat z meziválečné bídy. Takový postup však vyvolal většiny členstva vedení jugoslávských komunistů, s výjimkou Rankoviće a Kardelja. Díky otevření se turistice se tak počet návštěvníků Jugoslávie zvýšil jenom mezi lety 1956 a 1957 o 12 % (všech) a zahraničních o 22 %\n\nI přes velké úspěchy ale pořád v zemi existovaly propastné rozdíly. Vybudovány byly četné železnice a továrny, ovšem infrastruktura byla stále problematická. Stavební práce probíhaly na celém území Jugoslávie, v severních republikách však rostla netrpělivost a obavy z možného odvádění peněz směrem na jih. Vzhledem k tomu, že na rozdíl od předchozích dob již získaly jednotlivé republiky FLRJ jistý vliv a kritika režimu byla možná, začalo nepatrně vzrůstat napětí v zemi. Některé reformy navíc vyvolaly ostrý nesouhlas, kdy i dělníci sáhli k protestním nástrojům: stávka v Trbovlje, která byla jedním z prvních významnějších protestů v Jugoslávii po druhé světové válce, patří mezi ně.\n\nDruhá pětiletka je i přesto považována za jeden z nejúspěšnějších ekonomických plánů v Jugoslávii.\n"}
{"id": "398402", "url": "https://cs.wikipedia.org/wiki?curid=398402", "title": "Trojúhelníková teorie lásky", "text": "Trojúhelníková teorie lásky\n\nTrojúhelníková teorie lásky (případně Triangulární teorie lásky, původně ) je teorie lásky představená v roce 1986 Robertem J. Sternbergem. Stojí se na třech hlavních dimenzích: \n\nKaždá z těchto dimenzí se určitým způsobem vyvíjí v čase. Intimita se vyvíjí především na začátku vztahu dvou lidí a poté mírně klesá nebo stagnuje. Vášeň je obvykle nejsilnější v počátcích vztahu a později se umírňuje. Proměnlivý vývoj má oddanost, která se mění např. v závislosti na společných životních zážitcích s tím, jak se vyvíjí pocit závazku mezi dvěma lidmi.\n\nKdyž se dva lidé potkají, může se jejich láska vyvinout z důvěrného přátelství nebo naopak to může být „láska na první pohled“, pro kterou je v jejích počátcích charakteristická zamilovanost a vášeň. Taková láska, ve které převažuje intenzivní citová vazba a sexuální touha, se nazývá poblázněná nebo vášnivá láska. Vztah, ve kterém je zásadní oddanost, lze nazvat prázdnou láskou. Pokud je mezi dvěma lidmi nejvýznamnější jejich vzájemná intimita, je to láska sebeodhalování. \n\nKaždý vztah má jiný poměr intimity, lásky a oddanosti. Pokud se jedná o vztah založený na intimitě a oddanosti bez vášně, je to přátelství, kamarádská láska. Naopak, když ve vztahu převažuje intimita a vášeň a oddanost má menší význam, je to romantická láska. Posledním typem je fatální láska vycházející ze silné vášně a oddanosti. Někde na pomezí všech těchto tří dimenzí se nachází úplná láska.\n\nOsmým druhem lásky v této teorii, který někdy bývá vynecháván, protože v podstatě láskou ani není, je typ vztahu, v němž není zastoupena ani jedna ze tří dimenzí. Sternberg jej nazývá neláska.\n\n"}
{"id": "398404", "url": "https://cs.wikipedia.org/wiki?curid=398404", "title": "Dunovští z Dunovic", "text": "Dunovští z Dunovic\n\nRod Dunovských z Dunovic je starý český šlechtický rod. Rod ze vsi Dunovic podle předávaných rodových zpráv přišel za panování krále Přemysla Otakara I. (tedy někdy počátkem 13. století) do Čech z východního Polska. Tvrz v Dunovicích údajně věnovala polská hraběnka některému z předků Dunovských. Lze téměř s určitostí tvrdit, že osada, ve které vlastnil tento předek tvrz, dostala po něm název Dunovice.\n\nZaložení vsi spadá tedy do období kolem roku 1200, což odpovídá historii, kdy se v období tzv. rozvinutého feudalismu ustálila podoba zemědělských usedlostí i jednotlivých obcí, kdy byly přeorganizovány všechny vesnické pozemky.\n\nPrvní historicky doložené zprávy pocházejí z roku 1253, kdy v krajině na jih od Písku zabrali Křižovníci s červenou hvězdou dosti velké území, které jim podle potvrzovacího listu ze dne 6. dubna 1253 daroval rytíř Bedřich, maršálek královny Kunhuty, manželky Václava I. Podle tohoto listu jim náleželi vsi Maletice, Selibov, Tálín, bezpochyby od králů – Přemyslovců darované. Kromě toho jim náleželi Humprechtice (nyní Albrechtice), Drahonice, Zdivojovice, Víchovice a také Dunovice.\n\nExistuje přesvědčení, že rod Dunovských musel býti ze svého statku vyhnán nebo z něho utekl. Poprvé někdy v polovině 13. století, kdy se Dunovice staly majetkem Křížovníků s červenou hvězdou, a podruhé ve třicetileté válce, pravděpodobně v letech mezi 1628–1642. Přesto se vždy vrátili, protože jméno Dunovice jistě od jména Dunovských pocházelo.\n\nDalší zprávy historicky zaznamenané o Dunovicích jsou z období panování krále Jana Lucemburského. Jan, král český, hrabě lucemburský, padl v boji za Francii proti Angličanům u Crécy (Kresčaku). Dunovský Vincenz z Dunovic sloužil se svým bojovým houfem věrně králi a odebral se do boje ve Francii. Zpět do Čech se nevrátil. Padl se svým králem. Jeho žena zůstala na dvorci v Dunovicích se dvěma syny.\n\nDle předávaných rodových zpráv byl dávný předek Dunovských držitelem tvrze Knížecí kámen, zvaný též Knížekámen (Knížkamen). Dnes již na vrcholku lesní partie nad Dunovicemi najdeme jen zbytky této tvrze (spíše jen skalní výchoz).\n\nO tom, že předkové rodu Dunovských dobře hospodařili, svědčí nejen udržení gruntu v dobách mimořádně těžkých – třicetiletá válka, doba temna, první a druhá světová válka, ale i období totality (v tomto období byli jako všichni ostatní v JZD, jedinou výjimkou byl chalupník Lipšan) až do dnešních časů, ale dokázali jej i zvelebovat a značně rozšířit.\n\nJe zajímavé, že ves Dunovice byla (alespoň po 30leté válce) rozštěpena mezi 2 panství - Štěkenské a statek Drahonice. Viz berní rula sv. 27 - Štěkenské panství a sv. 28 - Statek Drahonice, kde právě je uveden Šimon Dunovský. Je dobré si povšimnout, že skoro všichni osedlí byli \"pohořalí\", ves byla válkou prakticky zničena.\n\nOd roku 1376, resp. 1454 mají Dunovští v rodovém erbu jelena a na modrém štítu dva zlaté půlměsíce.\n\n\n"}
{"id": "398405", "url": "https://cs.wikipedia.org/wiki?curid=398405", "title": "Racek reliktní", "text": "Racek reliktní\n\nRacek reliktní (\"Larus relictus\") je středně velkým středoasijským druhem racka z rodu \"Ichthyaetus\".\n\nDospělí ptáci ve svatebním šatu mají černou hlavu s tmavočerveným zobákem, bílé tělo a ocas, světle šedá křídla s černou kresbou na špičce a bílými skvrnami u špiček krajních dvou letek. V prostém šatu (v zimě) mají hlavu bílou s nevýraznými šedými skvrnami nad okem a v příuší. Mladí ptáci se velmi podobají mladým rackům černohlavým.\n\nRacek reliktní hnízdí na několika jezerech v polopouštích střední Asie (Mongolsko, Kazachstán, Rusko). Tažný, zimuje na pobřeží východní Asie od východní Číny po Vietnam. Zatoulaní ptáci byli zjištěni v Japonsku, ptáci kroužkovaní v oblasti hnízdění tohoto druhu byli nalezeni v Bulharsku a východním Turecku (tyto dva nálezy jsou však považovány za nedostatečně dokumentované).\n"}
{"id": "398412", "url": "https://cs.wikipedia.org/wiki?curid=398412", "title": "Ondřej Vaculík (novinář)", "text": "Ondřej Vaculík (novinář)\n\nOndřej Vaculík (* 30. června 1954, Hořovice) je český novinář, dokumentarista, fejetonista, komentátor a komunální politik. Jím vytvořené pořady vysílá Český rozhlas na stanicích Plzeň, Praha, Vltava a ČRo 6, články publikuje v Mladé frontě Dnes, Literárních novinách a Deníku Referendum.\n\nJe synem spisovatele Ludvíka Vaculíka.\n\nVyučil se zedníkem, maturitu složil na večerní škole pro pracující. Ve stavebnictví a v památkové péči pracoval do roku 1989 a částečně i v následujících letech.\n\nFejetony začal publikovat v samizdatových souborech v 80. letech 20. století. V téže době uvedl pod smyšleným jménem Ondřej Děd v divadle Orfeus v režii Radima Vašinky divadelní hry \"Zedno\", \"Ovčín\" a další.\n\nPo roce 1990 nastoupil do Literárních novin jako redaktor publicistických stránek a později zástupce šéfredaktora.\n\nV roce 2000 přešel na základě konkurzu do Českého rozhlasu Plzeň. Jako šéfredaktor inicioval a rozvíjel pořady o česko-německých vztazích, kulturní i společenskou publicistiku, umělecké žánry. Vedle toho se uplatnil i jako rozhlasový autor. Od roku 2006 pracuje jako novinář ve svobodném povolání, spolupracuje s Mladou frontou Dnes, Literárními novinami, Týdeníkem Rozhlas, s Českou televizí a zejména s veřejnoprávním Českým rozhlasem. Vydal dvě prozaické knihy.\n\nOd roku 2010 do roku 2014 byl starostou Hořovic.Od roku 2014 je místostarostou Hořovic. Ve volném čase se věnuje kostelnictví v Mrtníku, cestám po krajině, fotografování a literatuře.\n\n\n"}
{"id": "398413", "url": "https://cs.wikipedia.org/wiki?curid=398413", "title": "Polyvinylpyrrolidon", "text": "Polyvinylpyrrolidon\n\nPolyvinylpyrrolidon (PVP) je ve vodě rozpustný polymer.\n\nPolyvinylpyrrolidon se vyrábí polymerizací monomeru \"N\"-vinylpyrrolidonu:\n\nPVP je rozpustný ve vodě a jiných polárních rozpouštědlech. Ve vodě má užitečnou newtonovskou viskozitu. Zasychá v podobě vločkovitého prášku, který snadno absorbuje vzdušnou vlhkost až do 40 % své hmotnosti. V roztoku má výtečné smáčivé vlastnosti a snadno tvoří film. Proto je dobrý pro tvorbu povlaků na materiálech nebo jako aditivum do povlaků.\n\nPVP byl poprvé syntetizován profesorem Walterem Reppem, který si ho v roce 1939 nechal patentovat jako jeden z nejzajímavějích derivátů acetylenové chemie. PVP se nejprve používal jako náhrada krevní plazmy, později v široké škále aplikací v medicíně, farmacii, kosmetice a průmyslové výrobě.\n\nMonomer je velmi toxický pro vodní organismy. Polymer (PVP) se však používal v první polovině 20. století jako plazma expander pro osoby, které utrpěly úraz.\n\nPVP se používá jako pojivo v mnoha léčivých přípravcích vyráběných ve formě tablet. Při orálním podání jednoduše projde tělem. Při pitvách se však zjistilo, že krospovidon přispívá k poškození plicních cév u osob, které zneužívají tablety vstřikováním do krve. Dlouhodobé účinky krospovidonu na plíce nejsou známy. PVP tvoří s jodem komplex nazývaný jodovaný povidon) s dezinfekčními vlastnostmi. Tento komplex se používá v různých výrobcích, například roztocích, mastech, pesarech, tekutých mýdlech nebo chirurgických lázních.\n\nPVP se výjimečně dobře váže na polární molekuly, od kterých si vypůjčuje polaritu. To vedlo k jeho používání ve vrstvách pro fotografické papíry a fólie k inkoustovému tisku a také pro inkousty do tiskáren.\n\nPVP se používá i ve výrobcích pro péči o tělo, například šamponech nebo zubních pastách, v nátěrových hmotách a v lepidlech, která je třeba vlhčit, například pro poštovní známky a obálky. Používá se i v roztocích pro kontaktní čočky a v lázních pro kalení oceli. PVP byl základem prvních laků a gelů na vlasy, v některých je stále obsažen.\n\nJako aditivum do potravin se používá jako stabilizátor, má označení E 1201. Polyvinylpolypyrrolidon (PVPP) se označuje jako E 1202. Používá se také ve vinařském průmyslu pro čiření bílého vína. Některé zdroje udávají, že PVP a jeho deriváty jsou plně syntetické látky vyráběné z minerálních zdrojůa proto by neměly být problém ani pro vegany.\n\nV molekulární biologii lze PVP použít jako blokující činidlo při přenosu podle Southerna jako složka Denhardtova pufru. Je také výtečný v absorbování polyfenolů při čištění DNA. Polyfenoly jsou běžnou součástí mnoha rostlinných tkání a pokud nejsou odstraněny, mohou deaktivovat bílkoviny a tak inhibovat reakce jako PCR.\n\nPVP má i mnoho technických aplikací:\n\n\n\n"}
{"id": "398421", "url": "https://cs.wikipedia.org/wiki?curid=398421", "title": "Racek atlantický", "text": "Racek atlantický\n\nRacek atlantický (\"Leucophaeus atricilla\") je středně velkým severoamerickým druhem racka ze rodu \"Leucophaeus\".\n\nDospělí ptáci mají černou hlavu, bílé tělo a ocas, tmavošedý hřbet a tmavošedá křídla s černou kresbou na konci a bílým zadním okrajem. Nohy jsou tmavočervené, zobák tmavočervený, jemně dolů zahnutý. V prostém šatu (v zimě) je hlava světlá, s tmavou kresbou za okem, krk a strany hrudi jsou šedé. Mladí ptáci jsou celkově tmavě zbarvení (šedohnědí) s nápadně světlým břichem a bílým kostřecem, ocas je černý.\n\nRacek atlantický hnízdí na atlantském pobřeží Ameriky od Maine po Venezuelu. Tažný, zimuje od jihu Spojených států po Jižní Ameriku severně od rovníku. Zatoulaní ptáci byli zjištěni na Havajských ostrovech, každoročně zaletuje do západní Evropy a západní Afriky. Ojedinělí ptáci byli pozorováni na několika tichooceánských ostrovech (Marshallovy ostrovy, Americká Samoa, Line Islands). Mimo to byl také nejméně čtyřikrát zjištěn v Austrálii. Pozorování v Malajsii (jaro 2000) se stalo prvním pozorováním tohoto druhu v Asii, vzápětí byl nejméně třikrát zaznamenán v Japonsku.\n"}
{"id": "398423", "url": "https://cs.wikipedia.org/wiki?curid=398423", "title": "Halfvolej", "text": "Halfvolej\n\nHalfvolej (anglicky: \"half volley\") je jeden ze základních tenisových úderů. Patří mezi technicky náročnější. Hráč při něm zasahuje raketou míč bezprostředně po jeho odskoku od hrací plochy. \n\nHráči usilují o zahrání míče buď ze základní čáry, anebo voleje po přechodu na síť. Pokud je však zastihne soupeřův úder v přechodové fázi, tak jsou velmi často nuceni zahrát halfvolej v nepřipraveném tenisovém postavení. Nejčastěji je tento úder hrán v prostoru příčné čáry pole pro podání pod nohama hráče. Lze ho hrát jako \"útočný úder\" s následným naběhnutím na síť, nebo \"obranný\", v defenzivě. \n\nMechanizmus provedení je v podstatě shodný s forhendem či bekhendem. Dolní oblouková smyčka je ale plošší, těžiště těla výrazně sníženo pokrčením nohou a raketa vykonává vodorovný pohyb dopředu, rovnoběžný s povrchem kurtu.\n\nZde je nutné maximálně zkoordinovat pohyby. Nápřahový oblouk je významně kratší, nohy jsou opět silně pokrčené a hráč přenáší váhu těla směrem na přední nohu. Míč je hrán více vpředu, než od základní čáry (na úrovni přední nohy).\n\nNěkteří hráči s ofenzivním stylem, například Pete Sampras, využívají tohoto úderu jako útočné zbraně.\n\n\n"}
{"id": "398425", "url": "https://cs.wikipedia.org/wiki?curid=398425", "title": "Bulharské knížectví", "text": "Bulharské knížectví\n\nBulharské knížectví (bulharsky \"Княжество България\", Knjažestvo Bălgarija) byl autonomní stát Osmanské říše na Balkáně v letech 1878–1908. Bulharské knížectví vzniklo po Berlínském kongresu z tzv. Velkého Bulharska, které vzniklo po Sanstefanské mírové smlouvě a zaniklo v roce 1908 vyhlášením Bulharského carství (cisařství).\n\nNa konci 18. století začíná bulharské národní obrození. Zpočátku čistě kulturní hnutí se postupně mění v hnutí s politickými požadavky. V roce 1876 je krvavě potlačeno protiosmanské Dubnové povstání. O rok později propuká rusko-turecká válka. Jedním z důsledků ruského vítězství je i vznik autonomního Bulharského knížectví v roce 1878.\n\nKdyž byl v roce 1878 ustaven autonomní bulharský stát pod formální osmanskou suzerenitou, měl být v jeho čele kníže zvolený bulharskou elitou a schválený evropskými mocnostmi. V rámci politického kompromisu mezi silným vlivem Ruska a obavami zbytku Evropy z rusofilního Balkánu padla nakonec volba na Alexandra, jenž byl synovcem manželky tehdejšího cara Alexandra II.. Alexandr byl druhým synem Alexandra prince Hesensko-Rýnského a jeho morganatické manželky Julie, rozené hraběnky Hauke (pozdější princezny z Battenbergu).\n\nAčkoli měl Alexandr zpočátku konzervativní postoje, začal po faktickém neúspěchu svého (prorusko-)absolutistického puče v letech 1881–1883 podporovat liberální politiku. Zasloužil se o spojení formou personální unie bulharského knížectví a Východní Rumélie na podzim roku 1885 a měl značný osobní podíl na odražení srbského útoku v témže roce. Tyto skutky mu přinesly velkou popularitu v Bulharsku, zároveň však nespokojenost Ruska nad jeho samostatnými aktivitami. To se neblaze odrazilo i na jeho rodinném životě — Alexandr usiloval o sňatek s pruskou princeznou Viktorií, na přímý zásah kancléře Bismarcka však byl odmítnut z obav o to, že by sňatek mohl být považován za další nepřátelské gesto namířené proti Rusku.\n\nDne 6. září 1885 byla po nekrvavé revoluci připojena k bulharskému knížectví Východní Rumélie, jež byla od roku 1878 poloautonomní provincii Osmanské říše. Tento den se jako „Den sjednocení“ stal zároveň bulharským státním svátkem. Dne 17. dubna 1886 byla podle smlouvy v Tophane ve Východní Rumélii nominálně obnovena svrchovanost Osmanské říše a bulharský kníže se v souladu s onou smlouvou stal generálním guvernérem tohoto regionu, který i nadále zůstal pod faktickou kontrolou Bulharska. Nominální součástí Osmanské říše byla Východní Rumélie až do vyhlášení úplné nezávislosti Bulharska 5. října 1908, kdy se zároveň Bulharsko přeměnilo v Bulharské carství.\n\nV srpnu 1886 vypukl vojenský převrat, který Alexandra donutil uprchnout ze země. Ačkoli se Stambolovovi podařilo povstalce zpacifikovat a vrátit Alexandra na trůn, jeho pozice přestala být dlouhodobě udržitelná a v září téhož roku byl přinucen abdikovat. S hlubokým rozčarováním podepsal abdikační smlouvu se slovy \"„Bože, pomáhej Bulharsku.“\" Regentem se stal Stambolov.\n\nV roce 1887, jen 9 let po ustanovení Bulharského knížectví po abdikaci knížete Alexandra I. nastupuje na knížecí stolec v Bulharsku Ferdinand Sasko-Kobursko-Gothajský. Byl následníkem prince Alexandra, kterého vystřídal na trůně právě ve chvíli, kdy se zdálo, že bulharský stát čeká velký rozvoj. Během jeho vlády země udělala značný pokrok v mnoha sférách – politické, ekonomické, kulturní, jako i obranné. V roce 1889 vstoupilo Bulharské knížectví do Latinské měnové unie.\n\nV roce 1908 bulharský kníže Ferdinand vyhlašuje ve Velikém Tarnovu nezávislost Bulharska na Osmanské říši a přijímá titul cara a vládne jako car Ferdinand I.\n\n"}
{"id": "398426", "url": "https://cs.wikipedia.org/wiki?curid=398426", "title": "Měření krevního tlaku", "text": "Měření krevního tlaku\n\nMěření krevního tlaku je postup, při kterém je zjištěn krevní tlak člověka. Tato veličina odráží zdravotní stav organismu a je součástí lékařského vyšetření.\n\nPrvní použitelný manžetový tonometr, v němž byla použita rtuť, sestrojil v roce 1896 italský lékař Scipione Riva-Rocci. Dovedl však změřit pouze hodnotu systolického krevního tlaku, neboť ještě nepoužíval fonendoskop. V roce 1905 pak metodiku dokončil ruský lékař Nikolaj Sergejevič Korotkov, který fonendoskop do praxe zavedl a bylo tak možno odečítat hodnoty tlaku systolického i diastolického.\n\nKrevní tlak lze měřit i přímo v cévách a v srdci prostřednictvím katetrizace, tato metoda je však používána pouze ve výzkumu, v intenzivní medicíně a v některých speciálních případech (např. měření tlaku v plicnici).\n\nKlasická metoda měření spočívá v tom, že sám vyšetřující odečítá hodnoty krevního tlaku pomocí fonendoskopu. Tlak v manžetě je třeba zvýšit tak, aby na počátku měření převyšoval tlak v tepně. Manžeta tak představuje uměle vytvořenou překážku krevnímu průtoku. Postupným pomalým snižováním tlaku v manžetě dojde v určitém okamžiku k obnovení průtoku krve za místo obstrukce. Tlak v manžetě však způsobí deformaci tepny, díky níž je proudění pronikající krve turbulentní. Hodnota tlaku, při níž začínají být ve fonendoskopu slyšitelné srdeční ozvy a především šelesty způsobené turbulentním prouděním (Korotkovův fenomén), odpovídá hodnotě systolického krevního tlaku. Ozvy jsou slyšitelné do té doby, dokud tlak v manžetě postačuje k deformaci tepny a tím k udržení turbulentního proudění. Jakmile tlak v manžetě poklesne natolik, že již nestačí tepnu deformovat, obnoví se původní laminární proudění a Korotkovovy fenomény přestanou být slyšitelné. Tento okamžik odpovídá hodnotě diastolického krevního tlaku. Není přitom důležité, zda je používán rtuťový, aneroidní anebo digitální tonometr. Tato metoda měření tlaku se nazývá auskultační (latinsky auscultare = poslouchat).\n\nAuskultační metoda je považována za nejpřesnější způsob měření krevního tlaku. Třebaže zvládnutí auskultační techniky měření není samo o sobě složité, je třeba počítat s možnou chybou ze strany vyšetřujícího.\n\nVšechna současná odborná doporučení, obsahují také metodiku měření krevního tlaku. Ta by se měla v praxi dodržovat, avšak vlivem nedostatku času či neznalosti tomu tak často není. Nejčastějšími chybami jsou použití nevhodného tonometru, nedodržení doporučeného počtu 3 měření v rámci jedné návštěvy pacienta a příliš rychlé snižování tlaku v manžetě, které neumožňuje odečíst hodnotu krevního tlaku s přesností na 2 mm Hg.\n\nZde jde především o otázku sluchu vyšetřujícího. Pokud lékař nebo sestra hůře slyší, pravděpodobně určí jiné hodnoty než zdravotník se sluchem citlivým. Hodnoty krevního tlaku různých vyšetřujících se tak mohou velmi lišit v závislosti na fyzických dispozicích vyšetřujícího, a to i při zachování ostatních podmínek.\n\nTento termín vyjadřuje podvědomou tendenci vyšetřujícího k naměření určitých hodnot krevního tlaku. Digital preference může mít dvě formy:\n\n\nKlasický a dnes již dosluhující typ tonometru má své výhody. Rtuť nemění své vlastnosti během času a vždy podléhá jen fyzikálním zákonům. I když bude nutno ji nahradit kvůli toxicitě, pravděpodobně zůstane \"zlatým standardem\", vůči němuž se všechny ostatní tonometry budou porovnávat. Všechny rtuťové tonometry, pokud mají správně dělenou stupnici a jsou kalibrovány, se považují za přesné.\n\nV posledních letech se vedou diskuse, zda ve zdravotnictví má stále ještě místo toxická rtuť, kterou jsou klasické tonometry od počátku plněny. Tyto debaty již mají své výsledky: v některých zemích jsou již rtuťové přístroje ze zdravotnictví vyloučeny (např. Švédsko, Dánsko, Belgie) a je nepochybné, že použití rtuti nebude ve zdravotnických zařízeních nadále povoleno ani v České republice. Otázka ovšem zní, čím nejrozšířenější typ profesionálních tonometrů nahradit.\n\nZatímco rtuť jako kovový prvek podléhá pouze fyzikálním gravitačním zákonům, pak v případě aneroidních nebo elektronických přístrojů jde především o precizní zpracování jemné mechaniky či přesné elektroniky tak, aby byla dosažena shoda s klasickým rtuťovým tonometrem. To vyžaduje vysoké nároky na pokročilost technologie výroby a dlouholeté zkušenosti výrobce.\n\nV aneroidním neboli deformačním tonometru je rtuťový sloupec nahrazen krabicovým měřícím systémem, který je uzavřen pružnou membránou (membrána je použita z důvodů nízkého tlaku – 300 mm Hg). Membrána však mění své fyzikální vlastnosti v závislosti na atmosférickém tlaku v místě měření, teplotě okolí, vlhkosti a stupni opotřebení převodového mechanismu převodu přímočarého pohybu na otáčivý. Přístroje jsou velmi citlivé na otřesy a nárazy, které mohou převodový mechanismus poškodit. Aneroidní tonometry tedy vyžadují jemné a opatrné zacházení a častější kontrolu.\n\nPrincip měření s tímto tonometrem je naprosto stejný jako u rtuťových tonometrů, dokonce i výrobce (japonský výrobce A&D, první výrobek nese označení UM 101 a vyrábí se do dnešních dnů, ostatní výrobci pouze kopírují myšlenku A&D – NISSEI, BOSO) zvolil konstrukci identickou s rtuťovým tonometrem (zřejmě z důvodů konzervativního postoje lékařské veřejnosti). Elektronický převodník statického tlaku, přivádí signál v binární formě do barografu (je vytvořen ze sloupce jednotlivých LED diod), což vytváří optický vjem rtuťového sloupce. Rtuť je nahrazena velmi přesným a poměrně spolehlivým elektronickým systémem. Všechny druhy tlakoměrů krve (rtuťové, elektronické i aneroidní) patří v ČR do kategorie stanovených měřidel, s povinnou metrologickou kontrolou (tj. zda měří správně) ve lhůtě 2 roky. Po provedené kontrole jsou na tonometrech vylepeny příslušné státní značky (obdoba STK).\n\nHybridní digitální tonometry kombinují auskultační a oscilometrickou metodu měření. Toto označení je sice technicky správné, avšak češtináři používají označení jako dvojsystémové. Jedná se vždy o elektronické tlakoměry krve, které jsou však schopny pracovat jak v režimu auskultačního, tak i oscilometrického měření. Prvním výrobcem tohoto kombinovaného přístroje je japonská firma NISSEI svým výrobkem NISSEI DM 3000 v roce 2006, kdy byl tento přístroj uveden na trh. Přepínání systému měření se provádí pouhým přepnutím centrálního přepínače a následného přiložení stetoskopu.\n\nDigitální automatické a poloautomatické tonometry pracují většinou na tzv. oscilometrickém principu (latinsky oscillare = kmitat). Metoda měření spočívá v určení takové hodnoty tlaku, při níž jsou největší tlakové změny v tepně. Tonometr tedy nestanovuje hodnoty systolického a diastolického tlaku, nýbrž hodnotu tzv. středního arteriálního tlaku a obě meze dopočítává programové vybavení přístroje. Právě z toho důvodu, že se při oscilometrické metodě měří střední tlak a systolický i diastolický tlak se odhadují, nebylo dosaženo takové přesnosti srovnatelné s auskultační metodou. Digitální přístroje se používají především pro měření krevního tlaku v domácích podmínkách a při 24-hodinovém sledování krevního tlaku.\n\nExistují tři různé uznávané protokoly testování tlakoměrů:\n\nAAMI je protokol americké společnosti Association for the Advancement of Medical Instumentation. Hodnocení je založeno na směrodatné odchylce měření proti rtuťovému tlakoměru. Na základě testování je zkoumaný přístroj ohodnocen jako vyhovující (pass) nebo nevyhovující (fail) pro klinické použití.\nESH je protokol vypracovaný Evropskou společností pro hypertenzi (ESH). Je založen na hodnocení absolutní odchylky proti rtuťovému tlakoměru. Výsledkem je podobně jako u AAMI protokolu konstatování vyhovuje/nevyhovuje (pass/fail).\nBHS je protokol Britské společnosti pro hypertenzi (BHS). Je nejpodrobnějším protokolem, testovaný přístroj je hodnocen podle toho, jak přesně se shoduje se standardem (tj. rtuťovým tlakoměrem) ve 4 úrovních, které se označují písmeny A-D. Hodnotí se zvlášť přesnost pro měření systolického krevního tlaku (STK) a zvlášť přesnost hodnot tlaku diastolického (DTK). Závěrečné hodnocení má potom tvar X/Y (přesnost pro STK/přesnost pro DTK). Nejlepší shoda je označena písmenem A, nejhorší písmenem D; aby mohl být přístroj doporučen, musí mít shodu vyjádřenou jako A/A (nejvyšší kvalita), A/B, B/A nebo B/B. Je-li shoda horší, přístroj nemůže být doporučen pro použití v praxi.\n\nBHS protokol je nejpřesnější, takže skýtá nejlepší záruku spolehlivosti výsledků. Nejenže uvádí použitelnost v praxi, ale také stupeň shody se rtuťovým tonometrem.\n\nNeexistuje však žádná závazná právní norma, podle které by musel být digitální tonometr klinicky testován podle některého z těchto protokolů. Doporučením tonometrů pro praxi se zabývá mezinárodní odborná organizace Dabl Educational, na niž se odvolávají všechna lékařská doporučení pro diagnostiku a léčbu vysokého krevního tlaku.\n\nU pažních typů se manžeta upíná na paži. Při jejich použití lze nejsnáze naplnit požadavek umístění manžety ve výši srdce. Mezi tlakoměry s klinickými testy je nejvíce právě pažních typů tlakoměrů.\n\nMěření krevního tlaku na zápěstí vyžaduje větší disciplínu měřeného člověka. Na jejich použití se váže větší množství chyb, kterých se lze při měření dopustit. Zejména je třeba důsledně dbát na polohu manžety ve výši srdce. Jen velmi malý podíl zápěstních tlakoměrů splňuje požadavek přesnosti na základě klinického testování.\n\nExistují i digitální tlakoměry s upínáním na prst. Žádný z nich však nebyl úspěšně testován na přesnost. Jejich použití nelze v praxi doporučit.\n\n\n"}
{"id": "398429", "url": "https://cs.wikipedia.org/wiki?curid=398429", "title": "Motorové vozy 852 a 853", "text": "Motorové vozy 852 a 853\n\nMotorové vozy řad 852 a 853 byly čtyřnápravové osobní motorové vozy vyrobené ve Vagónce Studénka (nyní Škoda Vagonka) mezi lety 1968 a 1970 pro ČSD. Byly využívány na vnitrostátních (řada 852, původně M 296.2) a mezinárodních (řada 853, původně M 296.1) rychlících. V letech 1997 až 2006 byly všechny zbývající provozní vozy obou řad modernizovány na řadu 854.\n\nVozidla obou řad byla téměř shodná, lišila se jen v detailech, které byly potřebné pro mezinárodní provoz řady M 296.1 (853). Jednalo se o velké čtyřnápravové motorové vozy poháněné rychloběžným přeplňovaným naftovým motorem o výkonu 588 kW s hydrodynamickým přenosem výkonu (hydrodynamickou převodovkou Voithovy koncepce se třemi měniči). Hnací byl pouze přední podvozek (tj. podvozek na konci s hlavním stanovištěm strojvedoucího), nad ním byla strojovna s motorem. Samonosná skříň byla svařena z oceli a byla uložena na odpružených kolébkách obou podvozků.\n\nInteriér byl rozdělen následujícím způsobem: za předním stanovištěm (toto čelo vozu bylo neprůchozí) byla strojovna, následoval oddíl pro zavazadla (z něj byl přístup do elektrického rozvaděče a pod víky v podlaze pak k hydraulické převodovce a kompresoru), dále přední nástupní prostor se vstupem na WC, velkoprostorový oddíl pro cestující (48 míst k sezení), zadní prostor pro nástup a druhé stanoviště na zadním (průchozím) čele vozu.\n\nPůvodní vozy pro mezinárodní provoz řady 853 (M 296.1) byly oproti řadě 852 (M 296.2) vybaveny rychlíkovou brzdou s protismykovým zřízením a později i automatickým regulátorem rychlosti (ARR) s tlačítkovým brzdičem. Rychlíková brzda (s přestavovačem P/R, tj. osobní/rychlík) byla nutností pro mezinárodní provoz. Brzda byla dvoustupňová (druhý, tzv. vysoký stupeň brzdění dovolil plnit brzdové válce dvojnásobným tlakem vzduchu (max. 7,2 bar) a účinkoval cca od rychlosti 80 km/h výše. Při snižování rychlosti účinkoval až do rychlosti cca 60 km/h).\n\nVozy řad M 296.1 a M 296.2 vznikly díky prosazování koncepce dálkových motorových jednotek po celé Evropě. V Československu již byly provozovány jednotky řady M 495.0 a M 498.0 z maďarského Ganzu, které však nebyly příliš spolehlivé. Ministerstvo dopravy zadalo studénské vagónce projekt rychlíkového motorového vozu vycházejícího z koncepce vozů řady M 286.0. Jako první bylo v letech 1968 a 1969 vyrobeno 25 vozů řady M 296.2, které byly určeny pro vnitrostátní rychlíky. Teprve poté následovaly motorové vozy M 296.1 upravené pro vozbu mezinárodních vlaků, v počtu 35 kusů vyprodukované v letech 1969 a 1970. Zároveň byly vyrobeny i přípojné a vložené vozy několika typů, včetně vozů později označených jako řada 053.\n\nMotorovými vozy řady M 296.2 (852) vozily ČSD rychlíky i spěšné a osobní vlaky převážně na tratích bez elektrifikace. Řada M 296.1 (v době po přeznačení na řadu 853 už jen ve vnitrostátní vozbě) sloužila ve vozbě mezinárodních rychlíků (včetně expresu Vindobona Berlín – Vídeň) poměrně krátkou dobu.\n\nVozy byly v provozu ve čtyřech lokomotivních depech ČSD – Trutnov, Hradec Králové, Praha-Libeň a České Budějovice. Jako první byl jejich provoz ukončen v Českých Budějovicích, odkud byly vozy převedeny do tří ostatních dep. Do depa Hradec Králové byly převedeny dva motorové vozy, jedním z nich byl M 296.2016. Brzy potom skončil provoz této řady i v Hradci Králové.\n\nNaftové motory KS 12 V 170 DR IV. série byly vyrobeny v podniku Turčianske strojárne Martin a představovaly poslední fázi vývoje motoru původně vyráběného v ČKD Praha. Byly provedeny i úpravy pro zvýšení výkonu: zvýšení plnícího tlaku turbodmychadla a dosazení mezichladiče plnícího vzduchu. Provoz obou řad byl poznamenán poruchami, důsledkem toho bylo trvalé snížení výkonu motoru na 515 kW (1981) a ukončení používání nejvyššího výkonového stupně (jízdní kontrolér měl jízdní stupně 0 až 7, sedmý stupeň byl odpojen). V podstatě se jednalo o snížení jmenovitých (maximálních) otáček a tím i výkonu motoru v provozu z původních 1475 na cca 1380 ot./min. (1982).\n\nV polovině 90. let vznikl u ČD projekt modernizace motorových vozů řad 852 a 853. Prototypová modernizace na řadu 854 byla uskutečněna u vozu 853.030 v roce 1997, do roku 2006 jej postupně následovaly všechny ostatní provozní vozy řad 852 a 853.\n\n\n"}
{"id": "398430", "url": "https://cs.wikipedia.org/wiki?curid=398430", "title": "Česnek kulatohlavý", "text": "Česnek kulatohlavý\n\nČesnek kulatohlavý (\"Allium sphaerocephalon\") je druh jednoděložné rostliny z čeledi amarylkovité.\n\nJedná se o vytrvalou cca 30–80 cm vysokou rostlinu s podzemní cibulí, cibule je vejcovitá, asi 1–2 cm v průměru, kolem ní jsou často dceřiné bělavé až žlutavé cibulky, obalné šupiny se někdy rozpadají v souběžná vlákna. Lodyha asi v dolní čtvrtině až polovině zahalena pochvami listů, rostlina je víceméně nasivělá. Listy jsou přisedlé, čepele jsou čárkovité, poloválcovité, žlábkovité, duté. Květy jsou uspořádány do květenství, jedná se o lichookolík (stažený šroubel), který je kulovitý a má asi 3–6 cm v průměru. Pacibulky v květenství chybí. Květenství je podepřeno dvoudílným toulcem, který je kratší než květenství, protažená špička je krátká, nejvýš 0,5 cm. Květy jsou na nestejných stopách, vnější na cca 0,5 cm dlouhých, vnitřní až na 3 cm dlouhých. Okvětní lístky jsou cca 3,5–6 mm dlouhé a asi 2 mm široké, červenofialové. Tyčinky jsou o něco delší než okvětí, vnitřní nitky jsou rozšířené se 2 zoubky, které jsou asi stejně dlouhé jako střední díl nesoucí prašník. Plodem je tobolka.\n\nJedná se o druh s převážně evropským rozšířením, vyskytuje se v teplejších částech Evropy včetně Velké Británie, chybí ve Skandinávii, jeho výskyt přesahuje do západní Asie a severní Afriky.\n\nV ČR roste celkem roztroušeně až vzácně v teplejších oblastech severních a středních Čech a jižní až střední Moravy od nížin po pahorkatiny. Roste na skalních stepích a výslunných křovinatých stráních. Jedná se o silně ohrožený druh flóry ČR, kategorie C2.\n\n\n \n"}
{"id": "398448", "url": "https://cs.wikipedia.org/wiki?curid=398448", "title": "Moše Karmel", "text": "Moše Karmel\n\nMoše Karmel (hebrejsky: משה כרמל‎, 17. ledna 1911 – 14. srpna 2003) byl izraelský generál a politik. Osm let vykonával funkci ministra dopravy.\n\nNarodil se ve vesnici Mińsk Mazowiecki ve středním Polsku. Do mandátní Palestiny emigroval v roce 1924, když mu bylo třináct let. Byl zakládajícím členem kibucu Na'an a byl aktivním členem mládežnického hnutí ha-Noar ha-Oved ve-ha-Lomed. V letech 1939 až 1941 byl vězněn Brity. Během izraelské války za nezávislost velel brigádě Karmeli, která je především známá díky operaci Chiram.\n\nV roce 1955 byl zvolen za stranu Achdut ha-avoda do třináctého Knesetu a byl jmenován ministrem dopravy. Své poslanecké křeslo obhájil i ve dvou následujících parlamentních volbách v letech 1959 a 1961 a funkci ministra dopravy zastával až do konce funkčního období patnáctého Knesetu v roce 1965. Poté, co se Achdut ha-avoda sloučila s Mapajem v Ma'arach, stal se členem nové strany a svou ministerskou funkci zastával i během funkčního období šestnáctého Knesetu.\n\nČlenem Knesetu zůstal až do roku 1977.\n\nBěhem svého života vydal dvě knihy a to:\n\n"}
{"id": "398455", "url": "https://cs.wikipedia.org/wiki?curid=398455", "title": "Zdeněk Štybar", "text": "Zdeněk Štybar\n\nZdeněk Štybar (* 11. prosince 1985, Planá) je český profesionální silniční cyklista a cyklokrosař. Je trojnásobným mistrem světa v kategorii Elite (2010, 2011 a 2014), dvojnásobným mistrem světa v kategorii do 23 let (2005 a 2006)\n\nS cyklistikou začínal na bikrosovém kole a dosáhl úspěchů i na mezinárodní úrovni (včetně vítězství v závodě mistrovství světa své věkové kategorie v roce 1993). Poté se začal věnovat cyklokrosu.\n\nV roce 2005 se poprvé stal mistrem světa v cyklokrosu do 23 let. Od roku 2006 závodil za belgický Fidea Cycling Team a v jeho barvách světový titul do 23 let obhájil. 21. října 2007 v belgickém Kalmthoutu poprvé v životě vyhrál závod Světového poháru. V sezóně 2008/09 obsadil celkové 3. místo ve Světovém poháru v cyklokrosu. V sezóně 2009/2010 vyhrál závody Světového poháru v Koksijde, Igorre a Roubaix, čímž si zajistil celkové první místo v konečně klasifikaci.\n\n31. ledna 2010 se konalo mistrovství světa v cyklokrosu v Táboře. Štybar měl sice krátce po startu defekt, ale poměrně brzy na zledovatělé dráze ztrátu dohnal a sám si vypracoval náskok. Cílem projel bezpečně na prvním místě před Belgičany Klaasem Vantornoutem a Svenem Nysem.\n\nPo špičkové sezóně Štybar v následujícím roce poněkud ustoupil do pozadí a vyhrál jediný závod série Superprestige, na mistrovství světa v německém Sankt Wendelu ale znovu přijel ve výborné formě. Ujel soupeřům s Belgičanem Nijsem a později setřásl i něho a vyhrál s náskokem 19 sekund. Po vítězství označil obhajobu za jednodušší než zisk předchozího táborského titulu.\n\nJe sedminásobným mistrem ČR v cyklokrosu kategorie elite (2005, 2008, 2009, 2010, 2011, 2012, 2013), čímž vyrovnal rekord Radomíra Šimůnka staršího.\n\nV roce 2014 se po pouhých několika absolvovaných závodech v terénu rozhodl zúčastnit mistrovství světa v nizozemském Hoogerheide. Ačkoli startoval až z páté řady, brzo se dostal do čela závodu. Po bitvě s Svenem Nysem nakonec vyhrál svůj třetí duhový trikot v kategorii Elite.\n\nZpočátku se věnoval silniční cyklistice jen při přípravě na cyklokrosovou sezónu. V té době ale už dosáhl menších vítězství, jako v sedmé etapě závodu Kolem Lleidy v roce 2006, ve stejném roce v etapě závodu Tour des Pyrénées nebo v prologu Kolem Slovenska 2010. Po zisku druhého cyklokrosařského titulu mistra světa ale přestal cítit motivaci k dalšímu pokračování v této disciplíně a postupně se přeorientoval ryze na silniční kariéru.\n\nV roce 2011 došlo k fúzi dvou stájí Omega Pharma Lotto a belgického týmu Quick-Step českého miliardáře Zdeňka Bakaly a vznikl silný tým Omega Pharma – Quick-Step, jehož členem se stal i Štybar.\n\nV následujícím roce dosáhl Štybar prvních vítězství v silně obsazených silničních závodech, když vyhrál poslední dějství závodu Čtyři dny v Dunkerque a třetí etapu závodu Kolem Polska. Pro silniční závod s hromadným startem na Letních olympijských hrách 2012 v Londýně měla Česká republika zajištěná dvě místa. Roman Kreuziger vyjádřil názor, že by s ním měl v Londýně startovat právě Štybar, přednost ale nakonec dostal zkušenější Jan Bárta. Na podzim absolvoval start na Vueltě a v závěru roku obsadil 10. místo v klasickém závodě Paříž - Tours.\n\nPrůlomový ale byl pro silniční Štybarovu kariéru rok 2013. Na jaře dosáhl na z českého pohledu historicky nejlepší šesté místo v závodě Paříž - Roubaix, přestože ho zbrzdila kolize s neopatrným divákem. V srpnu se posunul na ještě vyšší úroveň, když vyhrál dvě etapy a hlavně i celkovou klasifikaci závodu kolem zemí Beneluxu Eneco Tour, který patří do prestižní série WorldTour. Úspěch posunul Štybara na 24. místo ve světovém žebříčku silničářů. Výsledky ho podruhé v životě vytáhly i do nominace na první z tzv. Grand Tour – na Vueltu. Přestože ji nakonec nedokončil, když odstoupil v průběhu náročné 15. etapy, před tím ale všechny překvapil v sedmé etapě do Mairena de Aljarafe, ve které se vydal do úniku společně s mistrem světa Philippem Gilbertem, v cíli ho přespurtoval a zvítězil.\n\nDoposud nejúspěšnější silniční sezonu zažil Štybar v roce 2015, kdy dokázal vyhrát závod Strade Bianche, skončit druhý na Paříž - Roubaix, vyhrát 6. etapu Tour de France do Le Havru a stát se tak po čtrnácti letech druhým českým cyklistou, kterému se tento triumf podařil.\n\nV březnu 2019 se mu konečně povedlo dosáhnout na velké klasikářské vítězství, když týden po triumfu z portugalského Algarve rozhodl svým nástupem dva kilometry před finišem klasiku Omloop Het Nieuwsblad.\n\n"}
{"id": "398456", "url": "https://cs.wikipedia.org/wiki?curid=398456", "title": "Vádí Nisnas", "text": "Vádí Nisnas\n\nVádí Nisnas (arabsky: وادي النسناس‎, \"Wádí an-Nisnás\") je arabská čtvrť ve městě Haifa v severním Izraeli. Název čtvrti Nisnas pochází z arabského názvu pro domorodého savce promyku indickou (\"Herpestes ichneumon\"). Ve čtvrti žije zhruba 8 tisíc obyvatel.\n\nVádí Nisnas je rovněž místo, do kterého byl zasazen děj románu z roku 1987, \"Hacocra ba-Vádí\" (hebrejsky: doslova „Trumpeta ve Vádí“) od Samiho Michaela. Román vypráví o lásce mladé izraelské Arabky a imigranta z Ruska.\n\n"}
{"id": "398460", "url": "https://cs.wikipedia.org/wiki?curid=398460", "title": "Ladislav Holý", "text": "Ladislav Holý\n\nProfesor PhDr. Ladislav Holý, CSc., (4. dubna 1933 Praha – 13. dubna 1997 Dundee) byl český sociální antropolog, působící od roku 1973 ve Velké Británii. Vystudoval etnografii a archeologii na Karlově univerzitě. Jeho spolužačkou tam byla Alice Fučíková, která se stala později jeho manželkou i antropologickou partnerkou a spolupracovala s ním při mnoha terénních výzkumech v Africe. Od studií úzce spolupracoval s Milanem Stuchlíkem, se kterým také vydal několik publikací.\n\nV šedesátých letech byl významně ovlivněn strukturním funkcionalismem. Společně s Milanem Stuchlíkem a dalšími autory vydal v angličtině knihu \"Social Stratification in Tribal Africa\" (\"Sociální stratifikace v kmenové Africa,\" 1968), která vzbudila na Západě značný zájem, protože vycházela z myšlenek odporujících tehdejšímu oficiálnímu marxismu. Během šedesátých let několikrát navštívil Súdán a výsledkem jeho výzkumů byla monografie \"Neighbours and Kinsmen\" (\"Sousedé a příbuzní\", 1973), která byla určující pro Holého celoživotní zájem o studium příbuzenství.\n\nV letech 1968–72 byl ředitelem Livingstonova muzea v Zambii a podnikal tam terénní výzkum u národa Toka. V roce 1972 se rozhodl nevrátit se do Československa, kde bylo jasné, že vědecké bádání nezávislé na oficiální ideologii bude nemožné. Na doporučení Meyera Fortese, profesora sociální antropologie na University of Cambridge, se stal spolu se Stuchlíkem členem katedry sociální antropologie na Queen's University v Belfastu. Oba antropologové pokračovali ve spolupráci do Stuchlíkovy smrti v roce 1980. Významnou společnou publikací byla \"Actions, Norms and Representations\" (\"Činy, normy a obrazy\", 1983). V roce 1979 nastoupil Holý na Univerzitu v St Andrews ve Skotsku. Roku 1987 získal titul profesora. Důležitou monografií z tohoto období byla \"Religion and Custom in a Muslim Society\" (\"Náboženství a zvyky v muslimské společnosti\", 1991), která dokazovala, že existuje distinktivní africká forma islámské praxe.\n\nKoncem osmdesátých let se Holý vrátil k začátkům své akademické praxe a výsledkem byla rozsáhlá studie českého nacionalismu pod názvem \"The Little Czech and the Great Czech Nation\" (\"Malý český člověk a velký český národ\", 1996). Významné pro tuto knihu bylo, že výzkum byl zahájen ještě před sametovou revolucí, takže Holý byl schopen z odborného hlediska sledovat její průběh. Základním tématem knihy je vysvětlení rozporu, kdy Češi vnímají svůj národ jako „vysoce kulturní, hluboce demokratický, čistý“, zatímco pro jednotlivé Čechy jsou podle obecného mínění typické vlastnosti jako „závistivost, konformnost, úzkoprsost a nesnášenlivost“.\n\n"}
{"id": "398462", "url": "https://cs.wikipedia.org/wiki?curid=398462", "title": "Tomáš Pekhart", "text": "Tomáš Pekhart\n\nTomáš Pekhart (* 26. května 1989 Sušice, Československo) je profesionální český fotbalový útočník, od července 2018 hráč klubu UD Las Palmas. Mimo ČR působil na klubové úrovni v Německu, Anglii, Izraeli a Řecku, od léta 2017 je v Španělsko. V sezoně 2008/09 získal se Slavií Praha mistrovský titul a stal se velice platným hráčem v české reprezentaci do 21 let. V letech 2010–2013 odehrál 19 zápasů v dresu českého reprezentačního A-mužstva, vstřelil dvě branky. V sezóně 2017/18 se stal mistrem Izraele s klubem Hapoel Beerševa.\n\nNarodil se v Sušici v Československu. Svou kariéru začal v klubu TJ Sušice a dále hrál za TJ Klatovy, odkud v roce 2003 přestoupil do SK Slavia Praha.\n\nV létě roku 2006 přestoupil ze Slavie do Tottenhamu. V první sezoně 2006/07 dal za akademii Tottenhamu 19 golů ve 20 zápasech, ale zranění mu snižovalo naději, že zde uspěje.\n\nV srpnu 2008 odešel na hostování do Southamptonu, kde hrál až do ledna 2009 a poté se z Tottenhamu vrátil na hostování zpět do Slavie. Dne 12. ledna 2010 se týmu FK Baumit Jablonec podařilo získat tohoto hráče za nezveřejněnou částku. V následující sezóně byl zapůjčen do Sparty Praha na hostování.\n\nOd 1. června 2011 přestoupil do německého klubu 1. FC Norimberk.\n\nVe 2. kole německé Bundesligy v sezóně 2012/13 (31. srpna 2012) vstřelil Tomáš Pekhart svůj první gól v tomto ročníku proti hostující Borussii Dortmund. Ve 31. minutě otevřel hlavičkou skóre utkání po rohovém kopu Japonce Hirošiho Kijotakeho. Byl to jeho desátý gól za Norimberk od přestupu z Jablonce. 2. února 2013 vstřelil svůj třetí gól sezóny v domácím utkání proti Borussii Mönchengladbach, byl to zároveň vítězný gól na 2:1 (konečný stav zápasu). Čtvrtý gól sezóny vstřelil v posledním kole Bundesligy 17. května 2013 a byl to vítězný gól, kterým Norimberk porazil SV Werder Bremen 3:2.\nV sezoně 2013/14 zažil s týmem pád do druhé německé Bundesligy.\n\nV srpnu 2014 přestoupil z Norimberku do jiného německého druholigového klubu FC Ingolstadt 04. S Ingolstadtem slavil v sezóně 2014/15 postup do 1. německé Bundesligy.\n\nV lednu 2016 přestoupil do řeckého klubu AEK Athény. V sezóně 2015/16 slavil zisk řeckého poháru. S 12 góly v 31 soutěžních zápasech byl nejlepším střelcem AEK v sezóně 2016/17.\n\nV červenci 2017 přestoupil do týmu mistra izraelské nejvyšší ligy z ročníku 2016/17, klubu Hapoel Beerševa. Necelý měsíc po svém příchodu vyhrál s týmem první trofej – Izraelský Superpohár. Hapoel porazil celek Bnei Yehuda Tel Aviv FC poměrem 4:2, Pekhart vstřelil jeden gól. Na konci sezóny slavil s klubem mistrovský titul.\n\nTomáš Pekhart nastoupil za některé mládežnické výběry České republiky.\n\nBěhem své mládežnické kariéry se zúčastnil v roce 2006 Mistrovství Evropy ve fotbale hráčů do 17 let v Lucembursku, kdy s českým týmem postoupil do finále turnaje proti Rusku. Pekhart se střelecky prosadil v semifinále proti Španělsku (výhra ČR 2:0) i ve finále proti Rusku (remíza 2:2 po prodloužení, titul získalo Rusko po výhře 5:3 na pokutové kopy).\n\nZúčastnil se i Mistrovství světa ve fotbale hráčů do 20 let 2007 v Kanadě, na němž česká reprezentace podlehla ve finále Argentině 1:2. Nechyběl ani na následujícím světovém šampionátu v roce 2009 v Egyptě, kde český celek vypadl v osmifinále s Maďarskem na pokutové kopy. Tomáš Pekhart se na tomto turnaji jedenkrát trefil v zápase základní skupiny proti Austrálii (výhra ČR 2:1).\n\nV reprezentaci do 21 let vstřelil dva hattricky, oba San Marinu během kvalifikace na ME „21“ 2011. V tomto kvalifikačním cyklu se stal se 7 vstřelenými góly nejlepším kanonýrem kvalifikační skupiny 5, v níž se ČR střetla s Německem, Islandem, Severním Irskem a San Marinem.\n\nBilance Tomáše Pekharta v mládežnických týmech:\n\nV těžké základní skupině B Mistrovství Evropy hráčů do 21 let v roce 2011 konaném v Dánsku se česká reprezentace střetla postupně s celky Ukrajiny, Španělska a Anglie, do semifinále postupovaly první dva týmy ze skupin.\n\n12. června 2011 nastoupil český výběr proti Ukrajině a zvítězil 2:1, Tomáš Pekhart absolvoval celé utkání. Další zápas 15. června se české mládežnické reprezentaci nevydařil, prohrála se Španělskem 0:2. Pekhart odehrál první poločas. O postupu se rozhodovalo v posledním zápase s Anglií 19. června. Angličané vedli až do 89. minuty 1:0, ČR pak góly střídajících hráčů Jana Chramosty a Tomáše Pekharta otočila stav na 2:1 a postoupila do semifinále, přičemž Pekhart trefil ve 4. minutě nastaveného času vítězný gól poté, co v 83. minutě střídal.\n\nSemifinále 22. června proti Švýcarsku ČR prohrála po prodloužení 0:1 a stejným výsledkem (avšak v normální hrací době) podlehla 25. června v souboji o 3. místo Bělorusku. Tomáš Pekhart nastoupil pouze v utkání se Švýcarskem, kde se dostal na hřiště v 63. minutě.\n\nPrvní zápas v A-mužstvu české reprezentace absolvoval Pekhart 22. května 2010 proti Turecku, toto přátelské utkání hrané v USA český celek prohrál 1:2. Pekhart střídal v 77. minutě Jaroslava Plašila.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0) a 8. září v Kodani proti Dánsku (kvalifikační zápas o MS 2014 v Brazílii, opět 0:0). V dalším utkání v Teplicích proti Finsku 11. září odehrál první poločas (prohra 0:1). Objevil se v základní sestavě v kvalifikačním zápase proti Maltě a po centru Petra Jiráčka z levé strany hlavou skóroval do brány maltského brankáře Andrewa Hogga a zvýšil na průběžných 2:1. Byl to jeho první reprezentační gól v A-mužstvu. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Pekhart v Praze v kvalifikačním zápasu s Bulharskem (0:0). Druhý gól v seniorské reprezentaci vstřelil hlavou 11. října 2013 opět proti Maltě (která hrála doma), v 90. minutě zvyšoval na konečných 4:1 pro ČR. Při gólové akci dostal ránu do hlavy, utrpěl lehký otřes mozku a musel být vystřídán.\n\nTrenér Michal Bílek jej nominoval na EURO 2012 konané v Polsku a na Ukrajině. V prvním zápase (8. června 2012) se na hřiště nedostal, české mužstvo prohrálo 1:4 s Ruskem. Ve druhém zápase (12. června 2012) proti Řecku střídal v 64. minutě Milana Baroše, český tým nakonec zvítězil 2:1.\n\nV závěrečném zápase základní skupiny proti Polsku Pekhart opět střídal Baroše, tentokrát šlo o taktické střídání v samotném závěru utkání (90. minuta). České mužstvo zvítězilo 1:0, získalo tři body a s celkově šesti body postoupilo z prvního místa ve skupině (přes pasivní skóre 4:5 ze tří zápasů) do čtvrtfinále turnaje (společně s Řeckem, které po vítězství nad Ruskem 1:0 skončilo druhé).\n\nČtvrtfinálový zápas ve Varšavě (21. června 2012) proti Portugalsku český tým prohrál 0:1 a s turnajem se rozloučil. Tomáš Pekhart nastoupil na hřiště v 86. minutě místo Tomáše Hübschmana.\n\nGóly Tomáše Pekharta v české reprezentaci do 21 let \nGóly Tomáše Pekharta v A-mužstvu české reprezentace \n\n"}
{"id": "398472", "url": "https://cs.wikipedia.org/wiki?curid=398472", "title": "Adam Trajan", "text": "Adam Trajan\n\nAdam Trajan Benešovský, též Trojan, zkratka A. T. B., (1586, Benešov – 1650, Drahovce) byl český kazatel a spisovatel.\n\nRoku 1609 bakalář pražské univerzity, studoval bohosloví. Roku 1611 byl správcem školy v Bělé pod Bezdězem, od Havla téhož roku u sv. Klimenta na Novém městě pražském, od Jiří 1612 byl konrektorem v Chrudimi, od Havla správcem školy u sv. Václava na Novém Městě pražském, po roce se stal správcem školy ve Vimperku. Dne 29. dubna 1615 byl v Praze ordinován na kněze a stal se kaplanem Matěje Etesia v Čechticích. Roku 1617 se oženil jako církevní správce v Kraselově s Evou Urticovou ze Sušice, později byl povolán k církevní správě do Vimperka, odkud byl vypovězen 11. června 1621, když odmítl výzvu, aby se zřekl Kalvínova učení. Vimperk opustil 14. června, zdržel se krátce v Kašperkých Horách, pak odešel do exilu do Uher, kde mu různá města (která uvádí ve spisech \"Exilium\" a \"Saluberrimae Pistinienses Thermae\") poskytla útočiště a podporu. Roku 1642 byl farářem v Drahovcích u Piešťan. V Trenčíně vydal latinskou elegii na léčivé prameny v Piešťanech.\n\nAdam Trajan je autorem českých a latinských spisů a básní. Roku 1624 přeložil do češtiny latinské dílo německého spisovatele Gaspara Ense pod názvem \"Belli civilis in Belgio per Quadraginta fera continuos annos gesti Historia, ad praesens usque tempus deducta\", které věnoval Václavovi Markvartovi Schaffmanovi z Hemerlosu a na Kunkovicích.\n\n\n"}
{"id": "398476", "url": "https://cs.wikipedia.org/wiki?curid=398476", "title": "Šediviny", "text": "Šediviny\n\nŠediviny jsou rozptýlená horská vesnice v okrese Rychnov nad Kněžnou, rozdělená na části spadající do různých obcí:\n\n"}
{"id": "398480", "url": "https://cs.wikipedia.org/wiki?curid=398480", "title": "Oběť (film, 1986)", "text": "Oběť (film, 1986)\n\nFilm Oběť (švédsky \"Offret – Sacrificatio\") je autorské existenciální drama Andreje Tarkovského z roku 1986. V tomto filmu hojně hráli bergmanovští herci (například Allan Edwall, Erland Josephson), hlavním kameramanem byl Sven Nykvist, děj se odehrává, vyjma několika scén z ostrova Gotland, téměř výhradně na ostrově Fårö a film byl vedle britských a francouzských zdrojů financován především švédskými subjekty. Proto lze toto dílo považovat za švédský film.\n\nSvětově uznávaný tvůrce existencionálně-psychologických dramat s duchovním přesahem Andrej Tarkovskij se se svou tvorbou rozcházel s představami sovětské kritiky o postavení a významu filmů ve společnosti. Po emigraci do Itálie měl problémy s financováním své tvorby především kvůli jejímu úzkoprofilovému zaměření a nezkušenosti s výrobou filmů \"v kapitalismu\". Rentabilita Tarkovského prvního západního filmu Nostalgie nevyvrátila tyto obavy.\n\nOběť byla pokusem navázat na tvorbu stárnoucího žánrově spřízněného Ingmara Bergmana. Mezinárodní příznivý ohlas ukázal, že tento způsob produkce Tarkovského tvorby je nosný. Tarkovský však brzy po dokončení filmu podléhá rakovině, která u něj propukla během natáčení.\n\nSnímek se setkal s příznivým přijetím publika, vyhrál šest cen (například BAFTA Film Award, FIPRESCI Prize) a byl nominován na Zlatou palmu.\n\nAlexandr (Erland Josephson) žije s blízkými a přáteli na poměrně nehostinném pobřeží v izolaci od okolního světa. Tyto osoby se intenzivně stýkají a vytváří velmi intelektuální atmosféru. Na oslavě narozenin Alexandra výrazně ovlivní dar středověkého obrazu, následná intelektuální konverzace a vědomí možnosti atomového konfliktu. (Zde je podobnost s postavou Jonase v Bergmanových Hostů Večeře Páně z počátku šedesátých let.) Alexander stále naléhavěji řeší různé existenciální a duchovní otázky. Snaží se najít alternativní jednání, které bude v souladu s tušenými odpověďmi na tyto otázky. Postupně dospívá k přesvědčení, že by měl učinit adekvátní oběť. V této víře zapálí dům, ve kterém s blízkými společně bydlí. Scénou hořícího domu a odvozu Alexandra celý film vrcholí.\n"}
{"id": "398482", "url": "https://cs.wikipedia.org/wiki?curid=398482", "title": "Markéta z Anjou", "text": "Markéta z Anjou\n\nMarkéta z Anjou (23. březen 1430, Point-a-Mousson– 25. srpen 1482 Zámek Dampierre) byla anglická královna v letech 1445 až 1471 a vůdčí postava Lancasterů ve válce růží.\n\nMarkéta se narodila 23. března 1430 ve městě Point-a-Mousson v Lotrinském vévodství, ve kterém vládla větev královského rodu Anjou. Byla druhou nejstarší dcerou Reného, vévody z Anjou a Izabely, vévodkyně z Lotrinska. 23. dubna 1445 byla provdána za Jindřicha VI., který byl o osm let starší než ona.\n\nJindřich se více zajímal o církev a vzdělání než o vojenské záležitosti a nebyl úspěšným králem. Králem se stal v době, kdy mu bylo několik měsíců a jeho činnost byla kontrolována regenty. Když se oženil s Markétou, byl jeho duševní stav nestabilní. Po narození jejich jediného syna Eduarda 13. října 1453 byl zasažen záchvatem duševní nemoci a později byl shledán neschopným vykonávat funkce krále. Jeho otcovství bylo mnohými zpochybňováno, ale vzhledem k útokům proti Eduardovu nástupnictví se dá spíše předpokládat, že byl jeho vlastním potomkem.\n\nPoté, co odešla z Londýna do Greenwiche, starala se o svého syna, dokud nepojala podezření, že Richard, vévoda z Yorku, který byl vážným uchazečem o anglický trůn, nepůsobí proti jejímu manželovi. Richard byl jmenován jeho regentem v době, kdy byl Jindřich ve stavu, kdy nebyl schopen vládnout. Richard byl vlivný šlechtic a Jindřich byl podle něho obklopen neschopnými rádci, kteří podporovali korupci. I když byla Markéta vlivnou osobou u dvora a v politice, mezi lidem oblíbená nebyla.\n\nMarkétini spojenci, Edmund Beaufort, vévoda ze Somersetu a Vilém de la Pole, vévoda ze Suffolku, ji přesvědčili, že za její nepopularitu může Richard z Yorku a také, že je příliš vlivným a nebezpečným mužem. Markéta sesadila Richarda z pozice správce Francie, a aby zmenšila jeho vliv, nechala ho jmenovat správcem Irska. Navíc se snažila, aby byl na svých cestách do a z Irska (v letech 1449 a 1450) zabit. Somerset a Suffolk byli obviněni ze ztráty Normandie a vlivní šlechtici naléhali na jejich odvolání a popravu. Richard se tajně vrátil z Irska, pokusil se jednat s Jindřichem, ale byl odmítnut. Brzy nato Jindřich svolal parlament a svolil k provedení některých reforem.\n\nNa jednání parlamentu byli Suffolk i Somerset obviněni nejen ze ztráty Normandie, ale i z toho, že směřovali krále proti Richardovi. Požadavky na reformy byly daleko větší než původní návrhy, Richard byl jmenován prvním kancléřem krále a mluvčí parlamentu, spíše z velkého zápalu pro věc uvedl, že Richard z Yorku by měl být jmenován Jindřichovým nástupcem. V krátké době ale Markéta získala znovu vliv nad Jindřichem, parlament byl rozpuštěn, mluvčí parlamentu byl uvězněn a Richard odjel do Walesu.\n\nRoku 1457 vyvstaly Markétě potíže. Její francouzský spojenec a vlivný generál Pierre de Breze se vylodil v Anglii a vypálil Sandwich. Markéta byla donucena předat na tři roky vládu nad mořem Richardovu spojenci Richardu Nevillovi, který se také stal velitelem Calais. Spory mezi znepřátelenými rody Yorků a Lancasterů směřovaly k ozbrojenému konfliktu.\n\nV květnu 1455 několik měsíců poté co se Jindřich zotavil, nechala Markéta svolat jednání královské rady, z jejíhož jednání byl vyloučen Richard z Yorku. Jednání bylo svoláno za účelem \"ochrany krále proti nepřátelům\". Richard byl připraven na válečný konflikt a vyrazil na jih, aby se utkal s Lancasterským vojskem, které směřovalo na sever. Lancasterové ale v bitvě u St Albans utrpěli porážku, Somerset byl zabit, Wiltshire utekl a král Jindřich se stal Richardovým zajatcem. Markétě se podařilo shromáždit, s podporou králova nevlastního bratra Jaspera Tudora, ve Walesu a na severu země vojsko. Roku 1459 bylo Lancasterské vojsko znovu v bitvě u Blore Heath poraženo.\n\nZatímco se pokoušela sehnat podporu pro své vojenské tažení ve Skotsku, její velitel Jindřich Beaufort dosáhl 30. prosince 1460 vítězství v bitvě u Wakefieldu. V době vánočního příměří zaútočil na družinu Richarda z Yorku a hraběte ze Salisbury. Sám Richard byl v bitvě zabit, jeho druhý nejstarší syn, Edmund, byl zabit při útěku a druhý yorský velitel, hrabě ze Salisbury, byl Lancastery popraven. Markéta sama uspěla v druhé bitvě u St Albans, kde se jejímu vojsku podařilo porazit síly Richarda Nevilla a osvobodit krále Jindřicha. Markétino tažení ovšem dopomohlo její porážce. Skotskou podporu si zajistila příslibem plenění anglických oblastí a tažení jako jediné za celých válek mělo zničující efekt. Zprávy nadsazené Yorkistskou propagandou způsobily strach v Londýn, kterého Richard Neville mistrně využil k získání podpory. Yorkistská frakce podle mnohých historiků vznikla právě v tento moment, kdy se doposud zdráhaví lordi rozhodli podpořit Eduarda IV.\n\n29. března 1461 utrpělo Lancasterské vojsko drtivou porážku v bitvě u Towtonu od Richardova syna Eduarda, který tímto potvrdil sesazení Jindřicha VI. a své jmenování králem místo něho. Markéta chtěla pro svého syna Eduarda získat zpět právo na nástupnictví na anglický trůn, a tak s ním utekla do Walesu a později do Skotska. Podporu pro své tažení hledala u francouzského krále Ludvíka XI. Ten ji přesvědčil, aby se spojila s jejím předchozím nepřítelem Richardem Nevillem, který se nepohodl s Eduardem IV., pro jeho sňatek s Alžbětou z Woodville. Pro potvrzení spojenectví byla Warwickova dcera Anna zasnoubena s Markétiným synem Eduardem. Warwick se vylodil v Anglii a dosadil na krátkou dobu Jindřicha znovu na anglický trůn.\n\nMarkéta chtěla Warwicka následovat, ale ten byl Eduardem IV. poražen a zabit 14. dubna 1471 v bitvě u Barnetu. Markéta se s yorským vojskem utkala v bitvě u Tewkesbury, v níž byl její 17letý syn zabit. Markéta sama byla zajata a vězněna na hradu Wallingford a v Toweru, dokud nebyla osvobozena francouzským králem roku 1475. Zemřela 25. srpna 1482 na zámku Dampierre v Anjou a byla pochována v katedrále svatého Mořice v Angers.\n"}
{"id": "398494", "url": "https://cs.wikipedia.org/wiki?curid=398494", "title": "MIT Daedalus", "text": "MIT Daedalus\n\nMIT Daedalus 88 bylo letadlo poháněné lidskou silou postavené na Massachusettském technologickém institutu (MIT, Cambridge, USA), které 23. dubna 1988 uletělo vzdálenost 115,11 kilometrů za 3 hodiny a 54 minut.\n\nKoncem sedmdesátých a začátkem osmdesátých let 20. století došlo k velkým pokrokům ve stavbě letadel poháněných lidskou silou. Bylo to nejen díky novým materiálům (lehkým a pevným, bez nichž byly dosavadní konstrukce neúspěšné) a motivaci v podobě Kremerových cen, ale také díky vzájemné rivalitě (především amerických) technologických univerzit, pro něž postavení takového letu schopného letadla bylo prestižní záležitostí. Jednou z univerzit zapojených do tohoto soutěžení byl i Massachusettský technologický institut (MIT), kde vzniklo postupně několik letadel (MIT Burd, MIT Chrysalis, MIT Monarch).\n\nV květnu 1984 získal MIT Monarch první rychlostní Kremerovu cenu a před týmem nyní nebyla žádná další výzva. Bylo tedy rozhodnuto o pokusu přeletět trasu z ostrova Kréta, absolvovanou bájným mytickým řeckým hrdinou Daidalem. Celý konec roku 1984 byl poté věnován analýzám, které měly prokázat proveditelnost tohoto letu. Od dubna 1985 bylo oficiálně započato s projektem \"Daedalus\". Do dubna 1986 byli sháněni první sponzoři, z řeckých textů zjišťována teoretická trasa bájného hrdiny a kvůli navázání kontaktu s úřady a instalaci meteorologické stanice byla navštívena Kréta.\n\nV rámci projektu Daedalus byla postavena postupně tři letadla:\n\n\n\nDaedalus 88 a Light Eagle jsou nyní součástí sbírky National Air and Space Museum (Národní letecké a kosmické muzeum) při The Smithsonian Institution ve Washington, D.C., USA. Záložní verzi Daedalus 87 lze vidět v Muzeu vědy v Bostonu.\n\n26. března 1988 byla všechny tři letadla přepravena řeckým vojenským letectvem na vojenskou základnu v Heraklionu na Krétě, odkud měl být přelet uskutečněn. \n\nBěhem předchozích testů se vystřídalo na letadlech 5 možných pilotů (Erik Schmidt, Frank Scioscia, Glenn Tremml, Greg Zack a Kanellos Kanelloppoulos), z nichž byl nakonec vybrán jednatřicetiletý šampinon řeckého mistrovství v silniční cyklistice Kanellos Kanellopoulos. S letadlem Daedalus 88 odstartoval 23. dubna 1988 z vojenské základny a po 3 hodinách, 54 minutách a 115,11 km letu dosáhl ostrova Santorini, kde jej ovšem 6-7 metrů od pobřeží srazila do moře turbulence z rozpálené pláže. Důvodem havárie bylo torzní poškození ocasní části, ke kterému došlo následkem zesílení větru. Letoun se stal neovladatelným a obrátil se nosem vzhůru, poté došlo k poškození křídla. Pilot doplaval na břeh a byla zachráněna i většina letadla. \n\nI přes zakončení letu havárií byl let uznán jako rekordní jak výdrží ve vzduchu, tak vzdáleností, kterou letoun uletěl. v květnu roku 2009 jsou tyto rekordy stále nepřekonané.\n\n\n\"(údaje platí pro Daedalus 87 a 88)\"\n\nZákladními materiály, z nichž bylo letadlo vyrobeno, byly uhlíková vlákna, polyesterová vlákna a hliník.\n\nLetadlo poháněné lidskou silou\nDoprava lidskou silou\n\n"}
{"id": "398496", "url": "https://cs.wikipedia.org/wiki?curid=398496", "title": "Bitva u Wakefieldu", "text": "Bitva u Wakefieldu\n\nBitva u Wakefieldu se odehrála 30. prosince 1460 u Wakefieldu v West Yorkshire a byla jednou z velkých bitev války růží. Utkaly se zde královské vojsko pod standartou Markéty z Anjou a síly vedené Richardem, vévodou z Yorku, který si činil nárok na anglický trůn. Richardovo vojsko bylo poraženo a on sám v bitvě padl.\n\nLancasterové nastoupili na anglický trůn roku 1399, kdy Jindřich IV. sesadil svého nepopulárního strýce Richarda II. Existovaly jisté pochybností o oprávněnosti jeho nároku na trůn. Jeho vnuk Jindřich VI. se stal králem jako malý chlapec, ale vyrostl v neschopného vladaře, trpícího záchvaty duševních poruch a obklopeného neschopnými a zkorumpovanými rádci. Mnoho šlechticů spoléhalo na Richarda z Yorku, který měl podle některých legitimnější nárok na trůn a byl uznáván jako schopný vojevůdce. Roku 1460, kdy vojsko jeho spojenců zajalo po bitvě u Northamptonu krále Jindřicha a Richard se domáhal prohlášení anglickým panovníkem, nebyli jeho přívrženci na takový krok připraveni.\n\nMísto toho parlament přijal zákon (\"Act of Accord\"), zaručující Richardovi a jeho potomkům nárok na anglický trůn po smrti Jindřicha VI. Markéta z Anjou, manželka krále Jindřicha, nepřistoupila na dohodu, která byla přijata pod nátlakem a zbavovala Eduarda, jejího syna s Jindřichem, dědického nároku na trůn. Na severu země začala shromažďovat vojsko, aby se s Richardem utkala.\n\nRichard vyrazil se svou armádou na sever země, aby této hrozbě čelil. Doprovázeli ho jeho druhý nejstarší syn Edmund a Richard Neville, hrabě ze Salisbury. Jeho vojsko se utábořilo na hradu Sandal nedaleko Wakefieldu a Markétino vojsko se vydalo naproti němu, aby vyprovokovalo bitvu. Je málo pravděpodobné, že by se bitvy účastnila i Markéta sama, v té době byla spíše ve Skotsku, kde sháněla podporu. Veliteli lancasterského vojska byli zřejmě Jindřich Beaufort a Jindřich Percy.\n\nMnoho lidí má představu o této bitvě zažitou na základě melodramatického popisu Williama Shakespeara, především vraždu Richardova syna Edmunda. Ve skutečnosti není zcela jisté, jak k bitvě došlo, i když je potvrzeno, že Richard souhlasil s bitvou na otevřeném prostranství, místo aby využil opevnění hradu Sandal. S úplnou jistotou není známo konkrétní datum bitvy ani přesné místo, kde ke střetu došlo, i když je pravděpodobné, že se bitva odehrála na místě známém jako \"Wakefield Green\" na sever od hradu.\n\nPodle Shakespeara je Edmund popisován jako malý chlapec a podle jeho vraha lorda Cliforda byl jeho otec mučen, předtím než byl zabit. Ve skutečnosti byl Richard zabit během bitvy a jeho syn, tehdy sedmnáctiletý, byl dostatečně dospělý, aby se aktivně zapojil do bitvy. Salisbury byl také po bitvě zajat a popraven.\n\nPorážka Yorků mohla být výsledkem Richardova přílišného sebevědomí, protože odmítl čekat na posily a vyrazil do bitvy s Lancastery, i když je možné, že byl obelstěn Johnem Nevillem, který do bitvy nastoupil pod falešnými praporci, takže se Richard mohl domnívat, že jeho vojsko je daleko silnější, než ve skutečnosti bylo.\n\nPo bitvě byly hlavy Richarda, jeho syna Edmunda a Salisburyho napíchnuty na kůly a vystaveny v Yorku u městských hradeb. Richardova hlava měla nasazenou papírovou korunu a nápis \"Dovolte Yorkovi, aby se díval na město York\". Richardova smrt znamenala, že se jeho nástupcem v požadavku na anglický trůn stal jeho syn Eduard. Salisburyho syn Richard Neville, hrabě z Warwicku a Eduardův blízký spojenec se stal nejbohatším a velmi vlivným šlechticem Anglie. I když byl Eduard mladý, byl vynikajícím vojevůdcem a schopným politikem a později vládl jako Eduard IV.\n\n"}
{"id": "398500", "url": "https://cs.wikipedia.org/wiki?curid=398500", "title": "Bitva u Northamptonu", "text": "Bitva u Northamptonu\n\nBitva u Northamptonu byla jedním z válečných střetů války růží, který se uskutečnil 10. července 1460.\n\nPo drtivé porážce v bitvě u Ludford Bridge se zdála pozice Yorků velmi slabá. Někteří jejich vojenští velitelé, Richard Neville, hrabě z Warwicku, Richard Neville, hrabě ze Salisbury a nejstarší syn Richarda, vévody z Yorku, Eduard dorazili do Calais na počátku října 1459. Eduard později odejel do Irska, kde byl ve větším bezpečí.\n\nLancasterové rychle využili porážku Yorků – hrabě z Wiltshire byl jmenován správcem Irska a Jindřich Beaufort se stal velitelem Calais. Nikdo z nich se ale fakticky neujal svého úřadu. Irové odmítli vytlačit Richarda a městské brány Calais zůstaly před jeho novým velitelem zavřeny.\n\nLancasterové poskytli Somersetovi armádu, aby napadl Calais, ale předtím, než se vojsko mohlo přeplavit přes Lamanšský průliv, musela být postavena flotila na jejich přepravu. Její stavba byla zahájena v Sandwichi v Kentu. Předtím, než byly dokončeny, podnikl Warwick útok na přístav a tyto lodě ukradl. V květnu překročil Warwick průliv znovu a rozestavěné lodě nechal spálit. Warwick ponechal svého strýce s malou vojenskou skupinou jako předmostí pro plánovanou invazi.\n\n26. červen 1460 se Warwick, Salisbury a Eduard vylodili v Sandwichi s 2 000 vojáky. Král Jindřich VI. a jeho manželka Markéta s malým vojskem se v té době nacházeli v Coventry. Warwick dorazil do Londýna 2. července s velkou armádou doplněnou jeho spojenci a čítající mezi 20 000 až 30 000 vojáky. Královské vojsko se usadilo za branami Northamptonu u Delapreského opatství, za zády mělo řeku Nene a v přední linii vykopali vodní příkopy ohraničené kůly. Početně bylo královské vojsko slabší a čítalo asi 10 000 až 20 000 mužů. Lancasterové byli také dobře vyzbrojeni děly.\n\nKdyž na bojiště dorazil Warwick, poslal ke králi vyslance, aby jeho jménem nabídli králi jednání. Lancasterský velitel, vévoda z Buckinghamu mu ale vzkázal, že \"Hrabě Warwick nesmí přijít ke králi a pokud tak učiní, zemře\". I pozdější Warwickovy požadavky na schůzku byly odmítnuty a tak Warwick vzkázal, že \"Ve dvě hodiny odpoledne bude mluvit s králem, nebo zemře\". Ve dvě hodiny Yorské vojsko začalo postupovat vůči nepříteli.\n\nVojáci postupovali v jednotlivých formacích, ale jejich útok byl omezován silným deštěm. Když se přiblížili k Lancasterské linii, byli zasypávání deštěm šípů, ale naštěstí pro ně déšť způsobil i to, že Lancasterské dělostřelectvo bylo nepoužitelné. Když Warwickovi vojáci dosáhli pravé křídlo nepřátelské linie, vedené lordem Greyem z Ruthinu, projevila se v Lancasterském táboře zrada. Grey přikázal svým mužům, aby odložili zbraně a umožnili Yorkům vstoupit do tábora z jejich strany.\n\nTo byla pro Lancastery neočekávaná rána, po níž trvala bitva asi jen půl hodiny. Obránci nebyli schopni uvnitř opevnění manévrovat a poté co byly jejich řady napadány Warwickovými vojáky, dali se na útěk. Vévoda z Buckinghamu, hrabě ze Shrewsbury a lordi Egremont a Beaumont byli zabiti při pokusu zachránit krále před Yorky, kteří obklopili jeho stan. V bitvě bylo zabito 300 lancasterských vojáků, král Jindřich byl zajat a stal se loutkou v rukou Yorků.\n"}
{"id": "398501", "url": "https://cs.wikipedia.org/wiki?curid=398501", "title": "Smeč (tenis)", "text": "Smeč (tenis)\n\nSmeč (spisovný je mužský i ženský rod slova) v tenise patří k základním tenisovým úderům. Míč je zasažen raketou hráče nad hlavou. Existují dvě základní varianty smeče, kdy je míč buď udeřen přímo ze vzduchu, anebo až po dopadu na tenisový dvorec. Držení rakety je shodné s podáním, což mu umožňuje udělit rotaci.\n\nPokud hráč udeří míč nad hlavou bekhendovou stranou rakety, hovoří se o vysokém bekhendovém voleji nebo bekhendovém smeči, který parří k technicky nejobtížnějším úderům v tenise.\n\nMechanizmus smeče je shodný s podáním.\n\nNejčastěji je tento úder hrán na síti, jako protiúder při soupeřově snaze o lob. Pokud je správně zvládnutý, tak velmi často končí jako vítězný míč. Lze ho však hrát z celé vymezené plochy tenisového hřiště. S rostoucí vzdáleností od sítě je šance na ukončení výměny nižší.\n\nMezi výborné smečaře novodobé éry tenisu patří Pete Sampras, Roger Federer, Andy Roddick, Andre Agassi a další. Mezi ženami Martina Navrátilová či Steffi Grafová. Bývalá světová jednička Martina Hingisová hrála smeč často s malou razancí, ale s velkou rotací (liftem) a správným umístěním.\n\n\n\n"}
{"id": "398511", "url": "https://cs.wikipedia.org/wiki?curid=398511", "title": "První bitva u St Albans", "text": "První bitva u St Albans\n\nPrvní bitva u St Albans byla první bitvou války růží a odehrála se 22. května 1455 ve městě St Albans 35 km na sever od Londýna. Richard, vévoda z Yorku a Richard Neville, hrabě z Warwicku porazili Lancastery vedené Edmundem Beaufortem, který byl v bitvě zabit. Richard zajal krále Jindřicha VI. a sám sebe jmenoval strážcem Anglie.\n\nLancasterové dorazili do města první a zaujali obranné postavení podél Tonmand Ditch a na hradbách v okolí Sopwell Lane a Shropshire Lane. Yorkova zkušená armáda, čítající 3 000 mužů se utábořila v Keyfield na východě. Nastalo dlouhé vyjednávání, kdy heroldové putovali od jednoho tábora k druhému.\n\nPo několika hodinách vyjednávání se Richard rozhodl zaútočit. Jindřichovi vojáci byli zaskočeni rychlostí nepřátelského postupu, protože většina očekávala mírové řešení podobné tomu, které bylo dojednáno roku 1452 u Blackheathu. Nicméně útok úzkou ulicí proti barikádám vyústil v těžké ztráty na straně Yorků.\n\nWarwick se záložními silami prošel úzkými ulicemi nestřeženým územím města. Znenadání se objevil na Market Square, kde se nacházely hlavní síly Jindřichova vojska. Je zřejmé, že nepočítali s tím, že by měli v krátkém čase bojovat, protože mnoho z nich nemělo ani nasazené přilby. Warwick na ně zaútočil, přinutil je k ústupu a Edmunda Beauforta, vévodu ze Somersetu zabil. Poté nařídil svým lučištníkům, aby začali střílet na muže chránící krále. Lancasterové, kteří bránili barikády, zjistili, že je Yorkové přečíslili a obávajíce se útoku zezadu, dali se na útěk z města.\n\nPrvní bitva u St Albans byla relativně malá z pohledu vojenské strategie, ale politicky znamenala rozhodné vítězství Richarda, vévody z Yorku, který zajal krále a obnovil svůj vliv v zemi. Jeho nepřítel Somerset padl a Warwickovi soupeři Jindřich Percy, hrabě z Northumberlandu a Thomas Clifford byli zabiti na útěku ze země.\n"}
{"id": "398520", "url": "https://cs.wikipedia.org/wiki?curid=398520", "title": "Zkrácení hry", "text": "Zkrácení hry\n\nZkrácení hry neboli stopbal, neformálně kraťas patří k základním tenisovým úderům. Pomocí něj hráč zkracuje dráhu letu míče těsně za síť, tak aby ukončil výměnu a protihráč jej nemohl doběhnout. Provedení úderu musí být přesné, jinak hráč dává výhodu soupeři, který získává dobrou pozici. Dalším faktorem je moment překvapení, kdy hráč maskuje zkrácení hry až do nejzazšího okamžiku (například falešným nápřahem). Úder se uplatňuje zejména v tenise žen a seniorů.\n\nDržení rakety je při forhendu forhendové, při bekhendu bekhendové. Pohyb rakety je de facto shodný s čopem při forhendu, kdy míč získá spodní rotaci. Tuto fázi paralelně doprovází pokrčení v kolenou, tak aby hráč měl raketu pod míčem a váha těla byla přenesena na přední levou nohu (při forhendovém zkrácení u praváka). Postavení při úderu je shodné s úderem od základní čáry.\n\nVýhodnější je hrát stopbal ze střední části kurtu či přímo jako volej, protože při zkrácení od základní čáry má soupeř dlouhou reakční dobu na doběhnutí. Po úderu je nutné dobře vykrýt co největší plochu dvorce. Proto je vhodné postoupit asi metr před základní čáru, kde lze dobře reagovat na protistopbal či prodloužení úderu soupeře až k základní čáře. Nevýhodou soupeřova úderu je jeho nízká razance, protože je míč hrán pod úrovní sítě těsně nad zemí.\n\nVelmi výhodné je zakrát tento úder co nejtěsněji za síť, což je ale technicky velice náročné i obtížné. Takovýto úder při nepřesném či nesprávném provedení může vést až k nevynucené chybě, kdy míč skončí před sítí na vlastní polovině dvorce.\n\n\"Zde jsou uvedeni někteří z tenistů, kteří využívají výborné techniky při zkrácení hry:\"\n"}
{"id": "398521", "url": "https://cs.wikipedia.org/wiki?curid=398521", "title": "Charta 08", "text": "Charta 08\n\nCharta 08 (čínsky \"零八宪章\") je dokument, který vznikl v roce 2008 v ČLR. Požaduje politické reformy a demokratizaci společnosti.\n\nByla zveřejněna 10. prosince 2008 v den 60. výročí vzniku Všeobecné deklarace lidských práv. Inspirovala se Chartou 77, která o 31 let dříve vyzvala k dodržování lidských práv v Československu. Podepsalo ji 303 občanů včetně několika vládních činitelů, na konci ledna 2009 bylo evidováno více než 8100 podpisů. \n\nLiterární kritik a historik Liou Siao-po, který se již v roce 1989 účastnil studentských protestů na náměstí Nebeského klidu, byl celý rok 2009 držen ve vazbě a na konci roku, 25. prosince, byl v souvislosti s Chartou 08 odsouzen k jedenácti letům vězení za „podněcování k podvracení státní moci“.\n\nV Česku i jinde ve světě vyvolala Charta 08 pozornost a očekávání. Například:\n\n\n"}
{"id": "398526", "url": "https://cs.wikipedia.org/wiki?curid=398526", "title": "Bulharské carství", "text": "Bulharské carství\n\nBulharské carství či království (bulharsky \"Царство България\", \"Carstvo Bălgarija\") byl nezávislý stát na Balkáně v letech 1908–1946. Bulharské carství vzniklo po v roce 1908 vyhlášením Bulharského carství (království) a zaniklo komunistickým převratem a lidovým referendem (za dohledu Rudé armády) v září 1946. Bývá také označováno jako \"Třetí bulharská říše\".\n\nV roce 1908 bulharský kníže Ferdinand vyhlásil ve Velikém Tarnovu nezávislost Bulharska na Osmanské říši a přijal titul cara a vládl jako car Ferdinand I. Mezinárodně bylo Bulharsko také uváděno jako království.\n\nRoku 1912 se Bulharsko zapojilo spolu se spojenci Balkánského spolku do první balkánské války s Osmanskou říší. Bulharská armáda dobýla město Drinopol, dnes Edirne v Turecku, a jen o několik hodin prohrálo s Řeckem \"závod\" o obsazení Soluně. Vzhledem ke sporům se Srbskem o Makedonii (Srbové odmítli vydat tzv. nesporné pásmo) a bezvýsledným mírovým jednáním vydal bulharský car Ferdinand I. v červnu 1913 rozkaz zaútočit na srbské pozice. Druhá balkánská válka dopadla pro Bulhary katastrofálně, Osmanské říší museli odstoupit Drinopol, Rumunsko si vynutilo předání jižní Dobrudže.\n\nPo počáteční neutralitě vstoupilo Bulharsko do první světové války v roce 1915 na straně ústředních mocností a vyhlásilo válku Srbsku. Cílem bylo zvrátit výsledky druhé balkánské války. První světová válka skončila pro Bulharsko druhou národní katastrofou. Přestože mu byl smluvně garantován přístup k Egejskému moři, po řecko-turecké válce o něj v důsledku přesídlování maloasijských Řeků přišlo.\n\nDne 3. října 1918, ve chvíli nejtěžších politických, ekonomických a náboženských krizí, nastoupil na trůn Boris III. Hned po nástupu do funkce musel svou monarchii bránit proti dvěma republikánským stranám – Agrární straně Aleksandra Stambolijského a komunistické straně.\n\nStejně jako jeho otec Ferdinand byl i Boris rozvážný a tichý panovník, který nikdy nešel do sporů. Po převratu dne 9. června 1923 následoval chaos a následně rozpad Agrární strany. V září téhož roku ji následovala strana komunistická. Carovo postavení se upevnilo.\n\nJeho zahraniční politika byla opatrná. Za oblasti nových zemí (jižní Dobrudža), které získal od Rumunska, dostal titul \"„car osvoboditel\"\". Jeho diplomatické schopnosti se projevily v rokovaní se státy \"Velké síly\" na začátku druhé světové války. Ta však nedokončil, protože 28. srpna 1943 zemřel.\n\nV roce 1932 vznikla Nacionálně socialistická strana.\n\nNa začátku druhé světové války vyhlásilo Bulharsko neutralitu, pod tlakem ekonomických okolností ale v roce 1941 vstoupilo do válečného konfliktu na straně nacistického Německa. Válku Sovětskému svazu nicméně Bulharsko nevyhlásilo. Po smrti Borise III. se carem stal jeho tehdy šestiletý syn Simeon jako car Simeon II. ale vládla za něj regentská rada. Už od roku 1944 měla největší moc v Bulharsku komunistická strana. V roce 1944 vstoupila na území Bulharska Rudá armáda. Konce světové války už se Bulharsko zúčastnilo na straně spojenců.\n\nV roce 1946 bylo referendem zrušeno carství a Bulharsko se stalo republikou. Mladý Simeon II. odcestoval po zrušení monarchie v roce 1946 s rodinou ze země do Egypta. Bulharsko se pak stalo součástí východního bloku.\n\n\"Dynastie:Sasko-Kobursko-Gothajská\"\n\n"}
{"id": "398531", "url": "https://cs.wikipedia.org/wiki?curid=398531", "title": "Lob (tenis)", "text": "Lob (tenis)\n\nLob je řazen k základním tenisovým úderům. Představuje forhend či bekhend, který je hrán do výše, tak aby míč přelétl soupeře v postavení na síti. Kulminačního bodu má dosáhnout až za ním. Pohybové fáze úderu odpovídají základním úderům, s tím rozdílem, že je paže s raketou vedena více zezdola nahoru a její úderová plocha je otevřenější. \n\nLoby lze rozlišit na \" obranné\" a \"útočné\". Při obranném lobu je dráha letu míče daleko vyšší, než při útočném, tak aby hráč měl dostatek času vrátit se do správného tenisového postavení na střed hřiště. Při útočné variantě letí míč v nízké poloze nad hlavou protihráče a je mu udělena zpravidla silná horní rotace. Hráč po odehrání úderu postupuje často směrem k síti. Správně provedený lob končí těsně před základní čárou dvorce. Nepovedený úder naopak dává šanci soupeři na zahrání smeče a ukončení výměny. \n\nLoby je možné hrát i pokud protihráč stojí na základní čáře. Vysoké odskoky míče, které mohou být navíc s horní rotací, je obtížné odehrávat. Protihráč je nucen ustupovat daleko za základní čáru. \n\n\"Seznam některých tenistů, kteří úspěšně používali či používají loby v rámci své hry:\"\n\n\n\n"}
{"id": "398553", "url": "https://cs.wikipedia.org/wiki?curid=398553", "title": "100mm protiletadlový kanón typu 98", "text": "100mm protiletadlový kanón typu 98\n\n100mm protiletadlový kanón typu 98 byl japonský víceúčelový kanón s hlavní délky 65 ráží z druhé světové války. Existoval ve dvou provedeních jako \"Model Typ 1\" a \"Model Typ 1\", která se lišila provedením hlavně. V dvouhlavňovém uspořádání jej nesly torpédoborce třídy \"Akizuki\" (4 věže hlavní baterie), letadlová loď \"Taihó\" (6 věží) a lehký křižník \"Ójodo\" (4 věže sekundární baterie). Rovněž plánovaný (ale nerealizovaný) projekt bitevního křižníku projektu \"B-65\" měl nést osm dvouhlavňových věží. Koncem války se též montoval do palpostů na pobřeží kvůli očekávané invazi.\n\nNa lodích japonského císařského námořnictva se 100mm kanón typu 98 používal v dvouhlavňových elektro-hydraulických věžích \"Model A\" na třídě \"Akizuki\" a \"Model A-1\" na \"Taihó\" a \"Ójodo\". Osy obou děl byly od sebe vzdáleny 66 cm a hlavně měly náměr v rozsahu -10° až +90°. Zbraň bylo možno nabíjet při libovolné elevaci, což bylo důležité zejména při protiletadlové palbě.\n\nJaponské lodě používaly k řízení palby 100mm kanónů typu 98 metodu centrálního řízení palby „sleduj zaměřovač“ (', ') založenou na systému řízení protiletadlové palby typu 94 ( \"94-šiki kóša sóči\") – viz systém řízení palby 127mm kanónů typu 89.\n\nPokud nebylo možné (např. z důvodu poškození) použít centrální řízení palby, mohly být kanóny zaměřovány pomocí optického zaměřovače kombinovaného s balistickým počítačem, který vycházel z francouzského zaměřovače „L.P.R.“ (t.j. Le Prieur), a který se nacházel přímo v dělové věži. Tento lokální zaměřovač byl ale relativně složitý na výrobu, proto byly koncem války kanóny vybavovány jednoduššími lokálními zaměřovači.\n\n100mm kanón typu 98 je považován za nejlepší japonský protiletadlový kanón za druhé světové války. Jeho nevýhodou byla krátká životnost hlavně: 350 až 400 výstřelů. Pro srovnání: japonský 127mm protiletadlový kanón typu 89 měl životnost hlavně až 1500 výstřelů a německý 10,5 cm/65 SK C/33 až 2950. Příčinou byla vyšší úsťová rychlost a větší kadence, než u zmiňovaných dvou konkurentů.\n\nDruhou nevýhodou bylo, že Japonci až do konce války nedokázali nasadit radarem zaměřovaný systém řízení palby, takže zaměřování protiletadlových děl se provádělo jenom pomocí optického zaměřovače.\n\n\n"}
{"id": "398554", "url": "https://cs.wikipedia.org/wiki?curid=398554", "title": "Topspin", "text": "Topspin\n\nTopspin je druh úderu míče v některých sportech používajících raketu či pálku. Míč při něm získává horní rotaci, je roztočen okolo vodorovné osy vpřed dolů (horní část se otáčí ve směru letu a uplatňuje se Magnusův jev). Pohyb rakety je v takovém případě veden zdola nahoru. Dráha letu je vyšší a vypouklejší, odskok míče poté rychlejší, vysoký a dlouhý. Jedná se o úder zahraný s maximální intenzitou. Při nižší intenzitě horní rotace hovoříme o \"liftu\" - \"liftovaném úderu\".\n\nÚder s opačným směrem rotace se nazývá čop (backspin).\n\nNejvíce je topspin používán v tenise. Jedná se o variantu forhendového či bekhendového úderu s horní rotací, kdy pohyb rakety s paží jde strměji vzhůru než při klasickém úderu. Vyšší účinnost má na rychlejších površích. Jedná se o úder, u kterého lze lépe kontrolovat umístění. \n\nDalšími sporty jsou baseball, golf, kulečník, kriket a stolní tenis.\n\n"}
{"id": "398559", "url": "https://cs.wikipedia.org/wiki?curid=398559", "title": "Čop (úder)", "text": "Čop (úder)\n\nČop (také slajs) je druh úderu míče v některých sportech používajících raketu či pálku. Míč při něm získává dolní rotaci, je roztočen okolo vodorovné osy vzad vzhůru (horní část míče rotuje proti směru letu a uplatňuje se Magnusův jev). Pohyb rakety je veden shora dolů. Letová dráha je většinou plochá a odskok míče nízký.\n\nOpakem čopu je topspin, kdy je míči udělována horní rotace.\n\nNejvíce je čop používán v tenise, stolním tenise a golfu.\n\n"}
{"id": "398560", "url": "https://cs.wikipedia.org/wiki?curid=398560", "title": "Goli otok", "text": "Goli otok\n\nGoli otok ( , v překladu \"Pustý ostrov\") je chorvatský ostrov, který leží jihovýchodní částí Kvarnerského zálivu severovýchodně od ostrova Rab.\n\nJiž v období první světové války byli na ostrově drženi ruští váleční zajatci. V průběhu druhé světové války zde Německo a Itálie udržovaly vojenskou posádku a na ostrově byl umístěn vězeňský tábor. Podobné využití měl ostrov i po skončení války.\n\nV roce 1948 zde byl zřízen vězeňský tábor, kam byli v následujících letech kromě kriminálních delikventů umisťování i političtí odpůrci režimu, stoupenci jak demokratických změn, tak stalinismu, ale i fašisté a ustašovci. Mezi vězni byli i známí zástupci jugoslávské inteligence (například politici, filosofové, lingvisté - výhradně muži). Vězni byli přepravováni na ostrov lodí z Rijeky. Tábor na Golém otoku byl přísně tajný a ani sami vězni netušili, kde se nacházejí. Kromě policejních a vězeňských složek netušila o internaci vězňů na Golém otoku ani rodina odsouzených. Tábor spravoval na rozkaz Aleksandra Rankoviće Slobodan Krstić.\n\nVýstavba areálu tábora byla zahájena v roce 1949. Nejtěžší odsouzenci pracovali na místě zvaném \"Manastir\", kde se věnovali těžbě kamene. Ženy byly v té době umístěny ve speciálním táboře. V roce 1951 navštívil tábor Aleksandar Ranković. Roku 1954 došlo k zmírnění podmínek v táboře; byly povoleny i návštěvy a zasílání balíčků.\n\nTábor byl uspořádán do vícero oddělených a samostatně střežených lokalit. Naprostá většina vězňů pracovala v některém ze tří průmyslových provozů: v kovovýrobě (části strojů, komponenty pro loděnice aj.), v dřevovýrobě (mj. nábytek pro export dodávaný i do USA a Kanady) a v kamenolomu (opracovávání kvalitního kamene). Vězňové byli biti a ponižováni. Mezi metody mučení na Golém otoku patřilo např. topení hlav vězňů v záchodových mísách, omotávání drátů kolem krku, čí bití kamenem do zad.\n\nPracovní doba trvala 8 hodin, dobří pracovníci byli odměňováni a mohli být navštěvováni příbuznými. Pro návštěvy, které se mohly uskutečnit až jednou měsíčně v trvání od dvou hodin do dvou dnů, byly vyčleněny zvláštní budovy. Vězňové byli hromadně ubytováni ve zvláštních barácích s nepříliš příznivými životním podmínkami, zejména v létě a v zimě. Součástí tohoto prostoru byla i kantýna a pekárna. V táboře se v jednom okamžiku nalézalo kolem 3000 vězňů. Tábor byl uzavřen v roce 1988, později byl změněn na památník a stal se turistickou lokací. Za dobu jeho existence v něm zemřelo asi 400 osob.\n\nV roce 1982 začal osudy vězňů z konce 40. a začátku 50. let 20. století mapovat bělehradský časopis NIN. Do povědomí jugoslávské veřejnosti se tak dostaly brutální metody, které používali tehdejší vyšetřovatelé proti sympatizantům Josifa Stalina v období rozkolu mezi Stalinem a Titem.\n\n\n"}
{"id": "398569", "url": "https://cs.wikipedia.org/wiki?curid=398569", "title": "Šatna", "text": "Šatna\n\nŠatna je místnost, která slouží k převlékání oděvů a přezouvání obuvi a která také může sloužit k bezpečnému krátkodobému uložení a úschově šatů, bot a dalších osobních předmětů běžné denní potřeby (např. kabelka, taška, deštník, kufřík apod.).\n\nSe šatnami se nejčastěji setkáváme na místech, kde je nutné, aby se často převlékalo a přezouvalo větší množství lidí, např. ve\nškolách, na sportovištích všech typů, v průmyslu (výrobní podniky), při dobývání nerostů v hornictví, v zemědělství, v laboratořích, ve zdravotnictví, v armádě, v divadlech a mnoha dalších oborech lidské činnosti. Při pracovní činnosti v terénu nebo ve stavebnictví mohou jakožto zvláštní šatny sloužit např. maringotky nebo stavební buňky.\n\nNěkterá kulturní zařízení mívají šatny dvě, jednu pro účinkující umělce a druhou pro diváky. Příkladem budiž např. divadla, kde herecká šatna obvykle slouží nejen pro převlékání, ale i pro přípravu herců na umělecký výkon, pro jejich odpočinek jak během uměleckého výkonu tak i po něm. Návštěvnická šatna pak slouží divákům k odložení svrchního oděvu (zejména v zimě) a odložení věcí, které by během představení ostatní diváky obtěžovaly či rušily apod.\n\nŠatny jsou nezbytnou součástí péče o zaměstnance v mnoha průmyslových odvětvích i v mnoha vědeckých, výzkumných, zdravotnických a dalších specializovaných společenských zařízeních a institucích. Bývají zřízeny všude tak, kde je bezpodmínečně nutné, aby se větší počet zaměstnanců převlékl do příslušného pracovního oděvu.\n\nŠatny se jsou užívány také v mnoha sportovních a tělovýchovných odvětvích, např. při všech kolektivních sportech, v plavání apod. Při rekreaci se s nimi běžně setkáváme např. na koupalištích, v plaveckých areálech, akvaparcích apod. Šatny ve sportovních zařízeních jsou běžně budovány ve společném bloku s umývárnami (sprchami). Často tak, že vstup z veřejného, neplaceného prostoru na vlastní sportoviště je možný jen přes blok šaten a umýváren. V tomto případě jsou šatny skoro vždy rozděleny na pánské a dámské.\n\nBěžné domácnosti obvykle specializovanou šatnu v obytných prostorách nemívají, jako šatna může sloužit kterákoliv část bytu.\n\n"}
{"id": "398575", "url": "https://cs.wikipedia.org/wiki?curid=398575", "title": "Frank Miller", "text": "Frank Miller\n\nFrank Miller (* 27. ledna 1957 v Marylandu, USA) je americký spisovatel, scenárista a kreslíř komiksů a také filmový režisér. Nejvíce známý pro své temné a naturalsitické komiksové příběhy Ronin, Daredevil , Batman: Návrat temného rytíře, Sin City a 300. Pracoval na mnoha dílech pro významná vydavatelství, jako jsou Gold Key, DC Comics, Marvel a především Dark Horse Comics.\n\nNarodil se v roce 1957 v městě Olney, v Marylandu, ale vyrůstal ve městě Montpelier ve Vermontu. Je pátým ze sedmi sourozenců. Jeho otec byl tesař/elektrikář a matka zdravotní sestra. Byl vychován v katolické víře. Má irské předky.\n\nOd dětství se zajímal o komiksy, jeho dopis nakladatelství Marvel Comics otiskli v sešitu \"The Cat #3\" (z dubna 1973).V komiksové branži začal u vydavatelství Gold Key Comics na komiksu \"The Twilight Zone #84 a 85\" (červen a červenec 1978). V těch však nebyl uveden jako autor. První autorství mu bylo přiznáno až pro kresbu sešitu \"Weird War Tales #64\" (červen 1978). U nakladatelství ho mentoroval zkušený kreslíř Neal Adams. V roce 1978 si ho najali také u DC Comics, aby kreslil sešit \"Unknown Soldier #219\" (září 1978). Téhož roku byl najat i vydavatelstvím Marvel Comics, kde kreslil sešit \"John Carter, Warlord of Mars\" #18 (listopad 1978). Od té doby také kreslil variantní obálky dalších sešitů od Marvelu.\n\nV květnu 1979 jako kreslíř debutoval u komiksové série \"Daredevil\" (číslo 158), která se potácela před zrušením. Scénář tehdy psal Roger McKenzie. Nicméně prodej se nezlepšil a zrušení série bylo stále ve hře. Sám Miller chtěl od série kvůli neshodám s McKenziem odejít. Vše se změnilo, když se novým šéfredaktorem stal Denny O'Neil, který McKenzieho vyhodil a \"Daredevila\" předal Millerovi. S číslem 168 (leden 1981) se Miller chopil jak kresby, tak i scénáře. Od té doby razantně rostl prodej série a Marvel začal \"Daredevila\" vydávat opět jako měsíčník, do té doby šlo o dvojměsíčník. Miller do komiksu přinesl svůj styl inspirovaný noir filmy. Předělal pojetí postav, která se stala realističtější a příběhy více temnými. Také zavedl nové postavy, jako například Elektru nebo Sticka. Miller však nestíhal psát scénář i kreslit, a proto čím dál tím víc sérii kreslil její dřívější inker Klaus Janson. Miller sérii opustil v únoru 1983 v čísle 191.\n\nV roce 1980 také kreslil pro DC krátký vánoční příběh Batmana \"Wanted: Santa Claus – Dead or Alive\",který napsal Dennis O'Neil pro sešit \"DC Special Series #21\". V roce 1982 spolupracoval se scenáristou Chrisem Claremontem na minisérii \"Wolverine #1–4\", kterou kreslil. Miller se podílel také na tvorbě zápletky. Minisérie byla úspěchem. V letech 1983–1984 dostal svůj první vlastní titul u DC Comics – \"Ronin\", výbušného futuristického hi-tech samuraje.\n\nV roce 1986 napsal kultovní minisérii \"Batman: Návrat temného rytíře\", ve které vytvořil moderní pojetí superhrdinského komiksu, které předělalo idylické příběhy v temné až naturalistické. Minisérie byla vydána ve stejném roce jako komiks Alana Moorea \"Watchmen – Strážci\". Komiks tím začal cílit spíš na dospělejší publikum než na děti. Komiks vypráví příběh o stárnoucím Batmanovi, který odešel do superhrdinského důchodu po smrti druhého Robina (Jasona Todda). V 55 letech se však musí vrátit do akce, aby skoncoval se zvyšujícím se zločinem v temném Gothamu. V roce 1987 předělal původ postavy Batmana ve story-arcu \"Batman: Rok Jedna\" (\"Batman #404–407\") s kresbou Davida Mazzucchellieho, tento příběh se stal jedním z best-sellerů u DC.\n\nVe stejné době se vrátil k Daredevilovi a napsal známý příběh \"Daredevil: \" (\"Daredevil #227–233\", 1986), který kreslil David Mazzucchelli. Daredevil se pod vedením Millera dočkal stejného přerodu jako Batman. V roce 1986 ještě napsal komiks \"Daredevil: Love and War\", který kreslil Bill Sienkiewicz. Stejná dvojice spolu pro Epic Comics vydala v roce 1987 komiks \"Elektra: Assassin\". Po sporech s DC Comics týkající se práv a dohledu nad autory, z DC Comics odešel.\n\nV 90. letech pracoval jako nezávislý autor pro Dark Horse Comics. Tehdy vytvořil komiksy \"Sin City\" (od roku 1991), \"Big Guy and Rusty the Boy Robot\" (1995) a \"300\" (1998). Pro Epic Records vydal ještě komiks \"Elektra Lives Again\" (1990), který psal i maloval. Pro Dark Horse psal také minisérii \"Give Me Liberty\", kterou kreslil Dave Gibbons.\n\nV téže době napsal scénáře k filmům \"RoboCop 2\" (1990) a \"RoboCop 3\" (1993). Ty se ovšem dočkaly spíše rozpačitého přijetí.\n\nV roce 1993 se znovu vrátil k Daredevilovi s minisérií \"Daredevil: The Man Without Fear\" (\"Daredevil: Rok jedna\"), kterou kreslil John Romita Jr.. Minisérie přepsala původ postavy. Pro Image Comics napsal sešit \"Spawn #11\" a crossover \"Spawn/Batman\".\n\nPro komiksový Star Trek vytvořil ilustrace na obálkách pro sešity \"The Haunting of the Enterprise!\" a \"Domain of the Dragon God!\" od Marvel.\n\nV roce 2001 se vrátil k Batmanovi v příběhu \"Batman: The Dark Knight Strikes Again\". Šlo o sequel k \"Návratu Temného rytíře\", který reflektoval teroristické útoky 11. září 2001. Nicméně nebyl přijat stejně vřele jako jeho předchůdce. V roce 2005 ještě napsal sérii \"All Star Batman and Robin the Boy Wonder\", kterou kreslil Jim Lee.\n\nV roce 2005 spolurežíroval s Robertem Rodriguezem adaptaci svého komiksu \"Sin City\". V roce 2008 si odbyl svůj režisérský debut filmem \"Spirit\".\n\nV roce 2011 vydal komiks \"Holy Terror\" (\"Teror ve jménu víry\"), který pojednával o útocích Al-Káidy.\n\nMezi roky 2015 a 2016 bylo vydáno třetí pokračování Temného rytíře s názvem \"The Dark Knight III: The Master Race\", spoluautorem byl i scenárista Brian Azzarello, kreslíři Andy Kubert a Klaus Janson. Minisérie byla přijata dobře. V červnu 2016 Miller spolu s Azzarellem napsali také one-shot \"Dark Knight Returns: The Last Crusade\", který je prequelem k původnímu příběhu z roku 1986. Kresby se chopili John Romita Jr. a Peter Steigerwald.\n\nV červenci 2015 byl na San Diego Comic-Conu, uveden do síně slávy Eisner Awards Hall Of Fame.\n\nV roce 2017 oznámil práci na dalších dvou komiksech. V roce 2018 vydal pětidílný prequel ke komiksu \"300\" s názvem \"Xerxes: The Fall of the House of Darius and the Rise of Alexander\" u nakladatelství Dark Horse Comics. V roce 2018 měl pro DC Comics vyjít komiks s názvem \"Superman: Year One\", který měl odstartovat speciální edici DC Black Label, ale po několika odloženích bylo vydání posunuto na neurčito do roku 2019. Třísešitový komiks nakonec začal vycházet v září 2019. V prosinci 2009 mu u DC vyšel sešit \"Dark Knight Returns: The Golden Child #1\".\n\nByl ženatý s koloristkou Lynn Varley, ale rozvedli se v roce 2005. Varley kolorovala některé Millerovy komiksy, například \"Ronina\" nebo \"300\". Od té doby se stýkal s Kimberly Halliburton Cox.\n\nNa českém trhu byly vydány následující komiksy se scénářem a/nebo kresbami Franka Millera:\n\nSin City:\n\nSuperhrdinské:\n\nOstatní:\n\n\n\n\n\n\n\n"}
{"id": "398578", "url": "https://cs.wikipedia.org/wiki?curid=398578", "title": "Janusz Gaudyn", "text": "Janusz Gaudyn\n\nJanusz Gaudyn (25. února 1935 Katowice-Ochojec – 22. června 1984 Třinec) byl lékař, spisovatel, činitel polských organizací v regionu Zaolší.\n\nJanusz Gaudyn se narodil jako syn Antonína Gaudyna a Marie Zielińské. V roce 1939 se rodina přestěhovala do Fryštátu. Janusz absolvoval základní polskou školu (1950) a polské reálné gymnázium v Orlové (1953). Pokračoval studium medicíny na univerzitě v Olomouci (1953–1959). Působil jako lékař-internista v nemocnici v Českém Těšíně, ve Stříteži a jako obvodní lékař v Třinci. Byl otcem tří dětí – Roman, Beata a Karin. \n\nJanusz Gaudyn byl autorem frašek a aforismů, kulturním činitelem, animátorem literárního života v regionu Zaolší. Spoluzakládal a předsedal (1977–1979) literární části Literárně-umělecké sekce \"Sekcji Literacko-Artystycznej\") Polského kulturně-osvětového svazu. V 80. letech 20. století byl předsedou Literární skupiny 63 (\"Grupy Literackiej 63\") v Třinci. Byl členem Hlavního výboru Polského kulturně-osvětového svazu a členem Unie polských spisovatelů lékařů (Unii Polskich Pisarzy Medyków).\n\n"}
{"id": "398584", "url": "https://cs.wikipedia.org/wiki?curid=398584", "title": "Bombardier Transportation", "text": "Bombardier Transportation\n\nBombardier Transportation je v roce 1974 založená divize kanadské společnosti Bombardier a celosvětově největší společnost zaměřená na vývoj a výrobu železniční techniky a příbuzných služeb. Její sídlo je v německém Berlíně. Prezidentem firmy je Laurent Troger. V lednu 2011 měla společnost 34 900 zaměstnanců, 25 400 z nich v Evropě. Bombardier Transportation vyrábí v 59 výrobních závodech po celém světě.\n\nVýroba a vývoj produktů Bombardier Transportation probíhá v:\n\nV České republice společnost založila svou pobočku Bombardier Transportation Czech Republic, a.s., která sídlí v České Lípě a zaměstnává zde 800 lidí.\n\n\n"}
{"id": "398596", "url": "https://cs.wikipedia.org/wiki?curid=398596", "title": "Kašgar (řeka)", "text": "Kašgar (řeka)\n\nKašgar nebo Kyzylsu ( ) je řeka na západě ČLR v autonomní oblasti Sin-ťiang s horním tokem v Kyrgyzstánu (Ošská provincie), přičemž povodí zasahuje díky přítoku Markansu i na území Tádžikistánu (Horní Badachšán). Je 765 km dlouhá, z čehož 685 km připadá na ČLR. Povodí, které zahrnuje i povodí řeky Gjozdarja, má rozlohu 90 800 km².\n\nPramení na svazích Alajského a Zaalajského hřbetu. Na horním toku má horský charakter. Na dolním toku protéká přes Kašgarskou rovinu. V minulosti řeka ústila do Jarkendu, od druhé poloviny 20. století se ztrácí v píscích Tograkkum.\n\nPrůměrný průtok vody na dolním toku činí 77 m³/s, maximální až 500 m³/s. Nejvyšších vodních stavů dosahuje v létě. Unáší velké množství pevných částic.\n\nNa dolním toku zavlažuje rozsáhlou oázu o rozloze 2500 km². Na řece leží město Kašgar.\n"}
{"id": "398602", "url": "https://cs.wikipedia.org/wiki?curid=398602", "title": "Mastercam", "text": "Mastercam\n\nMastercam je CAD/CAM aplikace od americké firmy CNC Software, Inc z Connecticut. Je nejprodávanějším CAM systémem na světě (zdroj: CIMdata).\nMastercam je kompletní systém pro efektivní a přesné obrábění modelů, plošných modelů nebo drátové geometrie. Využívá zkušenosti získané z mnohaletého vývoje (více než 30 let) a řady poznatků mnoha uživatelů z praxe.\n\nMastercam funguje také jako základní platforma pro další nadstavby, jako jsou např. Octopuz, Verisurf ... Tyto nadstavby dramaticky rozšiřují Mastercam a jeho široké použití ve firmách. \n\nMastercam zahrnuje programování obráběcích strojů v oblasti frézování, soustružení, drátového řezání, Router obrábění dřeva, ART a v neposlední řadě modul Octopuz pro programování průmyslových robotů na bázi CAM systému.\nFrézování : 2,5D- 5osé stroje\nSoustružení: základní, poháněné nástroje C+Y osa, více hlav, více vřeten, B osa\nDrátové řezání: dvouosé i čtyř osé \nART: umělecký design\nRouter: Obrábění dřeva (od sériového obrábění nábytku, po kusovou výrobu složitých součástí např. pro hudební nástroje, nebo historický nábytek)\nMastercam je otevřený systém, takže některé další světové firmy nad základem Mastercamu vyvinuly speciální aplikace jako nař.\nOctopuz: interaktivní a uživatelsky jednoduché ovládání pro Offline programování robotů. Octopuz umožňuje přímé programování svařování, nástřiků, obrábění modelů, frézování forem, ohraňování výlisků, manipulace, zakládání výrobků do CNC strojů, simulace, editace pohybů robota ...\n\nNěkteré podpůrné moduly se zabývají databázemi nástrojů, materiálů, řezných podmínek. V neposlední řadě i např. rozložením dílců na \"plotnu\" pro drátové řezání, Router, nebo jakékoliv jiné obrábění s maximálním využitím materiálu, kde může i hlídat např. strukturu materiálu.\nMastercam je dodáván v mnoha světových jazycích, včetně češtiny.\n\nV současné době (rok 2018) je Mastercam v distribuční řadě 2019. Systém je modulový, každé pracoviště je možno sestavit z potřebných modulů odpovídající potřebám zákazníka.\n"}
{"id": "398607", "url": "https://cs.wikipedia.org/wiki?curid=398607", "title": "Filip I. Hesenský", "text": "Filip I. Hesenský\n\nFilip I. Hesenský zvaný Velkomyslný (německy \"Philipp der\" \"Großmütige; Philipp von Hessen\", 13. listopadu 1504, Marburg − 31. března 1567, Kassel) byl v letech 1509–1567 lankrabětem hesenským, jedním z čelných vůdců reformačního tábora.\n\nRoku 1527 založil v Marburgu univerzitu.\n\nFilip I. byl dvakrát ženat: poprvé s Kristýnou Saskou, se kterou měl deset dětí, a podruhé se bigamicky oženil s měšťankou \"Margarethe von der Saale\", se kterou měl devět dětí. K první svatbě došlo v Drážďanech 11. prosince 1523, 4. března 1540 si pak vzal Margarethe Saalovou. Tento druhý sňatek potají schválili církevní reformátoři Martin Luther a Philipp Melanchthon.\n\nJeho potomci byli:\nSe Saalovou měl sedm synů (Filip, Heřman, Kryštof Arnošt, Albrecht, Filip Konrád, Mořic a Arnošt) a dvě dcery (Markétu a nejmladší Annu). Po své smrti rozdělil Hesensko na čtyři části: jedna pro každého syna, kterého měl z prvního manželství. Jmenovitě se jednalo o Hesensko-Kasselsko, Hesensko-Darmstadtsko, Hesensko-Marbursko a Hesensko-Rheinfelsko. Když ale zemřel Filip II., dědic Hesenska-Rheinfelska, celá oblast připadla nejstaršímu Vilémovi.\n\nJeho děti z druhého manželství získali tituly hrabat z Dietz, avšak žádné z nich nebylo příliš významné a nemělo politický vliv. Většina z nich také zemřela před dovršením čtyřiceti let.\n\n"}
{"id": "398610", "url": "https://cs.wikipedia.org/wiki?curid=398610", "title": "Sylvia Kodetová", "text": "Sylvia Kodetová\n\nSylvia Kodetová (21. května 1930 Žatec – 31. července 2018 Brno) byla česká operní pěvkyně – sopranistka.\n\nNarodila se v Žatci, kde také maturovala. Potom studovala sólový zpěv na Pražské konzervatoři u prof. Jarmily Vavrdové-Tomašovové (obor koncertní a operní). V roce 1955 absolvovala s vyznamenáním, když zároveň obdržela čestná uznání v mezinárodních soutěžích na Pražském jaru a na festivalu mládeže ve Varšavě. Hereckou průpravu získala u F. Pujmana a H. Theina. Vysokou školu absolvovala v roce 1971 na Janáčkově akademii múzických umění v Brně. V padesátých letech hostovala v divadle v Plzni, kde vytvořila roli Lauriny v opeře Návrat dona Pedra. Pohostinsky vystupovala i v Divadle F. X. Šaldy v Liberci. Roku 1956 byla přijata Jaroslavem Voglem do opery Národního divadla v Praze, kde zpívala 13 let jako sólistka, především v operách Mozartových (Zuzanka, Zerlína, Despína apod.), Rossiniho, Pucciniho a Verdiho (Gilda, Lauretta, Rozína, Musetta aj.), hlavně však v českých klasických operách Smetanových, Dvořákových, Blodkových, Janáčkových atd. Vynikla jako Barče, Terinka, první žínka v Rusalce, Karolka v Pastorkyni, hlavně však jako Liška Bystrouška, dále pak Kristýnka, Málinka a Eterea, Aljeja, Lidka apod. S operou Národního divadla v Praze zpívala na festivalech v Edinburgu (1964), v Bruselu (1958), ve Wiesbadenu aj., samostatně zpívala na Pražském jaru, v Berlíně (1962), ve Vídni (1964)a Dubrovníku. V Německu často vystupovala v televizních pořadech. Roku 1966 se stala také sólistkou tehdejší Janáčkovy opery v Brně, kam přešla s manželem, hudebním skladatelem a publicistou Miroslavem Barvíkem. Přidala zde ke svým rolím v Olze z Příběhu opravdového člověka zvláště Mirandolínu B. Martinů a náročné úlohy v moderních operách Milhaudových, Fišerových, Šostakovičových aj., Desdemonu ve Verdiho opeře Othello, ale především znovu postavy z Mozartových oper a české klasiky. Kromě toho rozšířila svůj repertoár o úlohy ve velkých operetách (Offenbach, Friml apod.), které již předtím nahrála s pražským rozhlasem. S brněnskou operou zpívala na zájezdech ve Vídni, v Ženevě (1974), v Lipsku (1968), ve Florencii, v Lucembursku, ve Frankfurtu nad Mohanem, v Lodži a ve Varšavě. Soustavně se věnovala také koncertní činnosti (Schubert, Schumann, Brahms, Grieg, Grečaninov, Dvořák, Janáček, Křička, Novák, Ježek aj.), kde se snažila o uvádění novinek nebo o původní premiéry neznámých rukopisů. Zároveň vyvíjela bohatou činnost v oblasti operety a estrády, spolupracovala se smyčcovým orchestrem brněnského rozhlasu jako partnerka národního umělce Viléma Přibyla (např. seriál \"Kdo v zlaté struny zahrát zná\"), za vedení Miloše Machka. Od roku 1973 také vyučovala na brněnské konzervatoři, poté učila na LŠÚ Jaroslava Kvapila v Brně a následně na soukromé LŠÚ J. G. Mendela v Brně.\n\nV roce 2000 obdržela cenu Nadace Život umělce INTEGRAM – Senior Prix 2000 za dlouholetou činnost v oblasti záznamu uměleckých výkonů.\n\n\n"}
{"id": "398614", "url": "https://cs.wikipedia.org/wiki?curid=398614", "title": "Mečoun obecný", "text": "Mečoun obecný\n\nMečoun obecný (\"Xiphias gladius\") je jediný druh z čeledi mečounovitých a tvoří tak celou tuto čeleď.\n\nJe to až 455 cm dlouhá a téměř 650kilogramová ryba žijící v oceánech do hloubky až 800 m. Často vyskakuje nad hladinu. Plave rychlostí až 100 km/h.\nTělo je drsné, ale nemá šupiny.\n\nJeho horní čelist je protáhlá v typický mečovitý výběžek dlouhý asi 1/3 těla.\n\nHřbetní ploutve má umístěné daleko od sebe. Řitní ploutve jsou 2 a břišní nemá.\n\nLoví tak, že vnikne do hejna sardinek nebo sleďů, začne tlouct kolem sebe mečem a sežere mrtvé nebo zraněné ryby.\n\nMečoun se tře v létě.\n\nPlůdek má v čelistech drobné ostré zuby, které jim vypadají, než dospějí.\n\nMečoun je stále loven pro chutné maso. Jedná se o málo dotčený druh.\n\n\n"}
{"id": "398615", "url": "https://cs.wikipedia.org/wiki?curid=398615", "title": "Chorizo", "text": "Chorizo\n\nChorizo [] (špan.), Chouriço [] (portug.), Xoriço [] (katalán.), Txorizo [] (bask.) je tradiční sušený salám ze Španělska a Portugalska.\n\nHlavními ingrediencemi choriza jsou mleté vepřové maso, mletá paprika a česnek. Paprika může být sladká nebo pálivá, podle požadované pikantnosti výrobku. Ve Španělsku se také používá mletá uzená paprika Pimentón de Vera, která dává chorizu uzenou chuť.\n\nNaprostá většina choriz se konzervuje sušením. V případě, že proces výroby choriza není ukončen sušením, jedná se o tzv. chorizo fresco. Je vhodné zejména na grilování a jako ingredience do vařených pokrmů.\n\n\n\nSušené chorizo je nejobvyklejší konzumovat nakrájené na plátky. Talířek nakrájeného choriza je oblíbená tapa ve Španělsku. Španělská jídla používající chorizo jsou např. fabada asturiana, arroz al horno, cocido madrileño nebo tortilla de chorizo. Mimo Španělsko je známým jídlem s chorizem argentinský choripán.\n\nV Argentině, Uruguayi a Paraguayi je oblíbené chorizo criollo – nesušené syrové chorizo, které je převážně určené na grilování. \n\n"}
{"id": "398616", "url": "https://cs.wikipedia.org/wiki?curid=398616", "title": "Mychajlo Hruševskyj", "text": "Mychajlo Hruševskyj\n\nMychajlo Serhijovyč Hruševskyj ( \"\"; 29. září 1866 Chełm, Polsko — 25. listopadu 1934 Kislovodsk, SSSR) byl ukrajinský historik, publicista a politik, první hlava Ukrajinské lidové republiky.\n\nHruševskyj vyrůstal ve Stavropolu a Vladikavkazu, studoval v Tbilisi a Kyjevě a v letech 1894—1914 byl profesorem Lvovské univerzity, kde v kruhu spolupracovníků pracoval na monumentálních desetidílných \"\"Dějinách Ukrajinské Rusi\"\" (Історія України-Руси, 1898—1937). Od roku 1914 byl čestným členem České akademie věd a umění. \n\nV březnu 1917 se stal prvním prezidentem Ukrajinské lidové republiky. Jako umírněný socialista (byl členem ukrajinské odnože strany socialistů-revolucionářů) čelil jak ultranacionalistům, tak bolševikům. V dubnu 1918, kdy se moci ujal hejtmanát, Hruševskyj odjel z Kyjeva a pobýval nejprve v Kamenci Podolském, pak střídavě v několika středoevropských městech, roku 1920 mj. v Praze. \n\nRoku 1924 se vrátil na univerzitu do Kyjeva, ale v 30. letech byl sovětskými úřady pronásledován a přinucen k odchodu do Moskvy. Roku 1934 nečekaně zemřel v Kislovodsku na Kavkaze.\n\n\n"}
{"id": "398622", "url": "https://cs.wikipedia.org/wiki?curid=398622", "title": "Australian Open 2006", "text": "Australian Open 2006\n\nAustralian Open 2006 byl 94. ročník úvodního tenisového grandslamu sezóny, konaný v rozmezí 16. až 29. ledna. Hrálo se v Melbourne Parku v Melbourne na 25 dvorcích s tvrdým umělým povrchem Rebound Ace. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Rus Marat Safin a Američanka Serena Williamsová. Celková návštěvnost činila 550 550 diváků\n\n"}
{"id": "398623", "url": "https://cs.wikipedia.org/wiki?curid=398623", "title": "Australian Open 2006 – ženská dvouhra", "text": "Australian Open 2006 – ženská dvouhra\n\nVítězkou Australian Open 2006 se stala třetí nasazená Francouzka Amélie Mauresmová, jíž tři soupeřky v průběhu soutěže skrečovaly utkání. Nejdříve ve třetím kole Michaëlla Krajiceková pro přehřátí, v rozhodující sadě semifinále pak druhá nasazená Kim Clijstersová pro výron hlezna a ve druhém setu finále Justine Henin-Hardenneová pro žaludeční křeče.\n"}
{"id": "398624", "url": "https://cs.wikipedia.org/wiki?curid=398624", "title": "Bombardier Talent", "text": "Bombardier Talent\n\nTalent je obchodní název elektrických a motorových jednotek vyráběných společností Bombardier Transportation. Talent byl vyvinut firmou Waggonfabrik Talbot v Cáchách krátce předtím, než byla společnost sloučena se společností Bombardier Transportation v roce 1995. Název \"Talent\" je akronym z německého pojmenování \"Talbot Leichter Nahverkehrs Triebwagen\" (Talbot, lehký meziměstský motorový vůz). Design souprav navrhl Alexander Neumeister.\n\nVyrábí se v několika variantách, včetně vysokopodlažních, nízkopodlažních, diesel-mechanických, diesel-hydraulických, diesel-elektrických, elektrických a naklápěcích. Jedna jednotka se pak může skládat ze dvou, tří nebo čtyř dílů. Podobně jako většina jednotek, mohou být Talenty provozovány samostatně nebo spojené s využitím vícečlenného řízení a tvořit tak delší soupravy.\n\nPrototyp byl představen v roce 1994, první soupravy Talent byly uvedeny do provozu v roce 1996. Používají se v Německu, Rakousku a Norsku, přičemž celosvětově jezdí více než 260 jednotek, menší počty jsou používány v Maďarsku, Kanadě a Nizozemsku. \n\nTalenty rakouských železnic zajíždějí od roku 2005 i na Slovensko, z Vídně (Wien Südbahnhof) do stanice Bratislava-Petržalka. Vídeňská příměstská linka S7 jezdí z Vídně do Wolfsthalu, v plánu je její prodloužení do Bratislavy.\n\nSpolečnosti Bombardier Transportation a Deutsche Bahn podepsaly 2. února 2007 rámcovou dohodu o dodání 321 souprav typu označovaného \"Talent 2\", dodány by měly být v roce 2009.\n\n\n"}
{"id": "398629", "url": "https://cs.wikipedia.org/wiki?curid=398629", "title": "Čtverzubcovití", "text": "Čtverzubcovití\n\nČtverzubcovití (\"Tetraodontidae\") je čeleď ryb z řádu čtverzubci (\"Tetraodontiformes\"). Zástupcem této čeledi je např. čtverzubec rudoploutvý.\n\nNa rozdíl od blízko příbuzné čeledi \"Diodontidae\" jim chybějí ostny. Břišní ploutve chybějí. Jejich maso je jedovaté. Druhy rodu \"Tetraodon\" (ke kterému patří i několik sladkovodních druhů) se dokáží nafouknout celé, zatímco druhy rodu \"Canthigaster\" se dokáží nafouknout jen částečně, aby odstrašily dravce.\n\n\n"}
{"id": "398636", "url": "https://cs.wikipedia.org/wiki?curid=398636", "title": "Přírodní textilní vlákna", "text": "Přírodní textilní vlákna\n\nPřírodní textilní vlákna jsou materiály z rostlin, živočichů a nerostů upravené pro textilní použití beze změny jejich chemické struktury. \n\nx Odborné posudky na obsah a příslušnost anorganických vláken k přírodním textiliím se značně rozcházejí. Někteří odborníci zařazují k přírodním anorganickým vláknům azbest, skleněná a keramická vlákna, podle jiných nepatří žádné anorganické výrobky k přírodním textiliím. \n\n Tabulka zahrnuje celosvětovou roční produkci 34  milionů tun.\nJen malá část vláken se zpracovává do netkaných textilií a technických výrobků. Z téměř celé produkce se zhotovují příze, každý druh materiálu buďto jako jediný komponent, anebo ve směsi s jinými přírodními a umělými vlákny.\n\nNa rozdíl od umělých vláken obsahují surová přírodní vlákna poměrně značné množství nežádoucích příměsí, které se musí před vlastním spřádáním odstranit. Například:\nVětšina odpadů se přimíchává do hrubých přízí (vigoň), do izolačních materiálů (pazdeří), do kosmetických výrobků (vlnní tuk), do kompostů atd. Jen menší část se spaluje nebo je nepoužitelná.\n\n"}
{"id": "398637", "url": "https://cs.wikipedia.org/wiki?curid=398637", "title": "Bitva u Beneventa (1266)", "text": "Bitva u Beneventa (1266)\n\nBitva u Beneventa se udála v jižní Itálii mezi vojsky Manfréda Sicilského a Karla z Anjou. Manfréd v bitvě zahynul a již předtím papežem Klementem korunovaný Karel se ujal sicilského království\n\nMoc a síla Štaufů se začala hroutit již za vlády Fridricha II. Po jeho smrti roku 1250 se trůnu ujal jeho syn Konrád IV. Štaufský, který však již roku 1254 zemřel. Po něm na toto místo nastoupil Fridrichův levoboček Manfréd Sicilský, zásluhou podpory Arabů z Lucery získal na svou stranu i jihoitalská města. Rezignoval na korunu římského krále a svou moc upevňoval na Sicílii. Poté se stal vůdcem stoupenců císařství v severní Itálii a hrozilo, že svými državami obklopí papežský stát.\n\nTehdejší papež Klement IV. byl nucen se obrátit na někoho, kdo by byl schopen Manfréda svrhnout. Tím se stal Karel z Anjou, mladší bratr francouzského krále Ludvíka IX., účastník sedmé křížové výpravy. Roku 1264 mu papež nabídl sicilskou korunu s tím, že mu kurie udělí království v léno a nový panovník se na oplátku nebude snažit získat nadvládu nad celou Itálií.\nLudvík IX. bratra v rozhodnutí získat sicilské království diplomaticky podpořil, ale nepůjčil mu ani peníze, ani vojáky. Karel měl v severní Itálii spojence v podobě florentských a sienských bankéřů.\n\nRoku 1265 Karel vyplul z Marseille, přežil bouřlivou plavbu a podařilo se mu dosáhnout Říma, kde čekal, podporován Římany, na svou armádu. Vojáky na cestě přes podzimní Alpy doprovázela Karlova manželka, hraběnka Beatrix Provensálská. Dne 6. ledna 1266 byli manželé korunováni v katedrále svatého Petra.\n\nU Capui, kde byli účastníci výpravy ohromeni impozantní městskou branou, se Karel pokusil zničit Manfrédovy zásobovací linie a poté uhnul směrem na jih na Benevento. Manfréd opustil město a setrval za řekou Calore, v jeho vojsku bylo zhruba 300 lehkých saracenských jezdců ve třech skupinách a více pěchoty. Vpředu se nalézali lukostřelci. Karlova těžká jízda se skládalo asi ze 3000-5000 mužů, jenž rozdělil do tří oddílů. Za řekou Calore se odehrála rozhodující bitva, ve které Manfréd padl a jeho vojska prohrála. Královo tělo bylo nalezeno dva dny po bitvě, byl pohřben u paty mostu a jeho synové skončili v celoživotním vězení vítězného Karla z Anjou.\n\n"}
{"id": "398656", "url": "https://cs.wikipedia.org/wiki?curid=398656", "title": "Osmansko-uherské války", "text": "Osmansko-uherské války\n\nOsmansko-uherské války byla série válečných konfliktů mezi Osmanskou říší a Uherským královstvím. Po byzantské občanské válce, osmanském dobytí Galipole a bitvě na Kosově poli, Osmanská říše zahájila dobývání Balkánu. Nicméně Osmanský postup v Srbsku vedl Uhersko k válce proti Osmanské říši.\n\nPočáteční uherský postup kulminoval v křížové výpravě k Varně, i když bez vnější podpory byla uherská vojska poražena. Přesto byli Osmané poraženi u Bělehradu, poté co dobyli Konstantinopol. Osmanský postup byl zastaven v Moldávii díky uherskému zásahu ale Osmané nakonec dosáhli triumfu když Moldávie a Bělehrad padli. V roce 1526 Osmané porazili uherská vojska v bitvě u Moháče vedená králem Ludvíkem Jagelonským, jež zahynul spolu s 14 tisíci pěších. Důsledkem této porážky propukla v Uhrách občanská válka a Uhry byly nuceny platit Osmanům tribut. Uhry se v této době rozdělily na tři části: Horní (královské) Uhry, Sedmihradsko a Budínský pašalik.\n\n"}
{"id": "398660", "url": "https://cs.wikipedia.org/wiki?curid=398660", "title": "Múspellheim", "text": "Múspellheim\n\nMúspellsheim je v severské mytologii ohnivý svět na jih od propasti Ginnungagap, starší než Niflheim. Na hranici stojí obr Surt s hořícím mečem a střeží Múspell před vetřelci. Z jisker a ohárků, jež vylétaly Múspellu, vytvořili bohové nebeská tělesa. Při konci světa (ragnarök) bude tento svět stát na straně zla, kdy nakonec Surt sežehne celý svět.\n"}
{"id": "398664", "url": "https://cs.wikipedia.org/wiki?curid=398664", "title": "Surtr", "text": "Surtr\n\nSurtr je v severské mytologii ohnivý obr, který střeží hranici světa Múspellheim, v ruce drží hořící meč Surtalogi, jenž ukradl bohům.\nPři ragnaröku přejde přes Bifröst, který se následně zřítí, zabije Freye, který doplácí na to, že dal svůj meč Skírnimu. Potom Surt svrhne na zemi oheň a sežehne tak celý svět.\n"}
{"id": "398673", "url": "https://cs.wikipedia.org/wiki?curid=398673", "title": "Lloyd Banks", "text": "Lloyd Banks\n\nChristopher Charles Lloyd (* 30. dubna 1982, New Carroltton, Maryland, USA), známý spíše jako Lloyd Banks, je americký rapper a bývalý člen skupiny G-Unit. Jeho nejúspěšnějším albem je \"The Hunger for More\" (2004), nejlepší písní poté \"On Fire\".\n\nNarodil se ve městě New Carroltton, stát Maryland v roce 1982. Vyrůstal se svou matkou a dvěma sourozenci v New Yorku, ve čtvrti South Jamaica, Queens. Během jeho dětství byl jeho otec ve vězení, aby nakonec rodinu zcela opustil. Jeho matka má portorické kořeny a otec je Afroameričan. V šestnácti letech byl vyhozen ze střední školy \"Augusta Martina\" v Queensu. Svůj pseudonym složil ze svého a pradědova příjmení.\n\nRoku 1998 zakládá se svými přáteli Curtisem \"50 Cent\" Jacksonem a Marvinem \"Tony Yayo\" Bernardem skupinu G-Unit. Roku 2000 byl 50 Cent postřelen, kvůli jeho sporům s drogovým bossem Kennethem McGriffem, který vyhrožoval komukoli, kdo by nějak pomáhal 50 Centovi. V té době byli Lloyd Banks a Tony Yayo jediní, kteří zůstali s 50 Centem. Lloyd Banks, pravděpodobně kvůli tomu, byl v roce 2001 dvakrát postřelen, když se vracel domů z klubu.\n\nKdyž se 50 Cent v roce 2002 proslavil, odjel na promo-tour s Tony Yayem, jakožto starším a zkušenějším rapperem. Banks si mezitím budoval renomé ve čtvrti Queens, kde v té době nahrával písně pro mixtapy. V té době se rozhodl vydat mixtape \"Mo Money in the Bank\", v následujících dvou letech vydal další čtyři díly této mixtapové série. Po návratu 50 Cent získal smlouvu u Aftermath / Interscope, kde poté založil vlastní label G-Unit Records, kam upsal G-Unit jako skupinu i jednotlivce. Ve stejném roce získal Banks příležitost hostovat na později úspěšném debutu 50 Centa \"Get Rich Or Die Tryin'\", na písni \"Don't Push Me\" a na remixu k písni \"P.I.M.P.\". Na konci roku 2003 se skupinou G-Unit vydali album \"Beg for Mercy\".\n\nV červnu 2004 vydal svůj debut \"The Hunger for More\", album se stalo platinovým, a to díky, na Grammy nominovaném, hitu \"On Fire\" a dalším singlům \"Karma\" (ft. Avant) a \"I'm So Fly\". Druhým počinem mělo být album \"The Big Withdraw\" plánované na rok 2005, ovšem album uniklo předčasně na internet, poté, co ho ukradly a prodaly dvě ženy, s kterými Banks trávil noc. Album tak nikdy oficiálně nebylo vydáno.\n\nPo této události začal pracovat na novém albu s názvem \"Rotten Apple\", které bylo vydáno v říjnu 2006. Alba se prodalo okolo 300 000 kusů v USA. Jediným úspěšnějším singlem z alba je píseň \"Hands Up\" (ft. 50 Cent).\n\nRoku 2009 ukončila společnost Interscope Records spolupráci s G-Unit Records. V té době nahrával své třetí album nazvané \"The Hunger for More 2\", v roce 2010 však získali smlouvu u společnosti EMI, kde bylo album vydáno. Z alba pochází úspěšný singl \"Beamer, Benz or Bentley\" (ft. Juelz Santana), který jako teprve Banksův druhý dosáhl na ocenění zlatý singl, prvním byl \"On Fire\". Alba se celkem v USA prodalo okolo 115 000 kusů.\n\n\n\n\nMixtapové série\n\n\n\n"}
{"id": "398674", "url": "https://cs.wikipedia.org/wiki?curid=398674", "title": "Eli'ezer Ben Jehuda", "text": "Eli'ezer Ben Jehuda\n\nEli'ezer Ben Jehuda (hebrejsky: , 7. ledna 1858, Lužki, Ruské impérium – 16. prosince 1922, Jeruzalém, Britský mandát Palestina) byl izraelský jazykovědec, který se stal klíčovou postavou v obrození hebrejštiny coby mluveného jazyka. Ben Jehuda považoval vztah hebrejštiny a sionismu za symbiózu: „hebrejština může žít, pouze pokud oživíme národ a navrátíme se do země svých otců.“\n\nEli'ezer Ben Jehuda se narodil jako Eli'ezer Jicchak Perlman ve vesnici Lužki ve Vilniuské gubernii Ruského impéria (dnes Vitebská oblast v Bělorusku). Chodil do chederu, kde od tří let studoval hebrejštinu a Bibli, jak bylo běžné mezi Židy ve východní Evropě. Ve dvanácti letech již měl přečtenou velkou část Tóry, Mišny a Talmudu. Jeho rodiče si přáli, aby se z něj stal rabín, a tak jej poslali do ješivy. Tam pokračoval ve studiu starohebrejštiny a dostal se též k osvícenecké hebrejštině včetně sekulárních spisů. Později se naučil francouzsky, německy a rusky a odjel dále studovat do Daugavpilsu. Díky čtení hebrejských novin \"ha-Šachar\" se seznámil se sionismem a dospěl k závěru, že oživení hebrejštiny v Zemi izraelské by mohlo sjednotit všechny Židy na celém světě.\n\nBen Jehuda byl dvakrát ženatý se dvěma sestrami. Jeho první manželka Dvora (rozená Jonasová) zemřela v roce 1891 na tuberkulózu a zanechala mu pět malých dětí. Jen krátce po manželčině smrti zemřely tři z jejich dětí, v krátké době deseti dnů, na záškrt. O šest měsíců později se oženil s Dvořinou mladší sestrou Paulou Beilou, která přijala židovské jméno „Chemda.“ Poslední přání jeho manželky Dvory bylo, aby si Paulu vzal.\n\nPo dokončení studií odešel do Paříže studovat na Sorboně. Mezi jeho předměty byla i historie a politika Blízkého východu, avšak předmět, který jej nejvíce ovlivnil, byla hebrejština, konkrétně hebrejština pro pokročilé vyučovaná v hebrejštině. Bylo to použití hebrejštiny v mluvené formě, které jej plně utvrdilo v přesvědčení, že by hebrejština jako národní jazyk byla praktická. V Paříži strávil čtyři roky.\n\nV roce 1881 Ben Jehuda vycestoval do Palestiny, která byla tehdy provincií Osmanské říše. Nalezl si zde práci jako učitel na škole Alliance Israelite Universelle. Motivován okolními ideály obnovy a odmítnutí života v diaspoře si Ben Jehuda dal za cíl vytvořit nový jazyk, který by nahradil jidiš a další regionální dialekty jako prostředek každodenní komunikace mezi Židy, kteří podnikli aliju z různých částí světa.\n\nSvého syna Ben Ciona Ben Jehudu (osobní jméno znamená „syn Sijónu“) vychoval zcela v hebrejštině. Odmítl, aby byl jeho syn během dětství vystaven jiným jazykům. Říká se, že jednou pokáral svou ženu, když ji přistihl, jak synovi zpívá ruskou ukolébavku. Jeho syn byl první rodilý mluvčí moderní hebrejštiny a jeho autobiografie, kterou sepsal pod svým pozdějším jménem Itamar Ben Avi (איתמר בן אב\"י, „Itamar, syn Aviho,“ Avi je zkratka, vytvořená třemi počátečními písmeny jména Eli'ezer Ben Jehuda, ale také znamená „můj otec“) je dodnes v Izraeli čtená.\n\nBen Jehuda byl redaktorem několika hebrejsky psaných novin: ha-Chavacelet, ha-Cvi, Haškafa a ha-Or (tak byl přejmenován list ha-Cvi). Vydávání novin ha-Cvi bylo na rok přerušeno kvůli protestům jeruzalémské ultraortodoxní komunity, která se ostře ohrazovala proti použití hebrejštiny, svatého jazyka, pro každodenní konverzace. V roce 1908 se z ha-Cvi stal první hebrejský deník na území Palestiny. Po válce se Ben Jehuda angažoval okolo vzniku deníků Haaretz a Do'ar ha-jom.\n\nBen Jehuda byl hnacím motorem založení Výboru pro hebrejský jazyk, později Akademie hebrejského jazyka, která existuje dodnes. Byl autorem prvního slovníku moderní hebrejštiny a stal se známým jako „obroditel“ hebrejštiny i přes opozici vůči některým slovům, které zavedl. Mnoho z těchto slov se stalo nedílnou součástí hebrejštiny, ale jiná, přibližně 2000 slov, se neuchytila. Například místo jeho označení pro rajče \"badura\" používají mluvčí hebrejštiny slovo \"agvania.\"\n\nBen Jehuda zemřel v prosinci 1922 ve věku šedesáti čtyř let na tuberkulózu, kterou trpěl po celý svůj život. Byl pohřben na Olivové hoře v Jeruzalémě a jeho pohřbu se zúčastnilo na 30 tisíc lidí. Na jeho počest nese jeho jméno hlavní ulice v Jeruzalémě – Ben Jehudova ulice.\n\n\n"}
{"id": "398676", "url": "https://cs.wikipedia.org/wiki?curid=398676", "title": "Bitva na Kosově poli", "text": "Bitva na Kosově poli\n\nBitva na Kosově poli (Kosovo polje, \"Campus Turdorum\", někdy také bitva na Kosovu rovném) se odehrála 15. června 1389 (podle Gregoriánského kalendáře 28. června), asi 100 kilometrů severně od Skopje, svého času korunovačního města srbského cara a krále Štěpána Dušana. Na straně jedné se zde střetli srbský kníže Lazar Hrebeljanović, kníže Vuk Branković a bosenský král Tvrtko I. Kotromanić (jeho oddílům velel Vlatko Vuković), na straně druhé osmanský sultán Murad I., kterého doprovázeli jeho synové Yakub a Bayezid. Křesťanské jednotky byly posíleny řadou pomocných oddílů z Albánie, Bulharska a Uher, Osmanům asistovali jejich vazalové z podmaněných zemí. Ačkoli výsledek bitvy zůstal nerozhodný (padli i oba vrchní velitelé), další činy uherského a polského krále Ludvíka I. z Anjou znamenaly oslabení křesťanských spojenců, díky nimž si Osmané upevnili své pozice na Balkáně, kde zanedlouho vyvrátili druhou bulharskou říši (definitivně roku 1396).\n\nV polovině 14. století byla nejmocnějším a nejvýznamnějším státem na Balkáně Srbská říše. Roku 1352 byli však Srbové poraženi Osmany, tureckým kmenem z Bithýnie, které si na pomoc přivolal byzantský \"autokrator\" Ioannes Kantakuzenos. Téhož roku (1352) obsadili Osmané pevnost Tzympe a o dva roky později (1354) dobyla vojska osmanského emíra Orhana (Orchana) přístav Gallipoli. Když však na sklonku roku 1355 zemřel car Štěpán Dušan, různorodá srbská říše se začala rozpadat. Tím se stát stal mnohem méně vzdoruschopnějším, než byl za Dušanovy éry. Kromě Srbska a Byzance se do obtížné situace dostalo i Bulharsko, kde car Ivan Alexandr (1331–1371) předal vládu v části státu (ve Vidinsku na severozápadě země) svému synovi Ivanu Stracimirovi a Osmané i nadále postupovali na Balkán; roku 1359 dokonce oblehli Konstantinopol, sídelní město byzantských císařů, a roku 1361 dobyli Didymoteichos (Dimotiku). Orhanův druhorozený syn Murad I. pochopitelně pokračoval ve výbojích svého otce: v 60. letech 14. století se zmocnil téměř celé Thrákie a nejpozději roku 1371 se Turci zmocnili Adrianopole (Edirne), kam Murad z maloasijské Bursy přesunul své sídlo.\n\nRok 1371 byl pro balkánské státy do jisté míry zlomový. Nejprve v únoru zemřel bulharský car Ivan Alexander, který svou říši již dříve rozdělil na několik částí. 26. září pak utrpěla křesťanská vojska v bitvě u Čirmenu (Černomenu na řece Marici, asi 40 kilometrů západně od Adrianopole) strašnou porážku od Turků, i když byli křesťané v přesile. Oba vojevůdci křesťanů, samozvaný srbský král Vukašin (Valkašin, samozvancem od 1366) a jeho bratr, makedonský despota Jovan (Ivan) Uglješa, v bitvě zahynuli. Několik měsíců po bitvě u Čirmenu zemřel nominální srbský car Štěpán Uroš, poslední Nemanjić na srbském trůně (4. prosince). Jak Srbsko, tak Bulharsko se tedy i \"de iure\" rozpadly. Srbsko bylo tehdy úplně rozdrobeno a v Byzanci začal zuřit boj mezi císařem Ioannem V. Palaiologem (1341–1391) a jeho synem-uzurpátorem Andronikem IV.(1376–1379).\n\nMurad tehdy posílil své pozice v Evropě – podrobil si pohraniční beje a také se prohlásil sultánem. Novopečený sultán také tehdy zasáhl v byzantské říši a opět dosadil na trůn sesazené císaře Ioanna V. a jeho druhorozeného syna Manuela (pozdějšího Manuela II.). V roce 1382 byla Osmany dobyta Sofie, roku 1383 Serrai. Roku 1385 byli Osmany napadeni zetští Balšići a roku 1386 pronikli Osmani do Bosny. Téhož roku (1386) padla do osmanských rukou Larisa a Niš. Tureckou ofenzívu se snažil zastavit srbský kníže Lazar Hrebeljanović (1371 - 1389), nejmocnější muž srbského \"státu\", který se s Osmany střetl v roce 1386/1387 v bitvě u Pločniku na řece Toplici za pomoci bosenského krále Tvrtka I. Kotromaniće (1353–1391, králem od 1377) je porazil. Murada to však nezastrašilo a pokračoval v expanzi – ještě roku 1387 dobyli Osmané Berrhiou a Soluň. V létě téhož roku bylo však turecké vojsko poraženo Vlatkem Vukovićem, vojevůdcem bosenského krále Tvrtka I. Kotromaniće. Tato prohra však podnítila sultána k vojenskému zásahu.\n\nAni sultán Murad, a ani Srbové se po dvou nedávných vojenských střetnutích nechtěli pouštět do drobných tažení a šarvátek, spíše se chystali k bitvě, která měla o osudu té či oné strany rozhodnout. Jak křesťané, tak muslimové (potažmo jejich křesťanští vazalové) se snažili získat na svou stranu co nejvíce knížat z regionu. Do čela křesťanské aliance se postavil tehdy nejvýznamnější muž Srbska, Lazar Hrebeljanović (* 1329), jehož choť Milica pocházela z nejslavnějšího srbského středověkého rodu Nemanjićů; jejím praprapradědem byl slavný Štěpán Nemanja (1166–1196). Lazar byl sice nejmocnějším srbským knížetem tehdejší doby, ale jeho panství se ani zdaleka nedosahovalo rozlohy Dušanovy „velkosrbské říše“. Lazarovým mocným spojencem byl bosenský král Tvrtko, který Lazarovi poslal vojevůdce Vlatka Vukoviće, vítěze od Bileće, i s vojskem. Dalším Lazarovým soudruhem byl choť jeho dcery Mary Vuk Branković, na jehož území nakonec došlo ke krvavému zkřížení zbraní. Potenciální „vyšší moc“ v balkánském regionu – Byzantská říše – byla již v naprostém rozvratu, jelikož dynastie Palaiologů již naprosto ztrácela centrální moc. Další velký stát – Uherské království – se také zatím příliš nezapojovalo do balkánských poměrů.\n\nDruhá bitva zde byla svedena r. 1403 21. listopadu mezi despotem (vladařem) srbským Štěpánem Lazarevićem (synem cara Lazara), a mezi vojskem Sulejmanovým, jež byl on poslal ku pomoci Jiřímu, synu Vuka Brankoviće, kterýž se chtěl zmocnit srbských zemí. Štěpán nad ním zvítězil blíže Tripol, nedaleko kláštera Gračanického, asi půl hodiny od bojiště r. 1389.\n\nTřetí bitvu svedl zde Sibinjanin Janko (Jan Hunyady) se sultánem Muradem II. 18. října 1448 na poli mezi Prištinou a Vučitrnem. V této třídenní bitvě ztratil Hunyady mnoho i českých žoldnéřských bojovníků, původně husitů. Byla použita i slavná vozová hradba, která je ale v tomto případě nezachránila.\n\nV čtvrté bitvě bojoval zde krymský chán v listopadu r. 1689 s Rakušany, s nimiž společně bojovali povstalí Srbové, kteří se potom pod Pećským patriarchou Arsenijem III. Černojevičem (rodem s Černé Hory) v počtu 37 000 rodin do Srjemu a Slavonska vystěhovali a jihorakouské krajiny zalidnili.\n\nKonečně svedena zde z jara r. 1831 bitka pátá mezi velikým vezírem Rešid pašou a Hussein kapitánem Gradačkým, jenž zbouřil tehdáž celou skoro Bosnu proti sultánovi a zde se opřel s 25 000 Bosnjaky.\n\n\n"}
{"id": "398677", "url": "https://cs.wikipedia.org/wiki?curid=398677", "title": "5 Whys", "text": "5 Whys\n\n5 Whys (česky: 5 Proč) je metoda zjištění skutečné základní příčiny, nejčastěji vady výrobku, defektu zařízení atd.\n\nRozpoznání základní příčiny (root cause) je nezbytným předpokladem k jejímu odstranění a tím k odstranění jejích nežádoucích důsledků. Odstraněním ne-základní příčiny nelze vyřešit problém beze zbytku, v takových případech dochází k opakování nežádoucího stavu, defektu ap. A právě opakování defektu bývá často signálem o tom, že odstraněná příčina nebyla právě ta základní, pomineme-li nedůslednost, selhání a jiné další možné faktory.\n\nMetoda se provádí pomocí zřetězení kladení otázky \"\"Proč?\"\" pětkrát za sebou. Praxe ukázala, že pět za sebou zřetězených otázek stačí k odfiltrování indukovaných, zdánlivých, ale hlavně nezákladních příčin.\n\nVlastní ptaní se \"5krát proč?\" připomíná dialog dítěte s rodičem.\nAuto nejede, protože tatínek podcenil potřebu vyměnit praskou žárovku. Přitom mohl jezdit autem (za světla) celé měsíce, ale pojednou nastala situace, kdy padla \"kosa na kámen\". Všimněme si, že případné (přemrštěné) nápravné opatření \"\"preventivně dokupovat benzín každých ujetých 100 km\"\" na základě odpovědi č. 2) může dočasně pomoci, ale nevyřeší problém s benzínem beze zbytku, člověk může snadno zapomenout a nepříznivá situace s tmou se může opakovat.\n\nNapříklad v TPS (\"Toyota Production System\") je analýza typu \"5 Why\" používána mnohem více, než Six Sigma. Úspěchy Toyoty dokazují, že složitý nástroj analýzy, jako je právě Six Sigma, není vždy to pravé. \"5 Why\" je jednoduché a velmi účinné. Taiichi Ohno zdůrazňuje, že skutečné řešení problému vyžaduje poznání \"nejhlubší příčiny\" spíše, než zdroje problému. Nejhlubší příčina bývá skryta za takovým zdrojem.\n\nAnalytický postup \"5 Why\" se v Toyotě často používá jako součást procesu, jemuž se říká \"Praktické řešení problémů\". Lektoři, kteří této metodologii v Toyotě vyučují, zjišťují, že nejobtížnější částí je naučit se tomuto důkladnému \"poznání situace\" ještě před provedením analýzy \"5 Why\". Výchozím bodem k poznání situace je vnímavé pozorování situace a její srovnání se standardem. K vyjasnění problému je potom potřeba, abyste nejprve zašli na místo výskytu problému - pozorovat problém (\"genchi genbutsu\").\n\n"}
{"id": "398682", "url": "https://cs.wikipedia.org/wiki?curid=398682", "title": "Kraťas", "text": "Kraťas\n\nKraťas může být:\n\n"}
{"id": "398692", "url": "https://cs.wikipedia.org/wiki?curid=398692", "title": "Widescreen Super eXtended Graphics Array Plus", "text": "Widescreen Super eXtended Graphics Array Plus\n\nWSXGA+, neboli Widescreen Super eXtended Graphics Array je standard displejů s grafickým rozlišením 1680 × 1050 pixelů. Je využíván na monitorech s úhlopříčkou 20, 21 a 22 palců. Poměr stran WSXGA+ je 16:10.\n\nWSXGA+ je širokoúhlou variantou standardu SXGA+.\n"}
{"id": "398697", "url": "https://cs.wikipedia.org/wiki?curid=398697", "title": "Dominga", "text": "Dominga\n\nDominga je španělské ženské jméno, které se dá do češtiny přeložit jako Dominika. Pochází z latinského \"dominicus\" neboli \"dominus\" tedy \"pán\". Mužské jméno je pak Domingo. U mužského rodu se může jednat o jméno či příjmení.\n"}
{"id": "398701", "url": "https://cs.wikipedia.org/wiki?curid=398701", "title": "Pohřební komora", "text": "Pohřební komora\n\nPohřební komora je uzavřené místo sloužící k uložení ostatků lidí. V každé kultuře a náboženství má jiné označení. Jedná se o místo pro mrtvé, kam mají živí omezený přístup. Nachází se na pohřebišti nebo i osamoceně a je určena k uložení celých těl či popela nebožtíků.\n"}
{"id": "398716", "url": "https://cs.wikipedia.org/wiki?curid=398716", "title": "Židé v Protektorátu Čechy a Morava", "text": "Židé v Protektorátu Čechy a Morava\n\nŽidé v Protektorátu Čechy a Morava byli hned od počátku nacistické okupace postupně systematicky vyřazováni z hospodářského i společenského života. Veškeré židovské záležitosti měla na starosti Ústředna pro židovské vystěhovalectví, která se zprvu snažila Židy donutit, aby emigrovali do zahraničí, pak však změnila strategii a začala připravovat realizaci tzv. „konečného řešení židovské otázky“. Ústředna donutila pražskou židovskou náboženskou obec poslušně vykonávat nacistická nařízení a podílet se na deportacích Židů mj. do koncentračního tábora Terezín, které začaly na podzim 1941 a na počátku roku 1943 bylo na svobodě už jen na 3 tisíce protektorátních Židů.\n\nZ Terezína byli Židé deportováni na Němci okupovaná území Sovětského svazu či Polska. Terezín měl mezi ostatními koncentračními tábory zvláštní postavení, neboť krom své funkce při vyhlazování Židů sehrál roli také při nacistické propagandě, když nacisté upravenými ulicemi Terezína provedli v letech 1943–1945 několik delegací Červeného kříže.\n\nPři vzniku Protektorátu Čechy a Morava žilo na tomto území přes 120 tisíc Židů. Asi 30 tisícům Židům se podařilo emigrovat, drtivá většina ostatních byla deportována. Počet českých židovských obětí holocaustu není přesně znám, zavražděno však bylo minimálně 80 tisíc Židů.\n\nDne 15. března 1939 obsadila nacistická vojska po nátlaku na prezidenta Emila Háchu Druhou republiku. Následujícího dne vydal Adolf Hitler Výnos o zřízení Protektorátu Čechy a Morava. V té době se oficiálně nacházelo na území nově zřízeného Protektorátu 118 310 osob, které splňovaly nacistickou definici pojmu Žid, ve skutečnosti je však toto číslo zpětným dopočtem, který nezahrnuje Židy, jež dokázali v prvních chaotických týdnech okupace ze země prchnout nebo si zajistit falešné dokumenty.\n\nJeště do konce března bylo Židům zakázáno pracovat jako právníci či zaměstnanci veřejných institucí a byly výrazně omezeny jejich možnosti prodávat, pronajímat či darovat svůj nemovitý majetek. Protižidovská opatření nevycházela jen od okupační správy, ale mnohdy také od české vlády. Během Druhé republiky totiž obrovsky vzrostl šovinismus a antisemitismus, který měl zamaskovat neúspěchy českých politiků, jež vyvrcholily Mnichovskou dohodou. Tyto tendence však byly kvůli britskému slibu ekonomické podpory doposud potlačovány. Se vstupem okupačních vojsk ovšem tento důvod vzal za své a česká vláda stejně jako nacistická správa usilovala o arizaci židovských podniků (například ministerstvo zemědělství donutilo rezignovat židovské představitele ve strategicky významné Obilní společnosti). Česká vláda se tak snažila arizací posílit svou vlastní pozici.\nHitler sice záhy po zřízení Protektorátu rozhodl, že Protektorát si má židovskou otázku vyřešit sám, a v souladu s tím Eliášova vláda připravila návrh dalších protižidovských opatření. Říšský protektor Konstantin von Neurath však navrhovaná nařízení neschválil, protože by nežádoucím způsobem posilovala pozici české vlády. Dne 21. června 1939 vydal Neurath své vlastní nařízení, které bylo založeno na principech norimberských zákonů, a výrazně omezovalo Židům možnost disponovat se svým jměním. Ke správě židovského majetku mohl být podle tohoto Neurathova nařízení určen nucený správce. Tímto výnosem rovněž zanikla možnost české vlády podílet se na arizaci židovského vlastnictví, čímž se z arizace stala čistá germanizace. Neurathovo nařízení rovněž přinášelo velmi širokou definici židovského podniku, takže bylo možné arizovat i podniky, kde měli Židé i jen nepatrné zastoupení.\n\nProtižidovskou aktivitu vyvíjely také obecní samosprávy a část místního obyvatelstva. V některých městech docházelo k zatýkání Židů, uzavírání židovských institucí či konfiskacím židovského majetku. Několik Němců vypálilo olomouckou či frýdeckou synagogu, pozadu však nezůstali ani čeští fašisté, kteří vypálili jihlavskou synagogu, poškodili dobříšskou synagogu, v Příbrami uspořádali protižidovský pogrom a v Brně prováděli proti Židům výtržnosti. Na druhou stranu část (zejména českého) obyvatelstva projevovala s Židy solidaritu, což zástupce říšského ministerstva zahraničí v Protektorátu Kurt Ziemke odůvodnil takto: \"„... náš postup proti Židům se jeví Čechovi jako předzvěst našeho pozdějšího zacházení s ním.“\" Většina populace však vůči perzekuci Židů projevovala lhostejnost či pasivitu.\n\nAby nedocházelo k tříštění protižidovské politiky, byla nakonec 21. července 1939 zřízena Ústředna pro židovské vystěhovalectví, která se stala v Protektorátě nejvyšší autoritou v židovských záležitostech a podléhala oddělení IV B 4 Hlavního říšského bezpečnostního úřadu, které vedl Adolf Eichmann. Do této organizace mohla vysílat své pracovníky také protektorátní ministerstva. To však civilní správě nebránilo v tom, aby vydávala další represivní opatření vůči Židům, která např. omezovala návštěvu městských parků, divadel, restauračních zařízení či lázní.\n\nHlavním posláním ústředny bylo vystěhování Židů za hranice Říše. Princip činnosti Ústředny spočíval v tom, že zastrašováním nutila Židovskou náboženskou obec (ŽNO) v Praze ke spolupráci a pak vytyčovala úkoly, které měla ŽNO splnit. ŽNO se proto rozrostla v rozsáhlý byrokratický aparát, který od 22. září 1939 registroval všechny Židy v Protektorátu, podporoval emigraci Židů a později obesílal Židy, aby se dostavili k deportacím, či zajišťoval majetek deportovaných Židů.\n\nPrvní pokus o vystěhování Židů začal 18. října 1939, kdy z Moravské Ostravy vyjel první vlak do Niska nad Sanem, kde si měla část Židů vybudovat tábor podle svých plánů z materiálu, který si měla ŽNO v Ostravě obstarat sama. Ostatní transportované Židy pak nacisté hnali k sovětské hranici, kde je Sověti zajali a internovali v pracovních táborech. Nicméně celá akce zvaná Akce Nisko byla poměrně chaotická, a tak byla počátkem listopadu ukončena a Židé v nacistickém táboře se mohli vrátit do Protektorátu.\n\nPo přerušení deportací musela Ústředna hledat jiné způsoby řešení „židovské otázky“. Represemi a propagandou se snažila Židy podnítit k emigraci za hranice, zároveň ovšem usilovala o to, aby podstatná část majetku zůstala v Protektorátě. Dne 23. listopadu 1939 proto vláda stanovila „vystěhovaleckou daň“, kterou museli Židé při opuštění státu zaplatit a která činila čtvrtinu jejich jmění.\n\nZároveň s politikou vystěhovalectví probíhala snaha co nejvíce židovské obyvatelstvo vyřadit z kulturního i hospodářského života. Během roku 1939 byli Židé vykázáni z německých středních a vysokých škol a počet Židů na českých školách byl omezen 4% kvótou. V první třetině roku 1940 nařízení říšského protektora vyřadila Židy i z některých odvětví hospodářství. Vládním nařízením došlo téhož roku k ukončení všech židovských advokátních praxí, postižení sice mohli zažádat o náhradní ustanovení židovskými právními zástupci, ti ale mohli obstarávat jen právní věci Židů a jejich počet byl navíc omezen 2% kvótou k počtu zbývajících advokátů. Podobně byly ukončeny např. úřady notářů, oprávnění civilních techniků a báňských inženýrů nebo lékařské praxe. Také židovští lékaři mohli nadále léčit jen Židy nebo členy své rodiny.\nTato opatření však přinesla nový problém v podobě rychlého chudnutí židovského obyvatelstva. ŽNO proto musela zřídit oddělení nazvané Židovské ústředí práce, kde se židovští nezaměstnaní registrovali. Tito Židé pak byli „zaměstnáni“ na stavbách silnic a železnic či v lesnictví a museli se také podílet například na výstavbě kobyliské střelnice, regulaci vodních toků, odklízení sněhu z ruzyňského letiště nebo na zemědělské sklizni.\n\nŽidům neschopným práce ŽNO poskytovala podporu v naturální i peněžní formě a také zřídila několik sociálních ústavů pro sirotky, děti či staré lidi. V důsledku represivních opatření a chudnutí stoupala nemocnost Židů. Protože byli Židé prakticky vyloučeni ze všeobecné lékařské péče, musela ŽNO zřídit také několik nemocničních ústavů.\n\nŽNO v Praze získala finanční prostředky ke své činnosti zejména díky tomu, že na ni byl převeden majetek jiných židovských obcí, které byly zrušeny nebo degradovány na pouhé pobočky pražské ŽNO. V březnu 1940 byly navíc zrušeny veškeré židovské spolky a během roku 1941 také všechny židovské fondy a nadace. Jejich majetek připadl Vystěhovaleckému fondu pro Čechy a Moravu.\n\nPo vyřazení z kulturního a hospodářského života nacistické úřady přikročily k vyloučení Židů ze společnosti. Krom místních vyhlášek, které zakazovaly židovskému obyvatelstvu vstup na některá místa, omezila pohyb židovského obyvatelstva zejména policejní vyhláška z podzimu 1940, která umožňovala Židům opustit politický okres, ve kterém se nacházelo jejich trvalé bydliště, jen na zvláštní povolení. V září 1941 podobná vyhláška dokonce zakazovala bez povolení opouštět samotnou obec trvalého bydliště.\nRůzné další vyhlášky a nařízení omezovaly možnost používat dopravní prostředky (Židé například nesměli jezdit autobusy či zrychlenými vlaky), zakazovaly užívat telefon a výrazně omezovaly hodiny, ve kterých mohli Židé nakupovat v obchodech. Nejvýraznější znamení segregace židovského obyvatelstva pak bylo určeno policejním nařízením o označování Židů z 1. září 1941, které Židům přikazovalo nosit na veřejnosti pevně připevněnou žlutou židovskou hvězdu.\n\nČást českého obyvatelstva vyjadřovala se zaváděnými protižidovskými opatřeními nesouhlas. Například když byla Židům omezena doba, kdy mohli nakupovat, kupovali jim zboží jejich čeští známí. Solidarita s Židy se projevovala také v nebývalé účasti nežidovského obyvatelstva na židovských pohřbech. Když nacistické úřady přikázaly Židům nosit židovskou hvězdu, začali ji nosit i někteří Nežidé.\n\nÚřady považovaly situaci za tak vážnou, že Národní souručenství zakázalo svým členům jakýkoli jiný než úřední styk s Židy, a Reinhard Heydrich dokonce vydal varování, že se sympatizanty s Židy bude zacházeno stejně jako s Židy samotnými (což v důsledku znamenalo rovněž deportaci do koncentračního tábora). Po těchto opatřeních otevřené projevy solidarity skončily a nacisté mohli bez odporu obyvatelstva přikročit k další fázi „řešení židovské otázky“ – deportaci Židů.\n\nVyvrcholením segregace Židů bylo vytvoření ghetta v Terezíně. Od 1. října 1941 ŽNO prováděla druhou registraci židovského obyvatelstva. V té době žilo v Protektorátu podle statistik ŽNO 88 105 Židů, z toho necelých 47 000 bydlelo v Praze. Cílem transportů mělo být přesídlení židovského obyvatelstva z Protektorátu na okupovaná území Sovětského svazu, kde již probíhalo vyvražďování místního židovského obyvatelstva. Bylo naplánováno pět transportů z Prahy na toto území a ostatní Židé měli být prozatím přesunuti do terezínského ghetta.\n\nO přípravu transportů se starala opět ŽNO. Ústředna vždy zaslala židovské obci seznam Židů a tyto Židy pak ŽNO vyzvala, aby se dostavili na shromaždiště. V Praze to byl areál tzv. Radiotrhu (nazývaný také Nové výstaviště, stál při Veletržní ulici naproti Veletržnímu paláci, dnes zde stojí komplex Parkhotelu). Na shromaždišti vybrali zaměstnanci ŽNO od obeslaných Židů majetková přiznání, klíče od bytů, peníze a cennosti. Bezprostřední přípravy k deportaci probíhaly plynule, jak sděluje zpráva ŽNO: \"„... při odstěhovávání a umisťování do ghetta židovské obyvatelstvo plnilo s tím související pokyny Židovské náboženské obce v Praze s velikou kázní a klidem.“\"\n\nK prvnímu transportu se prvních tisíc Židů shromáždilo 13. října 1941 v areálu Radiotrhu a o tři dny později je vlak odvezl z nedalekého nádraží Praha-Bubny do Lodže. Stejným způsobem pak probíhaly další čtyři deportace. Obdobně byl v polovině listopadu vypraven také transport z Brna do Minsku. Ostatní židovské obyvatelstvo pak již bylo převezeno podle plánu do Terezína.\n\nO majetek deportovaných Židů se staralo \"Treuhandstelle\", nově zřízené oddělení ŽNO. Zaměstnanci tohoto oddělení klasifikovali židovské byty a odhadovali jejich cenu. Část bytů byla ihned rozprodána, z ostatních bytů bylo veškeré vybavení odvezeno do speciálních skladů, kde proběhla důsledná inventarizace. Právně patřil majetek Vystěhovaleckému fondu, avšak mnozí nacističtí pohlaváři jej využívali k osobnímu obohacování.\n\nNa konci ledna roku 1943 byla drtivá většina židovského obyvatelstva z Protektorátu deportována. Tím však ŽNO v podstatě splnila svou úlohu a v únoru 1943 byla proto přeměněna na Židovskou radu starších. Její dosavadní zaměstnance, kteří byli rovněž odsunuti do Terezína, nahradili židovští partneři ze smíšených manželství. I oni ovšem byli počátkem roku 1945 odsunuti do Terezína.\n\nTerezín, kam byla drtivá většina Židů deportována (koncem roku 1944 žilo v Protektorátě na „svobodě“ už jen 2 650 Židů, většinou ve smíšených manželstvích), nebyl v pojetí oficiálních statistik již považován za území Protektorátu. Ještě na konci léta roku 1941 se jednalo o město, ve kterém bydlelo na 4 000 civilních obyvatel a ve kterém se nacházela kasárna, v nichž byli ubytováni vojáci Wehrmachtu. Wehrmacht kasárna pro potřeby „konečného řešení“ uvolnil a civilní obyvatelstvo se do července roku 1942 odstěhovalo.\n\nPůvodně měla být vybudována židovská ghetta dvě, jedno mělo být na Moravě, ale nakonec však byli všichni protektorátní Židé směřováni do Terezína. První transport do zdejšího koncentračního tábora dorazil 24. listopadu 1941 a brzy následovaly další. Židé přijali deportace do Terezína po šesti deportacích do východní Evropy s jistým ulehčením, brzy však „vystřízlivěli“, neboť již 9. ledna 1942 byl z Terezína vypraven první transport do Rigy.\n\nŽidé si museli nejdříve tábor přizpůsobit a vybudovat nové ubytovací prostory, zdravotnická i stravovací zařízení, ale také například krematorium. Drtivá většina pracovních sil byla spotřebována pro potřeby Terezína samotného, malá část Židů však byla nasazována také v pobočných koncentračních táborech v okolí či k výstavbě vlečky z Bohušovic nad Ohří do Terezína.\n\nAčkoliv Terezín byl na protektorátním území, po nuceném přestěhování do Terezína se židé oficiálně \"odstěhovali\" z protektorátu. Přestože v jednotlivých případech mohli zůstat v Terezíně až do konce války a třeba každodenně docházet do zaměstnání mimo ghetto, již nebyli protektorátními příslušníky a zmizeli z protektorátní evidence obyvatelstva, seznamů na příděly potravin atd.\n\nDne 20. ledna 1942 se uskutečnila konference ve Wannsee, na které byly zkoordinovány plány „konečného řešení židovské otázky“ a byl vytvořen pevný systém vyhlazování Židů. Od 2. června 1942 tak do Terezína začaly přijíždět transporty z ostatních částí Třetí říše. Zásobování přecpaného ghetta (nejvyšší počet vězňů byl 58 491 v září 1942) vodou, elektřinou a jídlem se zhroutilo.\n\nV těchto podmínkách se rychle šířila epidemie, která hrozila, že se přenese i za hranice koncentračního tábora. Zatímco však první vlna transportů v první polovině roku 1942 směřovala do pracovních táborů, kde židovští vězni po čase zemřeli vyčerpáním nebo byli později vyvražděni, v druhé polovině téhož roku byly transporty určeny již k okamžité likvidaci. Tak byli například u Malého Trostince blízko Minsku Židé vyhnáni z vlaku, hnáni několik kilometrů a pak všichni postříleni. Také ihned po příjezdu do Treblinky byli Židé zavražděni, a sice v plynových komorách.\n\nJelikož se však v této době začala východní fronta posouvat zpět na západ, nebylo již tedy možné odvážet Židy na okupovaná sovětská území. Poslední terezínský transport v roce 1942 byl proto prvním z řady mnoha dalších, které směřovaly do Osvětimi. Také zde byla většina deportovaných Židů ihned po selekci poslána do plynu.\nPočátkem roku 1943 německé vojsko prohrálo u Stalingradu a začaly vznikat pochybnosti o tom, zda Němci válku vyhrají. Pomalu se začala také projevovat únava z války. V této situaci se nacisté rozhodli udělat z Židů rukojmí a nabídli Západním Spojencům, že umožní vystěhování jednoho milionu Židů z Říše, pokud Spojenci poskytnou Německu vojenský materiál na vedení války proti SSSR. Jednalo se o pouhý manévr, neboť v té době v Říši onen milion Židů ani nežil.\n\nTerezín byl do těchto „divadelních plánů“ začleněn. Transporty z Terezína byly v únoru 1943 zastaveny a v ghettu začaly přípravy na návštěvu delegace Mezinárodního výboru Červeného kříže. V terezínském koncentračním táboře byla vybudována kavárna, začaly se pořádat koncerty a hrát divadlo. Průběh první tříhodinové vizitace Německého Červeného kříže dne 28. června 1943 byl pečlivě naplánován, takže výsledná zpráva Červeného kříže byla pro nacisty pozitivní.\n\nSoučástí propagandy mělo být také zřízení „rodinného tábora“ v Birkenau, kam byla část Židů deportována. Důvodem deportací byla také obava, že by se v Terezíně mohla odehrát podobná vzpoura vězňů jako třeba ve varšavském ghettu – do Birkenau byli tudíž deportováni zejména fyzicky zdatnější Židé. Ti po příjezdu skutečně nebyli hned zavražděni, ale ubytováni v dřevěných barácích.\nPřed druhou návštěvou delegace Mezinárodního výboru Červeného kříže v Terezíně proběhlo další „zkrášlování“ Terezína. Byly opraveny fasády a vydlážděny ulice. Návštěva proběhla 23. června 1944. Zpráva vedoucího delegace Maurice Rossela se však o Židech umírajících v Terezíně či deportovaných na východ vůbec nezmiňovala. Právě naopak. Zpráva tvrdila, že ghetto je město, které „žije téměř normálním životem“, a že žádné transporty z Terezína vypravovány nejsou. Takovýto text byl sepsán v době, kdy se již díky Vrbově a Wertzlerově zprávě vědělo, že v Osvětimi probíhá masové vyvražďování Židů.\n\nProtože Mezinárodní výbor Červeného kříže byl vizitací v Terezíně již dostatečně uspokojen, o návštěvu Birkenau ani nestál. Divadlo v Birkenau již bylo tedy zbytečné a tamní Židé byli zlikvidováni. Z Terezína byla navíc vypravena další série vlaků do vyhlazovacích táborů. Červený kříž pak Terezín navštívil ještě jednou, a to 6. dubna 1945. Zpráva Mezinárodní výbor Červeného kříže, která veškerá zvěrstva v Terezíně zamlčela, je jen těžko pochopitelná – nacistická zvěrstva byla po osvobození Osvětimi v lednu 1945 již dobře známá. Navíc ve stejné době, kdy byla zpráva vydána, hynuly poslední zbytky českých Židů na pochodech smrti či při popravách v táborech v Buchenwaldu, Dachau, Sachsenhausen či jiných německých koncentračních táborech.\n\nV den vzniku Protektorátu se na tomto území nacházelo přes 120 tisíc Židů. Asi 30 tisíc z nich emigrovalo, ať už dobrovolně či pod nacistickým nátlakem. Téměř všichni zbylí protektorátní Židé (přes 81 tisíc osob) byli deportováni do koncentračních táborů, z nichž přežilo jen asi 10 500 lidí. Okolo deseti tisíc dalších Židů upřednostnilo před deportací sebevraždu.\n\nNa památku zavražděných Židů byl koncentrační tábor Terezín přeměněn na národní kulturní památku Památník Terezín. Jména židovských obětí jsou zaznamenána také na stěnách pražské Pinkasovy synagogy. Památníky holocaustu se nacházejí také na mnohých místech, ze kterých byli Židé odvlečeni.\n\n\n\n"}
{"id": "398718", "url": "https://cs.wikipedia.org/wiki?curid=398718", "title": "Naumburg", "text": "Naumburg\n\nNaumburg je historické město v Německu, spolková země Sasko-Anhaltsko, asi 40 km jihozápadně od Lipska a 40 km jižně od Halle. Leží v údolí řeky Sály na železniční trati z Lipska do Weimaru, má asi 29 tisíc obyvatel a jeho zdaleka nejslavnější stavbou je dóm, jenž se stal roku 2018 součástí světového dědictví UNESCO.\n\nOsada se poprvé připomíná jako „nový hrad“ (\"Newe Burg\") míšeňských markrabí v roku 1012, roku 1028 zde bylo zřízeno biskupství a roku 1144 se Naumburg poprvé připomíná jako město. Leželo na významné obchodní cestě (\"via regia\") a už roku 1278 se připomínají naumburské výroční trhy, které až po roce 1500 zastínilo Lipsko.\nAž do reformace byl Naumburg biskupské město, od 16. století připadl saským kurfiřtům a králům a byl do počátku\n18. století sídlem „sekundogenitury“, mladších bratrů panovníka. Po pádu Napoleonově připadl Naumburg roku 1815 k Prusku a roku 1846 získal první železniční připojení na dráze Halle – Erfurt. Roku 1892 byla uvedena do provozu parní tramvaj, od roku 1907 elektrická, která jezdí dodnes. Za druhé světové války bylo město jen zčásti poškozeno a 14. dubna 1945 osvobozeno Američany. V rámci dohod však připadlo Durynsko do východní zóny a 2. června 1945 přišla do města sovětská armáda, která zde měla významnou posádku až do roku 1991. Od roku 1994 je Naumburg sídlem okresních úřadů okresu \"Burgenland\", k němuž patří i města Zeitz a Nebra.\n\nNa fasádě jednoho z domů v centru města je v několika plastických obrazech vyobrazena scéna s dětmi a husity. Za dob nacismu musely být plastiky zaplněny sádrou. Naštěstí před zasádrováním byly obrazy pokryty olejem a tak mohly být po roce 1945 bez větších problémů obnoveny.\n\nNaumburg leží na hlavní železniční trati z Lipska do Frankfurtu nad Mohanem, je tedy připojen na síť expresních vlaků ICE. Městské dopravě dominovaly do roku 1991 tramvaje, které jezdily po jediné, okružní, trati. Po roce 1991 byla tramvajová trať uzavřena a měla proběhnout rekonstrukce, ke které nedošlo. Později byly tramvaje obnoveny, avšak spíše jako turistický provoz. Dvounápravové tramvaje Gotha a LOWA jezdí v půlhodinovém intervalu v prokladu s městskými autobusy. \n\nVe městě se každoročně na konci června, v době, kdy zrají třešně, pořádájí \"\"Husitské třešňové slavnosti\"\" (Hussiten Kirschfest). Hlavním motivem slavností je pověst o obležení města husity roku 1432. Ti měli hrozit městu zničením, ale neučinili tak, když jim v ústrety vyšel průvod dětí s květinami vedený místním učitelem. To mělo obměkčit srdce husitského vůdce Prokopa Holého, který nejen že se rozhodl město ušetřit, ale navíc děti obdaroval třešněmi. O zlidovění pověsti se postaralo zachycení příběhu učitelem Georgem Rauthem roku 1782. V současnosti je však známé, že husité Naumburg nikdy neobléhali, i když jejich pochod na sever roku 1430 nebo 1431 mohl vést v blízkosti města. \n\n\n"}
{"id": "398723", "url": "https://cs.wikipedia.org/wiki?curid=398723", "title": "Dějiny žurnalistiky", "text": "Dějiny žurnalistiky\n\nHistorie žurnalistiky sahá do období počátku našeho letopočtu do doby římské, kdy se vyvěšovaly úřední plakátky. Velký rozvoj však zaznamenala v 16. stol. O podobě institucionálního zpravodajství v takové míře, jak ho známe dnes, můžeme mluvit od počátku 19. stol., kdy byla zavedena povinná školní docházka a a zvýšila se tak gramotnost a média zmasověla.\n\nProces přeměny médií je neustálý, v průběhu staletí je však možné sledovat jednotlivé změny, kterými žurnalistika procházela a neustále prochází.\n\nPočátky distribuce informací prostřednictvím médií, v užším slova smyslu, spadají do období Římské říše, kde pro sdělení úředních informací občanům byly využívány letáčky nalepené na zdech. Za první plnohodnotné žurnalisticky sdělovací prostředky můžeme považovat středověké trubadúry, u kterých byla zpráva předávaná ústně. \n\nHlavní rozvoj distribuce zpráv je v polovině 16. stol. po vynálezu knihtisku. Ten vynalezl mohučský rodák Johannes Guttenberg v čtyřicátých letech 15. stol.\n\nVynálezcem knihtisku se stal a Johannes Gensfleisch zur Laden zum Gutenber, neboli pouze Johannes Gutebnerg. Prvotně se tiskaři zabývali pouze tiskem úředních letáčků a oznámení. Tisk knih byl nesmírně nákladný, proto vznikalo jen málo knih. První tištěné knihy jsou nazývány inkunábule. V první polovině 15. stol. se knihtisk soustředil hlavně ve větších evropských městech, protože byl velice nákladný a ve městech se finanční prostředky našly. Díky knihtisku mohla vzniknout i první tištěná Bible, zvaná B42, kterou Gutenberg tiskl mezi lety 1452 – 1455, čili tři roky.\n\nBažení po informacích vedlo k rozvoji nového druhu tiskovin. Jednalo se o tiskoviny určené k okamžitému čtení, čili neperiodické a později i periodické noviny. Noviny dříve měly menší rozměr, než jak je známe dnes a byly tvořeny pouze několika málo listy, klidně i pouze jedním. Různé listy se zprávami vycházely v 16. stol. velice nepravidelně a nedá se mluvit o periodických novinách.\n\nKomunikační sítě ještě před příchodem knihtisku byly jedinou možností přenosu informací. Jednalo se o komunikace uvnitř státu v rámci státní správy; mezi církví (církevní spisy a pokyny); obchodní cesty přinášely zprávy o množství zboží, bankovnictví a měnové situaci; v neposlední řadě byly významnou komunikační sítí i poutníci, zpěváci a kejklíř, kteří na tržištích a v hospodách sdělovali informace ze vzdálených míst.\n\nPrvní tisky se objevily po roce 1500. Jednalo se o jednorázové tisky (předchůdci spíše dnešního bulváru/zábavy), šlo o neobvyklé a zajímavé události. Zprávy pojednávaly o válečných taženích, přírodních a nebeských úkazech, neštěstích, požárech, povodních, popravách, vynálezech, zámořských objevech. Formátem se však podobaly spíše knižní. Předchůdci novin byly psány přímo tiskaři, novinářské povolání jako takové ještě neexistovalo.\n\n\n\nFenomén korespondence vzniká v polovině 16. století, Jedná se o placenou službu, která umožňuje přenos informací. Díky tomu se informace stávají druhem zboží (často v dopisech byla část soukromá a část, která nesla hospodářské a ekonomické informace). Nejvíce se rozvíjela korespondence napříč městy, byly zde zámožnější lidé, kteří si ji mohli dovolit a vznikaly tak informační sítě. Mezi známé provozovatele poštovní sítě patřil rod Fuggerů, což byl největší rod soukromých bankéřů v Evropě v 16. století. Od názvu tohoto rodu jsou odvozeny i tzv. Fuggerské noviny, což byla korespondence pojednávající o tehdejším stavu politiky a ekonomiky.\nUmělá inteligence může značně změnit, kdo a jaké zprávy budou předkládány. Důležitý bude také boj o odlišení fake news.\n\n\n"}
{"id": "398724", "url": "https://cs.wikipedia.org/wiki?curid=398724", "title": "Historie fotografie", "text": "Historie fotografie\n\nHistorie a vývoj fotografie se odvíjí na základě (znovu)objevení technického aspektu principu fungování camery obscury a laterny magicy, vynálezu camery lucidy, stejně jako panoramy a dioramy.\n\n\"Pro jednodušší časový přehled viz článek chronologie fotografie.\"\n\nProjekce obrazů na plochu je známá již po staletí. Takzvané camera obscura a camera lucida byly umělci využívány již v 16. století. Tyto jednoduché přístroje ovšem zachycený obraz neuměly nijak ustálit, pouze promítaly objekty před sebou. Camera obscura doslova přeloženo znamená „temná místnost“.\n\nZa první fotografii je považován snímek, který zhotovil roku 1826 francouzský vynálezce Joseph Nicéphore Niépce – na vyleštěnou cínovou desku pokrytou petrolejovým roztokem asfaltu. Vznikl ve fotopřístroji, a čas expozice byl celých osm hodin za slunného dne. Tento zdlouhavý proces se ukázal býti slepou uličkou a Niépce začal experimentovat se sloučeninami stříbra, přičemž vycházel z poznatků Joanna Heinricha Schultze, který zjistil, že směs křídy a stříbra tmavnou, pokud jsou osvětleny.\n\nNiépce a umělec Jacques Daguerre zdokonalili existující proces na bázi stříbra společně. V roce 1833 Niépce umírá a necháva své poznámky Daguerrovi. Ten, přestože neměl příliš zkušeností s vědou, učinil dva klíčové objevy. Zjistil, že pokud stříbro nejprve vystaví jódovým parám, pak snímek exponuje a nakonec na něj nechá působit rtuťové výpary, získá viditelný a nestálý obraz. Ten pak lze ustálit ponořením desky do solné lázně. V roce 1839 Daguerre oznámil, že objevil proces využívající postříbřenou měděnou desku, nazval jej daguerrotypie. Podobný proces dodnes využívají fotoaparáty Polaroid. Francouzská vláda patent koupila a dala jej ihned k volnému užití (public domain).\n\nNa druhé straně kanálu La Manche, William Fox Talbot objevil již dříve jiný způsob, jak ustálit obraz získaný pomocí stříbrné expozice, ale udržoval jej v tajnosti. Poté, co četl o Daguerrově vynálezu, Talbot svůj proces zdokonalil tak, aby byl dostatečně rychlý a citlivý pro snímání lidí, a v roce 1840 oznámil vynález kalotypie. Listy papíru potáhl vrstvou chloridu stříbrného pro vytvoření okamžitého negativního obrazu, který může být použit k vytvoření libovolného množství kopií, což se podobá i dnešnímu běžnému negativnímu procesu. Talbot si proces patentoval, čímž značně omezil jeho používanost. Po zbytek života pak soudní cestou obhajoval svůj patent a nakonec svojí práce na poli fotografie zanechal. Později ale Talbotův proces zdokonalil George Eastman, a ten je používán dodnes. Také Hippolyte Bayard vyvinul způsob, jak fotografovat, ale s oznámením vynálezu se zpozdil a není proto počítán mezi objevitele fotografie. V roce 1851 vynalezl Frederick Scott Archer mokrý kolodiový proces, později použitý Lewisem Carrollem.\n\nFyzikální princip barevné fotografie poprvé předvedl James Clerk Maxwell v Londýně 17. května 1861. Promítl na plátno současně tři černobílé snímky barevné řádové stuhy přes červený, zelený a modrý filtr, které byly předtím exponovány přes filtry stejných barev. Prokázal tak princip aditivního míchání barev. Ve skutečnosti však byla použitá exponovaná fotocitlivá emulze necitlivá na červenou barvu. Místo červené byla na snímku přes červený filtr exponována okem neviditelná ultrafialová část spektra – Prakticky však byla tato technika kvůli své komplikovanosti nepoužitelná. \n\nNa výzkumy Jamese Maxwella navázal Louis Ducos du Hauron Od roku 1862 pracoval několik let na praktickém způsob záznamu barevných fotografií pomocí dvou barevných systémů: subtraktivního (žlutá, azurová, purpurová) a aditivního (červená, zelená, modrá) barevného systému. Roku 1868 tyto metody patentoval. Osvítil bromostříbrnou kolodiovou desku výtažkovými filtry a zhotovil tak diapozitivy zabarvené do červena, modra a žluta. Tyto tři části pak musely být k získání konečné fotografie zcela přesně položeny přes sebe. Kvůli vysokým nákladům této metody se však v praxi mnoho nepoužívala. Jednou z prvních barevných fotografií je \"Landscape of Southern France\", pořízená subtraktivní metodou r. 1877. Zároveň s Hauronem objevil podobný systém Charles Cros, který později s Hauronem spolupracoval. \n\nRoku 1888 F. E. Ives vyvolal tříbarevnou fotografii. Tu pak Němec Adolf Miethe od roku 1903 používal v praxi. A. Miethe vynalezl také panchromatické zcitlivění pro reprodukci barevných tónů. \n\nDalšími, kdo se zabýval barevnou fotografií byli roku 1904 v Lyonu bratři Auguste a Louis Lumièrové, kteří představili první autochromové desky, které se daly reprodukovat barevným tiskem a umožnili v praxi vyrobit fotografii jedním jediným snímkem.\n\nV roce 1884 vyrobil George Eastman první fotografický film, který zbavil fotografy nutnosti nosit s sebou těžké skleněné fotografické desky a jedovaté chemikálie. V roce 1888 uvedl první filmový fotoaparát pod obchodním názvem Kodak.\n\nRoku 1925 byl na trh uveden fotoaparát Leica, používající 35mm film, který se od té doby stal standardem maloformátové fotografie. Od roku 1935 jsou na trhu i barevné filmy, v roce 1963 vyvinula firma Polaroid emulze umožňující vytvářet barevné snímky, které nepotřebovaly žádné další zpracování, a fotografie se na nich objevila několik minut po expozici – tzv. okamžitá fotografie.\n\nV roce 1969 vynalezli George Elwood Smith a Willard Boyle snímače typu CCD a v následujícím roce zabudovali CCD do fotoaparátu. Teprve roku 1981 společnost Sony vyrobila první fotoaparát, který místo filmu na chemickém principu zaznamenával obraz na elektronické prvky CCD. Jeho analogové výstupy se zapisovaly na disketu. Hlavním tahounem vývoje byla v osmdesátých létech firma Kodak. První komerčně šířený digitální fotoaparát byl Apple QuickTake 100 z roku 1994. V běžném prodeji byly digitální fotoaparáty od roku 1996 i v Česku. Po roce 2000 aparáty používající digitální záznam začaly vytlačovat běžné kinofilmové.\n\n"}
{"id": "398727", "url": "https://cs.wikipedia.org/wiki?curid=398727", "title": "Kovový vodík", "text": "Kovový vodík\n\nKovový vodík je elektronově degenerovaný plyn tvořený vodíkem. Vzniká při vysokých tlacích a při hustotách okolo 5×10 g.cm, fázový přechod se nazývá elektronová degenerace. Ve sluneční soustavě se vyskytuje v nitru Jupiteru a Saturnu, může se vyskytovat i v hnědých trpaslících. Jakožto vodivá kapalina generuje magnetické pole Jupiteru a Saturnu. Jednotlivá atomová jádra vodíku jsou k sobě blíže než je Bohrův poloměr, takže dochází k vzájemnému průniku elektronových obalů. Tlak degenerovaného plynu je způsoben Pauliho vylučovacím principem a závisí pouze na hustotě, ale ne na teplotě. Je elektricky vodivý (odtud \"kovový\") a obtížně stlačitelný, chováním připomíná kapalinu.\n"}
{"id": "398728", "url": "https://cs.wikipedia.org/wiki?curid=398728", "title": "Jaromír Pořízek", "text": "Jaromír Pořízek\n\nJaromír Pořízek (* 13. dubna 1902 v Bukovince, okres Blansko – 14. listopad 1964, Brno) byl moravský katolický kněz a politický vězeň komunistického režimu v Československu. \n\nJaromír Pořízek měl pět dalších sourozenců, bratra Františka, který byl učitelem a čtyři sestry, Františku, Boženu, Marii a Annu. Vystudoval na kněze a byl vysvěcen v roce 1926, poté působil v Čejkovicích. V roce 1932 byl poslán do Dolních Bojanovic, kde působil jeho strýc Mons. František Pořízek jako farář od roku 1903 a děkan hodonínského děkanátu.\n\nByl kaplanem až do smrti strýce v roce 1939, pak byl jmenován farářem. Při mobilizaci v roce 1938 nastoupil vojenskou službu v Užhorodě, v říjnu se opět vrátil zpět do duchovní služby do Dolních Bojanovic. 9. března 1950 byl zatčen Státní bezpečností a 22. března téhož roku jej pražský Státní soud zasedající v hodonínské sokolovně odsoudil ve vykonstruovaném procesu k patnácti letům vězení za údajné napomáhání Jaroslavu Vetejškovi a jeho druhům v protistátní a teroristické činnosti. \n\nV Dolních Bojanovicích byla pateru Pořízkovi a všem vězňům 50. let dedikována pamětní deska. Pater Jaromír Pořízek byl dne 15.1.1991 rehabilitován rozhodnutím Krajského soudu v Brně.\n"}
{"id": "398734", "url": "https://cs.wikipedia.org/wiki?curid=398734", "title": "Troktolit", "text": "Troktolit\n\nTroktolit (někdy označována jako pstruhovec) je ultramafická intruzivní magmatická hornina, která je tvořena převážně plagioklasem (labradorytem či bytownitem), alkalickými živci (zejména K-živcem) a olivínem. Jedná se o přechodnou horninu mezi peridotitem a anortitem.\n\nHornina je nejčastěji šedočerná s častým nazelenalým odstínem. Jelikož hornina vznikala postupným chladnutím, má všesměrnou zrnitost střední až hrubé velikosti. Na území Česka byly troktolity pozorovány v oblasti Ranského masívu.\n\n"}
{"id": "398737", "url": "https://cs.wikipedia.org/wiki?curid=398737", "title": "Pstruhovec", "text": "Pstruhovec\n\nPstruhovec může být:\n\n\n\n\n\n"}
{"id": "398741", "url": "https://cs.wikipedia.org/wiki?curid=398741", "title": "Neve Ša'anan (Haifa)", "text": "Neve Ša'anan (Haifa)\n\nNeve Ša'anan (hebrejsky: נווה שאנן‎, doslova „Klidná oáza“) je velká čtvrť na východě izraelského města Haifa, která se rozkládá na svazích pohoří Karmel a hraničí s kampusem Technionu. Podél západního okraje čtvrti terén prudce spadá do údolí Nachal Giborim (Vádí Rušmija).\n\nV roce 2004 zde žilo 38 100 obyvatel, což představuje 14 % městské populace. Mezi menší čtvrtě v Neve Ša'anan patří Jad Labanim, Hanita, ha-Tichon a Ašer. Zdejší obyvatelstvo je specifické vysokým procentem ortodoxních obyvatel a imigrantů ze zemí bývalého Sovětského svazu.\n\nNeve Ša'anan byl založen v roce 1922. Dnešní zástavbu tvoří převážně tří až čtyřpatrové budovy apartmánového typu. Několik málo posledních jednopatrových budov je strháváno a na jejich místě jsou vystavovány čtyřpatrové luxusní apartmány. Ve čtvrti se také nachází obchodní centrum Grand Canyon (název je slovní hříčkou, neboť v hebrejštině znamená slovo „kanjon“ obchodní centrum).\n\nV letech 2007–2010 vyrostl pod masivem Karmelu dálniční komplex Karmelských tunelů, které spojují severovýchodní a jižní Haifu a ve čtvrti Neve Ša'anan z nich vyúsťuje křižovatka na třídu Derech Rupin.\n"}
{"id": "398742", "url": "https://cs.wikipedia.org/wiki?curid=398742", "title": "Johann Franz Encke", "text": "Johann Franz Encke\n\nJohann Franz Encke (23. září 1791 – 26. srpna 1865) byl německý astronom narozený v Hamburku.\n\nOd roku 1811 studoval matematiku a astronomii na Univerzitě v Göttingenu pod vedením Carla Friedricha Gausse, ale mezi roky 1813–1814 narukoval do Hanzovní ligy. Později, v roce 1815 se stal poručíkem v Pruské armádě. V roce 1816 se navrátil do německého Göttingenu, kde si jej Bernhardt von Lindenau vybral za svého asistenta pro observatoř Seeberg nedaleko Gothy.\n\nNa této observatoři zkoumal kometu z roku 1680, u které správně určil oběžnou dobu 71 let a spojil ji s kometou z roku 1812 známou dnes pod názvem 12P/Pons-Brooks. V následujících letech předpověděl návrat komety s krátkou oběžnou dobou (pouze 3,3 roky), což v té době vzbudilo u odborné veřejnosti naprostou senzaci. Tehdejší známé komety měly většinou periodu oběhu přes 70 let.\n\nV roce 1824 získal společně s Charlesem Babbagem jako první ocenění Gold Medal of the Royal Astronomical Society.\n\nV roce 1837 popsal změny jasnosti u prstenců Saturnu, přesněji u prstence A. Později bylo zjištěno, že se zde nachází dělení mezi prstenci, které bylo na jeho počest pojmenováno jeho jménem.\n\nJe pohřben na hřbitově v Berlíně.\n"}
{"id": "398755", "url": "https://cs.wikipedia.org/wiki?curid=398755", "title": "Břežské knížectví", "text": "Břežské knížectví\n\nBřežské knížectví (polsky \"Księstwo Brzeskie\", německy \"Fürstentum Brieg\") bylo jedním ze slezských knížectví, které se nacházelo v Dolním Slezsku. Jeho hlavním městem byl Břeh (nyní Brzeg).\n\nKnížectví vzniklo roku 1311 při dělení Lehnického knížectví a už roku 1329 se poddalo Českému království a patřilo k zemím Koruny české. Knížectví vládla větev slezských Piastovců a to až do roku 1675. Roku 1419 bylo znovusjednoceno s Lehnickým knížectvím, poté se znovu oddělilo a sjednotilo se s Lehnickem roku 1669. Bylo součástí posledního autonomního slezského knížectví Lehnicko - Volovsko - Břežského až do smrti posledního Piastovce Jiřího IV. Viléma roku 1675. Po jeho smrti knížectví přímo vládli čeští králové z rodu Habsburků.\n\nRoku 1537 uzavřel břežský kníže Bedřich II. smlouvu s braniborským kurfiřtem Jáchymem II. dědickou smlouvu, podle níž mělo knížectví v případě vymření Piastovců připadnout Hohenzollernům. Po smrti Jiřího IV. Viléma ovšem Habsburkové odmítli uznat platnost této smlouvy a knížectví vládli sami. Ovšem roku 1740 tuto smlouvu použil jako záminku Fridrich II. Veliký pro vpád do Slezska během válek o dědictví rakouské.\n\n"}
{"id": "398759", "url": "https://cs.wikipedia.org/wiki?curid=398759", "title": "Rumunské království", "text": "Rumunské království\n\nRumunské království (rumunsky \"Regatul României\") byl nezávislý stát v Jihovýchodní Evropě v letech 1881–1947. Rumunské království bylo nástupcem Rumunského knížectví z něhož vzniklo 1881 vyhlášením samostatného království a zaniklo komunistickým převratem a donucením krále k abdikaci v roce 1947. Rumunské království v letech 1881–1921 bývá označováno jako tzv. Rumunské staré království a pro období let 1921–1940 se užívá označení tzv. Velké Rumunsko.\n\nPodunajská knížectví Valašsko a Moldávie získala roku 1829 autonomii, v roce 1858 se sjednotila a položila tak základ samostatnému Rumunsku, které vzniklo roku 1878.\n\nRumunsko vedené knížetem Karlem z rodu Hohenzollernů se po válce o nezávislost na Osmanské říši a vítězství v této válce ustanovilo 10. května 1881 královstvím a kníže Karel (Carol) byl korunován králem Karlem I.\n\nI když byl Karlův nástupce Ferdinand I. členem jedné z větví rodu Hohenzollernů stejně jako německý císař Vilém II., prosazoval aby se jeho země zúčastnila války spíše na straně Dohody a tak Rumunsko vstoupilo 27. srpna 1916 do války na straně Dohody.\n\nVstup Rumunska do války však ruské protiofenzivě nepomohl. Fronta se roztáhla do šířky a zastavila. Vojsko Rumunska proniklo hluboko do Sedmihradska (tehdy v Uhersku), ale rakousko-německá armáda Rumuny přinutila ustoupit a ústřední mocnosti obsadily skoro celé Rumunsko. V době dobytí Bukurešti (21. listopadu) zemřel rakouský císař František Josef I. Vysílení Rumuni podepsali 7. května 1918 mír s Německem, protože Rumunsko nebylo schopno pokračovat ve válce (bez podpory Ruska), ale po vyřazení Bulharska z boje, se opět 10. října 1918 Rumunsko připojilo do konfliktu na straně Dohody, den před ukončením bojů na západní frontě a měsíc před definitivním koncem války. Pro toto období existence Rumunského království se někdy používá označení Rumunské staré království.\n\nPo 1. světové válce se k Rumunsku připojily Sedmihradsko s Banátem, Bukovina a Besarábie, čímž vznikl zatím největší rumunský stát v dějinách, tzv. Velké Rumunsko.\n\nPo anexi (připojení) Besarábie byla uzavřena obranná aliance s Polskem proti Rusům. Maďaři s tímto rozdělením samozřejmě nesouhlasili a pokoušeli se své ztracené země dobýt zpět. Rumunské ozbrojené síly však vedly tuhý odpor, který posléze přerostl v rázný útok a maďarské síly byly rychle zahnány hluboko do vnitrozemí dnešního Maďarska. V meziválečném období bylo Rumunské království součástí Malé dohody. Úzce spolupracovalo s Československem a Jugoslávií proti nárůstu maďarského vlivu. S oběma zeměmi však mělo jen krátkou hranici v odlehlých oblastech a proto užší spolupráce byla jen stěží možná. Navíc vzhledem k rozmělňování integrity obou spojeneckých států ke konci 30. let zůstalo později Rumunsko opuštěno a Budapešti se přece jen podařilo zajistit si úpravy hranic na úkor karpatské země.\n\nVe druhé světové válce Rumunsko bojovalo po boku Třetí říše. Rumuni přišli za druhé vídeňské arbitráže o Severní Sedmihradsko, které bylo přiděleno expandujícímu Maďarsku a přišli také o Jižní Dobrudžu, kterou obsadilo Bulharsko. Roku 1940 okupoval Sovětský svaz Severní Bukovinu a Besarábii. V zemi měl v tehdejší době největší vliv maršál Ion Antonescu. Po napadení SSSR Německem v roce 1941 získali Rumuni území zpět.\n\nPo válce byla Rumunsku opět odňata Besarábie a připojena k Sovětskému svazu a Jižní Dobrudža byla ponechána Bulharsku. V roce 1947 byl král Michal I. násilím donucen abdikovat a odejít ze země. Rumunsko se stalo Socialistickou republikou a součástí komunistického východního bloku.\n\nDynastie: Hohenzollernové\n\n"}
{"id": "398760", "url": "https://cs.wikipedia.org/wiki?curid=398760", "title": "Česnek ořešec", "text": "Česnek ořešec\n\nČesnek ořešec (\"Allium scorodoprasum\") je druh jednoděložné rostliny z čeledi amarylkovitých.\n\nJedná se o vytrvalou cca 50-100 cm vysokou rostlinu s podzemní cibulí, cibule je vejcovitá, kolem ní jsou často dceřiné tmavě fialové cibulky. Lodyha asi v dolní třetině až polovině zahalena pochvami listů. Listy jsou přisedlé, čepele jsou široce čárkovité, ploché, kýlnaté, asi 5-20 mm široké. Květy jsou uspořádány do květenství, jedná se o lichookolík (stažený šroubel), který je kulovitý, řídký. Pacibulky v květenství jsou na rozdíl od podobného česneku kulovitého přítomny, většinou jsou početné. Květenství je podepřeno cca 1,5 cm dlouhým neděleným toulcem, který je krátce zobánkatý, opadavý. Okvětní lístky jsou cca 4-5 mm dlouhé, fialové. Tyčinky jsou o něco kratší než okvětí, vnitřní nitky jsou rozšířené, se 2 zoubky, které jsou 2x delší než nitka. Plodem je tobolka, která se však často vůbec nevytváří.\n\nJedná se o druh s převážně evropským rozšířením. Roste na západ po Francii, na sever po Velkou Británii a jižní Skandinávii, na jih po severní Balkán, na východ po v. Ukrajinu, výjimečně na Kavkaze, v Severní Africe a Turecku.\n\nJedná se patrně o starý kulturní taxon, v minulosti sloužil jako zelenina. Dnes je zdomácnělý i ve volné přírodě. Snad byl vypěstován z druhu česnek kulovitý, který je někdy považován za poddruh česneku ořešce (\"Allium scorodoprasum subsp. rotundum\"). Byl jako zelenina využíván už starými Slovany.\n\nV ČR roste roztroušeně v nížinách až pahorkatinách, častější je v teplejších oblastech. Můžeme ho najít na loukách, v křovinách, po příkopech a ve světlých živných lesích.\n\n\n \n"}
{"id": "398765", "url": "https://cs.wikipedia.org/wiki?curid=398765", "title": "Jan Hus (rozcestník)", "text": "Jan Hus (rozcestník)\n\nJan Hus může být:\n\n\n"}
{"id": "398766", "url": "https://cs.wikipedia.org/wiki?curid=398766", "title": "Racek vnitrozemský", "text": "Racek vnitrozemský\n\nRacek vnitrozemský (\"Leucophaeus pipixcan\", dříve \"Larus pipixcan\") je středně velký až malý severoamerický druh racka z rodu \"Leucophaeus\".\n\nDospělí ptáci se podobají racku atlantickému, mají však větší bílé srpky nad a pod okem a odlišnou kresbu křídla. Mají černou hlavu, bílé tělo a ocas, šedý hřbet, šedá křídla s černou kresbou na špičce, oddělenou od šedé barvy bílým pruhem. Krajní ruční letky mají rozsáhlé bílé špičky. Nohy jsou tmavočervené, zobák červený, s tmavým pruhem na špičce. V prostém šatu (v zimě) mají bílé čelo a bradu, zbytek černé čepičky je bíle proužkovaný. Mladí ptáci mají hlavu zbarvenou jako dospělí – v prostém šatu, hnědá křídla a bílý ocas s černou páskou na konci.\n\nRacek vnitrozemský hnízdí na prériích ve vnitrozemí jižní Kanady, areál zasahuje na území Spojených států (Jižní Dakota, Minnesota). Početnost populace se v posledních letech drasticky snižuje (v roce 1950 v jedné z kolonií 3 000 000 párů, celosvětová populace v současnosti asi 350 000 párů). Tažný na velkou vzdálenost, většina ptáků zimuje jižně od rovníku na pobřeží Jižní Ameriky od Peru po jižní Chile. Zatoulaní ptáci byli zjištěni v Karibském moři a na atlantském pobřeží Jižní Ameriky, Havajských ostrovech, Japonsku, na sever po Aljašku. Každoročně zaletuje do západní Evropy.\n"}
{"id": "398767", "url": "https://cs.wikipedia.org/wiki?curid=398767", "title": "Klacek", "text": "Klacek\n\nKlacek, zdrobněle klacík, je obvykle mrtvá či odumřelá část stromu nebo keře. Může jím být například uschlá větev z nějaké dřeviny. Klacky mohou posloužit jakožto laciné palivo, lze z nich vyrábět např. samorosty, vhodně tvarovaná větev může posloužit jakožto vycházková hůl či primitivní ruční zbraň – to podle aktuálních potřeb. Klacky používají coby primitivní nástroj také některá divoce žijící zvířata – např. lidoopi.\n\nVšeobecně se soudí, že klacky tvoří pod stromy překážky, odtud pak český frazeologismus házet klacky pod nohy. Slovo klacek používáme také jako nadávku a pejorativní výraz. Někteří dospělí takto nazývají mladé lidi v pubertě, hovoří o jejich klackovitém chování.\n"}
{"id": "398770", "url": "https://cs.wikipedia.org/wiki?curid=398770", "title": "Racek růžový", "text": "Racek růžový\n\nRacek růžový (\"Rhodostethia rosea\") je malý arktický druh racka, jediný druh monotypického rodu Rhodostethia. Tento pták je pojmenován po britském průzkumníkovi Jamesi Clarku Rossovi. Pravděpodobně první, kdo racky růžové spatřil, byl v roce 1905 Sergej Alexandrovič Buturlin. Ten spatřil jejich kolonii nedaleko obce Pokhodsk v severovýchodním Jakutsku, při návštěvě oblasti jako soudce. Sdružují se do velkých kolonií po celý rok.\n\nDospělí ptáci mají bílou hlavu, oddělenou od růžového těla úzkým černým proužkem na krku. Hřbet je světle šedý, křídla jsou úzká, světle šedá, se širokým bílým zadním okrajem. Ocas je klínovitý, bílý. Nohy jsou oranžově červené, zobák černý. V prostém šatu (v zimě) černý proužek na krku mizí, temeno, týl a strany krku jsou šedé. Mladí ptáci jsou zbarveni podobně jako dospělí v prostém šatu, mají však na křídlech výraznou černou kresbu tvaru písmene \"M\".\n\nSamice kladou 2 až 3 olivově zelená vejce do provizorního hnízda, které leží na zemi a je vyrobeno především z mořských řas, trávy a mechu. Vejce mají tedy ochranné zbarvení, protože pro predátory z výšky jsou jen těžko viditelná. Inkubaci provádí střídavě samec i samice a to po dobu asi tří týdnů. Mláďata se následně za další tři týdny plně opeří.\n\nŽiví se rozmanitou potravou; malými rybami, mršinami, korýši, v období rozmnožování se živí i hmyzem a mouchami.\n\nRacek růžový hnízdí na severovýchodní Sibiři a na přilehlých ostrovech, malá (a zřejmě nestálá) populace také v Severní Americe a Grónsku. Výjimečně zahnízdil na Špicberkách. V mimohnízdní době se zdržuje na okraji arktického ledu. Každoročně zaletují jednotliví ptáci dále na jih do Evropy, především Británie, Irska a Skandinávie, zjištěn byl na jih po Španělsko, Severní Makedonii a Itálii. Mimo Evropu byl zjištěn ve Spojených státech (na jih po Illinois), Japonsku a Mandžusku. Přesto je pravdou, že nemigruje příliš daleko.\n\nJedná se o racky s velkou populací, proto jej IUCN řadí mezi zvířata málo dotčená, tedy nechráněná. Racci mají pořád mnoho oblastí s vyhovujícími podmínkami a jsou poměrně přizpůsobiví, proto je jich tolik.\n\n"}
{"id": "398772", "url": "https://cs.wikipedia.org/wiki?curid=398772", "title": "Château d'Yquem", "text": "Château d'Yquem\n\nChâteau d´Yquem je starobylé vinařství v malé obci Sauternes asi 30 km jihovýchodně od města Bordeaux, kde se vyrábí jedno z nejjemnějších sladkých bílých vín na světě. \nPři legendární Bordeauxské klasifikaci vín v roce 1855 byla Château d'Yquem jako jediné usedlosti v apelaci Sauternes přiznána kategorie \"premier cru supérieur\", čímž byla uznána naprostá nadřazenost zdejšího vína nad ostatními bílými víny z oblasti Graves.\n\nPůvod jména Yquem sice není jasný, zato minulost pozemků je zdokumentována dobře. V období 1152–1453 patřila oblast Bordeaux Angličanům a Yquem vlastnili angličtí králové. V majetku francouzských králů se ocitlo v roce 1453 za vlády Karla VII. V roce 1593 získal Château d'Yquem jako feudální léno Jacques de Sauvage. Rodině Sauvageových usedlost patřila až do roku 1785, kdy se Francoise-Joséphine de Sauvageová provdala za Louise-Amédéea de Lur Saluces, čímž majetek přešel do vlastnictví rodu Lur Salucesových, jenž vinařství vlastnil až do roku 1996. Více než polovinu 20. století, až do své smrti v roce 1968, usedlost řídil markýz Bernard de Lur-Saluces, po něm převzal její vedení hrabě Alexandre de Lur-Saluces, který ji vedl až do května 2004. Od roku 1996 vlastní Château d'Yquem francouzský výrobce luxusního zboží gigant LVMH - Moët Hennessy Louis Vuitton.\n\nSauterneská apelace se vztahuje na obce Sauternes, Barsac (která má též vlastní označení), Fargues, Preignac a Bommes. Jedná se o nevelké území vzdálené asi 30 kilometrů jihovýchodním směrem od města Bordeaux, zcela obklopené známou podoblastí Graves. Region má pozoruhodné, avšak poněkud nespolehlivé klimatické podmínky, díky kterým je zde možné vyrábět špičková sladká vína, jež se naprosto liší od ostatních vín oblasti Bordeaux. Pro zdejší krajinu jsou typická široká mělká údolí a mírné kopce. Řeka Ciron, jež protéká jedním z těchto údolí a která se jižně od Barsaku vlévá do Garonny, rozděluje region na dvě oblasti. Na podzim, za příznivého počasí, postupuje ranní mlha z Garrony proti proudu řeky Ciron a pokrývá révu. V průběhu dopoledne se pak mlha zvedne a vinice zaplaví paprsky teplého podzimního slunce. To je ideální počasí pro vývoj ušlechtilé plísně. Označení apelace Sauternes se používá výlučně pro sladká vína. Veškerá ostatní vína z této oblasti lze prodávat pouze pod označením AC Bordeaux. I zde došlo v roce 1855 jako v Médoku k roztřídění nejlepších vinohradů do kategorií \"premier cru\" a \"deuxiéme cru\". Nejvyšší kategorie \"premier cru supérieur\" byla přiznána pouze Château d´Yquem. Na rozdíl od většiny vinic v kraji Bordeaux se zde pěstují převážně bílé odrůdy, a sice Sémillon pro svoji náchylnost k napadení ušlechtilou plísní a Sauvignon blanc, jenž dodává vínům kyselinu.\n\nVinohrad rozkládající se mezi vesnicemi Sauternes and Fargues má rozlohu asi 113 ha, v každé době se však obdělává jen asi 100 ha. Tuto plochu zabírají pouze keře dvou odrůd – na 80 % roste Sémillon a na 20 % Sauvignon blanc. Díky jeho vyšším výnosům je však poměr obou odrůd ve víně mnohem vyrovnanější. Za svůj velký úspěch vděčí Château d´Yquem zejména již zmíněné ušlechtilé šedé plísni \"Botrytis cinerea\", jež napadá zdejší hrozny.\nPokud jde o vinohradnické metody, ve vinařství dosud převládají tradiční, pomalé postupy, při nichž se pečlivě dbá na detail. Vinohrad se orá pluhy, které tahají koně, řez a vedení se provádějí ručně. Sklizeň je vždy pečlivě načasovaná a probíhá v mnoha etapách. Pokaždé se přitom sbírají pouze plísní nejvíce napadené bobule. Celkový výnos tak nikdy nepřekročí 900 litrů na hektar. V Sauternes přitom bývá obvyklých 2 – 3000 litrů. Zhruba jednou za 10 let bývá úroda tak špatná, že pokud se vůbec vyrobí nějaké víno, neprodává se pod značkou château. Ve 20. století se tak stalo devětkrát, v letech 1910, 1915, 1930, 1951, 1952, 1964, 1972, 1974 a 1992.\nHrozny se lisují postupně, v nevelkých, desítky let starých lisech. Mošt poté prokváší v nových baricích, v nichž víno po tři a půl roku zraje. Vanilkové aroma dubu však překrývá koncentrovaná chuť. Následným zráním v sudech totiž víno získává spíš komplexnost než aromatické látky. Doba tohoto zrání v dubových sudech závisí na kvalitě ročníku. Víno tak získává bohatost a po deseti až dvaceti, někdy však i padesáti letech dosáhne své pověstné komplexnosti. Ročně se zde vyrobí asi 65 000 láhví.\n\nVína z Château d'Yquem jsou charakteristická právě úžasnou komplexností chutí, v nichž převládá med, zralé meruňky a ananas či kompotované ovoce, a sladkostí. Jsou též pověstná svou dlouhověkostí. Láhev z dobrého ročníku začne projevovat své kvality nejdřív po 10 až 20 letech ve sklepě. Při správné péči dokáže vydržet déle než 100 let, přičemž se v ní postupně rozvíjejí další a další ovocné tóny a aromata.\nK nejlepším ročníkům patří vína z let 1921, 1937, 1947, 1949, 1959, 1967, 1975, 1983 a 1988.\n\nOd roku 1959 se ve vinařství Château d'Yquem vyrábí také suché bílé víno nazvané \"Ygrec\" ( označení pro písmeno ypsilon), jež se připravuje ze stejného množství Sémillonu a Sauvignonu blanc. Toto víno se však nevyrábí v každém ročníku.\n\nV roce 2006 byla v londýnské aukční síni prodána 135letá \"řada\" vín, jež obsahuje každý ročník z let 1860–2003 za neuvěřitelných 1,5 milionu dolarů, což je jedna z největších sum, jež byla kdy zaplacena za jedinou dražební položku, pokud jde o víno. Sbírka byla umístěna ve dvou vinotékách z amerického ořechu od britského nábytkářského návrháře Davida Linleyho, z nichž každá stála přes 95 000 dolarů.\n\n\n\n"}
{"id": "398776", "url": "https://cs.wikipedia.org/wiki?curid=398776", "title": "Těžko říct", "text": "Těžko říct\n\nTěžko říct je poslední studiové album pražské hudební skupiny Psí vojáci. Obsahuje deset písní a tři malá intermezza (\"Tón\"). Autorem všech textů je Filip Topol. Deska byla nahrána na přelomu srpna a září 2003 v brněnském studiu Audio Line a už na konci září uvedena do prodeje na CD a MC. Nezvyklá je přítomnost tří hostů, z toho i bývalého člena kapely Jana Hazuky.\n\n\n\n\n"}
{"id": "398781", "url": "https://cs.wikipedia.org/wiki?curid=398781", "title": "Fenoxyethanol", "text": "Fenoxyethanol\n\nFenoxyethanol (2-fenoxyethanol) je aromatická organická sloučenina, glykolether často používaný v dermatologických přípravcích, například pleťových a opalovacích krémech. Je to bezbarvá olejovitá kapalina, mírně rozpustná ve vodě. Má baktericidní účinky (obvykle se používá společně s kvartérními amoniovými sloučeninami), nezřídka se používá místo azidu sodného v biologických stabilizátorech pH (pufrech), protože je méně toxický a nereaguje s mědí a olovem. Používá se také jako fixativ v parfémech, repelentech, povrchových antiseptikách, rozpouštědlech pro acetát celulózy, pro některá barviva, inkousty a pryskyřice, v konzervantech, léčivech a v organické syntéze. Používá se také jako anestetikum v akvaristice pro některé druhy ryb.\n\nFenoxyethanol je jakožto složka mnoha vakcín na seznamu Centra pro kontrolu nemocí USA.\n\n"}
{"id": "398788", "url": "https://cs.wikipedia.org/wiki?curid=398788", "title": "Quitzdorf am See", "text": "Quitzdorf am See\n\nQuitzdorf am See ( ) je obec v Horní Lužici v Sasku v okrese Zhořelec. Vznikla 1. března 1994 sloučením dvou menších obcí a byla pojmenována na památku zaniklé obce Quitzdorf ( ). Má obyvatel.\n\nObec se nachází zhruba uprostřed zhořeleckého okresu, sousedí s městem Niesky. V části Peteshain je nádraží tratě Horka-Falkenberg. Jižně od obce prochází dálnice A4, západně silnice 156 a východně silnice 115.\n\n\nPrvní zmínka pochází o části Kollm, která je jako vesnice zmíněna pod jménem \"dorffe zu Kollme\" poprvé v roce 1346. Jméno je slovanského původu a má význam \"ves na kopci\" (chlumu). Z roku 1390 je první zmínka o Petershainu a z roku 1399 o Sproitzu (pod jménem \"Sprewicz\". První zmínka o části Steinölza je o více než sto let mladší, z roku 1528 (část je zmíněna pod jménem \"Stein Öllß\").\n\nDne 1. března 1994 vznikla obce pod jménem \"Quitzdorf am See\" spojením Kollmu a Sproitzu (který již zahrnoval Steinölzu), jméno bylo zvoleno na památku obce Quitzdorf. Dne 1. října 1995 se připojila obec Petershain se svojí osadou Horscha.\n\n"}
{"id": "398793", "url": "https://cs.wikipedia.org/wiki?curid=398793", "title": "Chábory", "text": "Chábory\n\nNázev Chábory má více sídel:\n"}
{"id": "398796", "url": "https://cs.wikipedia.org/wiki?curid=398796", "title": "Archivář", "text": "Archivář\n\nArchivář je odborný pracovník archivu, který provádí výběr archiválií z dokumentů pocházejících od jejich původců (v rámci tzv. předarchivní péče) nebo z dokumentů nabídnutých archivu a zajišťuje jejich evidenci, uložení, ochranu a zpřístupnění veřejnosti. Dokumenty, které archivář vybere a určí k uložení do archivu, se nazývají archiválie. Jako archiválie slouží písemnosti jako listiny, rukopisy, tisky, ale také obrazový materiál v podobě kreseb, maleb, negativů i pozitivů fotografií či filmy. \n\nJednotlivé soubory archiválií, které vznikly z činnosti jednoho subjektu (fyzické nebo právnické osoby), se nazývají archivní fondy. V případě fyzických osob se nazývají osobní fondy. Jinými soubory archiválií jsou archivní sbírky složené z archiválií navzájem propojených jedním nebo několika společnými znaky. Obor, který se zabývá prací archivářů a archivy, se nazývá archivnictví. Vedle archivnictví archivář obvykle ovládá dějiny práva, dějiny správy, pomocné vědy historické a starší vývojové stupně jazyků.\n\nArchivář je většinou vysokoškolsky vzdělaný pracovník, v České republice zpravidla absolvent dvouoborového studia \"pomocné vědy historické a archivnictví\" a \"historie\". Proto mívá často i druhou specializaci jako historik. Středoškolský archivář je absolventem Archivní školy.\n\n\n\n"}
{"id": "398803", "url": "https://cs.wikipedia.org/wiki?curid=398803", "title": "Ivanovo dětství", "text": "Ivanovo dětství\n\nIvanovo dětství (rusky \"Иваново детство\", \"Ivanovo detstvo\", na západě známé jako \"My Name Is Ivan\") je válečné drama z roku 1962, jde o první celovečerní film režiséra Andreje Tarkovského. Nezvyklý scénář a námět Vladimira Bogomolova v sobě kombinuje postupy sorely a existencialismu. Přestože \"Ivanovo dětství\" získalo pouze dvě mezinárodní ocenění, výrazně ovlivnilo celkový vývoj kinematografie, získalo si celosvětový obdiv kritiky a jeho kvality byly vyzdvihovány významnými intelektuály (například Sartrem). Je výborný i po stránce obrazové a filmové řeči.\n\nSnímek zahájil spolu s francouzským filmem \"Nikdo mě nemá rád\" (1959) vlnu zájmu o téma vliv nepříznivých sociálních a kulturních okolností na dětství. Ivanovým dětstvím se zároveň Tarkovský výrazně etabloval, což mu později umožnilo spolufinancovat jeho tvorbu i ze západních zdrojů (například film \"Stalker\") a pravděpodobně usnadnilo pozdější rozhodnutí emigrovat na západ.\n\nSpolu například s \"Jeřábi táhnou\" patří tento snímek k několika málo skutečně originálním filmům o druhé světové válce natočených v SSSR. Oficiálními uměleckými vědci a kritiky však byla vytvářena spíše poptávka po dalších variacích využívajících tehdejších klasických postupů. Žádný další sovětský film podněty \"Ivanova dětství\" dále nerozvíjí. Sovětské válečné filmy spíše směřovaly k odstranění náznaků a gradaci použitých prostředků (například nárůst brutality vrcholící v mládeži nepřístupném Jdi a dívej se). Tato fáze byla překonána až v devadesátých letech (například \"Kavkazským zajatcem\").\n\n\nIvan je dvanáctiletý chlapec, který přišel o základní vztahy a předpoklady realizace obvyklých hodnot dětství, čímž došlo (v termínech Heideggera) k odhalení neskrytosti pobytu. Vedle této existenciální analýzy je možné i následující pojetí.\n\nRealističnost socialistického realismu nespočívá v zobrazování nahodilých detailů, ale v idealizaci momentů zásadních pro pochopení pohybů na základě dialektické logiky. V tomto pojetí nenávist a motivace chování Ivana odkazuje k přirozené touze člověka bránit společenství proti agresorům.\n\nVětšina děje se odehrává na jednom místě na východní frontě v krátkém čase. Bezprizorný malý Ivan, jehož rodina byla protivníkem vyvražděna, je již pouze odhodlán fanaticky bojovat proti nepříteli. Tarkovského vyprávění je založeno na kontrastech (umocněných vynikající kamerou) mezi frontovými reáliemi a Ivanovou idylickou imaginací zaměřenou do minulosti. Ivan se účastní průzkumné vojenské akce. Jeho jednání ostře kontrastuje se zobrazenými příběhy vojáků, kteří neztratili kontakty s \"běžným životem\". Ač jej ostatní bojovníci chtějí stáhnout z bojů, Ivan tajně utíká na frontu. Střih přenáší diváka na konec filmu, kde ve všeobecném veselí vítězství vojáci blízcí Ivanovi náhodnou naleznou záznam, že Ivan byl jako válečný zajatec popraven. Snímek je zakončen hororovými záběry gilotin a ostnatého drátu, které následuje vyobrazení radujícího se Ivana utíkajícího na pláži.\n\n"}
{"id": "398806", "url": "https://cs.wikipedia.org/wiki?curid=398806", "title": "Insomnie (rozcestník)", "text": "Insomnie (rozcestník)\n\nInsomnie může být:\n\n"}
{"id": "398812", "url": "https://cs.wikipedia.org/wiki?curid=398812", "title": "Fujara", "text": "Fujara\n\nFujara je slovenský lidový dřevěný dechový hudební nástroj. Jde o obdobu gotické basové trojdírkové píšťaly, které byly velmi známé a hojně rozšířeny v Evropě ve 12. až 13. století.\n\nPodle slovenských odborníků na slovenskou fujaru spadá místo vzniku fujary do oblasti severně od města Banská Bystrica. Usuzuje se, že trojdírková basová píšťala se na toto území dostala v době tureckých válek, kdy u Slovenské Ľupči pobýval pluk žoldnéřů ze západní Evropy.\n\nNa fujaru hrávali pastýři při pasení ovcí a také při rozličných slavnostních a smutečních příležitostech. Používala se i jako signální komunikační nástroj. Hra na fujaru vyžaduje, aby měl hráč hudební sluch. Hráč střídal svoji hru se zpěvem.\n\nHra na fujaru nevyžaduje znalost not, ale hudební sluch hráč na fujaru mít musí. Nejčastěji se vyskytuje fujara laděná v G, dlouhá asi 172 cm. Na fujaru lze zahrát jen durovou stupnici od tónu, v němž je fujara laděná, a to v rozsahu 2 oktáv. Půltóny do jisté míry zahrát jdou částečným zakrytím jednoho ze tří hmatových otvorů, ale to už vyžaduje velikou praxi a v klasické hudbě pastevců se tato technika nepoužívá. Protože nejvyšší a nejnižší tóny rozsahu se hrajou o poznání hůř, jsou pastevecké písně laděné mixolydicky, t.j. začínají až pátým tónem spodní durové oktávy. Proto mají ty písně takový zvláštní nádech.\n\nFujara má jen tři hmatové otvory, vyšší tóny, tzv. alikvotní, se hrají přefukem, zvýšenou intenzitou dechu, u dvojoktávové fujarové stupnice je to 7 - 8 úrovní dechu. Vezměme si nejběžnější případ, fujaru laděnou v G. Všechny tři hmatové otvory jsou zakryty. Foukneme do fujary jen jemně, fujara vydává tichý brumlavý hluboký tón, tzv. základní, který je ale velmi tichý a musí se hrát velmi jemně, na většině nástrojů ani nezní a používá se jen velmi zřídka. Nechme stále všechny otvory zakryty a zvyšujeme intenzitu dechu. Při druhé úrovni se nám ozve horní oktáva k základnímu tónu, čili malé g. Při třetí úrovni se ozve kvinta k předchozímu tónu, čili d1, při čtvrté úrovni se ozve g1. Při páté až osmé úrovni se nám při zavřených otvorech ozve rozložený septakord, čili: h1, d1, fis 1 a g2. Tohoto septakordu se nejčastěji využívá při tzv. rozfuku, který tvoří rychle za sebou jdoucí přerušované intenzivní výdechy, notoricky známá předehra každé fujarové skladby.\n\nFujarová stupnice se hraje následovně. Máme všechny otvory zavřené a foukneme do fujary tak, až se nám ozve malé g. Intenzitu dechu nezvyšujeme, pouze hrajeme pro začátek malé g. nyní odkryjeme spodní otvor a ozve se nám malé a. Odkryjeme prostřední otvor, ozve se malé h, odkryjeme i horní otvor a ozve se c1. Zakryjeme všechny tři otvory a mírně zvýšíme intenzitu dechu, ozve se d1. Odkryjeme spodní otvor, ozve se e1, odkryjeme prostřední otvor, ozve se fis1, zakryjeme všechny tři otvory a zároveň zvýšíme úroveň dechu, ozve se g1. Odkryjeme spodní otvor, ozve se a1, zakryjeme všechny otvory a zvýšíme úroveň dechu, ozve se h1, odkryjeme všechny tři otvory, ozve se c2, zakryjeme všechny tři otvory, zvýšíme úroveň dechu, ozve se d2, odkryjeme všechny otvory, ozve se e2, zakryjeme horní otvor, ozve se fis2, zakryjeme všechny otvory, zvýšíme dech, ozve se g2. Tajemství hry na fujaru spočívá v tom, že některé alikvotní tóny je potřeba začít nárazem vzduchu přiměřené intenzity, něco jako při plivnutí \"tff\", a až po naskočení tónu pokračovat plynulým foukáním.\n\nOd roku 2005 je zapsána organizací UNESCO na seznam Mistrovských děl ústního a nehmotného dědictví lidstva.\n\nOd roku 2008 \"Fujara a její hudba\" byla zapsána na reprezentativním seznamu nehmotného kulturního dědictví lidstva UNESCO.\n\n"}
{"id": "398820", "url": "https://cs.wikipedia.org/wiki?curid=398820", "title": "DSB řada MY", "text": "DSB řada MY\n\nŘada MY inv. č. 1101 - 1159 představuje lokomotivy DSB dodávané v letech 1954 - 1965 švédskou firmou NOHAB. Stroje 1101 - 1104 jsou spolu s norskou lokomotivou Di 3.602 prvními nohabkami, tedy lokomotivami typu AA16 vůbec. Od řady MY byla odvozena lehčí varianta MX s dvanáctiválcovým motorem.\n\nDánské státní dráhy již od konce 40. let usilovaly o náhradu parní trakce a proto vstoupily do jednání s firmou General Motors. Poté, co byly v roce 1951 předloženy první návrhy, objednaly DSB v roce 1952 u švédské firmy NOHAB čtyři motorové lokomotivy s maximální rychlostí 133 km/h a s uspořádáním náprav (A1A)’(A1A)’, odvozené z americké konstrukce FP7. Lokomotivy byly vybaveny šestnáctiválcovými dvoudobými vznětovými motory GM 16.567B o výkonu 1265 kW firmy General Motors (GM) s vrtáním 216 mm, zdvihem 254 mm a zdvihovým objemem 567 krychlových palců, t.j. 9,3 l. S hmotností pouhých 98,6 t a nápravovým tlakem necelých 17 t vyhovovaly tehdejším hlavním tratím. Lokomotivy byly vybaveny nádržemi na naftu o objemu 3400 l a parními generátory Vapor-Clarkson pro vytápění vlaků. Lokomotivy byly dodány v roce 1954 a označeny řadou MY. Definitivně převzaty byly v roce 1956.\n\nDruhá série 40 strojů čísel 1105 - 1144 byla dodána v letech 1957-58. Tyto stroje měly hmotnost 101,6 t a byly (kromě 1105) vybaveny motory 567C o výkonu 1433 kW. Poslední série strojů 1145 - 1159 se shodnými parametry, avšak s motory 567D1 byla dodána v letech 1964-65.\n\nNe všechny lokomotivy zůstaly v provedení z výroby. V roce 1968 byly na stroje 1109 a 1134 dosazeny motory 567B, totéž se stalo v roce 1973 s 1144. Zároveň s tím byly všechny lokomotivy s motory 567B přeznačeny na řadu MV - jednalo se o stroje 1101, 1102, 1104, 1109, 1134 a 1144.\n\nMotory 567C byly naopak v roce 1968 dosazeny na 1103 a 1105, v roce 1973 na 1104, v roce 1981 na 1134 a v roce 1984 na 1101. Lokomotivy řady MV byly při té příležitosti přeznačeny na MY.\n\nV roce 1986 dostaly stroje 1154, 1156, 1157, 1158 a 1159 agregát pro napájení soupravy s motorem MTU.\n\nV roce 1996 bylo u DSB v provozu ještě 23 lokomotiv MY. Poslední byly vyřazeny z pravidelného provozu v roce 2001. DSB si ponechaly pro zvláštní jízdy stroj 1135. Kromě muzejních strojů byla část lokomotiv sešrotována, část prodána soukromým dopravcům ve Švédsku, Dánsku a Norsku.\n\n\n"}
{"id": "398829", "url": "https://cs.wikipedia.org/wiki?curid=398829", "title": "DSB řada MY 1201 - 1202", "text": "DSB řada MY 1201 - 1202\n\nLokomotivy řady MY 1201 a 1202 byly produktem dánské lokomotivky A/S Frichs v Århusu. \n\nPo dodávkách prvních lokomotiv řady MY firmy NOHAB vznesla firma Frichs protest, a proto DSB u ní z politických důvodů objednaly dvě lokomotivy podobných parametrů. Lokomotivy byly dodány v roce 1957. Lokomotivy měly podobné parametry i vzhled, jejich nos však byl více špičatý a připomínal tak více původní americkou FP7. Jelikož Frichs neměl licenci GM, byly použity domácí motory Burmeister & Wain, zatímco elektrickou část dodala firma Thrige-Titan.\n\nLokomotivy měly přezdívku Marilyn Monroe. V provozu se příliš neosvědčily pro značnou poruchovost. V roce 1969 byly vyřazeny a v roce 1971 sešrotovány.\n"}
{"id": "398834", "url": "https://cs.wikipedia.org/wiki?curid=398834", "title": "Dějiny Rumunska", "text": "Dějiny Rumunska\n\nDějiny Rumunska začínají za římské nadvlády v 1. století, v té době byli poraženi původní obyvatelé Dákové a od nich se území Rumunska říká Dacie.\n\nÚzemí Rumunska bylo osídlené už od doby kamenné, zhruba od 4. tisíciletí př. n. l. Nejvýznamnější archeologické nálezy pocházejí z oblasti Dobrudža, kde byla nalezena i celá vesnice z neolitického období. Neolitická kultura z této oblasti je nazývána Hamangia. V době bronzové a železné (poslední tisíciletí př. n. l.) osídlili území dnešního Rumunska Keltové. V této části Balkánu se obecně nazývají Thrákové, přičemž se však štěpili na další kmeny, z nich nejvýznamnější byli Dákové. Thrácká území byla od 6. století pod řeckým vlivem, který zprostředkovali zvláště řečtí kupci. Thrácké Odryské království z 5. století př. n. l. zasahovalo i na území současného Rumunska, jádro státu bylo ale v Bulharsku. Za první stát na svém území Rumuni považují až Dáckou říši, jejímž sjednotitelem se v roce 82 př. n. l. stal král Burebista. Vytvořil mocnou říši sahající od Černého moře až k hranicím dnešního Slovenska. Původně sídlil v opevněném hradišti Argedava, později vybudoval svoji rezidenci v Sarmizegetuse, nacházející se v Orăștijských horách (viz Dácké pevnosti v Orăștijských horách) avšak po jeho smrti roku 44 př. n. l. se jím vytvořený stát rozpadl. Roku 87 říši znovu sjednotil Decebalus (původním jménem Diurpanes). To byla ovšem již doba, kdy o území začali projevovat zájem Římané. Jejich výpady zpočátku Dákové odráželi (slavného vítězství Dákové dosáhli například roku 85 v první bitvě u Tapae), ba dokonce se Římané museli vykupovat (když byl Řím oslaben povstáním Markomanů), ale roku 101 (za římského císaře Traiana) Dáky velmi oslabil vpád 150 000 římských vojáků a definitivní podmanění Římem pak přinesla další invaze, roku 106. Na území Rumunska tak vznikla římská provincie Dácie. Z Říma také přišlo do Rumunska křesťanství. Nicméně když se Dácie ocitla pod tlakem asijských nájezdníků, Římané usoudili, že udržovat provincii je pro ně příliš nákladné a za císaře Aureliana své legie roku 271 z Dácie stáhli.\n\nDákové se postupně pořímštili a zmizeli stejně důkladně jako Keltové z Čech. Zůstalo po nich jen několik málo památek a na rozdíl od českých Keltů nemají žádné žijící příbuzné národy, podle kterých bychom si mohli dovytvářet obraz o jejich životě, zvycích a kultuře.\n\nV dnešní rumunštině se zachovala slova, která mají zřejmě dácký původ - není jich však mnoho, řádově desítky, původní význam není vždy zřejmý. Patří k nim i slova jako \"brynza\", \"bača\", \"vatra\", která se v 16. století dostala z rumunštiny do slovenštiny a do valašského nářečí češtiny.\n\nDákové žili v horách, kde stavěli svá hradiště. Největší centrum bylo v Oraštijských horách v Sarmisegetuse. Zachovaly se zbytky několika hradišť a zajímavé kultovní obřadní místo. Římané založili konkurenční město se stejným názvem, římská Sarmisegetusa se však nachází trochu jinde - v průsmyku mezi městy Simeria a Caransebeš, zatímco dácká Sarmisegetusa je několik kilometrů horským údolím z města Oraštie směr Gradištea.\nNejvíce informací poskytuje známý Trajánův sloup v Římě, na němž jsou různé výjevy ze života Dáků, jejich vzhled a oblečení.\n\nOdchod Římanů na konci 3. století znamenal volné pole pro asijské vpády. Nejprve na území Dácie vpadli Hunové (4.-5. století), poté Avaři (6. století), později Slované a Bulhaři (7. století). Dákové se udrželi jen v Transylvánii (Sedmihradsku).\n\nVe středověku bylo Rumunsko rozděleno do tří knížectví. První dvě, Valašsko a Moldávie, byla od 16. století závislá na Osmanské říši, Sedmihradsko bylo zprvu součástí Uher, v 16. století mělo na Osmanské říši větší míru samostatnosti, roku 1699 pak bylo znovu připojeno k Uhrám.\n\nPro Rumuny je velmi důležitou středověkou postavou Michal Chrabrý (rumunsky Mihai Viteazul), neboť jako první dokázal sjednotit všechna tři knížectví a předjal tak existenci moderního Rumunska. Roku 1593 se stal valašským knížetem. V roce 1599 pak porazil v bitvě u Selimbaru sedmihradského knížete Ondřeje Báthoriho, čímž získal i sedmihradskou korunu. Krátce na to usedl i na trůn moldavský. Po smrti Michala Chrabrého se ovšem tento státní celek rozpadl. Michal Chrabrý se vyznamenal i tím, že v roce 1595 porazil Osmany v bitvě u Calugareni a v Rumunsku je tak symbolem národní nezávislosti. Michal byl v boji proti Osmanské říši spojencem Habsburků, během dlouhé turecké války, ale pro svou úspěšnou, nezávislou kariéru se stal brzy pro habsburského císaře Rudolfa II. nepohodlným. V roce 1601 jej proto Rudolf nechal odstranit, o což se postaral císařský generál Giorgio Basta, který Michala zavraždil.\n\nValašské knížectví bylo založeno počátkem 14. století. Vzniklo na základech několika menších místních útvarů (především Oltenie). Otcem zakladatelem byl Basaráb I. (vládl 1310 až 1352). Byl zakladatelem dynastie Besarabů, která ovládala Valašsko až do 17. století. Stal se samostatným knížetem rebelií proti uherskému králi Karlovi I., byť jen nakrátko. Valašsko získalo samostatnost zpět v 70. letech 14. století a upevnil ji nejvýznačnější z Besarábů – Mircea I. zvaný též Starý (rumunsky Mircea cel Bătrân). \n\nV roce 1393 se Bulharský stát dostal pod osmanskou nadvládu a Osmanská říše se tak stala sousedem Valašska. To brzy znamenalo i tlak na Valašsko a placení tributu (od r. 1389). Stav formální politické závislosti na Uhrách a současného placení tributu Turkům přerušovaly četné pokusy osamostatnění země, případně i narušení rovnováhy mezi dvěma mocnými sousedy. Roku 1396 došlo k uznání polské svrchovanosti nad územím Vladem I., ale šlo jen o epizodu. Boj proti Turkům vedli také Vlad II. Dracul zvaný Ďábel a jeho syn Vlad III. Dracula, zvaný také Napichovač (inspiroval ke známé literární postavě hraběte Drákuly). Boj to byl však nerovný. V roce 1415 se Valašsko stalo definitivně vazalem Osmanské říše, pád Uher roku 1526 tuto závislost ještě více posílil. Vzpoura výše zmíněného Michala Chrabrého (valašským knížetem 1593–1601) patřila k největším a nejúspěšnějším, ale její úspěšnost se omezila na dobu Michalova života.\n\nVýznamnou změnu přinesla teprve porážka Osmanské říše Rakouskem potvrzená mírem v Karlovicích roku 1699. Nový soused, Rakouská říše, počal vyrovnávat vliv turecký. Od začátku 18. století je patrný také zájem Ruska o tuto oblast - roku 1770 bylo Valašsko obsazeno ruským vojskem. Smlouvou z Küčük Kajnardžu (1774) se sice navrátilo pod moc Turků, ale Rusko si ponechalo určitou kontrolu nad oblastí. Turci neměli ovšem zájem na rozvoji svých kolonií, a ty tak zaostávaly za zbytkem Evropy. Jedním z mála sultánem dosazených fanariotských knížat, který se pokusil zlepšit katastrofální hospodářskou situaci země, byl Konstantin Mavrocordat.\n\nVliv Ruska v 19. století trvale stoupal. Rusové přímo ovládali zemi v letech 1807–1812, znovu 1829–1833 (i poté měl ale ruský konzul značný vliv). V roce 1821 došlo k valašskému protitureckému povstání vedenému Tudorem Vladimirescem. Turci po něm učinili ústupek a skončila vláda dosazovaných fanariotů. Knížete (divana) měl nově volit stavovský sněm. Krymská válka (1853–1856) přinesla oslabení Ruska. Tím vzniklo mocenské vakuum, které otevřelo cestu ke vzniku Rumunského knížectví.\n\nÚzemí Sedmihradska začali roku 1003 kontrolovat Uhři, poté co uherský král Štěpán I. podle legendy porazil místního knížete. Od té doby bylo až do roku 1526 Sedmihradsko v rámci Uherského království autonomním knížectvím v čele s vojvodou.\nRoku 1211 nabídl uherský král Ondřej II. část území Sedmihradska (Burzenland) Řádu německých Rytířů. Rytíři měli sloužit jako určitá hráz proti vpádům kumánů. Z Německa v té době přišlo mnoho osadníků, převážně z Porýní a Vestfálska. Začalo se jim říkat Sedmihradští Sasové. Osadníci založili města Kronstadt (Brașov), Schäßburg (Sighișoara) či Hermannstadt (Sibiu). Sasové získali v rámci knížectví autonomii, stejně jako Sikulové, jiní zdatní pohraničníci. Sasové a Sikulové měli řadu národnostních výsad, jimž se těšila již jen maďarská šlechta (roku 1438 tyto tři entity vytvořily tzv. Unii tří národů (\"Unio Trium Nationum\")), naopak rumunské obyvatelstvo bylo v postavení nevolníků.\n\nRoku 1421 začaly nájezdy Turků. Sikulové ani Sasové nedokázali jejich postup zastavit. Uherský král Zikmund nebyl schopen včas reagovat, protože byl právě zainteresován v husitských válkách. Boje s Turky pak naplnily zdejší dějiny po příští čtyři století. Vynikl v nich mj. sedmihradský rodák Jan Hunyadi, který zvítězil v bitvě u Varny (1444).\n\nPo bitvě u Moháče roku 1526 a dobytí Pešti (1541) se Sedmihradsko v čele se slovenským rodákem Janem Zápolským (sedmihradským vojvodou 1511–1526) stalo samostatným knížectvím, byť ve vazalském poměru k Osmanské říši. Jan sváděl tehdy věčné boje se svým konkurentem Ferdinandem o uherský trůn a Sedmihradsko se tak stalo jeho pevnou základnou a oporou. Jedním z důležitých rysů této éry byla sedmihradská náboženská svoboda. \n\nRoku 1699 získala Sedmihradsko Habsburská monarchie, v jejímž rámci tvořilo do roku 1848 autonomní korunní zemi, kterou 2. listopadu 1765 povýšila Marie Terezie na velkoknížectví. Za revoluce v roce 1848 sepsali 15. května 1848 zdejší Rumuni petici, kterou požadovali zrovnoprávnění. Tomuto požadavku však nebylo vyhověno, naopak byl pod uherským nátlakem přijat zákon vyhlašující plné spojení Sedmihradska s Uherskem. Tento zákon však nakonec nebyl realizován a rakouská říšská ústava ze 4. března 1849 Sedmihradsko a Uhersko opět plně oddělila, přičemž Sedmihradsko a Uhersko přišly o své samosprávné instituce. Říjnovým diplomem byla roku 1860 obnovena autonomie obou korunních zemí. Zatímco Valašsko a Moldavsko v té době již vytvořily Rumunské knížectví, Sedmihradsko se ještě dlouho nemohlo k tomuto útvaru připojit, moc Rakušanů byla stále příliš velká. Císař František Josef I. aspoň roku 1863 do Sibině svolal Sedmihradský sněm, na němž došlo k jistému zrovnoprávnění Rumunů. Nadějné reformy ale zhatilo rakousko-uherské vyrovnání roku 1867, po němž se Sedmihradsko stalo součástí Zalitavska a bylo tak znovuzačleněno do Uherska. Přestalo tak existovat jako územní jednotka. Navíc od 90. let 19. století zde uherská vláda započala s maďarizací. Z tohoto sevření sedmihradské Rumuny osvobodila až první světová válka a prohra Rakousko-Uherska v ní. Poválečná Trianonská smlouva přisoudila Sedmihradsko Rumunsku.\n\nPrvním moldavským knížetem se stal roku 1359 Bohdan I. Později se Moldavsko dostalo do lenní závislosti na polském státě. \n\nNejvýznamnějším moldavským vládcem byl kníže Štěpán III. Veliký (1457–1504). Za jeho vlády bylo knížectví ohroženo agresí sousedního Polska, Uherska, ale především Osmanské říše. Proti ní se Štěpán snažil vytvořit alianci. Roku 1489 byl nakonec Turky donucen platit tribut. Jeho nástupce uznal pak lenní závislost své země na Osmanské říši.\n\nV roce 1769 obsadila severní část Moldavského knížectví (Bukovinu) vojska carského Ruska a v roce 1774 Rakouska. O rok později bylo území jakožto vévodství Bukovina k Rakousku připojeno, zatímco východní část knížectví, východně od řeky Prut, byla roku 1792 připojena k Rusku jakožto Besarábie. Zbylá část knížectví (ležící západně od řeky Prut) zůstala Osmanům, roku 1829 přitom získala samosprávu. Toto území bylo roku 1859 spojeno s Valašskem personální unií a roku 1862 se s ním sjednotilo, aby vytvořilo Rumunské knížectví. Bukovina a Besarábie se však mohla připojit až roku 1918.\n\nPodunajská knížectví Valašsko a Moldávie získaly roku 1829 autonomii, v roce 1858 se sjednotily a položily tak základ samostatnému Rumunsku. Prvním vládcem Spojených knížectví Valašska a Moldávie neboli Domnitorem se v roce 1862 stal Alexandr Jan Cuza, který byl od roku 1859 knížetem jak Valašska, tak Moldávie. \n\nAlexandr Ioan Cuza, jehož vzorem byl Napoleon III., toužil zemi velmi změnit. Více než její čtvrtina byla tehdy v majetku církve, což se knížeti vůbec nelíbilo. V letech 1863–1864 provedl pozemkovou reformu a zabavil též mnoho z církevního majetku. Na pozemkovou reformu navázal zrušením nevolnictví a zavedením všeobecného volebního práva. V roce 1864 vydal moderní trestní zákoník, jehož základem byl Napoleonův \"Code civil\". Alexandr také založil univerzity v Iasi a v Bukurešti. Universita v Bukurešti dodnes nese jeho jméno. Reformy ovšem vyvolaly nespokojenost ortodoxní církve a šlechty. Pokusu o puč čelil Alexandr poprvé v roce 1864. Podruhé byl dne 22. února 1866 napaden nespokojenými důstojníky ve svém paláci a donucen abdikovat. Druhého dne musel opustit Rumunsko.\n\nPo převratu se Rumunsko ocitlo na pokraji chaosu a stanulo před hrozbou rozpadu. Přes odpor značné části obyvatel vládu převzal pruský důstojník, kníže Karl Eitel Friedrich Zephyrin z rodu Hohenzollern–Sigmaringen. Ten se stal rumunským knížetem jako Carol I.. Karel uspěl zejména díky podpoře Napoleona III. (s nímž byla Karlova rodina v mimořádně dobrých vztazích). Krátce po Karlově nástupu na trůn přijal parlament novou ústavu, která dávala knížeti značné pravomoci.\n\nKarel Rumunsko zapojil do rusko-turecké války v letech 1877–1878. Byl to velmi úspěšný tah. Angažmá přineslo Rumunsku mezinárodní uznání a především na konferenci v Berlíně vyhlášenou plnou nezávislost na Osmanské říši. Karel tak byl 10. května 1881 korunován králem a Rumunsko od té doby bylo královstvím.\nRumunsko vedené knížetem Karlem z rodu Hohenzollernů se po vítězné válce o nezávislost na Osmanské říši a ustanovilo 10. května 1881 královstvím a kníže Karel (Carol) byl korunován králem Karlem I.\n\nKarel se velmi takticky vložil do sporů během 1. Balkánské války. Do ní se Rumunsko přímo nezapojilo, ač se mohlo odvolávat na územní nároky v Makedonii kvůli přítomnosti arumunského obyvatelstva. V soupeření Srbska s Bulharskem však nemělo naději na úspěch. Při mírových jednáních po skončení 2. balkánské války však neutrální Rumunsko za svoji předchozí neutralitu žádalo po Bulharsku odstoupení území jižní Dobrudže s důležitým dunajským přístavem Silistra. Požadovaná území byla Rumunsku skutečně postoupena. Součástí tohoto \"obchodu\" z roku 1883 byl i tajný závazek spojenectví se zeměmi Trojspolku (Německo, Rakousko-Uhersko, Itálie).\n\nKdyž tedy roku 1914 vypukla první světová válka, vzdor veřejnému mínění se Karel rozhodl splnit podmínky tajné smlouvy z roku 1883 a zaútočil na Rusko. Jeho náhlá smrt 10. října 1914 však všechno změnila. Karlův nástupce Ferdinand I. nehodlal staré tajné ujednání respektovat.\n\nI když byl Ferdinand člen jedné z větví rodu Hohenzollernů stejně jako německý císař Vilém II., prosazoval, aby se jeho země zúčastnila války spíše za Dohodu – na její straně vstoupilo Rumunsko do války 27. srpna 1916.\n\nVstup Rumunska do války však ruské protiofenzivě nepomohl. Fronta se roztáhla do šířky a zastavila. Vojsko Rumunska proniklo hluboko do Sedmihradska (tehdy v Uhersku), ale rakousko-německá armáda Rumuny přinutila ustoupit a ústřední mocnosti obsadily skoro celé Rumunsko. V době dobytí Bukurešti (21. listopadu) zemřel rakouský císař František Josef I. Vysílení Rumuni podepsali v 7. května 1918 mír s Německem, protože Rumunsko nebylo schopno bez podpory Ruska ve válce pokračovat. Po vyřazení Bulharska z boje se ale opět 10. října 1918 Rumunsko připojilo do konfliktu na straně Dohody, den před ukončením bojů na západní frontě a měsíc před definitivním koncem války.\n\nPro toto období existence Rumunského království se někdy používá označení Rumunské Staré království.\n\nPo 1. světové válce se k Rumunsku připojily Sedmihradsko s Banátem, Bukovina a Besarábie, čímž vznikl zatím největší rumunský stát v dějinách, tzv. Velké Rumunsko. V meziválečném období Rumunské království spolupracovalo s Československem a Jugoslávií proti nárůstu maďarského vlivu. V roce 1921 uzavřelo s oběma státy spojenecké smlouvy, tomuto paktu se začalo říkat Malá dohoda. S oběma zeměmi však mělo jen krátkou hranici v odlehlých oblastech a proto užší spolupráce byla jen stěží možná. Navíc vzhledem k rozmělňování integrity obou spojeneckých států ke konci 30. let zůstalo později Rumunsko opuštěno a Maďarsku se podařilo zajistit si úpravy hranic na jeho úkor.\n\nPo anexi Besarábie byla uzavřena obranná aliance s Polskem proti Rusům. Maďaři s poválečným rozdělením území nesouhlasili a pokoušeli se své ztracené země dobýt zpět. Rumunské ozbrojené síly však kladly tuhý odpor, který posléze přerostl v rázný útok a maďarské síly byly rychle zahnány hluboko do vnitrozemí dnešního Maďarska. \nNa vnitropolitický vývoj mělo vliv především soupeření mezi Liberální a Rolnickou stranou. Obě strany byly úzce propojeny s významnými rodinami Maniu a Bratianů. Liberální strana donutila v roce 1924 krále Carola k rezignaci ve prospěch jeho syna Michajla, kterého měla pro jeho nízký věk prozatím zastupovat regentská rada. V roce 1928 začala však politickému vývoji dominovat naopak Rolnická strana, proti které se později postavil znovunastolený král Carol o jehož restauraci se strana zasloužila. V roce 1938 se Carol chopil autoritativně vlády, která však trvala jen necelé dva roky, než byl nahrazen generálem Antonescem. Ten se snažil získat podporu především v řadách fašistické Železné gardy.\n\nVe druhé světové válce Rumunsko bojovalo po boku Třetí říše. V zemi měl v tehdejší době největší vliv maršál Ion Antonescu. Rumuni přišli za druhé vídeňské arbitráže o severní Sedmihradsko, které bylo přiděleno expandujícímu Maďarsku a přišli také o Jižní Dobrudžu, kterou obsadilo Bulharsko. Roku 1940 okupoval Sovětský svaz Severní Bukovinu a Besarábii. Po napadení SSSR Německem v roce 1941 získali Rumuni toto území zpět a anektovali další rozsáhlé území na jižní Ukrajině. Když 20. srpna 1944 překročila sovětská vojska rumunské hranice, proběhl v Bukurešti státní převrat. Král Michal I. 23. srpna 1944 sesadil a nechal zatknout maršála Antonescu. Rumunsko přešlo na stranu Spojenců a vyhlásilo válku Německu. Rudá armáda vstoupila 31. srpna 1944 bez boje do Bukurešti již jako spojenec. Rumunská armáda bojovala do konce války na straně Spojenců proti Německu a podílela se i na osvobození Československa.\n\nPo válce byla Rumunsku opět odňata Besarábie a připojena k Sovětskému svazu a Jižní Dobrudža byla ponechána Bulharsku. V roce 1947 byl král Michal I. násilím donucen abdikovat a odejít ze země. Rumunsko se stalo socialistickou republikou a součástí komunistického východního bloku.\n\nSovětská okupace po druhé světové válce posílila postavení komunistů, kteří se stali dominantní silou v levicové koaliční vládě jmenované v roce 1945. Král Michael I. byl nucen abdikovat a odešel do exilu. Rumunsko bylo vyhlášeno lidovou republikou a do konce padesátých let zůstalo pod vojenskou a ekonomickou kontrolou SSSR. Během tohoto období byly rumunské zdroje vyčerpávány nevýhodnými dohodami zvanými SovRom. Mnozí historikové hovoří přímo o rabování Rumunska Sovětským svazem. Tyto nevýhodné smlouvy byly jednou z příčin protisovětského sentimentu uvnitř samotné rumunské komunistické strany a postupnému přechodu k vedení mnohem nezávislejšímu na Moskvě, než bylo ve východním bloku zvykem (do značné míry podle vzoru titovské Jugoslávie, ovšem ta nebyla vzorem ve svém poměrně liberálním režimu, rumunský režim naopak zůstalo poměrně tuhým a represivním).\n\nPrvním krokem k zisku této větší nezávislosti bylo, když rumunský komunistický vůdce Gheorghe Gheorghiu-Dej (vládl 1948–1965) roku 1958 přesvědčil Nikitu Chruščova, aby stáhl vojáky z Rumunska. Po smrti Gheorghiu-Dej v roce 1965 nastoupil k moci Nicolae Ceauşescu a autonomizační trend ještě zesílil. Země se tak od poloviny 60. let neúčastnila některých akcí východního bloku, jakými byla například invaze vojsk Varšavské smlouvy do Československa v roce 1968 (Rumunsko bylo jedinou zemí Varšavské smlouvy, která se invaze nezúčastnila) nebo bojkot olympijských her v Los Angeles v roce 1984. Rumunsko jako jediná země východního bloku taktéž nepřerušila diplomatické vztahy s Izraelem po šestidenní válce v roce 1967. Díky tomu také Rumunsko hrálo důležitou roli v mírovém egyptsko-izraelském procesu, zprostředkovalo například návštěvu egyptského prezidenta Anvara Sadata v Izraeli. Díky své svéhlavosti vůči Moskvě byl Ceauşescu často označován za miláčka západních médií a politiků, s čímž bylo nezřídka spjato přehlížení toho, že jeho režim zůstal silně autoritářský. Největší represe nicméně probíhaly v letech před jeho nástupem, do roku 1962. Tehdy v Rumunsku existovalo (podle různých odhadů) 60 000-80 000 politických vězňů. Odhady počtů mrtvých se také značně liší, často nebyli ani řádně zdokumentovány. Mluví se o desítkách tisíc mrtvých.\n\nV 50. letech byly zahájeny některé velkorysé projekty (rozvoj atomové energetiky, výstavba vodních kanálů, či přehrada Železná vrata na Dunaji). Přesto se nepodařilo ekonomickou situaci radikálně změnit a Rumunsko se zařadilo mezi nejchudší země RVHP. Když se rumunský zahraniční dluh v letech 1977–1981 prudce zvýšil (ze 3 na 10 miliard amerických dolarů), pokusil se Ceauşescu vliv věřitelů a posléze mezinárodních finančních organizací (Mezinárodního měnového fondu a Světové banky) setřást plánem na plné splacení státního dluhu během jednoho desetiletí. K dosažení tohoto cíle zavedl politiku autarkie, která vedla ke zbídačení velké části Rumunů a vyčerpání rumunské ekonomiky. K tomu přispěla i výstavba megalomanského Domu Republiky v Bukurešti. Dluh byl roku 1989, krátce před pádem režimu, skutečně splacen. Ale za cenu frustrace veřejnosti, kterou neukonejšil ani médii budovaný kult osobnosti, jenž se příliš nelišil od toho Stalinova z 50. let, a neutlumil ji ani stále represivnější policejní režim opřený o tajnou policii. Když nespokojenost explodovala v rumunské revoluci roku 1989, obrátil se proti Ceauşescovi nejen hněv davů, ale i část jím tak hýčkané tajné policie. Podle toho vypadal i jeho konec – odsouzení improvizovaným polním soudem a poprava i s manželkou.\n\nNově nabytá svoboda přinesla Rumunsku staronové problémy. Objevily se národnostní nepokoje (soužití se zhruba dvoumilionovou maďarskou menšinou) a ekonomické potíže spojené s destabilizací měny (vysoká inflace), zatímco integrace do evropských společenství postupovala pomaleji než ve střední Evropě.\n\nPostupnými změnami se v průběhu let podařilo dosáhnout pokroku. Roku 2004 vstoupila země do NATO a roku 2007 společně s Bulharskem do Evropské unie, kde patří k nejchudším zemím „sedmadvacítky“, a je proto významným příjemcem mnohých rozvojových plánů.\n\nOd prosince 2014 je Klaus Iohannis prezidentem Rumunska. Dne 27. prosince 2016 vetoval bez udání důvodů nominaci 52leté bývalé ministryně Sevil Shhaidehové jako předsedkyně vlády za sociálně-demokratickou stranu PSD. Sevil Shhaideh je původem Tatarka a je islámského vyznání. Jako ministryně složila svého času přísahu na korán. Její strana se nyní chce obrátit na rumunský Ústavní soud.\n"}
{"id": "398839", "url": "https://cs.wikipedia.org/wiki?curid=398839", "title": "Seznam ministrů České republiky bez portfeje", "text": "Seznam ministrů České republiky bez portfeje\n\nSeznam ministrů bez portfeje České republiky představuje chronologický přehled osob, které byly členy vlády České republiky, ale nebyly pověřeny řízením žádného ministerstva:\n\n"}
{"id": "398841", "url": "https://cs.wikipedia.org/wiki?curid=398841", "title": "Sobědraž", "text": "Sobědraž\n\nSobědraž je místní část obce Kostelec nad Vltavou, která leží na pravém břehu Vltavy přibližně 4 km jihovýchodně od Kostelce nad Vltavou. V roce 2011 zde trvale žilo 79 obyvatel.\n\nOkolo vesnice jsou Sobědražské lesy. Uprostřed návsi je rybník a kaplička svatého Jana Nepomuckého. V obci bývala též jednotřídní škola. Do jejího otevření museli děti chodit do Kostelce nad Vltavou. Roku 1881 padla první žádost o zřízení samostatné školy, ale bezvýsledně. Během let se žádosti opakovaly, až po 1. světové válce došlo k její výstavbě. Zřízena byla 2. dubna 1919 a před dokončením se učilo v sále hostince pana Vraštila, kde se vyučovalo až do konce roku 1924. Nová škola, ležící na cestě do Kostelce nad Vltavou, byla předána ke školnímu roku 1925. Na průčelí stál nápis: Škola, základ života. Dnes slouží jako obecní knihovna, místo pro schůze, volby apod.\n\nPrvní písemná zmínka o vesnici pochází z roku 1554, ale uvádí se také roku 1800. Do roku 1870 tvořily obec ještě další její části: Sobědražské břehy, Přílepovec, Vesec a Kotýřina. První budovy v obci byly postaveny ze dřeva a to včetně kapličky. Při požáru obce ale byly tyto dřevěné domy většinou zničeny a požár poničil i kapličku, která byla ale v roce 1894 postavena na stejném místě znovu. V roce 1902 byl založen dobrovolný sbor hasičů v obci a otevřena byla i hasičská zbrojnice. V dřívějších dobách v obci fungovala škola dostavěná v roce 1925, která je nyní uzavřena a budova je využívána pro obecní účely.\n\n"}
{"id": "398843", "url": "https://cs.wikipedia.org/wiki?curid=398843", "title": "Třída Akizuki (1942)", "text": "Třída Akizuki (1942)\n\nTřída \"Akizuki\" (: \"Akizuki-gata\") sestávala z 12 dokončených „torpédoborců první třídy“ ( \"Ittó kučikukan\") japonského císařského námořnictva, postavených v letech 1940 až 1945 ve třech sériích a bojujících ve druhé světové válce. Původně se mělo jednat o protiletadlová doprovodná plavidla a teprve později byla do návrhu zapracována instalace čtyřhlavňového torpédometu, čímž vznikla třída nejlepších a největších japonských torpédoborců ve druhé světové válce. Císařské námořnictvo jednotky této třídy označovalo jako „torpédoborce typu B“ ( \"Otsu-gata kučikukan\").\n\nZ dvanácti jednotek byly čtyři poslední dokončeny příliš pozdě, než aby se zapojily do bojů. Po japonské kapitulaci byly tyto čtyři jednotky předány Spojencům. Z osmi zbývajících, které se zapojily do bojů, bylo šest jednotek potopeno (tři hladinovými jednotkami, dvě letadly a jedna padla za oběť ponorce). Dvě přeživší jednotky (\"Suzucuki\" a \"Fujuzuki\") zastihla kapitulace Japonska poškozené a po ní byly potopeny jako vlnolamy.\n\nVšechny jednotky nesly jména vztahující se k Měsíci: japonský znak (\"cuki\") znamená Měsíc i měsíc.\n\nVznik projektu rychlého protiletadlového plavidla pro doprovod svazů letadlových lodí spadá do období před druhou světovou válkou a byl vypracován na základě analýzy působení japonského námořního letectva v druhé sino–japonské válce. Na vznik nových plavidel měla vliv i konstrukce specializovaných protiletadlových křižníků u Royal Navy (třída \"Dido\"). Na rozdíl od Britů se ale Japonci rozhodli použít jako základ pro protiletadlové plavidlo nikoliv křižník, ale torpédoborec. Jedním z důvodů pro toto rozhodnutí byla absence úspěšného typu moderního lehkého křižníku, ze kterého by japonské námořnictvo mohlo vyjít koncem třicátých let a délka stavby lehkých křižníků.\n\nV roce 1938 byl navržen nový protiletadlový kanón ráže 100 mm typu 98 s délkou hlavně 65 ráží. Ten byl zvolen jako hlavní výzbroj nové třídy plavidel.\n\nNávrh z července 1938 počítal s výtlakem 2 200 T, rychlostí až 35 uzlů a výzbrojí 4xII 100mm a 2xII 25mm. Loď postrádala torpédovou výzbroj, což bylo u japonských lodí (torpédoborců i křižníků) neobvyklé. Další návrh ze září 1938 již počítal s omezením rychlosti na 33 uzlů, zvýšením výtlaku na 2 350 T a instalací torpédometu. Výsledný základní návrh ( \"kihon keikaku bangó\") F51 z dubna 1939 měl standardní výtlak 2 700 T, čímž se již blížil starším lehkým křižníkům (lehký křižník \"Júbari\" měl 2 890 T). Co do výtlaku tak byly za druhé světové války jednotky třídy \"Akizuki\" největšími japonskými torpédoborci a třetími největšími torpédoborci na světě (po francouzské třídě \"Mogador\" a sovětském \"Taškentu\").\n\nRoku 1939 byla v rámci „programu čtvrtého kruhu“ schválena stavba prvních jednotek podle základního návrhu F51, která probíhala současně se stavbou jednotek třídy \"Júgumo\". Celkem bylo do května 1943 postaveno šest jednotek s trupovými čísly 104 až 109. Předpokládaná cena jednoho torpédoborce v roce 1939 byla 12 090 000 ¥.\n\nNa sérii prvních šesti plavidel měla navázat série deseti torpédoborců podle programu z roku 1941. Šlo o modifikovaný základní návrh F53, který se od F51 lišil zjednodušením konstrukce (například tvar přídě) a jiným tvarem můstku. Jedna jednotka měla stát 17 820 400 ¥. F53 z roku 1941 se dále dělil na dvě podtřídy: \"Šimocuki/Fujuzuki\" (čísla 360 až 364) a \"Mičizuki\" (365 až 369). Z této série se ale do bojů zapojily už jenom \"Šimocuki\" a \"Fujuzuki\". Další čtyři jednotky (včetně jedné z podtřídy \"Mičizuki\") byly dokončeny příliš pozdě a před koncem války prodělávaly výcvik ve Vnitřním moři, případně se pouze zúčastnily bojů s letadly útočícími na zbytky císařského námořnictva v japonských domácích vodách. \"Mičizuki\" byl koncem války dokončen pouze ze 16% a stavba zbývajících tří jednotek byla zrušena 14. prosince 1944 a materiál a zdroje využity na stavbu sebevražedných člunů \"Šinjó\" a kaitenů.\n\nMěla následovat stavba dalších osmi jednotek (777 až 785, nebo též šestnácti: 770-785) podle programu z roku 1942, která byla 30. června 1942 nahrazena plánem na stavbu 22 jednotek (5061 až 5083) podle modifikovaného programu z roku 1942. Celý projekt z roku 1942 byl ale nejprve 9. června 1944 redukován na pět jednotek (5061 až 5065) a posléze 14. prosince 1944 zrušen úplně.\n\nTřída \"Akizuki\" znamenala skok ve velikosti japonských torpédoborců. V porovnání se souběžně produkovanými jednotkami třídy \"Júgumo\" byly \"Akizuki\" o 15 metrů na vodorysce delší (132 vs. 117 m), o 0,8 metru širší (11,6 vs. 10,8 m) a o 1180 tun plného výtlaku těžší (3700 vs. 2520 T). Zvětšení trupu pak poskytlo dostatečně stabilní základnu pro umístění čtyř dvouhlavňových věží hlavní baterie. Ty byly umístěny po dvou na přídi a zádi. Dělová věže číslo dvě na přídi a tři na zádi byly umístěny v superpozici. Charakteristickou siluetu dotvářel jediný komín (všechny předchozí japonské konstrukce měly komíny dva), který odváděl spaliny ze všech tří kotlů. Jednotky třídy \"Akizuki\" tak získaly charakteristickou siluetu.\n\nAčkoliv se prodloužil trup, uspořádání pohonné soustavy zůstalo zachováno, jako u předchozích jednotek tříd \"Kageró\" a \"Júgumo\". Přidanou délku trupu spotřebovala barbeta druhé dělové věže na přídi (předchozí jednotky měly na přídi pouze jednu dělovou věž). Střední sekci plavidla zabíraly (od přídě) dvě kotelny (přední č. 1 o délce 17 metrů a zadní č. 2 o délce 9,2 metrů) a dvě strojovny (přední č. 1 o délce 13 metrů a zadní č. 2 o délce 12,3 metrů).\n\nPřední kotelna obsahovala dva vodotrubné kotle \"Ro-gó Kanpon šiki\", které dokázaly vyvíjet přehřátou páru o tlaku 30 kg/cm a teplotě 350 °C. V zadní kotelně se nacházel pouze jeden kotel stejného typu.\n\nPřední strojovna se nacházela na levoboku a poháněla levý lodní šroub, zatímco pravý šroub byl poháněn turbínami zadní strojovny. V každé strojovně se nacházela jedna sestava parních turbín \"Kanpon\" o stejném složení a zapojení, jako u předchozích tříd \"Kageró\" a \"Júgumo\". Každá sestava se skládala z jedné vysokotlaké, jedné středotlaké a jedné nízkotlaké turbíny, které doplňovaly jedna vysokotlaká a jedna nízkotlaká turbína (v každé sestavě) pro plavbu cestovní rychlostí. Každá sestava měla výkon 26 000 k (15 445,5 kW), ale rychlost otáček lodní vrtule byla snížena na 340 za minutu.\n\nHlavní palivové nádrže se nacházeli v dvojitém dně. Prostor na pravoboku na úrovni přední strojovny a na levoboku na úrovni zadní strojovny vyplňovaly další palivové nádrže. Na lodích se nacházely ještě další nádrže, takže celková kapacita nádrží byla nadprůměrných 25% standardního výtlaku.\n\nHlavní dělostřeleckou výzbroj tvořilo osm víceúčelových 100mm děl typu 98. Ačkoliv se sama o sobě vyrovnala (či byla dokonce lepší) americkým 127mm kanonům, postrádala výhodu řízení palby radarem a střelby municí s přibližovacími zapalovači. Jelikož 100mm typ 98 byl od počátku zvolen jako protiletadlová zbraň, nedošlo na žádné z jednotek třídy \"Akizuki\" k redukci věží hlavní baterie ve prospěch 25mm kanonů, jako u většiny starších tříd. Všechny jednotky tak nesly čtyři dvouhlavňové věže po celou dobu služby.\n\nTorpéda byla odpalována z jednoho otočného zakrytovaného čtyřhlavňového 610mm torpédometu typu 92 model 4, který byl otáčen motorem na stlačený vzduch. Torpédomet byl umístěn nad přední strojovnou, mezi protiletadlovou plošinou za komínem a zadní nástavbou. Lodě nesly čtyři torpéda nabitá v torpédometu a další čtyři kusy mohly být uskladněny na podavači za torpédometem na levé straně zadní nástavby. Jednalo se o torpéda typu 93 – obávaná „dlouhá kopí“.\n\nLehkou protiletadlovou výzbroj zpočátku tvořily pouze dva dvouhlavňové 25mm kanony typu 96 na plošině mezi komínem a torpédometem. Uprostřed této plošiny se nacházel 2,5metrový dálkoměr. Později byl počet 25mm hlavní navyšován a nové jednotky vstupovaly do služby již s posílenou výzbrojí.\n\nZpočátku byly pro protiponorkový boj jednotky vybaveny pouze dvěma dvouhlavňovými vrhači hlubinných bomb typu 94 na zádi.\n\nJaponsko v radarové technice zaostávalo za Spojenci. V roce 1942 byly první experimentální radary namontovány na některé lodě císařského námořnictva a na třídě \"Akizuki\" se první radar objevil na torpédoborcích \"Suzucuki\" a \"Hacuzuki\", nebo \"Niizuki\". Jednalo se o přehledový radar proti vzdušným i hladinovým cílům a to buďto metrový \"21-gó\", nebo centimetrový \"22-gó\". Radar \"21-gó\" měl otočnou anténu (buď modelu 6 o rozměrech 3,6 x 2 metry, nebo modelu 7 o rozměrech 3,6 x 3 metry) a jeho instalace je doložena minimálně na jednotkách \"Akizuki\", \"Suzucuki\", \"Hacuzuki\" a \"Fujuzuki\". Radar \"22-gó\" používal anténu ve tvaru dvou trychtýřů a později na jednotkách třídy \"Akizuki\" nahradil radar \"21-gó\". Tyto radary byly umístěny na plošině upraveného předního stožáru.\n\nPozději (cca 1944) se instaloval i metrový přehledový radar proti vzdušným cílům \"13-gó\". Jedna anténa se montovala na přední stranu zadního stožáru a některé jednotky dostaly i druhou aparaturu na přední stožár nad radar \"22-gó\".\n\nPozdější modifikace (na pozdějších jednotkách provedené rovnou při stavbě) se soustředily hlavně na posílení protiponorkové a lehké protiletadlové výzbroje a na instalaci radarů. Protiponorková výzbroj byla posílena instalací dvou skluzů hlubinných pum na zádi. Dvouhlavňové 25mm kanony byly nahrazeny za tříhlavňové. V roce 1943 se (poprvé na \"Suzucuki\" a \"Hacuzuki\" již koncem 1942) objevila další dvě protiletadlová hnízda pro 25mm trojčata: u podtřídy \"Akizuki\" se nacházela po stranách komína, zatímco na \"Šimocuki/Fujuzuki\" a \"Mičizuki\" na platformě za torpédometem. V roce 1944 bylo na místo zadního dálkoměru montováno páté 25mm stanoviště. Koncem roku 1944 se objevila i další dvě protiletadlová hnízda pro 25mm trojčata na bocích můstku. Kromě trojhlavňového uspořádání se na palubu montovaly i 25mm kanóny v jednohlavňové lafetaci.\n\nV červnu 1944 se objevily na palubách čtyři 13,2mm kulomety typu 93.\n\nU podtříd \"Šimocuki/Fujuzuki\" a \"Mičizuki\" došlo ke zjednodušení konstrukce, které se projevilo například změnou tvaru přídě. Na \"Harucuki\" byl (jak ) můstek zvětšen protažením prostředního patra až ke stožáru.\n\nV jednotkách třídy \"Akizuki\" získalo císařské námořnictvo vynikající jednotky, které se vyrovnaly svým protivníkům. Jako jedny z mála japonských lodí netrpěly jednotky třídy \"Akizuki\" přetížením nástaveb a měly výborné plavební vlastnosti. Přesto, že představovaly to nejlepší co v dané kategorii Japonsko vyprodukovalo, zaostávaly za svými americkými protějšky (zejména tříd \"Fletcher\" a \"Allen M. Sumner\") v radarové, protiponorkové i protiletadlové výzbroji. Jejich opticky zaměřovaná 100mm děla a 25mm kanony se v protiletadlovém boji nemohly měřit s radarem zaměřovanými 127 a 40 milimetrovými kanóny, které používaly munici s přibližovacími zapalovači. Přesto lodě a jejich posádky odvedly v boji skvělý výkon. Nevitt přirovnává vytrvalost a obětavost \"Hacuzuki\" v jeho posledním boji během bitvy u mysu Engaño, kde čelil přesile amerických křižníků, k akci amerických torpédoborců během bitvy u Samaru.\n\nOsm (jestliže první jednotka nesla číslo 777) nebo šestnáct (v případě první jednotky 770) plánovaných jednotek podle programu z roku 1942 bylo 30. června 1942 zrušeno ve prospěch modifikovaného programu 1942 (5061 až 5083).\n\nModifikovaný program z roku 1942 měl obsahovat následující jednotky:\n\n"}
{"id": "398844", "url": "https://cs.wikipedia.org/wiki?curid=398844", "title": "Třída Akizuki", "text": "Třída Akizuki\n\nTřída Akizuki ( \"Akizuki-gata\") může odkazovat na:\n"}
{"id": "398847", "url": "https://cs.wikipedia.org/wiki?curid=398847", "title": "Bitva u Towtonu", "text": "Bitva u Towtonu\n\nBitva u Towtonu jako součást války růží byla největší a nejkrvavější bitvou vybojovanou na území dnešní Velké Británie, v níž padlo odhadem asi 28 000 vojáků. Bitva se odehrála 29. března 1461 na zasněžené pláni mezi vesnicemi Towton a Saxton v Yorkshire (asi 19 km jihozápadně od Yorku).\n\nPodle dobových kronik se bitvy účastnilo 50 tisíc mužů na obou stranách. Dobové zprávy uvádějí celkové ztráty obou stran celkem 28 tisíc mužů. Za příčinou takto velkých ztrát, se považuje, že se obě strany rozhodly neposkytnout nepříteli milost.\n\nEduardovo vojsko vyrazilo směrem na sever ve třech formacích vedených Richardem, hrabětem z Warwicku, jeho strýcem lordem Fauconbergem a Eduardem samotným. Lancasterové, aby zpomalili postup nepřátelského vojska, zničili most u Ferrybridge. Yorkové v místě původního mostu postavili dočasný most. 29. března se začali přes tento most ve velmi nepříjemném počasí (foukal studený vítr a padal sníh) přesouvat na druhý břeh řeky.\n\nYorská armáda postupovala k místu boje tak, že Eduard velel centru vojska, Warwick pravému křídlu a Fauconberg levému. Další yorské posily vedené vévodou z Norfolku měly zpoždění a stále ještě se přesouvaly k místu boje. Lancasterské vojsko obsadilo vyvýšenou plošinu, která byla na pravé straně ohraničena řekou. Jejich velitelem byl Jindřich, vévoda ze Somersetu, který velel centru armády, Jindřich, hrabě z Northumberlandu velel pravému křídlu a Jindřich, vévoda z Exeteru velel levému křídlu.\n\nI když Lancasterové zaujali lepší pozici s dobrými podmínkami pro jejich lučištníky a Yorkové museli při útoku stoupat do kopce, jejich nevýhodou byl špatný vítr. Yorští lukostřelci měli vítr v zádech a tak přečíslili sílu nepřítele, který byl navíc oslněn odrazem světla od sněhu. Několik oddílů yorských lukostřelců vystřelilo své šípy na protivníka a stáhli se v momentě, kdy Lancasterové chtěli střelbu opětovat. Poté znovu vyrazili dopředu a sbírali šípy nepřátel, které skončily působením nepříznivého větru před jejich přední linií. Netrpěliví Lancasterové vyrazili dopředu, aby zaútočili na své nepřátelé, místo aby se neustále chránili před šípy protivníka, ale tím zároveň ztratili výhodnou pozici na návrší.\n\nKdyž byl zahájen boj zblízka, byl velmi intenzivní a vojáci museli několikrát dokonce přerušit boj, aby odstranili mrtvá těla z cesty k nepříteli. Boj trval několik hodin, aniž by některá strana získávala vítězství na svou stranu až do časného odpoledne, kdy dorazil Norfolk s čerstvými vojáky a posílil pravé křídlo Yorků. Levé křídlo Lancasterů tak muselo vzdorovat přesile a začalo v tomto úseku ustupovat. Někteří Lancasterové se pokusili utéci směrem na Tadcaster, ale většina byla zatlačena doprava směrem na řeku.\n\nPředpokládá se, že největší ztráty na životě se staly při ústupu. Několik mostů přes sousední řeku se zbortilo pod vahou ustupujících vojáků, kteří padli do ledové vody. Ti, kteří se nedostali na most, byli zatlačeni do vody nebo zabiti. Nejhorší masakr se údajně udál u Bloody Meadow („Krvavá louka“), kde údajně ustupující vojáci překonávali řeku po tělech mrtvých spolubojovníků. Celá cesta z Towtonu k Tadcasteru byla pokryta mrtvými těly.\n\nUstupující vojáci lancasterské armády, kteří odhazovali brnění a zbraně, aby mohli rychleji utíkat, byli snadným terčem yorského jezdectva. Velká část lancasterských velitelů se zachránila, ale vévoda z Northumberlandu padl. Poté co zbytky lancasterského vojska dorazily v panice do Yorku, královna Markéta, Jindřich VI. a Somerset uprchli do Skotska.\n\n"}
{"id": "398848", "url": "https://cs.wikipedia.org/wiki?curid=398848", "title": "Bitva u Blore Heath", "text": "Bitva u Blore Heath\n\nBitva u Blore Heath byla první velkou bitvou války růží. Odehrála se 23. září 1459 v oblasti Blore Heath ve Staffordshire nedaleko městečka Market Drayton v Anglii.\n\nPo první bitvě u St Albans roku 1455 panoval mezi znepřátelenými rody Yorků a Lancasterů relativní klid. Nicméně obě strany byly obezřetné a roku 1459 začaly shromažďovat vojska svých spojenců. Královna Markéta pokračovala v aktivizaci spojenců krále Jindřicha VI. mezi šlechtici a Yorkové, pod vedením Richarda, vévody z Yorku, hledali podporu v táboře králových odpůrců.\n\nYorské vojsko, které se nacházelo na hradu Middleham v Yorkshire, vedené Richardem, hrabětem ze Salisbury se potřebovalo připojit k hlavní yorské armádě na hradu Ludlow v Shopshire. Poté, co se Salisbury vydal na cestu přes Midlands nařídila královna Markéta Jamesi, lordu z Audley, aby sestavil vojsko a Salisburyho zastavil.\n\nAudle vybral pro místo, kde chtěl Yorky překvapit oblast Blore Heath. Ráno 23. září 1456 zaujalo vojsko, čítající 6-12 000 mužů, obrannou pozici za bariérou na jihozápadním okraji Blore Heath odkud očekávali příchod Salisburyho vojska. Yorští zvědové spatřili Lancasterské praporce přes vršek bariéry a Salisburyho okamžitě varovali. Yorkové, v počtu 3-6 000 vojáků, byli očekáváni vojskem s asi dvojnásobnou přesilou. Poté, co se vynořili z lesa, Salisbury nařídil, aby jeho vojáci zaujali pozici k boji.\n\nVzdálenost mezi oběma vojsky byla asi 300 metrů. Mezi nimi tekl prudký, široký a rychle proudící potok. Tato překážka činila Audleyho pozici téměř nedobytnou. Zpočátku se oba velitelé pokusili vést neúspěšná jednání, aby se vyhnuli krveprolití. Bitva, jako mnoho jiných středověkých střetů, byla zahájena lučištníky. Vzhledem ke vzdálenosti obou vojsk ale nepřinesla žádné rozhodnutí.\n\nSalisbury se obával, že útok přes potok by byl sebevražedný a tak použil lest, aby vylákal protivníka. Poslal několik svých důstojníků, aby se vzdálili od hlavního pole, aby se Lancasterové domnívali, že utíkají z boje. Lancasterové vyslali za nimi jízdu. V době kdy překračovali potok, byli napadeni Salisburyho muži, kteří se vrátili zpět. Je možné, že útok jízdy nenařídil sám Audley, ale výsledkem byla změna situace ve prospěch Salisburyho. Střet u potoka způsobil Lancasterům velké ztráty. Lancasterové se stáhli a po chvíli podnikli druhý útok, možná proto, aby zachránili své raněné. Druhý útok byl úspěšnější a mnoho Lancasterů dokázalo překonat potok. To vedlo k prudkému boji, ve kterém Audley padl.\n\nPo Audleyho smrti převzal velení Lancasterů jeho zástupce, John Sutton, baron z Duddley, který nařídil provést mohutný protiútok, do kterého se zapojilo asi 4 000 vojáků. Tento útok také nebyl úspěšný a asi 500 Lancasterských vojáků se připojilo k Yorkům a začali bojovat proti svým mužům. To znamenalo pro Lancastery obrat, jejich obrana zkolabovala a Yorkové je zahnali na ústup. Odhaduje se, že v bitvě zemřelo nejméně 3 000 vojáků, z toho 2 000 na straně Lancasterů.\n"}
{"id": "398850", "url": "https://cs.wikipedia.org/wiki?curid=398850", "title": "Ceník", "text": "Ceník\n\nCeník je speciailizovaný seznam zboží a služeb, který každé položce v ceníku uvedené přisuzuje v konkrétním čase nějakou konkrétní cenu. \n\nJedná se o praktickou informační pomůcku, která slouží v běžné denní praxi zejména při obchodní a podnikatelské činnosti jednotlivých firem a institucí. V takovémto seznamu bývá obvykle uvedena cena zboží, prací a služeb. Cena zde bývá uváděna nejčastěji přímo v příslušných peněžních jednotkách nějaké konkrétní měny (tedy v penězích). Ceny prací a služeb, které nelze jednoduše kvantifikovat bývají obvykle vztaženy k nějaké časové jednotce (např. minuta, hodina, den, kalendářní měsíc, čtvrtletí, pololetí, rok apod.). Vzhledem k tomu, že se číselné hodnoty jednotlivých cen v průběhu času prakticky neustále mění, mívají ceníky také uvedeny parametry platnosti ceny v rozmezí od-do (ode dne - do dne), jednotlivé ceníky mohou být z důvodů přesné evidence a zpětné kontroly vhodným způsobem verzovány.\n\nCeníky mohou jak být vyrobeny jak v tištěné podobě (např. ve formě katalogu, brožury, letáku nebo knihy) nebo mohou být vytvořeny ve vhodné elektronické podobě (např. jako textový soubor, databázová tabulka, HTML nebo XML soubor atd. apod.). Specializované ceníky mohou mít i podobu číselníku, který je integrální součástí nějakého rozsáhlého informačního systému.\n\nU některých specializovaných činností nemusí být cena prací a služeb vyjadřována přímo v penězích, ale může se jednat o nějakou podobu dohodnutého či schváleného bodovacího systému, kdy příslušná cena je uváděna nepřímo v bodech, a faktická cena prací a služeb je odvozována od stanovené nebo dohodnuté ceny jednoho bodu. Tento systém je od počátku 90. let 20. století užíván například v současném českém zdravotnictví. Takový ceník pak někdy nazýváme slangovým slovem bodník či bodovník.\n\n\n"}
{"id": "398851", "url": "https://cs.wikipedia.org/wiki?curid=398851", "title": "Rosela pestrá", "text": "Rosela pestrá\n\nRosela pestrá (\"Platycercus eximius\") je pestře zbarvený australský papoušek.\n\nNáleží mezi středně velké papoušky, dorůstá průměrně 30 cm. Má jasně červenou hlavu, světlý zobák, bílé líce a skvrnu pod zobákem, žlutou hruď a vrchní část břicha, na hřbetě je porostlá tmavými pery s nažloutlými okraji, křídla a ocasní pera má modravá a zbývající část ocasu tmavě zelenou. Obě pohlaví jsou si přitom zbarvením velice podobná, samice má však v porovnání se samcem poněkud jednotvárnější zbarvení.\n\nRosela pestrá obývá řídce zalesněné nebo křovinaté oblasti, zahrady a parky v jihovýchodní Austrálii a na Tasmánii. Člověkem byla zavlečena také na Nový Zéland, kde v současné době obývá Severní ostrov a okolí Dunedinu na Jižním ostrově.\n\nRosela pestrá žije v trvalých párech. Podobně jako ostatní druhy rosel požírá nejrůznější semena a plody. Hnízdí jednou ročně od srpna do ledna v dutinách stromů, kam klade 5-6 bílých, 26 x 22 mm velkých vajec, jejichž inkubace trvá 19 – 21 dnů. Samec se na zahřívání vajec nepodílí, později však pomáhá se sháněním potravy pro vylíhlá mláďata.\n\nRosely pestré mohou být chovány v zajetí, přičemž existuje několik barevných mutací včetně pastelové, bělokřídlé, skořicové nebo barvy lutino. Ptáci se chovají ve voliérách o rozměrech minimálně 2×0,8 metru, možný je i chov v pokojové kleci, i když se jim musí občasně zajistit volný pohyb. Vhodné je chovat pár ptáků, zvláště samci se ale společně nesnesou. Není vhodný ani chov s jinými druhy papoušků, chov s některými jinými druhy ptáků ale nebývá problémový. Rosely mohou vydávat nepříjemné zvuky a být velmi hlučné. Chov těchto ptáků není složitý. Mladé ptáky si lze ochočit.\n\n\n"}
{"id": "398858", "url": "https://cs.wikipedia.org/wiki?curid=398858", "title": "Frontignan", "text": "Frontignan\n\nFrontignan je město v departmentu Hérault na jihu Francie.\n\nMěsto je známé díky apelaci AOC Frontignan, ochrannému označení původu sladkých vín vyráběných z hroznů révy Muškát žlutý.\n\n\n\"Počet obyvatel\"\n\n"}
{"id": "398866", "url": "https://cs.wikipedia.org/wiki?curid=398866", "title": "Paul Magloire", "text": "Paul Magloire\n\nPaul Magloire (19. července 1907, Quartier Morin, Haiti –12. července 2001, Port-au-Prince, Haiti) byl vojenským diktátorem na Haiti v letech 1950–1956.\n\nMoci se chopil po vojenském převratu. Značnou část popularity ztratil v roce 1954, kdy se zemí prohnal hurikán a došlo k zpronevěře financí určených na pomoc. V roce 1956 během stávek a demonstrací opustil zemi. Později jej nový „prezident“ François Duvalier zbavil občanství. Paul Magloire se na Haiti se vrátil až v roce 1986.\n"}
{"id": "398870", "url": "https://cs.wikipedia.org/wiki?curid=398870", "title": "Constantin Prezan", "text": "Constantin Prezan\n\nConstantin Prezan (27. ledna 1861, Butimanu – 27. srpna 1943) byl rumunský generál během první světové války, v roce 1930 povýšený do hodnosti maršála.\n\nJe po něm pojmenován hlavní bukurešťský bulvár.\nV průběhu své kariéry získal také všechny tři stupně Řádu Michala Vítěze.\n"}
{"id": "398886", "url": "https://cs.wikipedia.org/wiki?curid=398886", "title": "Osmansko-habsburské války", "text": "Osmansko-habsburské války\n\nOsmansko-habsburské války byla série válečných konfliktů mezi Osmanskou říší a Habsburskou monarchií, podporovanou některými dalšími evropskými státy. Válka probíhala zejména v Uhrách. Osmané dosáhli zásadního vítězství v bitvě u Moháče, redukujíce Uhry na vazalský a tribut platící stát.\n\nExpanze Osmanů do Evropy vedla k podpoře středoevropských zemí ze Západu, jelikož postupující a mocný islámský stát byl vnímán jako hrozba pro křesťanstvo v Evropě. Křížové výpravy na Nikopoli a Varnu byly pokusem zastavit osmanský postup do Střední Evropy a na Balkáně.\n\nNa chvíli byli Osmané zaměstnáni snahou potlačit povstání na Balkáně jako byl Vlad III. Dracula. Konečná porážka bouřících se vazalských států otevřela Střední Evropu Osmanské invazi. Uhry přímo sousedily s Osmanskou říší a jejími vazaly.\nRoku 1526 padl v bitvě u Moháče Ludvík Jagellonský a královna Marie uprchla ke svému bratrovi, rakouskému arcivévodovi, Ferdinandovi I. Ferdinand I. Habsburský vznesl nárok na uherský trůn, což vedlo k občanské válce v Uhrách, jelikož nárok na trůn vznesl také Jan Zápolský, jenž byl podporován Osmanskou říší.\n\nFerdinand I. Habsburský napadl Uhry oslabené občanskou válkou v roce 1527 ve snaze porazit Jana Zápolského. Jan Zápolský nebyl schopen zastavit postup Ferdinanda I., při kterém rakouská vojska obsadila Budín. Osmanský sultán Sulejman I. reagoval pomalu a vyslal mohutnou armádu o 120 tisících mužů 10. května 1529.\n\nSultán Sulejman I. lehce získal zpět většinu Ferdinandových územních zisků z předchozích dvou let. Pouze pevnost v Prešpurku odolala. Vezmeme-li v potaz velikost Sulejmanovy armády a devastaci jí způsobenou v Uhrách v předcházejících letech není překvapivé, že vůle vzdorovat jedné ze světových velmocí chyběla u mnoha rakouských sídel.\n\nSultán dorazil k Vídni 27. září 1529. Ferdinandova vojska měla přibližně 16 tisíc mužů, byla přečíslena 7 ku 1. Přesto Ferdinand bránil Vídeň s velkou prudkostí. 14. října Osmané ustoupili. Ústup osmanských vojsk byl brzděn obranou Prešpurku (Bratislava), která znovu ostřelovala osmanská vojska. Brzký sníh situaci zhoršil a až po třech letech zahájili Osmané další kampaň v Uhrách.\n\nPo porážce u Vídně obrátil sultán svou pozornost k jiným částem své říše. Využívaje jeho absence, zahájil arcivévoda Ferdinand ofenzívu v roce 1530 a obsadil Gran a ostatní pevnosti. Útok na Budín byl zmařen pouze přítomností tureckých vojáků.\nObdobně jako v případě předchozího rakouského útoku, návrat osmanských vojsk donutil Habsburky k přechodu do defenzívy. V roce 1532 sultán Sulejman I. vyslal velkou armádu na Vídeň. Osmanská armáda šla odlišnou cestou ke Kőszegu. Po obléhání Kőszegu, zbylých 700 rakouských vojáků přistoupilo na čestnou kapitulaci pevnosti, zajišťující jim bezpečnost. Poté sultán své vojáky stáhl, uznal omezené zisky v Uhrách a zároveň donutil Ferdinanda uznat Jana Zápolského králem Uher.\n\nI přesto, že mír mezi Habsburky a Osmany trval devět let, Jan Zápolský a Ferdinand nadále vedli vojenské potyčky a srážky na hranicích. V roce 1537 Ferdinand porušil mírovou smlouvu útokem a obléháním Osijeku, což vedlo k dalšímu osmanskému triumfu. I přesto byl Ferdinand smlouvou z Nagyváradu uznáván za následníka Uherského království. Po pádu Budína do rukou Turků v roce 1541, Západní a Severní Uhry uznali Habsburské krále (Královské Uhersko, střední a jižní území Uher bylo okupováno Osmany (Osmanské Uhry) a na východě vzniklo Vévodství Sedmihradské. Malá válka byla promarněnou příležitostí pro obě strany, Rakouská snaha o zvýšení vlivu v Uhrách byla stejně neúspěšná jako Osmanský útok na Vídeň. Nicméně nebyly žádné iluze jako status quo. Osmanská říše stále představovala mocnou a nebezpečnou hrozbu, a proto Rakousko zahájilo novou ofenzívu.\n\nHabsburské zájmy byly rozděleny mezi boje o zpustošené evropské země pod islámskou okupací, pokusy o zastavení šíření reformace a rozpadu Svaté říše římské a španělské ambice v Severní Africe, Nizozemské revoluci a proti Francii. Osmané však nemohli pokračovat v expanzi jako za vlády Mehmeta a Bayezida. Na východě vedla Osmanská říše války se šíitskou Sáfiovskou říší v Persii. Sulejman vedl poslední kampaň v roce 1566 proti nevěřícím při obléhání Szigetváru. Obléhání bylo pouze dočasným zastavením před úderem na Vídeň. Avšak pevnost obstála proti sutánovým armádám. V září 1566 sultán Sulejman zemřel ve věku 72 let. Kampaň byla nakonec i přes obsazení pevnosti ukončena a k útoku na Vídeň tak nedošlo.\n\n"}
