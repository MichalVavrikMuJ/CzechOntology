{"id": "402583", "url": "https://cs.wikipedia.org/wiki?curid=402583", "title": "HC Hvězda Praha", "text": "HC Hvězda Praha\n\nHC Hvězda Praha (celým názvem: Hockey Club Hvězda Praha) je český klub ledního hokeje, který sídlí v pražských Vokovicích. Založen byl v roce 1969 pod názvem HC Praha. Momentálně působí v Krajském přeboru Prahy, čtvrté české nejvyšší soutěži ledního hokeje. Klubové barvy jsou žlutá, červená a modrá.\n\nSvé domácí zápasy odehrává na Zimním stadionu Hvězda s kapacitou 500 diváků.\n\nKlub vznikl s původním názvem HC Praha v roce 1969. Od roku 1983 hraje na svém vlastním zimním stadionu v Praze-Vokovicích. Přestože klub za dobu svého trvání prošel řadou změn a reorganizací, vyvinul se v jedno z důležitých center hokejového mládí. Současný název klubu, který je občanským sdružením, odkazuje na známý letohrádek Hvězda, jenž je charakteristický pro Prahu 6. Již od svého založení se klub zaměřuje na výchovu mládeže a dosahuje v ní velice kvalitních výsledků. HC Hvězda má kromě mužstva mužu a veteránů i 12 mládežnických družstev, ve kterých hraje více než 250 chlapců i dívek od 5 do 20 let. Odchovanci klubu jsou extraligoví hráči i reprezentanti jako například Jiří Veber, Jan Hlaváč, Jan Snopek, Radek Smoleňák či David Kočí.\n\nMužstvo mužů Hvězdy bylo v letech 1996-1998 a následně 2000-2006 účastníkem 2. ligy. Největší úspěch v této soutěži klub zaznamenal v sezónách 2002/03 a 2003/04, kdy skončil na 7. místě po základní části (skupiny západ) a postoupil tak do play-off. V něm vypadl v sezóně 2002/03 v osmifinále s Benátkami nad Jizerou 2:1 na zápasy, o rok později též v osmifinále prohrál 2:1 na zápasy s Havlíčkovým Brodem.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "402586", "url": "https://cs.wikipedia.org/wiki?curid=402586", "title": "Dauphins d'Épinal", "text": "Dauphins d'Épinal\n\nDauphins d'Épinal je oficiální název francouzského klubu ledního hokeje z Épinalu. Hraje nejvyšší národní soutěž Ligue Magnus.\n\nKlub vznikl v roce 1997. Jeho barvami jsou modrá a červená. Domácí aréna nese název Patinoire de Poissompré, její kapacita dosahuje 1 200 míst. \n"}
{"id": "402588", "url": "https://cs.wikipedia.org/wiki?curid=402588", "title": "Alfa-pinen", "text": "Alfa-pinen\n\nalfa-pinen (α-pinen) je organická sloučenina (uhlovodík) ze třídy terpenů, jeden ze dvou optických izomerů pinenu. Patří mezi alkeny a obsahuje reaktivní čtyřčlenný kruh. Nachází se v olejích mnoha druhů jehličnatých stromů, zejména borovic. Je přítomen také v esenciálním oleji rozmarýny (\"Rosmarinus officinalis\"). Oba enantiomery se vyskytují v přírodě: 1\"S\",5\"S\"- neboli (−)-α-pinen je běžnější u evropských borovic, zatímco 1\"R\",5\"R\"- čili (+)-α-izomer se vyskytuje spíše v Severní Americe. Racemická směs je součástí některých olejů, například oleje eukalyptu.\n\nČtyřčlenný kruh v α-pinenu 1 z něj činí reaktivní uhlovodík, náchylný ke změně struktury, například na Wagner-Meerweinův přesmyk. Kupříkladu pokusy provést hydrataci nebo adici halogenovodíku s funkcionalitou alkenu typicky vedly na přeuspořádané produkty. S koncentrovanou kyselinou sírovou a ethanolem byl hlavním produktem terpineol 2 a jeho ethylether 3, zatímco ledová kyselina octová dávala odpovídající (acetátový) ester 4. Se zředěnými kyselinami se stává hlavním produktem terpinhydrát 5.\n\nJedním molárním ekvivalentem chlorovodíku lze při nízké teplotě a za přítomnosti diethyletheru vytvořit jednoduchý adiční produkt 6a, ale ten je velmi nestabilní. Za normální teploty nebo za nepřítomnosti etheru je hlavním produktem bornylchlorid 6b společně s malým množstvím fenchylchloridu 6c. Po mnoho let byl 6b (též označovaný jako \"umělý kafr\") uváděn jako \"pinenhydrochlorid\", než bylo potvrzeno, že je identický s bornylchloridem vyráběným z kamfenu. Použije-li se více HCl, je hlavním produktem nechirální 7 (dipentenhydrochlorid) společně s určitým množstvím 6b. Nitrosylchlorid a následně zásada vede na oxim 8, který lze redukovat na „pinylamin“ 9. Jak 8, tak 9 jsou stabilní sloučeniny obsahující nezměněný čtyřčlenný kruh. Významně pomohly při identifikaci této důležité sloučeniny s pinenovou strukturou.\n\nCelá škála reagencií, například jod nebo chlorid fosforitý, způsobuje aromatizaci, vedoucí na p-cymen 10.\n\n"}
{"id": "402589", "url": "https://cs.wikipedia.org/wiki?curid=402589", "title": "Don Ameche", "text": "Don Ameche\n\nDon Ameche (31. května 1908, Wisconsin, USA – 6. prosince 1993, Arizona, USA) byl americký herec. Hrál ve filmech \"Záměna\", \"Cesta do Ameriky\" nebo \"Zámotek\", kde hrál hlavní roli, za kterou obdržel v roce 1985 cenu Americké akademie filmových umění a věd Oskar.\n\n"}
{"id": "402590", "url": "https://cs.wikipedia.org/wiki?curid=402590", "title": "Dijon Hockey Club", "text": "Dijon Hockey Club\n\nDijon Hockey Club je oficiální název francouzského klubu ledního hokeje z Dijonu, který je znám spíše pod přezdívkou Ducs de Dijon (\"\"Vévodové z Dijonu\"\"). Založen byl roku 1969 a hraje nejvyšší národní soutěž, tj. Ligue Magnus.\n\nDomácí zápasy hraje na městském stadioně Trimolet. Barvami klubu jsou modrá a žlutá.\n\n"}
{"id": "402593", "url": "https://cs.wikipedia.org/wiki?curid=402593", "title": "Nikolaj Alexandrovič Semaško", "text": "Nikolaj Alexandrovič Semaško\n\nNikolaj Alexandrovič Semaško (; 20. září 1874 – 18. května 1949) byl sovětský politik a lékař.\n\nNikolaj Alexandrovič Semaško byl původním povoláním lékař. V politice byl výrazným představitelem sociálně demokratického hnutí a účastnil se celé řady revolučních akcí po světě. Nakonec se vrátil do Ruska, kde se věnoval péči o zdraví dělníků. Teoreticky budoval základy péče státu o zdraví lidu v studiích a článcích z oblasti sociální hygieny. Je autorem velkého medicínského slovníku, působil také jako univerzitní profesor v Moskvě. Je podle něj pojmenován model statutárního zdravotního pojištění, který je extrémní variantou tzv. Beveridgeova modelu financování zdravotnictví.\n"}
{"id": "402597", "url": "https://cs.wikipedia.org/wiki?curid=402597", "title": "Hockey Club de Caen", "text": "Hockey Club de Caen\n\nHockey Club de Caen je francouzský klub ledního hokeje z Caen, který hrával francouzskou nejvyšší soutěž Ligue Magnus, nicméně v současnosti hraje v První divizi. Klub založený roku 1968 je přezdíván Drakkars de Caen, dříve Caenští leopardi.\n"}
{"id": "402601", "url": "https://cs.wikipedia.org/wiki?curid=402601", "title": "Meistriliiga (lední hokej)", "text": "Meistriliiga (lední hokej)\n\nMeistriliiga je nejvyšší plně profesionální ligou ledního hokeje v Estonsku. Vznikla v roce 1934. Po připojení Estonska k SSSR v roce 1940 plnila roli oblastní ligy. Po rozpadu SSSR v roce 1991 se stala opět nejvyšší ligou suverénního státu. Momentálně hrají ligu 4 týmy (2020).\n\nV základní části hraje každý tým s každým čtyři zápasy (tj. 16 zápasů). První 4 týmy postupují do semifinále a následně do finále, která se hrají na dvě vítězná utkání. Poražení v semifinále hrají jedno utkání o celkové třetí místo. V sezóně 2015-16 nastoupily do ligy pouze 3 týmy, tak byla odehrána pouze základní část soutěže a její vítěz se stal celkovým vítězem ligy.\nTýmy, které hráli ligu v sezóně 2019-2020\n</div>\n"}
{"id": "402603", "url": "https://cs.wikipedia.org/wiki?curid=402603", "title": "Triple H", "text": "Triple H\n\nPaul Michael Levesque (* 27. července 1969, Nashua, New Hampshire) je americký profesionální wrestler, v ringu používá jméno Triple H a je zařazen v divizi RAW, která spadá pod World Wrestling Entertainment.\n\n\n\n\nTriple H si odbyl svůj debut ve WCW v roce 1993 pod jménem Terra Ryzing, ale v květnu roku 1995 podepsal smlouvu s World Wrestling Entertainmenta a začal používat jméno Hunter Hearst Helmsley, které bylo po vytvoření stable DX zkráceno na Triple H. Měl možnost se utkat v ringu s takovými hvězdami wrestlingu jako byl Stone Cold, Hulk Hogan, The Undertaker a další. Vytvořil se Stone Coldem Tag Team a jejich soupeři byli například Tag Team Kane a The Undertaker zvaný Brothers of Destruction. Později však vznikl jeden z asi nejznámějších Tag Teamů D-Generation X, který tvořili Triple H, Shawn Michaels, Billy Gunn, X-Pac, Road Dog, Chyna.\nV jednom s nejznámějších zápasů Tag teamu Stone Cold a Triple H vs Chris Jericho a Chris Benoit se Triple H vážně zranil, když si utrhl čtyřhlavý stehenní sval, ale i přes to zápas dokončil. Triple H zranění trvalo dlouhých 8 měsíců, ale hned po jeho návratu se objevil nový Tag Team The Evolution, který tvořili Triple H, Dave Batista, Ric Flair a Randy Orton. Triple H nyní patří do divize RAW a patří mezi legendy světového wrestlingu.\n\nV roce 2003 si Triple H vzal Stephanie McMahon. V roce 2006 se jim narodilo první dítě, dcera Aurora Rose Levesque a v roce 2008 se jim narodila druhá dcera Murphy Claire Levesque. V roce 2010 by se jim mělo narodit další dítě.\nNa konci roku 2004 Triple H vydal knihu \"Making the Game: Triple H's Approach to a Better Body.\"\n\nTriple H si také zahrál ve filmu , kde si zahrál upíra Jarko Grimwooda. Také hraje ve filmu s koprodukcí s WWE Film - Journey of Death s Clivem Owenem, jehož oznámené vydání je rok 2009.\n\n"}
{"id": "402607", "url": "https://cs.wikipedia.org/wiki?curid=402607", "title": "Petr Kabeš", "text": "Petr Kabeš\n\nPetr Kabeš (21. června 1941, Pardubice – 9. července 2005, Praha) byl český básník.\n\nVystudoval VŠE, mezi lety 1966–1969 redigoval až do jeho zákazu literární měsíčník \"Sešity\". V období normalizace vykonával různá povolání, byl mj. pozorovatelem počasí na Milešovce, odkud byl propuštěn po podepsání Charty 77. Poté pracoval jako noční hlídač. Po revoluci byl zpočátku ve svobodném povolání, od r. 1992 v invalidním důchodu. Roku 1995 obdržel Cenu Jaroslava Seiferta. Byl ženatý s významnou českou překladatelkou Annou Kareninovou.\n\n\n\n"}
{"id": "402608", "url": "https://cs.wikipedia.org/wiki?curid=402608", "title": "Lady Sovereign", "text": "Lady Sovereign\n\nLady Sovereign (*19. prosince 1985 jako Louise Amanda Harman) je původem londýnská rapperka, která v roce 2006 prorazila s albem \"Public Warning\".\n\nVyrůstala v neutěšeném prostředí Chalk Hill, v londýnské čtvrti Wembley. Když jí bylo čtrnáct, začala pod vlivem hiphopových Salt-n-Pepa skládat vlastní písně, jež dávala volně ke stažení na internet. V této době si také přivlastnila umělecké jméno Lady Sovereign, podle zlatého prstenu, který s oblibou nosila.\n\nPodobně jako Lethal Bizzle a Dizzee Rascal, i Lady Sovereign dokázala pořádně zahýbat grimeovou scénou, a to především díky singlu „Love Me or Hate Me (Fuck You!!!!)“. Album \"Public Warning\" vydané na značce Def Jam bylo upřímnou zpovědí, ale i rebelstvím a tvrdohlavostí tehdy dvacetileté průšvihářky.\n\nDruhé album \"Jigsaw\" vyšlo 6. dubna 2009 u EMI.\n\n20. 8. 2009 vystoupila Lady Sovereign společně s bubeníkem a DJkou na 8. ročníku Hip Hop Kemp 2009 v Hradci Králové se show sestavenou hlavně z repertoáru nového alba \"Jigsaw\".\n\n\n\n\n"}
{"id": "402609", "url": "https://cs.wikipedia.org/wiki?curid=402609", "title": "Rybák Forsterův", "text": "Rybák Forsterův\n\nRybák Forsterův (\"Sterna forsteri\") je středně velký severoamerický druh rybáka z rodu \"Sterna\".\n\nRybák Forsterův je typický druh rybáka, s černou čepičkou, bílou spodinou, šedým hřbetem a křídly. Podobá se rybáku obecnému, od něhož se liší silnějším zobákem, delšíma nohama, dlouhým, uprostřed šedým ocasem a shora čistě šedými letkami. Nohy jsou červené, zobák červený s černou špičkou. V prostém šatu (v zimě, kdy je nejčastěji pozorován v Evropě) je kresba na hlavě redukovaná na černou skvrnu za okem, zobák je černý. Mladí ptáci se podobají dospělým v prostém šatu, mají však tmavší letky.\n\nHnízdí v mírném pásu Severní Ameriky od stepních provincií Kanady a New Jersey na jih po Kalifornii a Texas. Tažný, zimuje na tichooceánském pobřeží od střední Kalifornie na jih po Guatemalu a na atlantském pobřeží od Virginie po Antily. Zaletuje také do Evropy. Nejčastěji byl zjištěn v Irsku (26× do roku 2006), nejméně 20× byl zaznamenán ve Velké Británii. Mimo to byl pozorován také na Islandu, v Nizozemsku a Gibraltaru, nověji také ve Francii.\n\n"}
{"id": "402611", "url": "https://cs.wikipedia.org/wiki?curid=402611", "title": "Lietuvos ledo ritulio lyga", "text": "Lietuvos ledo ritulio lyga\n\nLietuvos ledo ritulio lyga (česky: Liteská národní hokejová liga) je nejvyšší plně profesionální ligou ledního hokeje v Litvě. Vznikla v roce 1991 po rozpadu SSSR. Její předchůdkyní byla Sovětská liga ledního hokeje a její nižší soutěže. Celkově hraje nejvyšší litevskou soutěž 7 týmů a toho je jeden ruský z Kaliningradské oblasti.\nZákladní část soutěže se hraje style každý s každým, dvakrát doma a dvakrát venku (každý tým hraje 24 utkání). Do play-off postupují první 4 týmy v tabulce. Semifinále, finále i utkání o třetí se hraje na jedno vítězné utkání. Domácí tým je vždy ten, který se umístil lépe v tabulce základní části.\n\nTýmy hrající v sezóně 2014-2015\n\n Oficiální webové stránky\n"}
{"id": "402613", "url": "https://cs.wikipedia.org/wiki?curid=402613", "title": "Ofakim", "text": "Ofakim\n\nOfakim (hebrejsky אֳפָקִים, doslova „\"Obzory\"“, v oficiálním přepisu do angličtiny Ofaqim) je izraelské město v Jižním distriktu. Starostou je Cvika Greengold.\n\nLeží v nadmořské výšce 138 metrů v severozápadní části pouště Negev; v oblasti která byla od 2. poloviny 20. století intenzivně zúrodňována a zavlažována a ztratila částečně charakter pouštní krajiny. Aridní oblast pouštního charakteru se rozkládá východně a jihovýchodně od města, zatímco na západní straně převládá zemědělsky využívaná krajina. Městem protéká vádí Nachal Patiš.\n\nObec se nachází 28 kilometrů od břehu Středozemního moře, cca 85 kilometrů jihojihozápadně od centra Tel Avivu, cca 77 kilometrů jihozápadně od historického jádra Jeruzalému a 17 kilometrů severovýchodně od města Beerševa. Ofakim obývají Židé, přičemž osídlení v tomto regionu je etnicky převážně židovské. Na východ od města ale v pouštní krajině existují četná arabská (respektive beduínská) sídla, včetně velkých měst jako Rahat cca 15 kilometrů severovýchodně odtud.\n\nOfakim je na dopravní síť napojen pomocí lokální silnice číslo 241. V lednu 2007 začala výstavba železniční stanice Ofakim, která je součástí zcela nové železniční tratě o délce 63 kilometrů, spojující města Aškelon a Beerševa. Stanice, jakož i kompletní spojení mezi Aškelonem a Beerševou, byla zprovozněna koncem roku 2015.\n\nOfakim bylo založeno v roce 1955. Vzniklo 19. dubna 1955 jako takzvané rozvojové město plánovitě budované v periferních částech státu Izrael pro ubytování masivní přistěhovalecké vlny.První zdejší obyvatelé byli židovští imigranti ze severní Afriky a Indie.\n\nPodobně jako jiná rozvojová města i Ofakim čelilo těžké ekonomické situaci, velká část populace byla závislá na práci v místních průmyslových podnicích, jejichž potíže se pak přenášely v podobě nezaměstnanosti i do života města. Když například byla 24. prosince 1995 uzavřena textilní továrna Uman v Ofakim, přišlo o práci 240 lidí a ve městě to vyvolalo velký rozruch. V prosinci 1997 se ve městě konaly demonstrace proti nezaměstnanosti, která tu tehdy dosahovala cca 15 %.\n\nOd roku 1959 měla obec status místní rady (malé město). V roce 1995 byla povýšena na velké město.\n\nKvůli blízkosti pásma Gazy ovládaného hnutím Hamás se město stalo terčem raketových útoků. V prosinci 2008 byl Ofakim poprvé zasažen raketou vypálenou z Gazy.\n\nV Ofakim se nachází 19 škol s celkem 4704 studenty. Ti jsou rozděleni do 13 základních škol (3079 žáků) a 8 středních škol (1625 studentů). V roce 2001 bylo celkem 43,4 % studentů připuštěno k maturitním zkouškám.\n\nOfakim je jedno ze čtrnácti izraelských tenisových center. V roce 1990 zde bylo otevřeno šest kurtů. Ve městě se rovněž nachází fotbalový stadion.\n\nPodle údajů z roku 2009 tvořili naprostou většinu obyvatel v Ofakim Židé - cca 22 200 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca cca 23 800 osob). V roce 2005 tvořili Židé 93,2 % obyvatelstva, včetně kategorie „ostatní“ pak 99,7 %.\n\nPůvodní přistěhovalci ze zemí jako Maroko, Tunisko, Alžírsko, Egypt, Indie a Írán tvoří v současnosti cca 40 % populace. Další složkou obyvatelstva jsou ultraortodoxní Židé (cca 25 % populace). Zbytek jsou představitelé imigrační vlny Židů ze zemí bývalého SSSR a Etiopie, kteří se sem přistěhovali zejména v 90. letech 20. století. Vedení města předpokládá do roku 2020 nárůst počtu obyvatel na cca 70 000.\n\nV roce 2001 žilo ve městě 11 200 mužů a 11 800 žen. Věkovou pyramidu tvořila z 41,8 % skupina mladší devatenácti let, 14,5 % skupina ve věku 20 až 29 let, 18,5 % skupina ve věku 30 až 44 let, 12,5 % skupina ve věku 45 až 59 let, skupina ve věku 3,6 % skupina ve věku 60 až 64 let a 9,1 % skupina starší 65 let.\n\nJde o středně velké sídlo městského typu s dlouhodobě mírně rostoucí populací. K 31. prosinci 2017 zde žilo 27 800 lidí.\n\"* údaj za rok 2000 zaokrouhlen na stovky\"\n\"* údaje za rok 2001 a od roku 2010 zaokrouhleny na stovky\"\n\n"}
{"id": "402616", "url": "https://cs.wikipedia.org/wiki?curid=402616", "title": "Hockey Club Neuilly-sur-Marne", "text": "Hockey Club Neuilly-sur-Marne\n\nHockey Club Neuilly-sur-Marne je oficiální název francouzského klubu ledního hokeje z Neuilly-sur-Marne, který je znám pod přezdívkou Les Bisons (\"Bizoni\"). Vznikl roku 1974 a od roku 2008 hraje mužský tým druhou národní soutěž, tj. Divize 1. Při klubu existuje i úspěšné ženské družstvo.\n\nDomácí zápasy hraje na místním městském stadionu, který má kapacitu 500 míst k sezení. Barvami klubu jsou červená a černá.\n\nOficiální web\n"}
{"id": "402617", "url": "https://cs.wikipedia.org/wiki?curid=402617", "title": "HC Spartak Moskva", "text": "HC Spartak Moskva\n\nHC Spartak Moskva ( ХК Спартак Москва) je profesionální ruský hokejový tým. Byl založen v roce 1946.\n\n\n\nAréna Sokolniki neboli Ledovyj Dvorec Sokolniki se nachází v Moskvě, v ulici Sokolniki. Aréna má kapacitu pro 5 500 lidí.\n\nJejí provoz byl oficiálně zahájen 14. dubna 1956. Rozvrh ledu byl nastaven tak, že jeden večer patřil veřejnému bruslení, následující den pak dostali prostor hokejisté a krasobruslaři.\n\nAréna Sokolniki také byla vybrána pro pořádání Olympijských her. V roce 1975 se rozhodlo, že bude aréna pro tuto příležitost zrekonstruována. S rekonstrukcí se však začalo až v roce 1978 a dokončena byla o dva roky později.\n\nPostupem času však vedle arény vyrostly dva tenisové kurty a sportoviště pro minifotbal a házenou.\n\nJevgenij Majorov - 1964\nVjačeslav Staršinov - 1964, 1968\nBoris Majorov - 1964, 1968\nViktor Zinger - 1968\nViktor Blinov - 1968\nJevgenij Zimin - 1968, 1972\nAlexandr Jakušev - 1972, 1976\nVladimir Šadrin - 1972, 1976\nJurij Ljapkin - 1976\nViktor Šalimov - 1976\nAlexandr Koževnikov - 1984\nSergej Šepelev - 1984\nViktor Ťumeněv - 1984\nNikolaj Borševskij - 1992\nIgor Boldin - 1992\nViktor Prochorov - 1992\n\nJevgenij Majorov - 1963, 1964\nVjačeslav Staršinov - 1963, 1964, 1965, 1966, 1967, 1968, 1969, 1970\nBoris Majorov - 1963, 1964, 1965, 1966, 1967, 1968\nViktor Zinger - 1965, 1966, 1967, 1968, 1969\nViktor Blinov - 1968\nJevgenij Zimin - 1968, 1969\nAlexandr Jakušev - 1967, 1969, 1970, 1973, 1974, 1975, 1979\nVladimir Šadrin - 1970, 1973, 1974, 1975\nJurij Ljapkin - 1973, 1974, 1975\nViktor Šalimov - 1975, 1981, 1982\nSergej Kapustin - 1981, 1982, 1983\nAlexandr Koževnikov - 1982\nSergej Šepelev - 1981, 1982, 1983\nViktor Ťumeněv - 1982, 1986\nViktor Jaroslavcev - 1967\nAlexandr Martyňuk - 1973\nViktor Krivolapov - 1975\nSergej Agejkin - 1986\nJevgenij Paladěv - 1969, 1970, 1973\n\nAnatolij Platov - Valerij Kuzmin, Alexej Makarov, Vladimir Ispolnov, Anatolij Ryžov, Jevgenij Kobzev - Vjačeslav Staršinov, Boris Majorov, Jevgenij Majorov, Valerij Fjomenko, Igor Kutakov, Alexandr Kuzněcov, Rauf Bulatov, Valerij Jaroslavcev, Jurij Gluchov, Vladimir Prokofjev, Viktor Litvinov, Boris Kurennoj. Trenér - Alexandr Nikiforovič Novokreščenov.\n\nViktor Zinger, Alexandr Prochorov - Viktor Blinov, Dmitrij Kitajev, Valerij Kuzmin, Igor Lapin, Alexej Makarov, Jevgenij Kobzev, Vladimir Migunko, Anatolij Sjemenov - Jurij Borisov, Jevgenij Zimin, Boris Majorov, Jevgenij Majorov, Alexandr Martyňuk, Anatolij Sevidov, Vjačeslav Staršinov, Valerij Fomenko, Vladimir Šadrin, Alexandr Jakušev, Viktor Jaroslavcev. Trenéři: Vselovod Michajlovič Bobrov, Jurij Ivanovič Gluchov.\n\nViktor Zinger, Alexandr Gysin - Dmitrij Kitajev, Valerij Kuzmin, Igor Lapin, Jevgenij Paladěv, Alexej Makarov, Vladimir Merinov, Vladimir Migunko - Boris Majorov, Vjačeslav Staršinov, Jevgenij Zimin, Alexandr Jakušev, Vladimir Šadrin, Alexandr Martyňuk, Anatolij Sevidov, Gennadij Krylov, Valerij Fomenko, Jurij Borisov, Viktor Jaroslavcev, Konstantin Klimov. Trenéři: Nikolaj Ivanovič Karpov, Viktor Grigorijevič Šuvalov.\n\nViktor Zinger, Viktor Krivolapov, Jurij Novikov - Jurij Ljapkin, Sergej Korotkov, Valentin Markov, Vladimir Kučerenko, Fjodor Kanarejkin, Vasilij Spiridonov - Viktor Šalimov, Vladimir Šadrin, Alexandr Jakušev, Alexandr Martyňuk, Gennadij Krylov, Valentin Gurejev, Alexej Kostylev, Arkadij Rudakov, Alexandr Barinov, Viktor Pačkalin, Valerij Bragin, Vladimir Trunov. Trenéři: Nikolaj Ivanovič Karpov, Valerij Fomenko.\n\n"}
{"id": "402618", "url": "https://cs.wikipedia.org/wiki?curid=402618", "title": "Zbyněk Hejda", "text": "Zbyněk Hejda\n\nZbyněk Hejda (2. února 1930, Hradec Králové – 16. listopadu 2013, Praha) byl český básník a překladatel. \n\nMaturoval na gymnáziu v Hradci Králové. Po vystudování FF UK pracoval od roku 1958 do roku 1968 ve Vlastivědném středisku Pražské informační služby, jako redaktor nakladatelství Horizont (v letech 1968 až 1969), a poté, co se vyučil knihkupcem, pracoval jako antikvář. Po podepsání Charty 77 musel opustit místo v antikvariátu (1979) a živil se jako domovník. Od té doby také pracoval pro Výbor na obranu nespravedlivě stíhaných. Patřil k okruhu autorů časopisu \"Tvář\". V letech 1985–1989 působil v samizdatovém časopisu Střední Evropa. \n\nPo revoluci šest let přednášel kulturní antropologii na UK. Žil v Praze a byl stálým přispěvatelem Revolver Revue. \n\nSvým dílem volně navazuje na literární expresionismus, jehož představitele (Georga Trakla, Gottfrieda Benna) také překládal.\n\n\n\n"}
{"id": "402619", "url": "https://cs.wikipedia.org/wiki?curid=402619", "title": "Seznam měn Austrálie a Oceánie", "text": "Seznam měn Austrálie a Oceánie\n\nToto je seznam měn používaných v Austrálii a Oceánii platný k datu 1. 1. 2009.\n"}
{"id": "402623", "url": "https://cs.wikipedia.org/wiki?curid=402623", "title": "Rybák jižní", "text": "Rybák jižní\n\nRybák jižní (\"Sterna vittata\") je středně velký druh rybáka z rodu \"Sterna\", hnízdící v subantarktické oblasti jižní polokoule.\n\nRybák jižní se velmi podobá příbuznému rybáku dlouhoocasému: má černou čepičku, bílé líce a tmavošedou spodinu, světle šedý hřbet, bělošedá křídla a bílý kostřec s ocasem. Krátké nohy jsou červené, zobák je také červený. V prostém šatu (v zimě) mají bílé čelo a přední část temene a bílou spodinu. Mladí ptáci mají tmavě šupinatý hřbet a křídelní krovky.\n\nHnízdí na ostrovech subantarktické oblasti jižní polokoule v několika poddruzích:\nNeurčené poddruhy hnízdí také na Jižních Orknejích a Jižních Shetlandech. Pohyby mimo dobu hnízdění nejsou plně známy kvůli záměnám s podobnými druhy rybáků. Podle všeho se rozptylují po jižních mořích na sever po pobřeží Jižní Ameriky a jižní Afriky.\n\n"}
{"id": "402624", "url": "https://cs.wikipedia.org/wiki?curid=402624", "title": "Rahat", "text": "Rahat\n\nRahat (hebrejsky רַהַט, arabsky رهط, v oficiálním přepisu do angličtiny Rahat) je město v Izraeli v Jižním distriktu. Starostou je Talal al-Krenawi.\n\nNachází se v nadmořské výšce 221 metrů, cca 15 kilometrů severoseverozápadně od Beerševy a cca 75 kilometrů jižně od Tel Avivu, na severním okraji Negevské pouště.\n\nLeží v hustě osídlené oblasti, která je etnicky smíšená. Rahat obývají izraelští Arabové, respektive Beduíni, další velká města v regionu jako Beerševa jsou židovská. Město je na dopravní síť napojeno pomocí lokálních silnic 264 a 310. Podél východní strany obce vede dálnice číslo 40. K východu odtud vybíhá i dálnice číslo 31. Podél dálnice číslo 40 rovněž vede železnice. Nedaleko města stojí železniční stanice Lehavim-Rahat. Prochází tudy železniční trať Tel Aviv-Beerševa.\n\nMěsto Rahat bylo založeno izraelskou vládou v roce 1972 jako nová osada pro arabské beduíny, kteří žili v okolí bez trvalého bydliště. Šlo o druhé takto zřízené městské sídlo pro beduíny a jeho projektanti se chtěli vyvarovat chyb při navrhování prvního takového města Tel Ševa.\n\nDo roku 1980 byl Rahat součástí Oblastní rady Bnej Šim'on a od roku 1980 do roku 1994 měl status místní rady (malého města). V roce 1994 mu byl přiznán titul města, jako vůbec prvnímu beduínskému sídlu v Izraeli.\n\nRahat je město s ryze arabskou populací. V roce 2005 tvořili 100,0 % obyvatelstva arabští muslimové. Jde o středně velké sídlo městského typu s trvalým rychlým růstem. K 31. prosinci 2014 zde žilo podle Centrálního statistického úřadu (CBS) 60 400 lidí. Populační růst je mimořádně vysoký (v letech 2000–2009 45%).\n\nJedná se o největší beduínské sídlo v Izraeli. Podle CBS zde v roce 2001 žilo 16 300 mužů a 16 100 žen. Věkovou pyramidu tvoří z 65,2 % skupina mladší devatenácti let, 15,8 % skupina ve věku 20 až 29 let, 12 % skupina ve věku 30 až 44 let, 4,7 % skupina ve věku 45 až 59 let, skupina ve věku 0,9 % skupina ve věku 60 až 64 let a 1,4 % skupina starší 65 let.\n\"(pokles mezi roky 1994 a 1995 je způsoben dvěma nenavazujícími časovými řadami údajů Izr.stat.úřadu)\"\n\"* údaje za roky 2001, 2002 a od roku 2010 zaokrouhleny na stovky\"\n\n"}
{"id": "402626", "url": "https://cs.wikipedia.org/wiki?curid=402626", "title": "Dominik Herzán", "text": "Dominik Herzán\n\nDominik Herzán (4. srpna 1813 Třebíč – 16. května 1880 Třebíč) byl stavitel a tesařský mistr žijící v Třebíči. Patřil k stavitelskému rodu Herzánů, usídlených v Třebíči na Stařečce.\n\nMezi jeho stavební díla patří vyprojektování a postavení zavěžení (mědí oplechovaného krovu) městské věže při kostele svatého Martina v Třebíči, které provedl v roce 1862. Krov věže je svou architekturou hodnocen jako jeden z nejkrásnějších v České republice. Z celkové výšky věže 75 metrů zabírá ono zavěžení 30 metrů. K prezentačním a výukovým účelům byl v roce 1940 zhotoven tesařským mistrem Josefem Dvořákem přesný zmenšený model krovu třebíčské městské věže. Tento model, posléze zhotovený ještě jednou, větší, byl výukovou pomůckou třebíčské učňovské školy, a to až do roku 1949. Poté se stal exponátem Západomoravského muzea.\n\nNavrhl a postavil kostel svatého Marka v Beneticích, který dokončil roku 1859.\n\nV roce 1863 firma Dominika Herzána opravila po požáru děkanský chrám Nanebevzetí Panny Marie v Polné.\n"}
{"id": "402628", "url": "https://cs.wikipedia.org/wiki?curid=402628", "title": "Belgická liga ledního hokeje", "text": "Belgická liga ledního hokeje\n\nBelgická liga ledního hokeje nebo přesněji Mistrovství Belgie (Oficiální název: Belgian Championship, nizozemsky \"Belgisch kampioenschap ijshockey\", francouzsky \"Championnat de Belgique de hockey sur glace\") je nejvyšší profesionální soutěž v ledním hokeji v Belgickém království organizovaná Belgickou královskou federací ledního hokeje. Ligy se účastní šest klubů, další hrají ve třech nižších divizích.\n\n</div>\n"}
{"id": "402634", "url": "https://cs.wikipedia.org/wiki?curid=402634", "title": "Chubut (provincie)", "text": "Chubut (provincie)\n\nChubut je jedna z pěti argentinských provincií ležících v Patagonii. Rozkládá se mezi Andami na západě a Atlantským oceánem na východě. Severní a jižní hranice s provinciemi Río Negro a Santa Cruz probíhají v rovnoběžkovém směru. Jméno provincie pochází od jména řeky Chubut, nejvýznamnější řeky v regionu.\n\nSeznam depatementů provincie Chubut a jejich hlavních měst:\n\nHlavní oblast osídlení se nachází na pobřeží, s výjimkou města Trelew, které se nachází 20 km od pobřeží na řece Chubut. Nejlidnatější města v této oblasti jsou: Comodoro Rivadavia (192 631 obyvatel), Trelew (108,201 obyvatel) a Puerto Madryn (85 915 obyvatel). Tato tři města dohromady mají téměř 70% obyvatel provincie. Další oblast osídlení je v horských údolích na západě, kde je klima vlhčí a mírnější. Zde se nachází např. Esquel (39 848 obyvatel).\n\nProvincie je proslulá také v paleontologickém světě. Bylo zde nalezeno a popsáno množství fosílií druhohorních dinosaurů, z nichž jeden byl pojmenován podle názvu této provincie jako \"Chubutisaurus\". Sedimenty z období druhohor jsou zde velmi rozšířené, proto se jedná o významnou oblast pro výzkum dinosaurů i dalších druhohorních obratlovců. \n\n"}
{"id": "402635", "url": "https://cs.wikipedia.org/wiki?curid=402635", "title": "Belgická hokejová reprezentace", "text": "Belgická hokejová reprezentace\n\nBelgická hokejová reprezentace patří mezi národní reprezentační mužstva v ledním hokeji. V současnosti hraje v 2. divizi, v roce 2014 jí patřilo 36. místo v žebříčku IIHF. Doba největších úspěchů Belgie byla v rozmezí let 1910–1930. Tým spadá pod Belgickou královskou federaci ledního hokeje, která byla v roce 1908 zakládajícím členem IIHF. V zemi je 2950 registrovaných hráčů. Základ týmu tvoří hráči klubů HYC Herentals a Bulldogs de Liège.\n\nBelgičané nehráli s českou hokejovou reprezentací ani jednou, s Československem hráli jedenáctkrát (dvě výhry, jedna remíza a osm porážek, skóre 11:79).\n\n\n\n"}
{"id": "402637", "url": "https://cs.wikipedia.org/wiki?curid=402637", "title": "Rybák jihoamerický", "text": "Rybák jihoamerický\n\nRybák jihoamerický (\"Sterna hirundinacea\") je středně velký jihoamerický druh rybáka z rodu \"Sterna\".\n\nRybák jihoamerický se podobá příbuznému rybáku dlouhoocasému: má černou čepičku, bílé líce, světle šedou spodinou, šedým hřbet a křídla (s černou krajní letkou) a dlouhý bílý ocas. Nohy a zobák jsou jasně červené. V prostém šatu (v zimě) má bílé čelo, přední část temene a bělavou spodinu těla. Mladí ptáci jsou velmi tmaví, mimo tmavě šupinovité kresby hřbetu a křídel mají také hnědavou spodinu těla.\n\nHnízdí podél obou pobřeží Jižní Ameriky od Brazílie a Peru na jih po Ohňovou zemi a Falklandské ostrovy. Jižní populace jsou tažné, ptáci zaletují na sever až téměř k rovníku.\n\n"}
{"id": "402638", "url": "https://cs.wikipedia.org/wiki?curid=402638", "title": "Jedový trn", "text": "Jedový trn\n\nJedový trn je zpravidla úzký trubicovitý útvar některých jedovatých organismů, který slouží k vpíchnutí jedu pod kůži.\n\nJedový trn se objevil u mnoha skupin nezávisle, Dawkins odhaduje, že nejméně desetkrát: u medúz a jejich příbuzných, pavouků, štírů, stonožek, hmyzu (včely, vosy, mravenci), některých měkkýšů (homolice), jedovatých hadů (tzv. jedové zuby), paryb (rejnok), ryb (Perutýn) a savců (ptakopysk). Vyjma živočichů je možné za jedový trn považovat i žláznaté chlupy kopřiv. Jedový trn je do jisté míry ukázkou konvergentní evoluce.\n"}
{"id": "402641", "url": "https://cs.wikipedia.org/wiki?curid=402641", "title": "Britská hokejová reprezentace", "text": "Britská hokejová reprezentace\n\nBritská hokejová reprezentace patří mezi národní reprezentace v ledním hokeji. Tým vznikl v roce 1908, první zápas sehrál o rok později. Velká Británie byla velice silná v první polovině dvacátého století, po 2. světové válce hrála většinou ve skupině B/ I. divizi, poslední účast v elitě byla v roce 1994. Roku 2018 vyhráli turnaj divize IA a od roku 2019 tak znovu hrají v elitní skupině mistrovství světa.\n\n\n"}
{"id": "402642", "url": "https://cs.wikipedia.org/wiki?curid=402642", "title": "Rallye Monte Carlo 2009", "text": "Rallye Monte Carlo 2009\n\nRallye Monte Carlo 2009 (oficiálně 77éme Rallye Automobile Monte-Carlo) je název automobilové soutěže disciplíny rallye, která se odehrála ve dnech 21. až 24. ledna 2009. Poprvé od roku 1973 nebyla součástí mistrovství světa, ale pouze šampionátu Intercontinental Rallye Championship, jehož je prvním podnikem. Poprvé se na ní po několika letech představil český tovární tým Škoda Motorsport. Vítězem se stal Francouz Sébastien Ogier na voze Peugeot 207 S2000. Rallye měla 14 rychlostních zkoušek a měřila 362,25 km.\n\nPočasí bylo před začátkem nejisté. Závodníci se obávali zhoršení podmínek.\nV hotelu Hermitage se po tříleté pauze představil tým Škoda Motorsport s novým vozem Škoda Fabia S2000. Pilotovaly jí posádky Finové Juho Hänninen a Mikko Markkula a Češi Jan Kopecký a Petr Starý. Favorizované byly posádky na vozech Peugeot – Nicolas Vouilloz, Freddy Loix a Sébastien Ogier, který startoval v rámci projektu BFGoodrich Drivers. Věřilo se i továrním Fiatům.\n\nPrvní zkoušky ukázaly, že obavy z počasí byly oprávněné. Zpočátku vítězili Nicolas Vouilloz, Stephane Sarrazin a Brit Kris Meeke. Součtem časů se ale do vedení dostal Hänninen. Kopeckého postihla porucha posilovače řízení a měl ztrátu čtyř minut. Jezdecká chyba vyřadila trojnásobného vítěze Monte Carla – Didiera Auriola. Ve druhé etapě vyhrál Hänninen dvě rychlostní zkoušky a Kopecký jednu. Peugeoty získávaly ztrátu kvůli defektům. V posledním úseku postihl i Hänninena defekt a propadl se na třetí místo. Ve vedení byl Ogier, za ním Loix. Kopecký byl sedmý. Ve třetí etapě nezvládl Hänninen stíhací jízdu a naboural ve stejném úseku jako Meeke. Ve vedení zůstal Ogier, na druhé místo postoupil Toni Gardemeister na voze Fiat Grande Punto Abarth S2000, ale musel odstoupit pro poruchu alternátoru. Loix měl defekt a ztratil možnost bojovat o vítězství. Na třetí místo postoupil Sarrazin, ale musel bojovat s Kopeckým. Nakonec třetí místo uhájil. Automobilka Peugeot vyhrála Rallye Monte Carlo poprvé od roku 1985. Navíc obsadila všechna tři první místa.\n"}
{"id": "402644", "url": "https://cs.wikipedia.org/wiki?curid=402644", "title": "Chura", "text": "Chura\n\nChura (hebrejsky חוּרָה, arabsky حورة, v oficiálním přepisu do angličtiny Hura) je místní rada (malé město) v Izraeli v Jižním distriktu.\n\nLeží nadmořské výšce 418 metrů severovýchodně od Beerševy ve zvlněné krajině na severním okraji Negevské pouště, nedaleko přechodu k Judským horám, respektive Hebronským horám. Terén člení vádí Nachal Chevron, které protéká po severozápadním okraji obce. Přímo městem teče vádí Nachal Chur a Nachal Šoket. Jde o aridní oblast. Severně od města ale začíná rozsáhlý nově vysázený lesní komplex.\n\nLeží v hustě osídlené oblasti, která je etnicky smíšená. Churu obývají izraelští Arabové, respektive Beduíni, další velká města v regionu jako Beerševa nebo město Mejtar jsou židovská. Město je na dopravní síť napojeno pomocí dálnice číslo 31, která se na západním okraji města kříží s dálnicí číslo 60.\n\nMěsto vzniklo roku 1989, podle jiných zdrojů v únoru 1991, jako plánovitě budované městské sídliště pro polokočovné beduíny. Původně bylo v letech 1991–1997 součástí Oblastní rady Šoket. Po jejím zrušení získalo roku 1996 status místní rady (malého města). V roce 2000 proběhly první volby do místní samosprávy.\n\nChura je město s ryze arabskou populací. V roce 2005 tvořili 100,0 % obyvatelstva arabští muslimové. Jde o středně velké sídlo městského typu s trvalým rychlým růstem. K 31. prosinci 2017 zde žilo podle Centrálního statistického úřadu (CBS) 20 800 lidí.\n\n\"* údaje od roku 2010 zaokrouhleny na stovky\"\n"}
{"id": "402646", "url": "https://cs.wikipedia.org/wiki?curid=402646", "title": "1950–1959", "text": "1950–1959\n\nRoky 1950–1959, souhrnně zvané 50. léta 20. století, jsou obdobím charakterizovaným mimo jiné následujícími událostmi:\n\n\nBěhem tohoto desetiletí z osobností zemřeli politici Josif Vissarionovič Stalin, Jiří VI., Klement Gottwald, Antonín Zápotocký a Rudolf Slánský, umělci Frida Kahlo, Josef Lada, František Kupka, Bohuslav Martinů, Saša Rašilov starší, Jindřich Plachta a Emil František Burian, spisovatelé George Bernard Shaw, George Orwell, Vítězslav Nezval, Petr Bezruč, Ivan Olbracht, Fráňa Šrámek a Eduard Štorch či další osobnosti jako Albert Einstein, Alexander Fleming, Ferdinand Porsche, Alan Turing, Milada Horáková, Josef Toufar a Gustav Frištenský.\n"}
{"id": "402647", "url": "https://cs.wikipedia.org/wiki?curid=402647", "title": "1960–1969", "text": "1960–1969\n\nRoky 1960–1969, souhrnně zvané 60. léta 20. století, jsou obdobím určitého uvolnění v politice i v kultuře, které se projevuje mimo jiné:\n\n\nBěhem tohoto desetiletí z osobností zemřeli politici Winston Churchill, John Fitzgerald Kennedy, Dwight D. Eisenhower, Robert Kennedy a Ho Či Min, umělci Marilyn Monroe, Édith Piaf, Vlasta Burian, Jiří Šlitr, Zdeněk Štěpánek, Hugo Haas, Olga Scheinpflugová a Jiří Trnka, spisovatelé Ernest Hemingway, John Steinbeck, Jack Kerouac a Albert Camus či další osobnosti jako Jurij Gagarin, Martin Luther King, Carl Gustav Jung, Che Guevara, Walt Disney, Jan Palach a Jaroslav Heyrovský.\n\n"}
{"id": "402648", "url": "https://cs.wikipedia.org/wiki?curid=402648", "title": "1970–1979", "text": "1970–1979\n\nRoky 1970–1979, souhrnně zvané 70. léta 20. století, jsou obdobím, které ve svobodném světě po uvolnění tradičních kulturních a společenských vzorců ve druhé polovině 60. let nastolilo s tím související otázky po správném zacházení se sociálními a environmentálními problémy.\n\nV Čechách, na Moravě a na Slovensku se jednalo o období charakterizované návratem totality, cenzury a nesvobody v podobě normalizace a okupace území sovětskými vojsky. V západním světě pokračuje boj za ženská práva, jehož úspěch ukazuje vítězství Margaret Thatcherové v britských volbách, kde se stává první premiérkou v Británii. Dále se západní svět potýká s ropnými krizemi z roku 1973 a 1979.\n\n\nBěhem tohoto desetiletí z osobností zemřeli politici Ludvík Svoboda, Eduard VIII., Antonín Novotný, Nikita Sergejevič Chruščov, Francisco Franco, Mao Ce-tung a Charles de Gaulle, umělci Elvis Presley, Pablo Picasso, Charlie Chaplin, Jimi Hendrix, Janis Joplin, Karel Höger, Jaroslav Marvan a Jiří Grossmann, spisovatelé Erich Maria Remarque, John Ronald Reuel Tolkien, Agatha Christie, Ota Pavel a František Hrubín či další osobnosti jako Oskar Schindler, Jan Patočka a Georgij Konstantinovič Žukov.\n\n"}
{"id": "402649", "url": "https://cs.wikipedia.org/wiki?curid=402649", "title": "Rybák bělotemenný", "text": "Rybák bělotemenný\n\nRybák bělotemenný (\"Sterna sumatrana\") je středně velký druh rybáka z rodu \"Sterna\", hnízdící na ostrovech Indického a západního Tichého oceánu.\n\nRybák bělotemenný má mezi rybáky ojedinělé zbarvení: po celý rok je celý bílý (hřbet a křídla jsou velmi světle šedá) s černou maskou od oka k týlu; připomíná tak jiné druhy rybáků v prostém šatu. Nohy a zobák jsou černé. Mladí ptáci mají tmavé skvrny u špiček per hřbetu a křídelních krovek.\n\nHnízdí ve dvou poddruzích v tropickém Indickém a Tichém oceánu:\nStálý, zatoulaní ptáci byli zjištěni v Jihoafrické republice.\n\n"}
{"id": "402650", "url": "https://cs.wikipedia.org/wiki?curid=402650", "title": "1980–1989", "text": "1980–1989\n\nRoky 1980–1989, souhrnně zvané 80. léta 20. století, je možno charakterizovat celosvětovým důrazem na rozvoj materiálního blahobytu a ekonomické produkce. Technické i ekonomické zaostávání sovětského bloku bylo završeno jeho zhroucením na přelomu 80. a 90. let.\n\nPočátek 80. let byl v Česku a na Slovensku charakterizován pokračováním okupace sovětskými vojsky, totalitou sovětského typu, cenzurou, diktaturou Komunistické strany a nesvobodou. Utajováním černobylské havárie ztratil režim poslední zbytky důvěryhodnosti. Příchod perestrojky v druhé půlce 80. let neměl na normalizační Československo téměř žádný vliv. Rok 1989 byl charakterizován demokratickými změnami v sousedním Polsku, NDR a Maďarsku, které v listopadu 1989 následovalo sametovou revolucí i ČSSR.\n\n\nBěhem tohoto desetiletí z osobností zemřeli politici Leonid Iljič Brežněv, Nicolae Ceaușescu a Josip Broz Tito, umělci Jaroslav Seifert, Jan Werich, Vladimír Menšík, Louis de Funès, John Lennon, Salvador Dalí, Andy Warhol a Bob Marley.\n"}
{"id": "402652", "url": "https://cs.wikipedia.org/wiki?curid=402652", "title": "Australská hokejová reprezentace", "text": "Australská hokejová reprezentace\n\nAustralská hokejová reprezentace je australský reprezentační tým ledního hokeje. V roce 2008 byl na 33. místě ve světovém žebříčku.\nVětšina australských reprezentantů jsou původem přistěhovalci z Kanady nebo jiných zemích, kde je lední hokej rozšířenějším sportem. \n\nAustrálie hrála pouze jednou na zimních olympijských hrách: v roce 1960 podlehla Československu 1:18 a Spojeným státům americkým 1:12.\nV roce 2008 zvítězila ve skupině B Divize II. a postoupila tak do Divize I. V následujícím roce však opět spadla do Divize II. \nV roce 2011 hostila skupinu A Divize II, vyhrála všech pět utkání se skóre 27:6 a pro rok 2012 postoupila do divize I. \n\n\n"}
{"id": "402654", "url": "https://cs.wikipedia.org/wiki?curid=402654", "title": "Vilém II. z Pernštejna", "text": "Vilém II. z Pernštejna\n\nVilém z Pernštejna a na Helfštejně (* kolem 1435 – 8. duben 1521 Pardubice), příslušník moravského rodu pánů z Pernštejna, byl jedním z nejvýznamnějších českých magnátů a politiků konce 15. a počátku 16. století. Byl to vynikající hospodář a politik, za nějž moc jeho rodu dosáhla vrcholu. Zastával řadu vysokých úřadů, zejména byl komorníkem moravského zemského soudu (1475–1484), nejvyšším českým maršálkem (1483–1490) a nejvyšším královským hofmistrem (1490–1514).\n\nV mládí sídlil na svém rodovém hradě Pernštejně, v letech 1472/73 se tituloval „na Meziříčí“ které bylo dříve sídlem jeho dědečka z matčiny strany Jana z Lomnice. Od roku 1475, kdy si koupil mohutný hrad Helfštejn, se pak psal po něm. Jeho dalším důležitým sídlem se stal po roce 1482 Moravský Krumlov, odkud vyjížděl na důležitá jednání do Prahy. Nakonec převzal rezidenční funkci přestavovaný zámek v Pardubicích.\n\nByl synem Jana II. z Pernštejna a Bohunky z Lomnice. Od mládí se s bratrem Zikmundem účastnil bojů za zájmy Jiřího z Poděbrad proti uherskému králi Matyáši Korvínovi. Později podporoval ve sporu o český trůn proti uherskému králi také Vladislava Jagellonského. V roce 1472 však v zájmu propuštění svého bratra Zikmunda z vězení byl donucen se přiklonit k Matyáši Korvínovi a stal se dokonce jeho vojevůdcem.\n\nKdyž v roce 1473 bratr Zikmund a v roce 1475 také Vilémův otec Jan zemřeli, byl Vilém jediným dospělým dědicem již tehdy rozsáhlého rodového majetku a stal se jeho správcem. Díky sňatku s Johankou s Liblic získal značné jmění a roku 1475 si tak mohl koupit hrad Helfštejn. O rok později získal hrad Plumlov s městečkem a města Prostějov a Kostelec na Hané, které zdědil po svém zemřelém bratru Vratislavu I. z Pernštejna. Krátce na to koupil hrad Drahotuše a města Přerov a Hranice na Moravě. Z titulu poručnictví ovládal od roku 1482 Moravský Krumlov. Roku 1503 koupil panství Tovačov a Kojetín. Kromě toho měl v zástavním majetku další statky, např. Třebíč nebo v jižních Čechách panství Hluboká.\n\nPo uklidnění vztahů mezi Vladislavem II. Jagellonským a Matyášem mohl proto českému králi půjčovat značné částky a tak si vytvořit příznivé podmínky pro své majetkové aktivity v 80. a 90. letech, které se ještě umocnily po smrti krále Matyáše a volbě Vladislava Jagellonského uherským králem.\n\nOd roku 1491 začala Vilémova expanze do východních Čech, kde postupně získal panství Pardubice, Kunětickou horu, Potštejn, Rychnov nad Kněžnou, Litici, Brandýs nad Labem, Častolovice, Lanšperk, Rychmburk, Lanškroun, Holice, Dašice a další statky. Měl v plánu si z pardubického hradu vytvořit své reprezentační sídlo, aby měl blíže do Prahy, kam musel často dojíždět za výkonem svých funkcí. Původní hrad přestavěl v letech 1492–1511 na skvostný pozdně gotický opevněný zámek podle návodu Albrechta Dürera.\n\nPodporoval řemesla, živnosti a obchod, rozvoj zemědělství a hornictví. Zakládal tehdy zvláště výnosné rybníky, kterých jen na pardubickém panství bylo přes 200. Na všech svých statcích byl k poddaným laskavý a spravedlivý, snižoval robotní břemena a všem poskytoval náboženskou svobodu. Jeho manželka Johanka z Liblic byla ochránkyní Jednoty českých bratří.\n\nZe svých hospodářských výnosů se znažil zvelebovat panství a investoval do rozšiřování i oprav svého majetku. Ještě koncem 15. století opravoval hrad Zubštejn, kam nechal převézt z Pernštejna polovinu houfnic a tarasnic. Stavební činnost pokračovala na jeho rodném hradě Pernštejně, rozšířil i hrad Helfštejn, který proměnil v důležitou pevnost. Také město Pardubice, které plnily funkci reprezentačního předzámčí a také funkci obranou (přístup do zámku byl jedině přes město) silně opevnil a pomohl je měšťanům budovat. Vybavil je také základními městskými výsadami a cechovními artikulemi.\n\nVilém zemřel ve vysokém věku 85 let a pohřben je v rodinné hrobce v Doubravníku.\n\n\n\n"}
{"id": "402657", "url": "https://cs.wikipedia.org/wiki?curid=402657", "title": "SEAT Toledo", "text": "SEAT Toledo\n\nSeat Toledo je automobil nižší střední třídy, který vyrábí od roku 1991 španělská automobilka Seat.\n\nVůz se vyráběl v letech 1991–1998. Byl prvním Seatem pod koncernem Volkswagen. Vyráběl se jako pětidveřový liftback na podvozku Volkswagenu Golfu druhé generace. V roce 1996 prošel faceliftem. Díky praktické karoserii měl zavazadlový prostor o objemu 550 litrů přístupný velkými výklopnými pátými dveřmi.\n\nVyráběla se v letech 1999 až 2004. Oproti první generaci prošla výrazným vývojem. Nyní má karoserii typu sedan. V rámci koncernu Volkswagen vyplňoval mezeru mezi vozy Volkswagen Passat a Škoda Octavia. Byl kladně hodnocen díky široké nabídce motorů a dobrému dílenskému zpracování. Design navrhl Giorgetto Giugiaro. Tentokrát používal základ z Golfu čtvrté generace. Z vozu byl odvozen sportovnější model Léon.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"12\" |Zážehové motory\n\n</tr>\n\n! colspan=\"12\" |Vznětové motory\n\n</table>\n\nVyráběla se v letech 2004–2009 jako crossover (neboli kříženec) mezi typy karoserií pětidveřový hatchback a MPV. Design, který vytvořil Walter de Silva, vychází z MPV Altea. Zlí jazykové tvrdí, že toledo třetí generace je křížencem Seatu Altea a Renaultu Vel Satis, který má též na zádi podobný „\"zásek\"“. V létě roku 2009 Seat výrobu třetí generace toleda v tichosti ukončil. Na dotazy, proč tak učinil, odpověděl pouze údaji o počtech vyrobených kusů – v roce 2006 jen 7.940 kusů, v roce 2007 to bylo 4.744 ks a 2008 5.484 ks – ze kterých opravdu vyplývá prodejní nezájem. Roli manažerského vozu neoficiálně převzal u SEATu model Exeo.\n\n\n\nČtvrtá generace Toleda je sesterský model Škody Rapid (Europa).\n\n\n"}
{"id": "402658", "url": "https://cs.wikipedia.org/wiki?curid=402658", "title": "Když mrvy na šichtu táhnou", "text": "Když mrvy na šichtu táhnou\n\nKdyž mrvy na šichtu táhnou je šesté studiové album české punk-rockové kapely Totální nasazení vydané v roce 2005.\nAlbum se jako celek nese v punkovém žánru, avšak s občasným použitím netradičních nástrojů, například mandolíny, pozounu či bendža. Texty se věnují městu Slaný, ze kterého kapela pochází (píseň Slaný), parodují náboženské problémy (Boží song), současný životní styl (TV bilance, Náš problém, Made in Hanoi), politickou situaci (Pohoda TV) či vypráví o ohnivém muži (Ohnivec).\nNa albu se nachází druhé pokračování písně Nazi-Czech s protinacistickou tematikou. První verze této písně (Nazi-Czech 1) vyšla v roce 2002 na \"Crabalaganja\" a třetí (Nazi-Czech 3) roku 2007 na \"Krokodýl Ghandee\".\n\nAlbum obsahuje 21 písní včetně intra a outra, vyšlo u vydavatelství Cecek Records a jeho celková stopáž je 53 minut 10 sekund.\n\n\n"}
{"id": "402659", "url": "https://cs.wikipedia.org/wiki?curid=402659", "title": "Bulharská hokejová reprezentace", "text": "Bulharská hokejová reprezentace\n\nBulharská hokejová reprezentace je bulharský národní výběr v ledním hokeji. První zápas sehrál v roce 1942. Na zimních olympijských hrách hrál pouze jednou, v Innsbrucku 1976.\n\nBulharsko hraje skupinu B v Divizi II.\n\n\n"}
{"id": "402663", "url": "https://cs.wikipedia.org/wiki?curid=402663", "title": "Česká Falc", "text": "Česká Falc\n\nČeská Falc (německy \"Böhmische Oberpfalz\"), tj. Česká Horní Falc, od 19. století zvaná též Nové Čechy (něm. \"Neuböhmen\") je historické území na severovýchodě Bavorska, za Karla IV. krátkodobě česká korunní země. Česká Falc zaujímala větší část Horní Falce a její území vybíhalo až k Norimberku.\n\nJádrem území bylo 24 panství, jež v roce 1353 získal Karel IV. od rýnského falckraběte Ruprechta v náhradu za jeho dluhy. K nim Karel připojil další území a celek roku 1355 zvláštní listinou inkorporoval do Českého království.\n\nCentrum tohoto celku bylo ve městě Sulzbach na hradě Rothenbergu. V čele země stál hejtman jmenovaný většinou z řad české šlechty. Karel podporoval oblast intenzivně prostřednictvím daňových úlev pro řemeslníky a obchodníky, stejně jako další privilegia pro osídlení a trhy. Na cestě mezi Prahou a Norimberkem nechal také vybudovat Hrad Lauf, v jeho erbovním sále se dochovalo 112 znaků a erbů z území České koruny.\n\nV roce 1373 postoupil Karel rozsáhlé nemovitosti zpět Wittelsbachům výměnou za Braniborské markrabství a 200 tisíc zlatých. O zbytek přišel Václav IV. roku 1401. Některá místa však uznávala českého krále až do 19. století.\n\n\n"}
{"id": "402667", "url": "https://cs.wikipedia.org/wiki?curid=402667", "title": "Rybák běločelý", "text": "Rybák běločelý\n\nRybák běločelý (\"Sterna striata\") je středně velký novozélandský druh rybáka z rodu \"Sterna\", blízce příbuzný rybáku rajskému.\n\nRybák běločelý je typický druh rybáka, s černou čepičkou, bílou spodinou, světle šedým hřbetem a křídly. Od ostatních druhů rybáků se liší tím, že má ve svatebním šatu bílé čelo. Ocas a letky jsou bělavé, krajní letka a ocasní pero jsou černě lemované. Ocas je velmi dlouhý, hluboce vykrojený, u sedících ptáků daleko přesahuje špičky složených křídel. Nohy jsou temně červené, zobák mohutný a černý. V prostém šatu je kromě čela bílá i přední část temene. Mladí ptáci mají výrazně tmavohnědě vlnkovaný hřbet, pera křídel a ocasní pera mají tmavé skvrny na špičkách.\n\nHnízdí na Novém Zélandu a okolních ostrovech; na pobřeží je zde nejhojnějším druhem rybáka. Malé množství ptáků hnízdí také na Tasmánii. Dospělí ptáci se rozptylují v okolí hnízdišť, mladí ptáci táhnou na zimoviště v jihovýchodní Austrálii, vzácně na západ po Adelaide a na sever po Queensland.\n\n"}
{"id": "402668", "url": "https://cs.wikipedia.org/wiki?curid=402668", "title": "Dave Bautista", "text": "Dave Bautista\n\nDavid Michael Bautista, Jr. (* 18. ledna 1969, Washington, D.C.) je americký herec a bývalý profesionální wrestler v divizi RAW a SMACKDOWN pod záštitou WWE. V ringu používal jméno Batista.\n\n\n\nBatista si odbyl svůj debut v roce 1997, ale svůj první zápas ve WWE odehrál až v roce 2002 proti Kanenovi. V roce 2003 se stal Batista členem týmu Evolution společně s Randym Ortonem, Triple H a Ricem Flairem. Zahrál si ,Přízrak\" v seriálu Smallville. V roce 2010 ukončil kariéru. Po 4 letech se vrátil, přesněji 20. ledna 2014 , ale pár měsíců na to WWE znovu opustil (2. června 2014).\n\nHrál také jednu z hlavních rolí (Draxe) ve filmu Guardians of the galaxy.\n\nBatista Bomb (Sitout Powerbomb)\nBatista si vzal za manželku Angiu s kterou má dvě dcery a jednu z předcházejícího manželství. Batista však uvedl, že se s manželkou rozešli v Srpnu 2006, bylo to psané ve WWE Magazínu.\n"}
{"id": "402672", "url": "https://cs.wikipedia.org/wiki?curid=402672", "title": "Rio de Janeiro (stát)", "text": "Rio de Janeiro (stát)\n\nRio de Janeiro je brazilský spolkový stát na jihovýchodě Brazílie. Sousedí se spolkovými státy São Paulo, Minas Gerais, Espírito Santo a leží na pobřeží Atlantského oceánu. Stát Rio de Janiero měl podle sčítání lidu v roce 2005 celkem 15 397 366 obyvatel a jeho rozloha činila 43 696,1 km². Hustota zalidnění činí 356,1 obyvatel na km². Hlavním městem tohoto spolkového státu je stejnojmenné město Rio de Janeiro.\n\nPrumyslový sektor má největší podíl na HDP 51.6 %, poté nasleduje sektor služeb 47.8 %. Zemědělství představuje 0.6 % HDP (2004). Stát Rio de Janeiro exportuje: ropu 44.8 %, metalurgické výrobky 13 %, chemikálie 3.6 %, neželezné kovy 2.8 %, vozidla 2.1 % (2002).\n\nMěsta spolkového brazilského státu nad 100 000, stav k obyvatel k 1. červenci 2005:\n\n"}
{"id": "402675", "url": "https://cs.wikipedia.org/wiki?curid=402675", "title": "Jiří Korec (sochař)", "text": "Jiří Korec (sochař)\n\nJiří Korec (12. února 1925, Turnov – 7. července 2004 Mlázovice) byl český sochař a medailér.\n\nJiří Korec se narodil v Turnově. V 40. letech zde vystudoval Turnovskou Šperkařskou školu. V roce 1949 absolvoval Vysokou školu umělecko-průmyslovou v oboru figurální plastika a reliéf. Byl žákem profesora Jaroslava Horejce a Bedřicha Stefana.\n\nDo konce 60. let se věnoval figurální plastice a reliéfu. Díky své neprůbojnosti a kritickému odstupu od socialistického realismu nebylo jeho dílo bráno v potaz. Podíl na tom měl i umělcův mimořádný úspěch v době vysokoškolských studií a jeho křesťanské založení.\n\nJiří Korec získal sice významná mezinárodní ocenění (1958 Mezinárodní cena v soutěži na Památník v Osvětimi, 1975 a 1979 cena Mezinárodního kongresu FIDEM) a některá díla zakoupila Národní galerie, plastika Anežka česká je ve Vatikánských sbírkách, avšak doma byla jeho práce cíleně ignorována.\n\nPřestože byl Jiří Korec od roku 1963 členem Svazu českých výtvarných umělců, bylo mu bráněno jak v získání běžných zakázek, tak i možnosti vystavovat. V některých letech byl navzdory bohaté tvorbě téměř bez příjmů. V této situaci mu byla oporou žena Květoslava Korcová, která mu nejen dodávala odvahu a byla průvodkyní v umělecké tvorbě, ale také hradila veškeré náklady spojené s tvorbou.\n\nJiří Korec poté, co nemohl uspět s figurálními plastikami, orientoval se na medailerskou tvorbu. Právě svými reliéfně výraznými medailemi dosáhl mezinárodních uznání.\n\nJiří Korec byl průkopníkem techniky galvanoplastiky a zastánce jejího přijetí mezi tradiční umělecké postupy. Galvanoplastika se v jeho podání nestala pouhou kopírovací technikou, ale v procesu elektrochemického nanášení mědi dokázal objevit kouzlo náhody a v souladu s technikou jej umělecky využít. Korcovy medaile jsou zvláštní také velmi výraznou patinou (od dob studií byl vynikajícím patinérem).\n\n\n"}
{"id": "402676", "url": "https://cs.wikipedia.org/wiki?curid=402676", "title": "IntelliJ IDEA", "text": "IntelliJ IDEA\n\nIntelliJ IDEA je komerční vývojové prostředí pro programování v jazycích Java, Groovy a dalších.\n\nSpolečnost pro výrobu programového vybavení JetBrains byla založena v roce 2000 jako soukromá firma. Zakladateli jsou Sergey Dmitriev, Evgenij Beliajev a Valentin Kipiatkov. V dnešní době kanceláře firmy fungují v Petrohradě, Bostonu, Moskvě a Mnichově. Sídlo firmy se nachází v Praze.\n\nJetBrains zpracovává širokou škálu nástrojů, které pokrývají všechny aspekty průběhu práce v týmu: kódování, ladění, statická analýza kódu, jednotkové testy, analýza pokrytí kódu, sledování chyb, běžná integrace, profilování výkonu a paměti.\n\nPrvní verze IntelliJ IDEA byla vydána v lednu 2001 a brzy si získala rozsáhlou uživatelskou základnu. Jako jedno z prvních IDE pro Javu nabídlo integrovanou sadu nástrojů pro refaktoring kódu.\n\nOd verze 9.0 IntelliJ IDEA je dostupná ve dvou verzích: Community Edition a Ultimate Edition.\n\nCommunity Edition je open-source verze, která je přístupna pod licencí Apache 2.0. Je v ní realizována podpora následujících komponent:\n\nUltimate Edition je plně vybavené komerční vývojové prostředí s kompletní sadou nástrojů a integrací s nejvýznamnějšími technologiemi a rámci. Navíc je v ní realizována podpora následujících komponent:\n\nV desáté verzi se objevily 4 hlavní novinky: přepracované doplňování kódu, rychlejší start, odepínatelné panely editorů a podpora platformy Android.\nLokální historie, Maven, integrace s JUnit, integrace s TestNG, GUI builder, kontrola pravopisu kódu, kompatibilita s Eclipse-projekty, správa úkolů, podpora Java ME, diagramy tříd UML, diagramy závislosti Maven, pokrytí kódu, matice struktury závislosti, Android, detekce duplicitního kódu, strukturální vyhledávání a nahrazování, debugger JavaScript aj.\n\nNásledující verze programu bude vypouštěna na jaře 2011, bezplatné obnovení bude dostupné všem existujícím uživatelům IntelliJ IDEA 10.\nHlavním cílem nové verze je podpora Java 7. Budou podporovány všechny nové funkce jazyka včetně doplňování kódu, kontroly kódu, rychlých oprav (quickfixes) aj.\nKromě toho, běží práce i nad dalšími funkcemi programu jako jsou například:\nRaný přístup k předpremiérové verzi (Early Access Preview program) byl otevřen začátkem jara 2011.\n\n\na další\n\n\n"}
{"id": "402679", "url": "https://cs.wikipedia.org/wiki?curid=402679", "title": "Řád polární hvězdy", "text": "Řád polární hvězdy\n\nŘád polární hvězdy (: ) je švédský rytířský řád založený spolu s Řádem meče a Řádem Serafínů králem Fridrichem I. Švédským 23. února 1748. Původně vznikl jako řád pro ocenění civilních zásluh, ale v roce 1975 byl jeho účel změněn a je udělován členům královské rodiny, politikům, vysokým zahraničním funkcionářům či zahraničním návštěvám.\n\nŘádovou barvou používanou na stuhy byla černá, která ve spojení se zlatým odznakem (Polárkou) symbolizovala osvícení z temnot za pomocí kultury. Po roce 1975 jsou stuhy modré se zlatými kraji. Motto řádu je stále stejné latinské , což znamená „nezná západu“.\n\nŘád je udělován v pěti třídách, přičemž ženy a duchovní jsou nazýváni pouze jako členové řádu.\n\n\nSoučástí řádu je také medaile.\n"}
{"id": "402683", "url": "https://cs.wikipedia.org/wiki?curid=402683", "title": "Hesperocallis undulata", "text": "Hesperocallis undulata\n\nHesperocallis undulata je jediný druh rodu Hesperocallis, řazený dnes do čeledi chřestovité (\"Asparagaceae\") jednoděložných rostlin. V minulosti byl tento rod řazen do čeledi agávové (\"Agavaceae\") nebo bohyškovité (\"Hostaceae\"). V nejnovějším taxonomickém systému APG III už nejsou tyto čeledi uznávány a \"Hesperocallis\" je řazen do podčeledi agávové (\"Agavoideae\") čeledi chřestovitých (\"Asparagaceae\") v rámci řádu chřestotvarých (\"Asparagales\").\n\nJedná se o vytrvalou, asi 30-180 cm vysokou rostlinu s podzemní cibulí a dužnatými kořeny. Listy jsou převážně přízemní, lodyžní jsou redukovány. Listy jsou jednoduché, nasivělé s bělavým okrajem, přisedlé, žilnatina je souběžná. Čepele jsou čárkovité, kýlnaté, asi 8-15 mm široké, na okraji zvlněné. Květý jsou v květenství, jedná se o vrcholový hrozen vonných květů, podepřených listeny. Okvětních lístků je 6, dole jsou srostlé v okvětní trubku. Jsou bílé barvy, naspodu mají zvýrazněné modrozelené střední žebro. tyčinek je 6, dole jsou srostlé s okvětní trubkou, prašníky jsou zlatavé. Semeník je svrchní, srostlé ze 3 plodolistů. Plodem je tobolka.\n\nDruh je rozšířen v Severní Americe, a to v pouštích států Nevada, Arizona a Kalifornie. Cibule voní po česneku a jsou jedlé, pojídali už Indiáni, španělští kolonisté je nazývali \"ajo\".\n\n\n \n"}
{"id": "402687", "url": "https://cs.wikipedia.org/wiki?curid=402687", "title": "Horní Falc", "text": "Horní Falc\n\nHorní Falc (německy \"Oberpfalz\") je jeden ze sedmi vládních obvodů Svobodného státu Bavorska v Německu. Nachází se na východě Bavorska u hranice s Českou republikou.\nNázev Oberpfalz region získal kolem roku 1329, uzavřením smlouvy z Pavie. V tomto období region patřil šlechtickému rodu Wittelsbachů. Několik let poté se část regionu známá jako Česká Falc stala českou korunní zemí. Nachází se zde tři městské okresy a sedm zemských okresů.\n\n"}
{"id": "402689", "url": "https://cs.wikipedia.org/wiki?curid=402689", "title": "Jakub Zahradník", "text": "Jakub Zahradník\n\nJakub Zahradník (* 5. března 1964, Praha) je český skladatel, klavírista a básník. Je znám především jako autor písní, klavírní improvizátor a organizátor kulturních akcí.\n\nJakub Zahradník prožil dětství a mládí na pražském Žvahově a Smíchově. Jeho otec Václav Zahradník (1942-2001) byl známý dirigent a skladatel, jeho matka Jaroslava Kubištová (*1937) je autorkou pohádek. Školní docházku zahájil na Zlíchově, později na ZDŠ s výukou angličtiny v Belojannisově (dnes Drtinově) ulici a Na Santošce 17. Ve studiích pokračoval na Gymnáziu Nad Turbovou v Košířích, odkud přestoupil na Státní konzervatoř v Praze, kde v roce 1986 absolvoval studium skladby u Oldřicha Semeráka orchestrální kompozicí Albatros a Běžec.\n\nJakub Zahradník se skladatelsky projevoval od raného dětství. Studium klavíru začal v LŠU Na Santošce 1. Později se začal vyjadřovat také literárně. Souběžně se u něj projevil organizátorský talent. Jako student v létech 1982 v Županovicích a 1983 ve Skryjích uspořádal velké happeningové festivaly. Na studiích také založil a vedl dva časopisy, z nichž undergroundový Dolmen (1984-5) se nachází v knihovně Libri prohibiti, dále založil divadelní soubor, recitační skupinu a měl četné další aktivity.\n\nPo skončení konzervatoře se živil dva roky jako klávesista v tehdy populární skupině Balet (s níž natočil dva singly a odehrál přes 200 koncertů ročně), dále jako skladatel rozhlasových hudeb k pohádkám, aranžér a pianista v nahrávacích studiích. Působil také v Orchestru Československé televize pod vedením svého otce. Po Sametové revoluci odešel na dva roky do Ansbachu v Německu, kde hrál s hardrockovou cover-skupinou Monroe. Existenčně si tam vypomáhal jako dělník. Po návratu do vlasti v roce 1992 pracoval rok jako topič, než se pro něho našlo další hudební angažmá v muzikálech, kde potom působil deset let. Zažil pražský muzikálový boom 90. let jako klavírista, dirigent, aranžér a nakonec i producent a redaktor: Pippin (1993), Jesus Christ Superstar (1994-7), Jeptišky (1997-8), Benzín a mejkap (1998-9 ve vlastní produkci spolu s Janem Soukupem – firma Pagat Ultimo Musical Productions, s. r. o., dále zkratka PUMP) a Starci na chmelu (1999-2000). Vedl Český muzikálový server (2001-2003). V tomto období se autorsky věnoval básnické a literárně publikační činnosti a organizování. Vydal básnickou prvotinu Zavři oči a sni (vlastní Vydavatelství Obratník, 1993), spolu s Romanem Polákem založil a redigoval Poetickou revui Obratník (1994-7), inicioval, editoval a vydal almanach současné české poezie s názvem Přetržená nit (Obratník, 1996) a pořádal bezpočet dalších akcí např. básnickou soutěž v pražském divadle Viola. V březnu 1994 se oženil s Monikou Rubešovou (roz. Vaskovou), s níž se mu o rok později narodil syn Julián.\n\nNa podzim roku 2000 uvedl se zpěvačkou Pavlou Kapitánovou autorský bluesově-šansonový recitál. Ten potom spolu rozvíjeli a provozovali na jevištích Evropy až do Pavliny tragické smrti v létě 2007. Zahradníkovu tvorbu té doby zachycuje maxisingl Život sám (PUMP, 2002), kniha písňových textů Ztepilé viržínko (Obratník, 2003), CD The Alchemy of Life (Bibi Tonträger + Verlag, Norimberk, 2004), singl Dvakrát o lásce (PUMP, 2007) a CD Pouť přes vyhnanství /Exile Street (František Rychtařík, 2007). V tomto období obnovil spolupráci s Romanem Polákem, který s manželkou otevřel na Smíchově Poetickou kavárnu Obratník (2002-5). Tam se v jeho dramaturgii uskutečnilo 394 představení. Také zde mj. uvedl seriál vlastních kabaretních show Ubrousek básníků (2003-4), které vysílal Český rozhlas Dvojka, nebo aktovku Gerojši (2005). Rok působil jako profesor hudební interpretace na hudebně-dramatickém oddělení Pražské konzervatoře. V roce 2004 založil a čtyři roky pořádal Festival autorského šansonu na Smíchově.\n\nV roce 2007 natočil cyklus písní Five Sea Songs na básně anglické básnířky z Northumberlandu Katriny Porteous, jež se později staly základem jeho nového repertoáru na pomezí jazzu, folku, šansonu a vážné hudby, v němž se začal projevovat také pěvecky. Vyšel mu výbor z poezie Zpěv rozpáleného kamene (Protis, 2007). Jeho klavírní improvizace byly zachyceny na různých videích a na 2-CD s názvem Listen... (PUMP, 2008). V roce 2009 začal spolupracovat s mladou zpěvačkou Lenkou Molovou, flétnistou Robertem Fischmannem a hráčem na foukací harmoniky Charlie Slavíkem. Živá nahrávka tohoto repertoáru v pozměněném složení se zpěvačkami Alenkou Průchovou a Zuzou Ďurdinovou vyšla již po rozpadu skupiny pod názvem Koncert v Betlémské kapli (PUMP, 2014). Ze stejného období je nahrávka cyklu písní The Melly-Belly Songs na básně newcastleského básníka Keitha Armstronga (PUMP, 2013). Další Zahradníkovy klavírní improvizace jsou zachyceny v jeho knize o klavírech s názvem Forte nebo Piano? (PUMP, 2010), která vzešla z úzké spolupráce s klavírnickou rodinou Rendlů. S nimi také zavedl v Praze na dobu jednoho roku prodejní ateliér - tzv. Pianotéku (2009).\n\nJakub Zahradník se také angažoval jako jednatel Okrašlovacího spolku Terezie v Pohorské Vsi v Novohradských horách, s nímž obnovil tradici místních poutí (poslední v roce 1946), inicioval záchranu místního kostela sv. Linharta a navázal přeshraniční kontakty se spolkem Bucherser Heimat Verein Ericha Altmanna (výuka češtiny a němčiny pro občany na obou stranách hranice).\nV roce 2010 začal Jakub Zahradník skládat vážnou hudbu. Jeho latinská vokální Missa Egrensis, fantazie pro harfu a smyčcový kvintet Propadliště času, melodram „Pohádka“, cyklus sborů Otazníky a kantáta s hereckou akcí pro děti Živlové byly natočeny významnými interprety na koncertě v Anežském klášteře v Praze pod titulem Je jen jedna hudba (PUMP 2014) v roce jeho 50. narozenin a jsou také zachyceny obrazově.\nV roce 2016 otevřel Jakub Zahradník obchod „s ušlechtilými klavíry“ pod názvem Pianotéka Zahradník v pražském Braníku. Rok poté byl zvolen do čela Kruhu klavírníků, varhanářů, restaurátorů a stavitelů klávesových hudebních nástrojů, kde se angažuje ve prospěch jmenovaných oborů zejména organizací seminářů, panelových diskusí a zájezdů do významných továren, dílen, muzeí a kostelů. Z jeho popudu byl od ročníku 2019/20 na Konzervatoři a střední škole Jana Deyla v Praze zřízen obor klavírník. Součástí této jeho práce je i rozsáhlá publikační činnost (např. články v Hudebních rozhledech a oborovém časopise Europiano aj.).\n\n"}
{"id": "402691", "url": "https://cs.wikipedia.org/wiki?curid=402691", "title": "Micpe Ramon", "text": "Micpe Ramon\n\nMicpe Ramon (hebrejsky מִצְפֵּה רָמוֹן, doslova „\"Vyhlídka na Ramon\"“, v oficiálním přepisu do angličtiny Mizpe Ramon, přepisováno též Mitzpe Ramon) je místní rada (malé město) v Izraeli v Jižním distriktu. Starostkou je Flora Šošan, která je sestra bývalého ministra obrany Amira Perece. Předchozím starostou byl její manžel Sami Šošan.\n\nLeží nadmořské výšce 839 metrů, 70 kilometrů jižně od Beerševy v hornaté krajině v jižní části Negevské pouště. Nachází se na severním hřebenu velkého geologického kráterovitého útvaru, známého jako machteš Ramon. Tento machteš je 40 kilometrů dlouhý, 2 až 10 kilometry široký a tvarem připomíná protáhlé srdce. Město leží na jeho okraji a jihovýchodně od obce se terén prudce propadá o víc než 200 metrů.\n\nJde o zcela aridní oblast. V Micpe Ramon jsou teplá a suchá léta a chladné zimy. Sníh zde padá v průměru jednou za několik let.\n\nMicpe Ramon obývají Židé. Osídlení v zdejší krajině je ale velmi řídké. Město je na dopravní síť napojeno pomocí dálnice číslo 40, která spojuje Beerševu a Ejlat.\n\nMicpe Ramon byl původně založen v roce 1951 (podle jiného zdroje roku 1954 nebo roku 1956). Rozdílné udávání data založení odráží pozvolný vývoj obce. Ta byla roku 1951 zřízena jen coby tábor pro dělníky pracující na silnici do Ejlatu. Teprve později (rok 1954 či 1956) se změnila v trvalé civilní sídlo. První trvalí obyvatelé byli židovští imigranti ze severní Afriky a Rumunska, kteří se tu usadili v 60. letech. Micpe Ramon se tak stalo nejjižnějším negevským rozvojovým městem (plánovitě budovanou osadou pro přistěhovalce). V roce 1964 získala obec status místní rady (malého města).\n\nZůstává malým sídlem a zdejší míra nezaměstnanosti patří mezi nejvyšší v Izraeli. Původně po založení města byla výhoda v napojení na dálnici číslo 40 vedoucí do Ejlatu. Předpokládalo se služby související s touto dopravní trasou budou významnou složkou místní ekonomiky. Na rozvoj Micpe Ramon ale mělo negativní vliv otevření dálnice číslo 90 v roce 1964 podél vádí al-Araba. Po otevření této tepny došlo téměř k úplnému odklonu dopravy. Situace se však od poloviny 90. let zlepšuje, a to především díky rostoucímu zájmu o ekoturistiku, jeeptrekking, turistiku a modernizaci dálnice číslo 40, která je považována za více turisticky atraktivní a scénickou cestu do Ejlatu.\n\nLokální ekonomiku také podporuje několik blízkých vojenských základen a lomy na křídu. Město v současnosti obklopuje několik velkých vojenských základen (s více než 10 tisíci vojáky), včetně vojenského letiště Ramon. Pět kilometrů na východ od města se nachází Wiseova atronomická observatoř.\n\nKoncem 90. let byl v Micpe Ramon otevřen hotel s krytým plaveckým bazénem. Nachází se zde také návštěvnické centrum s výhledem na machteš Ramon. Pro fyzické zdatné jedince je také k dispozice túra po kráteru, která je čtyři až pětihodinovým pochodem bez jakéhokoliv stínu. Dalšími atrakcemi jsou farmy s lamami a alpakami.\n\nPodle údajů z roku 2014 tvořili naprostou většinu obyvatel Židé – cca 4 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 4 800 osob).\n\nJde o menší sídlo městského typu s trvalým mírným populačním růstem. K 31. prosinci 2014 zde žilo podle Centrálního statistického úřadu (CBS) 5007 lidí. Během roku 2014 populace stoupla o 0,2 %.\n\n"}
{"id": "402694", "url": "https://cs.wikipedia.org/wiki?curid=402694", "title": "Metal Ligaen", "text": "Metal Ligaen\n\nMetal Ligaen je nejvyšší plně profesionální ligou ledního hokeje v Dánsku. Vznikla v roce 1955.\n\nV základní části, která měla v sezóně 2014-2015 36 kol, hrají kluby každý s každým, dvakrát doma dvakrát venku. Do čtvrtfinále play-off se probojuje prvních 8 týmů v tabulce. Všechny kola od čtvrtfinále až do finále se hrají na čtyři vítězná utkání.\n\nSložení ligy pro rok 2014/2015.\n"}
{"id": "402696", "url": "https://cs.wikipedia.org/wiki?curid=402696", "title": "Vojtěch z Pernštejna", "text": "Vojtěch z Pernštejna\n\nVojtěch z Pernštejna a na Pardubicích (4. dubna 1490 v Moravském Krumlově – 17. března 1534 v Praze) byl významným českým magnátem a nejvyšším hofmistrem Českého království. Pocházel ze starobylého moravského rodu Pernštejnů. Ve východních a jižních Čechách vlastnil rozsáhlá dominia, která úspěšně spravoval a rozšiřoval.\n\nByl nejmladším synem Viléma II. z Pernštejna a Johanky z Kravař. Narodil se 4. dubna 1490 na zámku v Moravském Krumlově. Jeho manželkami byly Markéta z Postupic a po její smrti Johanka Zvířetická z Vartenberka. V roce 1514 mu stárnoucí otec Vilém bezprecedentně oproti dosavadním zvyklostem postoupil funkci nejvyššího královského hofmistra, což vyvolalo nevoli části stavů, ale král Vladislav s touto „výměnou v rodině“ souhlasil. Během života svého otce měl svoje hlavní reprezentační sídlo na Hluboké, kterou měli Pernštejnové v zástavě. Psal se jako \"Vojtěch z Pernštejna a na Hluboké.\" Po smrti otce Viléma se Vojtěch stal dědicem rodových statků v Čechách a přesídlil do Pardubic. Po vzoru otce systematicky dále skupoval panství a rozšiřoval své dominium. Jeho druhým reprezentačním sídlem se stal Chlumec nad Cidlinou, výrazně se zapsal do přestavby zámku a města Nového Města nad Metují, které získal od jeho zakladatele Jana Černčického z Kácova. Držel také Náchod, Kolín a další města a panství, takže nakonec patřil mezi nejbohatší magnáty. Jeho majetek byl odhadnut na trojnásobek společného jmění jihočeských Rožmberků.\n\nVelkou pozornost věnoval také přestavbě rodového sídla v Pardubicích. Zámek ve dvacátých až čtyřicátých letech 16. století byl péčí Vojtěcha a pak jeho bratra Jana IV. dobudováván v duchu nastupující renesance. Byl zvýšen o jedno patro a interiéry byly kolem roku 1532 vyzdobeny velkoplošnými raně renesančními malbami, prvními v Čechách. Nádherně malované jsou zejména tzv. rytířské sály, Vojtěchův sál, Mázhaus a Sloupový sál, které mají i nádherné kazetové stropy. Na výzdobě zámku se podíleli také přední mistři z královské huti.\n\nV 18. století, při úpravách interiérů zámku na byty a manufakturní výrobny byly nástěnné malby poškozeny a zakryty vrstvou omítky, pod stropy byly zbudovány nižší podhledy. Malby byly znovu objeveny a původní stropy odkryty ve 20. letech minulého století. Při nedávné rekonstrukci zámku byly i malby odhaleny a restaurovány.\n\nVojtěch z Pernštejna zemřel nečekaně náhle a bez mužských potomků; pochován byl v pernštejnské hrobce pod nádherným mramorovým náhrobkem v kostela sv. Bartoloměje v Pardubicích. Jeho majetek zdědil bratr Jan IV. z Pernštejna. Lidé si jeho smrt spojovali s případem „české čachtické paní“ Kateřiny z Komárova, kterou soudní tribunál pod Vojtěchovým předsednictvím odsoudil za týrání a sadistické vraždění poddaných k (v Čechách krajně neobvyklému) trestu smrti hladem – pan Vojtěch totiž přežil Kateřinu z Komárova o pouhé dva dny. Záhy se tedy vynořily spekulace, že jej vražedkyně „stáhla s sebou“ pryč ze života.\n\nV rámci vzpomínkového „Pernštejnského roku“ byl městskými úřady naplánován antropologický průzkum Vojtěchových kosterních pozůstatků, který by mohl odhalit příčinu jeho nenadálé smrti – ovšem z nedostatku financí z akce prozatím sešlo.\n\n"}
{"id": "402699", "url": "https://cs.wikipedia.org/wiki?curid=402699", "title": "Short Scylla", "text": "Short Scylla\n\nSpolečnost Imperial Airways začala na počátku 30. let 20. století pociťovat nedostatek dopravních letadel na krátké lety v Evropě. Počátkem roku 1933 se tato letecká společnost obrátila na firmu Short o produkci omezeného počtu vhodného letounu. Odpovědí byl 39místný čtyřmotorový celokovový dvojplošník Short L.17 Scylla, jehož vývoj byl zahájen stejného roku.\n\nLetoun poprvé vzlétnul 26. března 1934. Byly vyrobeny dva exempláře (G-ACJJ Scylla a G-ACJK Syrinx). První let, který letoun Scylla absolvoval, byl let z Londýna-Croydonu do Paříže-Le Bourget. Oba letouny Syrinx a Scylla tvořily hlavní flotilu Imperial Airways na krátké tratě. Jednou z pozdějších inovací bylo použití čtyř výkonnějších motorů Bristol Pegasus XC a úprava interiéru. Obě letadla sloužila až do začátku druhé světové války. Tehdy byly oba letouny přesunuty z Londýna-Croydonu do Bristolu, kde byly používány k plnění různých vojenských misí.\n\nStroj byl postaven na základě konstrukce hydroplánu Short S.17 Kent (Scipio Class). Poháněly ho čtyři motory Bristol Jupiter XFBM o výkonu 444 kW každý (později Bristol Pegasus XC). Motorové gondoly byly navrženy tak, aby se do nich dal bez úprav namontovat hvězdicový motor Bristol Jupiter, Pegasus nebo Perseus, což bylo velmi předvídavé. Gondoly byly umístěny na svislých vzpěrách mezi horním a dolním křídlem. Po nějakou dobu byla na letounu Scylla zkoušena experimentální servoploška. Na horním i dolním křídlem byla křidélka. Na letounu Syrinx se testoval motor Bristol Perseus IIL, dokud neutrpěl nehodu při vichřici v říjnu 1935 na letišti v Bruselu. Poté byl však opraven.\n\n\n"}
{"id": "402706", "url": "https://cs.wikipedia.org/wiki?curid=402706", "title": "Tuberkulóza", "text": "Tuberkulóza\n\nTuberkulóza (z lat. \"tuberculum\" – hrbolek, nádorek), též TBC, dříve souchotiny či úbytě (oubytě), je infekční onemocnění způsobené bakteriemi ze skupiny \"Mycobacterium tuberculosis\" komplex s nejvýznamnějším zástupcem \"M. tuberculosis\". Nemoc napadá nejen člověka, ale i zvířata. Tuberkulóza většinou napadá plíce, ale může postihnout i jiné části těla. Šíří se vzduchem, když osoba s aktivní formou tuberkulózy kašle, kýchá nebo jiným způsobem rozšiřuje své sliny vzduchem. Většina infekcí je asymptomatická, latentní; zhruba jedno z deseti onemocnění přejde v aktivní tuberkulózu, která, když se neléčí, způsobuje úmrtí ve více než 50 % případů. Tuberkulózou se zabývá medicínský obor ftizeologie.\n\nNejtypičtějším příznakem je chronický kašel s krvavým sputem – vykašlávání nebo chrlení krve (\"hemoptoe\" nebo také \"hemoptýza\"), horečka (Febris), noční pocení a ztráta tělesné hmotnosti. Infekce dalších orgánů způsobuje velkou škálu symptomů. Diagnóza se provádí mikrobiologickým vyšetřením sputa či odebraných vzorků tkáně, tuberkulinovým testem, pomocí radiologie (nejčastěji rentgenem hrudi) nebo krevními testy. Léčba je náročná a vyžaduje dlouhodobé užívání různých antibiotik. Vzrůstajícím problémem při léčbě je antibiotická rezistence některých druhů tuberkulózy. Prevence spočívá ve screeningu a očkování, převážně bacilem Calmettovým-Guérinovým (BCG) – očkování proti tuberkulóze se označuje jako kalmetizace.\n\nPředpokládá se, že třetina světové populace je infikována bakterií \"M. tuberculosis\" a zhruba každou sekundu je infikován nový člověk. Procento celosvětové populace, které každý rok onemocní tuberkulózou, zůstává stejné nebo klesá, ale v důsledku růstu populace se počet nakažených zvyšuje. V roce 2007 bylo odhadováno na 13,7 milionů chronických aktivních případů, 9,3 milionů nových případů a 1,8 milionů úmrtí, a to většinou v rozvojových zemích. Ve světě není tuberkulóza rozšířena rovnoměrně – v mnoha asijských a afrických zemích je jí nakaženo až 80 % obyvatel, kdežto ve Spojených státech jen 5–10 %. V České republice bylo v roce 2015\nhlášeno 518 onemocnění tuberkulózou, tj. 4,9 případu na 100 000 obyvatel, v roce 2009 to bylo 710 případů, tj. 6,8 na 100 tisíc obyvatel.\n\nDříve se tuberkulóze říkalo souchotiny, úbytě nebo ftíza (což je řecký výraz pro úbytek), protože se zdálo, že lidi konzumuje zevnitř. Dalšími názvy jsou např. bílý mor, protože nemocní jsou výrazně bledí; nebo královo zlo, protože se věřilo, že králův dotyk souchotiny vyléčí. Krtice je tuberkulóza napadající lymfatický systém, tuberkulóza okruží napadá břicho, lupus vulgaris napadá kůži a Pottova nemoc je zánět páteře a obratlů.\n\nMiliární tuberkulóza vzniká rozsevem mykobakterií přes oběhovou soustavu. Bakterii \"M. tuberculosis\" se někdy říká Kochův bacil po jejím objeviteli Robertu Kochovi.\n\nTuberkulóza se u lidí vyskytuje už od pravěku. Genetická analýza indikuje stáří 40 tisíc let. Nejstarší jednoznačný nález \"Mycobacterium tuberculosis\" pochází z pozůstatků bizona starého zhruba 18 000 let. Není známo, jestli se tuberkulóza vyvinula u dobytka a pak se přenesla na lidi (zoonóza) nebo jestli se odpojila od společného předka infikujícího jiné druhy. Spíše půjde o původní onemocnění člověka a jeho výskyt možná způsobuje používání ohně. \"M. tuberculosis\" je považována za nejstarší druh tuberkulózních bakterií, z kterého se pak odpojila linie bakterií \"M. africanum\", \"M. microti\", \"M. pinnipedii\", \"M. caprae\" a \"M. bovis\". \"M. bovis\" je z těchto druhů považována za nejstarší.\n\nKosterní pozůstatky z neolitické osady ve východním středomoří ukazují, že někteří lidé z období 7000 let př. n. l. měli tuberkulózu a známky tuberkulózy se našly i v mumiích z období 3000–2400 let př. n. l. Řecký výraz pro tuberkulózu je \"phthisis\" (česky \"ftíza\"); okolo roku 460 př. n. l určil Hippokratés ftízu jako nejrozšířenější onemocnění té doby, které zahrnuje vykašlávání krve a horečku a které je téměř vždy smrtelné. V Jižní Americe pochází první důkazy tuberkulózy od kultury Paracas (zhruba 750 př. n. l.–100 n. l.). Suzanne Austin Alchon napsala, že „kosterní pozůstatky z pravěké Severní Ameriky naznačují, že tuberkulóza byla tak častá, že ’prakticky každý člen těchto pravěkých společností byl vystaven tuberkulóze.’“\n\nV 19. století patřila tuberkulóza mezi nejčastější příčiny úmrtí. Např. v Praze v dubnu 1862 z 527 zemřelých byla příčinou tuberkulóza u 155 z nich. Na sešlost věkem, vysílení a přirozenou slabost, což byla druhá nejčastější příčina, zemřelo ve stejném období jen 85 Pražanů.\n\nVe starověku se léčba soustředila na stravu nemocných. Plinius starší popsal několik metod ve své knize \"Historia naturalis\": „vlčí játra ponořená v řídkém víně, sádlo prasete krmeného trávou nebo kůže oslice ponořená ve vývaru“. Avicenna psal o tuberkulóze ve své knize \"Kánon medicíny\" z počátku 11. století. Po Řecích převzal myšlenku, že onemocnění způsobuje znečištění vzduchu (teorie miasmat).\n\nI když v roce 1689 Richard Morton objevil, že plicní tuberkulóza je spojena s nádory („tuberkly“), nebyla tuberkulóza až do 20. let 19. století kvůli rozmanitosti symptomů označena za jedno onemocnění. Jako „tuberkulózu“ ji pojmenoval v roce 1839 Johann Lukas Schönlein. Mezi lety 1838–1845 se John Croghan, majitel Mamutí jeskyně, snažil vyléčit několik pacientů stálou teplotou a čistotou vzduchu v této jeskyni; všichni nemocní do roka zemřeli. První sanatorium pro pacienty nakažené tuberkulózou otevřel v roce 1854 Hermann Brehmer v Görbersdorfu v Německu (dnešní Sokołowsko v Polsku).\n\nBacil způsobující tuberkulózu, \"Mycobacterium tuberculosis\", objevil a popsal 24. března 1882 Robert Koch, který za tento objev v roce 1905 získal Nobelovu cenu za fyziologii a lékařství. Koch nevěřil, že dobytčí a lidská tuberkulóza jsou podobné, což opozdilo objev, že zdrojem infekce je mléko. Tento zdroj byl později odstraněn pasterizací. Koch v roce 1890 prohlásil, že lékem proti tuberkulóze je glycerolový extrakt bacilu tuberkulózy, a nazval ho „tuberkulin“. Léčba touto látkou byla neúspěšná, ale později se ujala při diagnóze tuberkulózy.\n\nPrvního úspěchu s očkováním proti tuberkulóze dosáhli Albert Calmette a Camille Guérin, když v roce 1906 vynalezli bacil Calmettův-Guérinův (BCG). Vakcína BCG byla na lidech poprvé použita v roce 1921 ve Francii, ale v USA, Spojeném království a Německu byla přijata až po druhé světové válce.\nTuberkulóza byla v 19. a 20. století známa jako endemické onemocnění chudých venkovanů. V roce 1815 zapříčinila jedno ze čtyř úmrtí v Anglii; v roce 1918 byla příčinou jednoho ze šesti úmrtí ve Francii. Ve 20. století způsobila celkově zhruba 100 milionů úmrtí lidí. Poté, co se v 80. letech 19. století zjistilo, že je nakažlivá, byla tuberkulóza v Británii prohlášena za onemocnění podléhající hlášení; existovaly snahy o zákaz plivání na veřejných místech a infikovaní chudí lidé byli nuceni ke vstupu do sanatorií, která připomínala vězení; sanatoria pro střední a vyšší třídy poskytovala nepřetržitou lékařskou pomoc. I v nejlepších sanatoriích umíralo 50 % nemocných do pěti let po vstupu (údaj z roku 1916).\n\nV Evropě úmrtí v následku tuberkulózy klesla z 500/100 000 obyvatel v roce 1850 na 50/100 000 obyvatel v roce 1950. Zlepšování zdravotnictví zapříčinilo úbytek tuberkulózy ještě před příchodem antibiotik. Tuberkulóza zůstala tak závažným onemocněním, že když byl v roce 1913 ve Spojeném království založen Medical Research Council, jeho počátečním zaměřením byl výzkum tuberkulózy.\n\nÚčinná léčba tuberkulózy přišla až s vývojem streptomycinu. Ten 19. října 1943 poprvé izoloval Albert Schatz, student Selmana Abrahama Waksmana na Rutgers University. Waksman poté v roce 1952 za objev získal Nobelovu cenu za fyziologii a medicínu. Do té doby byly jediným způsobem léčby sanatoria a chirurgické zákroky, jako např. bronchoskopie nebo iatrogenní pneumotorax. Chirurgické zákroky se ale ukázaly neefektivními. Do procesu léčby byly znovu zahrnuty až s příchodem multirezistentní tuberkulózy. Při její léčbě se chirurgicky odstraňují infikované tkáně a snižuje se tak počet bakterií v plicích a zbývající bakterie jsou více vystaveny lékům kolujícím v krevním oběhu. Předpokládá se tedy, že se tím zvyšuje účinnost chemoterapie.\n\nNaděje na úplné vymýcení tuberkulózy byla napadena příchodem rezistentních typů v 80. letech 20. století. Např. ve Spojeném království se počet případů snížil ze 117 000 v roce 1913 na zhruba 5 000 v roce 1987, ale pak zase vzrostl na 6300 v roce 2000 a 7600 v roce 2005.\n\nNávrat tuberkulózy vyústil v oznámení Světové zdravotnické organizace (WHO) v roce 1993 o nouzovém stavu ohrožení tímto onemocněním. Odhaduje se, že každým rokem celosvětově přibývá půl milionu nových případů onemocnění multirezistentní tuberkulózou (MDR-TB). V roce 2010 byl po dvaceti letech objeven nový druh bakterie řadící se do Mycobacterium tuberculosis komplexu, \"M. mungi\".\n\nHlavním původcem tuberkulózy, \"Mycobacterium tuberculosis\" (MTB), je malá aerobní tyčinkovitá bakterie. Vysoký obsah lipidů způsobuje mnoho z jejích výjimečných vlastností. Dělí se každých 16–20 hodin, což je v porovnání s ostatními bakteriemi, které se většinou dělí za méně než hodinu, extrémně pomalé. Protože MTB má buněčnou stěnu, ale ne dvojici vnější a vnitřní plazmatické membrány, je klasifikována jako grampozitivní bakterie. Během Gramova barvení se ale kvůli vysokému obsahu lipidů v buněčné stěně barví buď velmi málo nebo vůbec. MTB je schopna odolat slabé dezinfekci a dokáže přežít několik týdnů v suchém stavu. V přírodě může růst pouze v buňkách hostitele, ale lze ji pěstovat \"in vitro\".\nPomocí barvících mikrobiologických metod lze \"M. tuberculosis\" detekovat ve sputu. Nejčastěji používanou metodou je Ziehl-Neelsenovo barvení, při kterém se \"M. tuberculosis\" zbarví červeně. K vizualizaci MTB lze využít i směs auramin-rhodamin a fluorescenční mikroskopii.\n\nDo komplexu \"M. tuberculosis\", což je skupina geneticky blízkých mykobakterií, které způsobují tuberkulózu, patří ještě \"M. bovis\", \"M. africanum\", \"M. canetti\" a \"M. microti\". \"M. africanum\" není hojně rozšířená, ale v některých částech Afriky patří mezi důležité původce tuberkulózy. \"M. bovis\" byla v minulosti běžnou příčinou tuberkulózy lidí, ale zavedením metody pasterizace mléka se infekce tímto druhem téměř eliminovala. \"M. canetti\" je výjimečná a vyskytuje se téměř výhradně v Africe, i když bylo zaznamenáno několik případů výskytu této bakterie u afrických emigrantů. \"M. microti\" je nejčastěji pozorována u lidí s poškozenou imunitou, i když je možné, že prevalence tohoto patogenu byla podceněna.\n\nDalšími známými zástupci z rodu \"Mycobacterium\" jsou \"M. leprae\", komplex \"Mycobacterium avium\" a \"M. kansasii\". Poslední dvě zmíněné patří do skupiny netuberkulózních mykobakterií (NTM), které sice nezpůsobují tuberkulózu ani lepru, ale způsobují plicní onemocnění podobná tuberkulóze.\n\nBakterií \"M. tuberculosis\" je nakažena zhruba třetina světové populace a zhruba každou sekundu je infikován nový člověk. Ne všechny tyto nákazy ale způsobují tuberkulózu a některé jsou asymptomatické. Předpokládá se, že v roce 2007 bylo na světě zhruba 13,7 milionů lidí s aktivní formou tuberkulózy, z toho 9,3 milionů bylo nových případů. Ve stejném roce na tuberkulózu zemřelo 1,8 milionu lidí. Roční incidence se pohybovala mezi 363 případy na 100 000 lidí v Africe a 32 případy na 100 000 lidí v Americe. Tuberkulóza způsobuje z infekčních onemocnění nejvíce úmrtí žen v reproduktivním věku a je jednou z hlavním příčin úmrtí u lidí s HIV/AIDS.\n\nZvyšování počtu nákaz virem HIV a zanedbávání programů na kontrolu tuberkulózy vedly k nové vlně tohoto onemocnění. Přispěl k tomu i nástup rezistentních typů tuberkulózy, kdy mezi lety 2000 a 2004 bylo 20 % případů rezistentních proti prvořadým antibiotikům a 2 % i proti druhořadým. Rychlost výskytu nových onemocnění tuberkulózou se velmi liší, a to i u sousedních států, nejspíše kvůli rozdílům ve zdravotních systémech.\n\nV roce 2007 bylo státem s největší incidencí Svazijsko s 1200 případy na 100 000 lidí. Indie měla nejvíce nově nahlášených případů – 2 miliony. Ve vyspělých zemích je tuberkulóza méně častá. Ve Spojeném království v roce 2007 činil národní průměr 15 nových případů na 100 000 lidí a největší míra incidence v západní Evropě byla 30/100 000 v Portugalsku a Španělsku. V Číně to pak bylo 98/100 000, v Brazílii 48/100 000 a ve Spojených státech 4/100 000. V Kanadě se tuberkulóza vyskytuje v některých venkovských oblastech. V České republice v roce 2007 činila incidence 9/100 000 s celkovým počtem 893 nakažených.\n\nIncidence tuberkulózy se mění s věkem. V Africe tuberkulóza postihuje převážně adolescenty a mladé lidi. Tam, kde se incidence relativně rychle prudce snížila, např. ve Spojených státech, postihuje spíše staré lidi nebo lidi se ztrátou imunity.\n\nExistuje několik známých faktorů, které zvyšují vnímavost na tuberkulózu: celosvětově nejvýznamnějším je HIV. Koinfekce virem HIV je problémem hlavně v subsaharské Africe, kde je nákaza tímto virem velmi častá. Kouření 20 a více cigaret denně zvyšuje riziko nákazy tuberkulózou dvakrát až čtyřikrát.\n\nNa velikost rizika může mít vliv i strava. Např. mezi indickými imigranty v Londýně mají vegetariánští hinduisté zhruba 8,5krát větší šanci na rozvoj tuberkulózy než muslimové, kteří denně jedí maso a ryby. I když to není důkaz příčinné souvislosti, může být toto zvýšené riziko způsobeno nedostatkem stopových prvků: nejspíše železa, vitamínu B12 nebo vitamínu D. Další výzkumy poskytly více důkazů o spojitosti nedostatku vitamínu D se zvýšeným rizikem onemocnění tuberkulózou. V některých rozvojových zemích způsobuje velký nárůst rizika rozvoje aktivní tuberkulózy malnutrice, která poškozuje imunitní systém. Spolu s přelidněním může být malnutrice jednou z hlavních příčin silné spojitosti mezi tuberkulózou a chudobou.\n\nLidé se silikózou mají zhruba 30krát větší šanci získat tuberkulózu. Částice oxidu křemičitého dráždí dýchací soustavu a způsobují imunogenní reakce jako např. fagocytózu, které zase způsobují zanesení mízních cév. Právě zhoršení funkce makrofágů způsobené částicemi oxidu křemičitého zvyšuje riziko rozvoje tuberkulózy. Lidé s chronickým selháním ledvin a hemodialýzou mají také zvýšené riziko rozvoje tuberkulózy.\n\nLidé s cukrovkou mají dvakrát až čtyřikrát větší riziko rozvoje aktivní tuberkulózy než lidé bez tohoto onemocnění, a toto riziko je vyšší u lidí s diabetes mellitus I. typu. Mezi další klinické stavy, které jsou spojovány s aktivní tuberkulózou, patří např. gastrektomie, transplantace ledvin a srdce, karcinom hlavy a krku a další nádory (např. karcinom plic, lymfomy nebo leukemie).\n\nSe zvýšeným rizikem rozvoje tuberkulózy je také spojena nízká váha. Index tělesné hmotnosti (BMI) menší než 18,5 zvyšuje riziko 2krát až 3krát. Zvýšení tělesné hmotnosti riziko snižuje. Lidé s diabetes mellitus mají zvýšené riziko rozvoje tuberkulózy a hůře reagují na léčbu, což může být způsobeno zhoršeným vstřebáváním léků. Není to tak, že by diabetici měli zvýšené riziko zisku latentního stádia tuberkulózy, ale spíše je u nich vyšší pravděpodobnost přechodu z latentního do aktivního stádia.\n\nMezi další faktory zvyšující riziko rozvoje tuberkulózy patří např. sdílení injekcí uživateli drog; dlouhodobá kortikosteroidní nebo jiná imunosupresivní terapie; selhání imunity (30–40 % lidí s AIDS má také tuberkulózu); Hodgkinova nemoc; střevní bypass; chronická porucha vstřebávání; nedostatek vitamínu D; malnutrice; a alkoholismus.\n\nVýzkum dvojčat ve čtyřicátých letech 20. století naznačil, že vnímavost na tuberkulózu je dědičná. Jestliže jedno z dvojčat získalo tuberkulózu, druhé mělo vyšší pravděpodobnost získat toto onemocnění, pokud byla dvojčata jednovaječná. Tato zjištění byla potvrzena novějšími výzkumy v Jihoafrické republice. S vnímavostí na tuberkulózu je spojen polymorfismus genu \"IL12B\".\n\nNěkteré léky, např. léky proti revmatoidní artritidě, které blokují funkci bílkoviny TNF-α (cytokinu vyvolávajícího záněty), zvyšují riziko aktivace latentní infekce kvůli důležitosti tohoto cytokinu při imunitní obraně proti tuberkulóze.\n\nKdyž lidé s aktivní plicní tuberkulózou vykašlávají, kýchají, mluví nebo plivají, vylučují nakažlivé kapičky aerosolu o velikosti 0,5–5 µm v průměru. Jedním kýchnutím mohou vyloučit až 40 000 kapiček. Každá z těchto kapiček může přenést tuberkulózu, protože infekční dávka tohoto onemocnění je velmi malá a infekci může způsobit i vdechnutí méně než deseti bakterií.\n\nMíra infekčnosti u lidí s dlouhodobým, častým a intenzivním kontaktem s tuberkulózou činí zhruba 22 %. Člověk s aktivní a neléčenou tuberkulózou průměrně nakazí 10–15 lidí za rok. Dalšími rizikovými skupinami lidí jsou uživatelé drog injekčními stříkačkami, obyvatelé hojně obydlených oblastí, chudé vrstvy, vysokorizikové rasové nebo etnické menšiny, lidé se ztrátou imunity, uživatelé imunosupresivních léků a zdravotní pracovníci pracující s těmito rizikovými skupinami.\n\nPřenášet onemocnění mohou pouze lidé s aktivní – nelatentní – formou tuberkulózy. Pravděpodobnost přenosu z osoby na osobu závisí na počtu infikovaných kapiček vyloučených nakaženým člověkem, efektivitě ventilace, době vystavení a virulenci konkrétní varianty \"M. tuberculosis\".\n\nŘetězec přenosu lze přerušit izolací lidí nakažených aktivní formou tuberkulózy a zahájením protituberkulózní terapie. Po dvou týdnech léčení většinou lidé nakažení nerezistentním typem aktivní tuberkulózy přestávají být nakažlivými. Po nakažení člověka trvá tři až čtyři týdny, než se onemocnění může přenést na další lidi.\n\nZhruba 90 % lidí nakažených bakterií \"Mycobacterium tuberculosis\" má asymptomatickou, latentní tuberkulózu. U aktivní formy platí, že bez léčby je smrtelná z více než 50 %.\n\nInfekce začíná, když mykobakterie dosáhnou plicních sklípků, kde vniknou do endozomů alveolárních makrofágů a rozmnoží se. Hlavní místo infekce v plicích se nazývá Ghonův komplex, který se většinou nachází ve vrchní části spodního laloku nebo ve spodní části vrchního laloku. Bakterie pohltí dendritické buňky, které bakteriím znemožní replikaci, ale roznesou je do mízních uzlin. Dále jsou bakterie roznášeny přes krevní oběh do dalších tkání a orgánů a mohou vznikat druhotná poškození v plicích, okrajových mízních uzlinách, ledvinách, mozku a kostech. Tuberkulóza může poškodit jakékoli části těla, ale jen výjimečně poškodí srdce, příčně pruhované svaly, slinivku břišní nebo štítnou žlázu.\n\nTuberkulóza je zařazována mezi granulomatózní záněty. Mezi buňky, které granulomy vytvářejí, patří makrofágy, T-lymfocyty, B-lymfocyty a fibroblasty. Granulom zabraňuje šíření mykobakterií a poskytuje místo, kde se buňky imunitního systému snaží onemocnění zastavit. Bakterie v granulomu mohou přejít do nečinného stádia a to pak vyústí v latentní formu tuberkulózy. Tuberkulózní granulomy také vytvářejí mrtvé buňky (nekróza) ve středu nádoru. Tyto mrtvé buňky vzhledem připomínají sýr a této nekróze se proto říká kaseózní nekróza.\n\nJestliže bakterie tuberkulózy vniknou do krevního oběhu z místa poškozené tkáně, šíří se tělem a zanechávají po sobě mnoho ložisek infekce, která vypadají jako malé bílé nádory. Tato rozšířená forma tuberkulózy je nejčastější u dětí a u starších lidí a nazývá se miliární tuberkulóza. Lidé s touto tuberkulózou bez léčby umírají téměř ve 100 % případů, s léčbou se pak míra fatality snižuje zhruba na 10 %.\n\nV mnoha případech se infekce rozšiřuje a zase ubývá. Poškození tkání a nekrózu vyvažují hojení a fibróza. Nakažené tkáně jsou nahrazeny jizvami a dutiny jsou zaplněny bílým nekrotickým materiálem. Během aktivní formy tuberkulózy lze obsah některých těchto dutin vykašlat. Vykašlaný materiál obsahuje žijící bakterie, takže může přenášet infekci. Léčba vhodnými antibiotiky bakterie usmrcuje a umožňuje hojení. Po léčbě jsou nakažené oblasti nahrazeny zjizvenými tkáněmi.\n\nNeléčená tuberkulóza může způsobit lobární pneumonii.\n\nPoté, co onemocnění přejde do aktivního stadia, v 75 % případů zahrnuje infekci plic (plicní tuberkulóza). Mezi symptomy patří bolest hrudi, vykašlávání krve a kašel trvající déle než tři týdny, horečka, třesavka, noční pocení, ztráta chuti k jídlu, ztráta tělesné hmotnosti, pobledlost a únava.\n\nVe zbylých 25 % případů se infekce přesune z plic a způsobuje jiné formy tuberkulózy, kterým se hromadně říká mimoplicní tuberkulóza. To častěji probíhá u lidí s potlačenou imunitou a u malých dětí. Při tuberkulóze mízních uzlin (krtice) uzliny natékají a později z nich může začít vytékat tekutina. Tuberkulóza kostí a kloubů způsobuje bolest a oslabení kostí, které jsou pak náchylnější na zlomeniny. Může postihovat prakticky všechny kosti, např. obratle (Pottova nemoc) nebo čelistní kosti – z nich nejčastěji lícní kost, do které se šíří hematogenně (přenos krevní cestou) nebo per continuitatem (přestupem skrz tkáně), a projevy jsou charakteristické vznikem píštělí a vtažených jizev. Symptomy tuberkulózy trávicí soustavy jsou bolest břicha, průjem a krvácení z řitního otvoru. Urogenitální tuberkulóza způsobuje např. bolest při močení a krvavou moč a tuberkulóza centrální nervové soustavy způsobuje mimo jiné bolest hlavy, zamlžené vidění a záchvaty. Dále existuje např. tuberkulóza kůže (lupus vulgaris nebo tuberculosis verrucosa cutis) způsobující pupínky, bradavice, puchýře nebo vředy nebo tuberkulóza osrdečníku způsobující těžkosti při dýchání a bolest hrudi. Obzvláště nebezpečnou formou tuberkulózy je miliární tuberkulóza, která napadá několik míst zároveň. Mimoplicní a plicní tuberkulóza mohou probíhat současně.\n\nRozhodujícím diagnostickým kritériem je průkaz tuberkulózních bacilů (\"Mycobacterium tuberculosis\") v klinickém vzorku (např. ve sputu nebo hnisu), a to buď kultivačně nebo mikroskopicky. Když ho z nějakého důvodu nelze získat, je diagnóza možná pomocí zobrazování (např. rentgenu), tuberkulinového testu, histopatologie anebo pomocí Interferon Gamma Release Assay (IGRA), ale tyto metody jsou často neprůkazné.\n\nCelková diagnóza při podezření z tuberkulózy by měla obsahovat anamnézu, fyzické vyšetření, rentgen hrudi, mikrobiologický vzorek (např. sputum) a buněčnou kulturu. Může obsahovat i tuberkulinový test a sérologický test. Hlavním problémem diagnózy je kultivace tohoto pomalurostoucího organismu v laboratoři, která může trvat 4–12 týdnů. Jako kultivační médium může sloužit krevní agar nebo Lowensteinovo-Jensenovo médium.\nV současné době bývá latentní forma infekce diagnostikována u neočkovaných lidí tuberkulinovým kožním testem, který způsobuje reakci na vzorek \"M. tuberculosis\". Ti, kteří už proti tuberkulóze očkováni byli, na tento test reagují mnohem citlivěji. Tuberkulinový test má tu nevýhodu, že někdy může být negativním i za přítomnosti tuberkulózy, zvláště pokud má testovaný člověk komorbidní sarkoidózu, Hodgkinovu nemoc, malnutrici nebo dokonce aktivní formu tuberkulózy. Novější testy pomocí interferonů gama (Interferon Gamma Release Assay – IGRA) některé z těchto problémů překonaly. Testy IGRA jsou krevní testy \"in vitro\" a jsou přesnější než kožní testy. Dokáží odhalit uvolňování interferonu gama v reakci na mykobakteriální bílkoviny jako ESAT-6. Testy nejsou ovlivněny předchozím očkováním ani netuberkulózními mykobakteriemi, takže vracejí méně nesprávných pozitivních výsledků. Neexistují důkazy, že testy IGRA jsou citlivější než kožní testy.\n\nNěkteré nově vyvinuté testy jsou rychlejší a přesnější než výše zmíněné. Mezi ně patří i test pomocí polymerázové řetězové reakce, který slouží ke zjištění bakteriální DNA. Jeden z těchto testů vrací výsledek do 100 minut a v současné době je nabízen 116 rozvojovým zemím se slevou zajištěnou WHO a nadací Billa a Melindy Gatesových.\n\nK prevenci a kontrole tuberkulózy se přistupuje ve dvou úrovních. První spočívá v identifikaci osob s tuberkulózou a lidí, s kterými se stýkají, a jejich následná léčba. Druhou úrovní je očkování dětí. Není dostupná žádná vakcína, která by poskytovala spolehlivou ochranu pro dospělé osoby. V tropických oblastech ale jako částečná ochrana může fungovat vystavení netuberkulózním mykobakteriím.\n\nSvětová zdravotnická organizace (WHO) vyhlásila v roce 1993 nouzový stav ohrožení tuberkulózou a Stop TBC Partnership vyvinulo Celosvětový plán pro zastavení tuberkulózy (Global Plan to Stop Tuberculosis), který měl za cíl zachránit 14 milionů životů mezi lety 2006 až 2015.\n\nMnoho zemí využívá jako součást programu pro kontrolu tuberkulózy očkování bacilem Calmettovým-Guérinovým (BCG), a to hlavně pro kojence. BCG je jedna z nejčastěji využívaných vakcín současnosti, ve státech s národními programy vakcinace přesahuje míra zastoupení této vakcíny 80 %. Jedním ze států, který BCG ve velké míře neposkytuje, jsou Spojené státy, kde tuberkulóza není tak častým onemocněním. BCG byl první vakcínou proti tuberkulóze. Od roku 1905 na něm v Pasteurově ústavu pracovali Albert Calmette a Camille Guérin a první testy na lidech provedli v roce 1921. Úmrtí způsobená špatnými výrobními procesy ale vytvořila veřejný odpor k BCG a hromadné očkování tak bylo odloženo až na dobu po druhé světové válce. Meta-analýza několika studií ukázala, že účinnost vakcín BCG proti některým formám TBC u dětí jako je tuberkulózní meningitida a miliární tuberkulóza je vyšší než 80 %. Naproti tomu, účinnost BCG vakcín proti plicní formě TBC u dospívajících a dospělých se pohybuje od 0 do 80 %. Příčina tak velkého rozptylu hlášených účinností ochrany před plicní formou není známa, ale předpokládá se, že svoji roli hrají rozdíly mezi jednotlivými kmeny používanými při očkování, různá expozice sledovaných populací mykobaktériím v životním prostředí a genetické a výživové rozdíly jednotlivých populací.\n\nV současné době existuje celosvětově více případů tuberkulózy než kdykoli v historii. V Jihoafrické republice, státě s nejvyšší prevalencí tuberkulózy, je BCG očkováno každé dítě ve věku do tří let. BCG má slabší účinky v oblastech, kde je malá prevalence mykobakterií.\n\nV současnosti existují snahy o vývoj novějších vakcín na prevenci tuberkulózy. První rekombinantní vakcína proti tuberkulóze, Mtb72F, vešla v USA do fáze klinického testování v roce 2004. Výzkum z roku 2005 ukázal, že DNA vakcína proti tuberkulóze podávaná s obvyklou chemoterapií může u myší urychlit mizení bakterií a ochránit proti opětovné nákaze v budoucnosti. Další vakcína MVA85A je založena na geneticky modifikovaném viru vaccinia (který fungoval jako vakcína proti neštovicím). Pro vývoj nových vakcín se používá mnoho různých strategií. Některé z těchto vakcín lze podávat bez použití jehel, což je výhodné pro oblasti s častými případy AIDS.\n\nJe zajímavé, že stimulace imunitního systému vakcinací BCG zřejmě představuje faktor, který snižuje riziko vzniku maligního melanomu. Pfahlberg a kol. publikovali v roce 2002 studii designovanou jako retrospektivní analýza případů a kontrol, ve které zjistili, že odds ratio je po očkování 0,44. BCG kmeny se testují jako prostředek ke stimulaci buněčné odpovědi imunitního systému při terapii řady nádorů, v některých případech se dostalo užití této formy imunoterapie i do klinické praxe.\n\nLéčba tuberkulózy spočívá v podávání antibiotik (antituberkulotik), které usmrcují bakterie. Kvůli neobvyklé struktuře a chemickému složení buněčné stěny mykobakterií, které snižují účinnost antibiotik, je ale léčba obtížná. V současné době jsou za nejúčinnější považovány plně kontrolované krátkodobé režimy (DOTS – Directly Observed Treatment Short-Course). Používají se 4 kategorie léčby, a to podle lokalizace, rozsahu onemocnění a bakteriologického nálezu. První kategorii tvoří nová bakteriologicky ověřená onemocnění a klinicky závažné formy plicní a mimoplicní tuberkulózy, druhou recidivy, léčebné neúspěchy a přerušené léčby, třetí méně závažné formy neověřené plicní a mimoplicní tuberkulózy, a čtvrtou tvoří ostatní případy, tedy lidé, kteří jsou bakteriologicky pozitivní i po úspěšném dokončení léčby. Na léčbu každé kategorie se používá jiný léčebný režim.\n\nDvěma nejpoužívanějšími antibiotiky jsou isoniazid a rifampicin. Na rozdíl od většiny ostatních bakteriálních infekcí vyžaduje tuberkulóza mnohem delší dobu léčby (mezi 6 a 24 měsíci). Příčinou je pomalé dělení a vysoká koncentrace lipidů snižujících prostupnost buněčné stěny. Před začátkem léčby je vhodné stanovit citlivost mykobakteriálního kmene k základním antituberkulotikům (izoniazid, streptomycin, rifampicin, etambutol a pyrazinamid). Léčebný režim je obvykle rozdělen na dvě fáze: iniciační (běžně 2 měsíce a za hospitalizace) a pokračovací (většinou ambulantní), která následuje bezprostředně poté. K léčbě latentní tuberkulózy většinou postačí používat jeden typ antibiotik, ale aktivní formu je vhodnější léčit kombinací různých druhů antibiotik, aby se u bakterie nevyvinula antibiotická rezistence. Léčba lidí s latentní tuberkulózou probíhá kvůli prevenci přechodu do aktivního stádia.\n\nExistují dva druhy rezistentní tuberkulózy. Primární rezistence vzniká nakažením rezistentním typem tuberkulózy. Sekundární (získaná) rezistence vzniká při nevhodné léčbě nerezistentní tuberkulózy, např. při požívání nekvalitních léků nebo porušování předepsaného režimu dávkování. To totiž umožňuje evolučně řízený zisk rezistence. Rezistentní tuberkulóza je problémem mnoha rozvojových zemí, protože její léčba trvá déle a vyžaduje dražší léky. Multirezistentní tuberkulóza (MDR-TB) je rezistentní proti dvěma nejúčinnějším prvořadým lékům: rifampicinu a isoniazidu. Extenzivně rezistentní tuberkulóza (XDR-TB) je navíc rezistentní proti jakémukoli fluorochinolonu a minimálně jednomu ze tří druhořadých antibiotik (kanamicin, kapreomycin, amikacin). Celkem asi 4 % případů tuberkulózy je multirezistentních, ale v některých oblastech, např. v zemích bývalého Východního bloku, se takové případy vyskytují až 6× častěji. Příčinou je upadající kvalita léčby (pacienti jsou léčeni pouze jedním nebo dvěma léky). Asi 5 % případů multirezistentní tuberkulózy je extenzivně rezistentní. Úspěšnost léčby tohoto typu je pouze 30 %.\n\nPřechod od nákazy tuberkulózou k onemocnění nastává, když mykobakterie překonají imunitní systém a začnou se rozmnožovat. Při primární tuberkulóze – která tvoří 1–5 % případů – se tak stává krátce po nakažení. Ve většině případů se ale vyvine latentní tuberkulóza, která nemá žádné symptomy. Latentní tuberkulóza pak přejde v aktivní formu ve 2–23 % případů, a to často několik let po nákaze. Riziko přechodu do aktivní formy se zvyšuje s imunosupresí, která může být způsobena např. infekcí HIV.\n\nTuberkulózu skotu (bovinní tuberkulózu) způsobuje \"Mycobacterium bovis\". Ve vyspělých zemích byla z větší části potlačena (např. Česká republika dokončila eradikaci v roce 1968), ale v přírodnímu rezervoáru (kterým jsou např. possumové na Novém Zélandu, jezevci ve Spojeném království nebo bizoni v Kanadě) je v přírodě eradikace obtížná. Například incidence bovinní tuberkulózy ve Velké Británii v posledních letech stále roste i přes probíhající intenzivní eradikaci. Krom šíření nemoci jezevci je jedním z možných vysvětlení i infekce skotu motolicí jaterní (\"Fasciola hepatica\"). Souvislost je dána tím, že infekce motolicí jaterní u testovaného zvířete může způsobit falešně negativní výsledek při tuberkulinovém testu. Motoličnatost takto může maskovat tuberkulózu při diagnostice. V rozvojových zemích je bovinní tuberkulóza stále běžným onemocněním. Po nakažení trvá většinou několik měsíců, než se bovinní tuberkulóza začne projevovat. Mezi symptomy patří např. vyhublost, horečka, slabost a nechuť k jídlu.\n\nPůvodcem ptačí tuberkulózy je \"M. avium\" subsp. \"avium\". U prasat způsobuje tuberkulózu \"M. avium\" subsp. \"hominissuis\". Zdrojem prasečí tuberkulózy je nejčastěji kontaminované vnější prostředí a volně žijící ptáci.\n\nParatuberkulózu způsobuje \"M. avium\" subsp. \"paratuberculosis\". Paratuberkulóza patří k běžným onemocněním v zemích západní Evropy, v USA a v Kanadě a od devadesátých let 20. století se začala objevovat i v Česku. Inkubační doba paratuberkulózy je mezi 6 měsíci a 15 lety. Hlavním příznakem je chronické hubnutí, u 10 až 20 % zvířat se objevuje průjem nazelenalé barvy a vodnaté konzistence.\n\n\n\n"}
{"id": "402709", "url": "https://cs.wikipedia.org/wiki?curid=402709", "title": "Rybák novozélandský", "text": "Rybák novozélandský\n\nRybák novozélandský (\"Chlidonias albostriatus\") je malý druh rybáka z rodu \"Chlidonias\", hnízdící na Novém Zélandu.\n\nPodobá se blízce příbuznému rybáku bahennímu: černá čepička je od šedé spodiny těla oddělena bílým proužkem na lících; hřbet, svrchní strana křídel a střed ocasu jsou šedé, ostře kontrastující s bílým kostřecem a úzkým lemem ocasu. Okraje a špičky ručních letek jsou tmavěji šedé. Nohy a zobák jsou jasně oranžovočervené.\n\nHnízdí pouze ve vnitrozemí Jižního ostrova Nového Zélandu východně od Jižních Alp. Dříve hnízdil také na severním ostrově. Po vyhnízdění se ptáci rozptylují v ústích řek a podél pobřeží až na jih Severního ostrova, ojediněle až po Auckland.\n\n"}
{"id": "402712", "url": "https://cs.wikipedia.org/wiki?curid=402712", "title": "Mejtar", "text": "Mejtar\n\nMejtar (hebrejsky מֵיתָר, v oficiálním přepisu do angličtiny Metar, přepisováno též Meitar) je místní rada (malé město) v Izraeli v Jižním distriktu. Starostou je Avner Ben Gera.\n\nLeží nadmořské výšce 418 metrů, 15 kilometrů severovýchodně od Beerševy a 2 kilometry jižně od Zelené linie, v zvlněné krajině na severním okraji Negevské pouště, nedaleko přechodu k Judským horám, respektive Hebronským horám. Terén člení vádí Nachal Chevron, které míjí obec na západním okraji. Jde o aridní oblast ale v okolí města se rozkládá rozsáhlý lesní komplex (Jatirský les).\n\nMejtar obývají Židé stejně jako největší město v regionu, Beerševu. V této oblasti ale žijí i izraelští Arabové, respektive Beduíni (zejména město Chura cca 2 kilometry jižně odtud). Město je na dopravní síť napojeno pomocí dálnice číslo 60.\n\nMejtar byl založen v roce 1984. Šlo o součást plánovitého osidlování dosud řídce zalidněného regionu Negevu s cílem vymezit limity vůči expanzi živelně rostoucího beduínského osídlení. Je jedním ze třech satelitních měst Beerševy (dalšími dvěma jsou Omer a Lehavim). V roce 1987 získal status místní rady. Zástavba má charakter rezidenční čtvrti s převážně individuálními rodinnými domy.\n\nJméno odkazuje na biblický citát z knihy Izajáš 54,2:„\"Rozšiř místo ve svém stanu, ať napnou stanové houně tvých příbytků. Nerozpakuj se! Natáhni svá stanová lana a upevni kolíky\"“\n\nV roce 2015 probíhá západně od města Mejtar výstavba nového obytného souboru městského typu, Karmit.\n\nPodle údajů z roku 2009 tvořili naprostou většinu obyvatel Židé – cca 6 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6 100 osob).\n\nJde o středně velké sídlo městského typu s trvalým mírným populačním růstem. K 31. prosinci 2017 zde žilo podle Centrálního statistického úřadu (CBS) 7700 lidí.\n\"* údaje za rok 2001 a od roku 2010 zaokrouhleny na stovky\"\n"}
{"id": "402715", "url": "https://cs.wikipedia.org/wiki?curid=402715", "title": "Stéphane Lambiel", "text": "Stéphane Lambiel\n\nStéphane Lambiel (* 2. dubna 1985, Martigny, Švýcarsko) je švýcarský krasobruslař. Jedná se o dvojnásobného mistra světa (2005, 2006), v roce 2006 získal na olympijských hrách stříbrnou medaili, dvakrát vyhrál Grand Prix (2005, 2007) a je osminásobným mistrem Švýcarska. Je známý pro svoje piruety. 16. října 2008 oznámil svůj odchod od závodního bruslení.\n\nVyrůstal v Saxonu ve Švýcarsku. Má sestru Silviu (narozena 1982) a bratra Christopha (narozen 1989), jeho matka je Portugalka, žije v Lausanne ve Švýcarsku. Mluví plynule francouzsky, německy (ne švýcarskou němčinou), anglicky a portugalsky. Učí se italsky. Má vracející se zranění v obou kolenech, kvůli kterým vynechal exhibice a tréninky. Na rozdíl od všech krasobruslařů umí skákat a dělat piruety v obou směrech. Je schopný dělat úspěšné dvojité axely, měnící rotaci mezi každým. Nicméně to přestal trénovat. Lambiel má mnoho sponsorů ve Švýcarsku, navrhl švýcarské hodinky zvané \"Spin Master\".\n\nLambielův šťastný přívěsek je beruška. V roce 2008 ho v interview Alexej Mišin označil za vynikajícího umělce a piruetového génia a dodal, že jeho odchod od krasobruslení je nehorázná škoda.\n\nV sedmi letech viděl bruslit svoji sestru, velmi ho to fascinovalo. Přál si to také zkusit, strávil tedy nějaký čas pozorováním bruslařských videí. O několik let později se setkal s Peterem Grütterem, který se stal jeho trenérem, a Salomé Brunner, která je jeho choreografka. Jako švýcarský začátečník Lambiel vystupoval na exhibici v roce 1997 na mistrovství světa v Lausanne. Další rok se stal švýcarským juniorským mistrem a v roce 2000 byl seniorským mistrem Švýcarska. V roce 2001 byl pátý na mistrovství světa juniorů. Další sezónu byl už věkově dospělý na mezinárodní soutěž seniorů. Švýcarská krasobruslařská federace mu řekla, že pokud se na mistrovství Evropy umístí do první dvanáctky, pošlou ho na olympijské hry do Salt Lake City v roce 2002. Umístil se na čtvrtém místě a byl poslán na olympijské hry, kde obsadil patnácté místo. Potom se umístil na osmnáctém místě na mistrovství světa.\n\nNásledující sezónu se Lambiel umístil na pátém místě na mistrovství Evropy a o pár míst výš na mistrovství světa. V roce 2004 byl šestý na mistrovství Evropy a čtvrtý na mistrovství světa. Lambiel byl nucen vynechat Grand Prix sezónu 2004 a 2005 kvůli zranění, ale vynahradil si to čtvrtým místem na mistrovství Evropy.\n"}
{"id": "402722", "url": "https://cs.wikipedia.org/wiki?curid=402722", "title": "Segev Šalom", "text": "Segev Šalom\n\nSegev Šalom (hebrejsky שֶׂגֶב שָׁלוֹם, arabsky شقيب السلام, Šakíb al-Salam nebo Šukajb al-Salam, v oficiálním přepisu do angličtiny Segev-Shalom) je místní rada (malé město) v Izraeli v Jižním distriktu.\n\nLeží nadmořské výšce 314 metrů nedaleko jihovýchodního okraje Beerševy v rovinaté krajině v severní části Negevské pouště. Terén člení vádí Nachal Con, které míjí město po západní straně, a další vádí na východním okraji obce. Jde o aridní oblast.\n\nSegev Šalom obývají izraelští Arabové, respektive Beduíni, přičemž i v okolní krajině se rozkládají četné živelně rostlé rozptýlené osady polokočovných beduínů. Centrum regionu, město Beerševa, je ovšem židovské. Město je na dopravní síť napojeno pomocí dálnice číslo 25, která se severovýchodně od obce kříží s dálnicí číslo 40.\n\nVznik Segev Šalom byl iniciován v roce 1984 ministerstvem bytové výstavby jako součást vládního projektu trvalého usídlení beduínských kmenů v okolí. Konkrétně šlo o beduínský kmen \"al-Azazma\", který do té doby pobýval v provizorních stanech a živelně vznikajících osadách. Nové město mělo být plánovitě řešeným sídelním souborem, který měl kromě bydlení nabídnout i veřejné služby jako zdravotnictví a školství. Původně byla obec součástí Oblastní rady Mašoš. Po jejím rozpuštění získala roku 1996 status místní rady (malého města).\n\nVe městě funguje pět mateřských škol, dvě základní školy a střední škola. Celkem je navštěvuje 2500 žáků. Za vzděláním sem dojíždějí i děti z beduínských osad v okolí.\n\nSegev Šalom je město s ryze arabskou populací. V roce 2005 tvořili 100,0 % obyvatelstva Arabové a 99,8 % arabští muslimové. Jde o menší sídlo městského typu s trvalým rychlým růstem. K 31. prosinci 2014 zde žilo podle Centrálního statistického úřadu (CBS) 8800 lidí.\n\"* údaje za rok 2000 a od roku 2010 zaokrouhleny na stovky\"\n"}
{"id": "402723", "url": "https://cs.wikipedia.org/wiki?curid=402723", "title": "Rybák inka", "text": "Rybák inka\n\nRybák inka (\"Larosterna inca\") je středně velký jihoamerický druh rybáka, jediný druh rodu \"Larosterna\".\n\nRybák inka je unikátně zbarveným druhem čeledi rybákovitých. Dospělí ptáci jsou celí modrošedí, s nevýraznou černavou čepičkou a nápadnými vousovitými bílými pery na lících. Loketní letky mají bílé špičky, které tvoří bílý zadní okraj křídla. Nohy jsou červené, zobák červený se žlutými koutky. Mladí ptáci jsou celí zbarveni do rudohněda.\n\nHnízdí pouze na pacifickém pobřeží Jižní Ameriky od zálivu města Guayaquil v Ekvádoru na jihu po Iquique v severním Chile. V mimohnízdní době zaletuje dále na jih po oblast města Valdivia ve středním Chile.\n\n"}
{"id": "402727", "url": "https://cs.wikipedia.org/wiki?curid=402727", "title": "Mechovci", "text": "Mechovci\n\nMechovci (Bryozoa) je kmen vodních prvoústých živočichů ze skupiny Lophotrochozoa. Patří k nim asi 5000 recentních druhů a několikanásobně více těch fosilních. Jsou na první pohled podobní žahavcům, ale mají mnohem komplexnější tělní stavbu.\n\nŽijí obvykle koloniálně nebo ve skupinách vzájemně propojených jedinců, složených až z několika milionů těl. Jeden jedinec jen zřídka přesahuje velikost v řádu několika milimetrů, ale kolonie mohou dosahovat v některých případech až několika metrů. Vytváří povlaky na skalním podloží, lasturách či na stélkách řas. Někdy dokonce tvoří masivní povlaky na lodích: tyto mohou někdy způsobit zhoršení směrovatelnosti a účinnosti lodi; jindy zase mohou ucpávat kanalizační systémy.\n\nTělo jedince (zooida) je tvořeno kalichem, který nese věnec obrvených chapadel. Ta umožňují příjem potravy, která sestává zejména z planktonu a detritu. Potrava postupuje do trávicí soustavy, která má tvar U - ústa i řitní otvor jsou uprostřed věnce chapadel.\n\nAktuální klasifikace (2013) dělí kmen na tři třídy:\n\nKmen: Bryozoa – mechovci\n"}
{"id": "402736", "url": "https://cs.wikipedia.org/wiki?curid=402736", "title": "Jan IV. z Pernštejna", "text": "Jan IV. z Pernštejna\n\nJan IV. z Pernštejna, zvaný Bohatý (14. listopadu 1487 – 8. září 1548 Hrušovany u Brna) byl moravský a český šlechtic a vůdce české stavovské nekatolické opozice. Opakovaně zastával úřad moravského zemského hejtmana a v letech 1537–1548 byl kladským hrabětem.\n\nJan z Pernštejna byl starším synem Viléma II. z Pernštejna, bratr Vojtěchův, po otci dědicem moravských statků. Ve svých devatenácti letech se stal nejvyšším komorníkem zemského soudu v Brně a krátce poté moravským zemským hejtmanem. Před rokem 1521 sídlil na hradě Tovačově, který dal opevnit a po němž se psal jako \"Jan z Pernštejna na Tovačově.\" Po smrti svého otce a začal titulovat jako \"Jan z Pernštejna na Helfštejně.\" Hrad Helfštejn se stal jeho hlavním sídlem, i když jako reprezentativní moravské sídlo nechal Jan zbudovat v letech 1522 až 1526 zámek v Prostějově. Stavební činnost rozvíjel i na svém rodovém hradě Pernštejně, který doznal raně renesančních přístaveb. Před hrozícím tureckým nebezpečím nechal ještě více opevnit hrady Helfštejn, Židlochovice, Tovačov a další. V letech 1528–1538 byl poručníkem těšínského knížete Václava III. Adama, kterého v roce 1525 na fryštátském zámku zasnoubil se svou dcerou Marii. Fakticky tak v tomto období vládl Těšínskému knížectví, ale vládu přesunul z Těšína do pohodlnější rezidence ve Fryštátě (dnes Karviná).\n\nPodílel se význačně na formování silné moravské zemské hotovosti proti Turkům, která však k bitvě, vedené králem Ludvíkem Jagellonským roku 1526 u Moháče nedorazila včas, což také částečně přispělo k porážce a smrti českého krále. Jan si to po zbytek života vyčítal.\n\nPo smrti bratra Vojtěcha z Pernštejna 1534 převzal Jan i česká panství. V roce 1537 převzal od panovníka do zástavy kladské hrabství a stal se zdaleka nejbohatším magnátem v zemi. Byl jednou z vůdčích osobností české stavovské opozice a stál v čele české novoutrakvistické šlechty, hlásící se k reformaci luterského typu. Kolem roku 1543 byl mluvčím skupiny šlechty a duchovenstva, která usilovala o sjednocení nekatolíků v jednu zemskou církev. Chtěl tak sjednotit síly k obraně země proti tureckému nebezpečí. Král Ferdinand I. v tom ale viděl snahu podlomit úsilí o centralizaci moci a rekatolizaci a jednotnou reformační církev odmítl. Jan vedl mnoho politických jednání, z nichž řada se konala na pardubickém zámku. Těmito politickými a církevně společenskými aktivitami se vysvětluje, proč Jan z Pernštejna nechal na pardubickém zámku sál zvaný \"Mázhaus\" vyzdobit, ve světské stavbě nezvykle, nástěnným obrazem s náboženským motivem podle Lucase Cranacha st., představujícím antitezi Starého a Nového Zákona.\n\nV letech 1535–1557 nechal Jan vybudovat v Doubravníku kostel Povýšení svatého Kříže. Pod presbytářem byla zřízena pernštejnská hrobka. Jedná se o honosný kostel, při jehož stavbě se nešetřilo mramorem.\n\nKdyž město Pardubice roku 1538 vyhořelo, pomohl je znovu vybudovat v tehdy nastupujícím renesančním slohu v nádherné rezidenční poddanské město. Domy byly zvýšeny o další patro a štíty nově upraveny a vyzdobeny. Ostění oken byla provedena po italském vzoru ze zdobných terakotových prefabrikátů. Tehdy se po Čechách říkalo „skví se jako Pardubice“.\n\nKe konci života se dostal do finančních obtíží způsobených vysokou daňovou zátěží a snahou i nad její rámec půjčkami finančně pomoci králi při obraně proti Turkům.\n\nSvé poslední dny trávil v Hrušovanech, kde 8. září 1548 zemřel. Před smrtí údajně svým synům řekl, ať nikdy neprodávají hrad Pernštejn, kolébku jejich rodu. 12. září bylo jeho tělo převezeno na zámek v Židlochovicích a odtud přes Brno do Doubravníku, kde byl pohřben do rodinné hrobky.\n\n\n"}
{"id": "402737", "url": "https://cs.wikipedia.org/wiki?curid=402737", "title": "Tel Ševa", "text": "Tel Ševa\n\nTel Ševa (hebrejsky תֵּל שֶׁבַע, doslova „\"Pahorek sedmi\"“, arabsky تل السبع, Tal as-Sabi, v oficiálním přepisu do angličtiny Tel Sheva) je místní rada (malé město) v Izraeli v Jižním distriktu. Starostou je Musa Abu Isa.\n\nLeží nadmořské výšce 305 metrů nedaleko východního okraje Beerševy v rovinaté krajině v severní části Negevské pouště. Terén člení vádí Nachal Chevron, které ústí na jihovýchodním okraji města do vádí Nachal Be'erševa. Přímo městem k němu směřuje také vádí Nachal Gez. Jde o aridní oblast.\n\nTel Ševa obývají izraelští Arabové, respektive Beduíni, přičemž i v okolní krajině se rozkládají četné živelně rostlé rozptýlené osady polokočovných beduínů. Centrum regionu, město Beerševa, je ovšem židovské, stejně jako město Omer, které s Tel Ševa sousedí na severozápadní straně. Město je na dopravní síť napojeno pomocí dálnice číslo 60 a dálnice číslo 40, které probíhají severozápadně a západně od obce. Západně od Tel Ševa vede rovněž železniční trať, která zde ale nemá stanici.\n\nTel Ševa byl založen v roce 1968 jako součást vládního projektu trvalého usídlení beduínských kmenů v okolí. Šlo o první plánovitě řešený sídelní soubor, který měl kromě bydlení nabídnout beduínům i veřejné služby jako zdravotnictví a školství. Původně byla obec součástí Oblastní rady Bnej Šim'on. Roku 1984 získala status místní rady (malého města). Jméno města odkazuje na nedalekou archeologickou lokalitu a národní park Tel Be'er Ševa.\n\nMěsto čelí ekonomickým a sociálním obtížím. Průměrná měsíční mzda zde v roce 2005 byla méně než polovina průměrné mzdy v Izraeli 3557 oproti 7324 šekelů. Vedení města plánuje výstavbu nové spojovací silnice ve směru od města Dimona a přesun průmyslové zóny. Podél vádí Nachal Be'erševa se plánuje umělá vodní nádrž.\n\nTel Ševa je město s ryze arabskou populací. V roce 2005 tvořili 100,0 % obyvatelstva arabští muslimové. Jde o středně velké sídlo městského typu s trvalým rychlým růstem. K 31. prosinci 2014 zde žilo podle Centrálního statistického úřadu (CBS) 18 100 lidí.\n\n\"* údaje za rok 2001 a od roku 2010 zaokrouhleny na stovky\"\n\n"}
{"id": "402739", "url": "https://cs.wikipedia.org/wiki?curid=402739", "title": "Volare (píseň)", "text": "Volare (píseň)\n\nNel blu dipinto di blu (Modrá namalovaná na modré), známá jako Volare (italský infinitiv slovesa „létat“), je píseň Domenica Modugna, je jeho „firemní značkou“. Je vůbec jeho první písní, která se umístila na prvním místě Billboard Hot 100.\n\nSkladba získala cenu Grammy za nahrávku roku (1958). Byla také první písní zpívanou v jiném jazyce (celá v italštině), které tuto cenu získala. Stala se singlem roku 1958 časopisu Billboard. Je jednou z pouze tří „zázraků jednoho hitu“, která se v historii Billboard Hot 100 stala singlem roku (následovaly ji písně Stranger On The Shore od Acker Bilka (1962) a Bad Day od Daniel Powtera z roku 2006).\n\nAutorem textu a hudby je Modugno a Franco Migliacci (text), \"Nel blu dipinto di blu\" měla svou premiéru na festivalu v San Remu (1958) kde ji Domenico zpíval s Johnny Dorellim - píseň vyhrála a získala si okamžitou popularitu. Byla vybrána k reprezentaci Itálie na Velké ceně Eurovize (1958).\n\nPíseň je balada ve stylu dramatického šansonu a Modugno v ní popisuje své pocity po boku své milé (přirovnává je k létání).\n\nDo angličtiny ji přeložil Mitchel Parish.\n\nAlternativní anglický text v roce 1958 napsala Dame Gracie Fields a používala ho na většině svých koncertů do své smrti (1979). Ve své době často text měnila podle potřeby vystoupení.\n\nVolare zazněla na Velké ceně Eurovize (1958) jako první. Před koncem hlasování dostala 13 bodů což jí zaručovalo 3. místo z 10.\n\nPři jejím znění došlo k poruše vysílání přenosu takže nebyla slyšet ve všech zemích, na konci pořadu byla před hlasováním interpretována znovu.\n\nV roce 1959 zde opět reprezentoval Domenico Modugno s písní \"Piove\" (\"Ciao, ciao bambina\").\n\nPíseň se stala světoznámou pod názvem \"Volare\" podle svého refrénu a dosáhla předních příček žebříčků hitparád po celém světě také díky překladům do různých jazyků: \"Воларе\" (Rusko – Sofia Rotaru), \"Dans le bleu du ciel bleu\" (překlad Jacques Larue v r. 1958), \"En el azul del cielo\" (Španělsko), Jouw ogen (Belgie), Taivaan sinessä (Finsko), \"Azul pintado de azul\" (Mexiko, Argentina, Brazílie).\n\nRok po Velké ceně Eurovize se konal slavnostní ceremoniál Grammy Award a Modugno přijal ocenění za Píseň roku a Nahrávku roku. Časopis Billboard mu také udělil cenu za nejlepší píseň roku a přijal tři zlaté desky od hudebního průmyslu: Nejlepší zpěvák, Nejlepší píseň, Nejlépe prodávané album\n\nPopularita této písně dlouho přetrvala a byla zvolena jako druhá nejpopulárnější v historii Velké ceny Eurovize při 50. výročí této instituce v dánské Kodani (2005).\n\nPostupem času byla píseň převzata nejméně 100 krát jinými umělci. Po počátečním úspěchu byly okamžitě nahrány její jiné verze v angličtině a italštině McGuire Sisters a Dean Martinem. Bobby Rydell si z ní udělal hit, který se umístil na čtvrtém místě v Billboard Hot 100 v létě 1960 a Volare byla taky hrána ve filmu Vamp (1986). V roce 1989 ji vydali Gipsy Kings ve svižnější španělské verzi (částečně i italsky).\n\nV sedmdesátých letech zpíval tuto píseň s pozměněným textem televizní mluvčí Sergio Franchi pro reklamu automobilu Plymouth Volaré.\n\nPíseň byla v roce 2004 použita v televizní reklamě pro společnost s rychlým občerstvením Arby (USA a Kanada).\n\nZ této písně udělali fanoušci Arsenalu serenádu pro francouzského záložníka Patricka Vieiru, tvořiví příznivci Manchester United zase popěvky na své klubové modly Diega Forlána (Uruguay) a Nemanju Vidiće (Srbsko), na světlo světa přišla v rytmu této melodie i parodie na fotbalistu kanonýrů Vieiru, která zesměšňovala jeho fatální chybu v odvetě semifinále Anglického poháru (1999), díky níž v nastaveném čase rozhodl Ryan Giggs.\n\n\"Volare\" je také přítomna ve videohře Counter-Strike na mapě \"cs_italy\". Když byl na hřišti při baseballovém zápase bývalý chytač Paul Lo Duca na Shea Stadium zazněl malý úryvek Domenicovy písně. V prvních částech TV seriálu Quantum Leap v epizodě Double Identity zpívá fiktivní postava Dr. Sam Beckett právě tuto píseň. V TV seriálu Dancing with the Stars (v USA díl 6) Kristi Yamaguchi a Mark Ballas tančí sambu u verze této písně v podání Gipsy Kings. V roce 1980 ji zpíval v klasické komedii Hollywood Knights herec Newbomb Turk (Robert Wuhl) ve vtipném provedení k potěšení diváků ze střední školy a nelibosti dospělých. Píseň zazněla mj. ve filmech \"Step Brothers\" a Muž na Měsíci.\n\n\nTvůrci písně \"Waterloo\" Benny Andersson a Björn Ulvaeus (ABBA) při přebírání ceny za nejpopulárnější píseň Velké ceny Eurovize všech dob řekli, že tuto cenu měla získat právě Volare (skončila na druhém místě).\n\"Sám jsem hlasoval pro Volare, ale jsem rád, že většina lidí hlasovala pro nás\".\n― \"Benny Andersson\"\n\n\n"}
{"id": "402740", "url": "https://cs.wikipedia.org/wiki?curid=402740", "title": "Schwarzenbach an der Saale", "text": "Schwarzenbach an der Saale\n\nSchwarzenbach an der Saale je město v německé spolkové zemi Bavorsko, v zemském okrese Hof.\n\nV roce 1610 byla městu propůjčena markrabětem Christianem Friedrichem Braniborským-Bayreuthským tržní práva. Od roku 1792 spadala obec do Bayreutského knížectví. Později, v roce 1807 připadla Francii, a roku 1810 přešla v majetek Bavorska. Knížata ze Schönburgu-Waldenburgu zde měli v této době své panství. Od roku 1844 je Schwarzenbach an der Saale městem.\n\nO Velkém pátku roku 1948 zde bylo v kostele svatého Huberta založeno Kristovo bratrstvo ze Selbitz.\n\nPočet obyvatel je uveden v závorce.\nHlavními průmyslovými odvětvími ve městě jsou výroba porcelánu (tradiční pro celou oblast), textilní průmysl, strojírenství a obuvnictví.\n\n"}
{"id": "402741", "url": "https://cs.wikipedia.org/wiki?curid=402741", "title": "Richard Vyškovský", "text": "Richard Vyškovský\n\nRichard Vyškovský (13. července 1929 Vídeň – 1. srpna 2019 ) byl český architekt. Znám byl především jako autor papírových modelů, které vycházejí od roku 1969 v časopisu ABC.\n\nNarodil se v roce 1929 ve Vídni v české rodině. V šedesátých letech pracoval ve Státním ústavu pro rekonstrukci památkových měst a objektů (SÚRPMO). Po jedné debatě s kolegy, žehrajícími na obtížnou dostupnost „angličáků“ od firmy Matchbox prodávaných v tehdejší ČSSR pouze v Tuzexu, se rozhodl zkonstruovat obdobný model z papíru. Za vzor mu posloužil Packard Landaulet vyráběný pod kódem Y-11 v sérii \"Models of Yesteryear\". 31. října 1968 vyšel v Lidové demokracii krátký článek o „inž. Blechovi a jeho kolegovi“, který doprovázely fotografie papírových modelů Mercedesu 38/220 a Packardu Landaulet.\n\nO tvorbu obou autorů projevili zájem Státní nakladatelství dětské knihy (SNDK) a šéfredaktor časopisu ABC Vlastislav Toman. Ještě v roce 1968 vydalo SNDK Pavlu Blechovi a Richardu Vyškovskému vystřihovánku dioramatu \"Karlštejn - dobývání hradu\". Časopis ABC, ve kterém v té době vycházely vystřihovánky Vladimíra Procházky a Jaromíra Svobody, otiskl Blechovi a Vyškovskému 17. března 1969 upravený papírový model Packardu Landaulet. V následujících sedmi letech publikovali Blecha s Vyškovským v ABC i SNDK/Albatrosu řadu dalších papírových modelů, nejrozsáhlejším byl model Pražského hradu. Od roku 1976 vytvářel Vyškovský modely pro ABC i Albatros sám, prvním publikovaným samostatným modelem byla Formule 1 Ferrari 312-T2 Nikiho Laudy pro ABC. Od roku 1997 vydává modely Richarda Vyškovského také nakladatelství ERKO\"typ\", jehož spolumajitelem a jednatelem je jeho syn Richard.\n\n\n"}
{"id": "402742", "url": "https://cs.wikipedia.org/wiki?curid=402742", "title": "Rychnov u Nových Hradů", "text": "Rychnov u Nových Hradů\n\nRychnov u Nových Hradů (do roku 1948 Německý Rychnov, ) se nachází v podhůří Novohradských hor. V roce 2011 zde trvale žilo 215 obyvatel. Vesnice leží na hranici přírodního parku Novohradské hory.\n\nPrvní písemná zmínka o vesnici pochází z roku 1261. Její dominantou je gotický dvoulodní kostel svatého Jiljí ze třináctého století, kdy zde existovala plebánie. Ve třináctém století kostel připadl na základě zvláštní listiny Anežky, vdovy po Pelhřimovi z Třeboně, vyšebrodskému klášteru. Svatyně byla posvěcena roku 1261 pražským biskupem Janem III. z Dražic, který v té době pobýval ve Vyšším Brodě. Během husitských válek byl kostel poničen, a následná pozdně gotická oprava se protáhla až do roku 1500.\n\nAž do současnosti se dochovaly zejména v severní části vesnice původní selské čtyřstranné dvorce, které lemují Svinenský potok. Jelikož se jedná o pohraniční sídlo v bývalých Sudetech, museli odsud po druhé světové válce odejít německy mluvící občané, čímž vesnice ztratila většinu původních obyvatel. Řada prázdných usedlostí a domů byla poté zdevastována.\n\n\n"}
{"id": "402747", "url": "https://cs.wikipedia.org/wiki?curid=402747", "title": "Lehavim", "text": "Lehavim\n\nLehavim (hebrejsky לְהָבִים, v oficiálním přepisu do angličtiny Lehavim) je místní rada (malé město) v Izraeli v Jižním distriktu. Starostou je Eli Lavi.\n\nLeží nadmořské výšce 305 metrů, 15 kilometrů severně od Beerševy v zvlněné krajině na severním okraji Negevské pouště, nedaleko přechodu k Judským horám, respektive Hebronským horám. Terén člení vádí Nachal Grar a Nachal Aleket. Jde o aridní oblast ale východně od města se rozkládá rozsáhlý lesní komplex.\n\nLehavim obývají Židé stejně jako největší město v regionu, Beerševu. V této oblasti ale žijí i izraelští Arabové, respektive Beduíni (zejména město Rahat cca 4 kilometry západně odtud). Město je na dopravní síť napojeno pomocí dálnice číslo 31, která se západně od obce kříží s dálnicí číslo 4. Stojí tu železniční stanice Lehavim-Rahat. Prochází tudy železniční trať Tel Aviv-Beerševa.\n\nMěsto bylo založeno roku 1985. Podle jiného zdroje bylo zřízeno již roku 1980 z iniciativy Oblastní rady Bnej Šim'on. Status místní rady získalo v září 1989, podle jiného pramene již v roce 1988. Původně se jmenovalo Giv'at Lahav.\n\nRozkládá se na celkové ploše přes 2,5 kilometru čtverečního. Je jedním ze třech satelitních měst Beerševy (dalšími dvěma jsou Omer a Mejtar). Většina zdejších obyvatel dojíždí do Beerševy za prací. Lehavim je rezidenční soubor pro vyšší střední třídu a domy jsou zde obklopeny palmami a zahradami. Ve městě se nachází knihovna, country klub, školky, školy a obchodní centrum.\n\nPodle údajů z roku 2009 tvořili naprostou většinu obyvatel Židé – cca 5 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 5 800 osob).\n\nJde o středně velké sídlo městského typu s trvalým mírným populačním růstem. K 31. prosinci 2017 zde žilo podle Centrálního statistického úřadu (CBS) 6400 lidí.\n\"* údaje od roku 2010 zaokrouhleny na stovky\"\n\n"}
{"id": "402749", "url": "https://cs.wikipedia.org/wiki?curid=402749", "title": "Williams FW31", "text": "Williams FW31\n\nWilliams FW31 je vůz Formule 1 stáje AT&T Williams, který se účastnil mistrovství světa v roce 2009. Monopost byl představen 19. ledna v Portimãu.\n\nJako jediný tým se Williams rozhodl pro KERS, který je na principu setrvačníku.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "402750", "url": "https://cs.wikipedia.org/wiki?curid=402750", "title": "Rybák žlutozobý", "text": "Rybák žlutozobý\n\nRybák žlutozobý (\"Phaetusa simplex\") je středně velký jihoamerický druh rybáka, jediný zástupce rodu \"Phaetusa\".\n\nRybák žlutozobý je nápadný především svým velmi dlouhým zahnutým žlutým zobákem. Unikátní je také kresba svrchní strany křídel: ruční letky jsou černé, ruční krovky a loketní letky bílé, malé a loketní krovky šedé. Jinak je zbarvený jako ostatní rybáci – spodina těla a ocas jsou bílé, na hlavě černá čepička. Nohy jsou žlutošedé.\n\nHnízdí v Jižní Americe východně od And ve dvou poddruzích:\nZatoulaní ptáci byli zaznamenáni na tichooceánském pobřeží (Peru, Ekvádor), na Kubě a ve Spojených státech (Ohio, Illinois, také New Jersey), zaregistrován byl také na Bermudách (jaro 1961).\n\n"}
{"id": "402752", "url": "https://cs.wikipedia.org/wiki?curid=402752", "title": "Novhorod-Siverskyj", "text": "Novhorod-Siverskyj\n\nNovgorod Severskij (; ; ; ) je město na severu Ukrajiny, asi 270 km severovýchodně od Kyjeva, 45 km od hranic s Ruskem. Leží na pravém břehu řeky Desny. Je sídlem Novohorod-siverského rajónu Černihivské oblasti. Žije zde 15 000 obyvatel.\n\nDějiny města sahají do 10. století, první písemná zmínka pochází z roku 1044. Od roku 1098 byl sídlem Severského knížectví, jež zaniklo pod nájezdy Polovců a Mongolů. V Novgorodu, dnes odlehlém ospalém městečku, se zachovalo několik cenných kostelů.\n\n"}
{"id": "402754", "url": "https://cs.wikipedia.org/wiki?curid=402754", "title": "Vladimír Borecký", "text": "Vladimír Borecký\n\nVladimír Borecký (6. prosince 1941 Praha – 6. února 2009 tamtéž) byl český psycholog, filozof, kulturolog, teoretik komiky a mystifikátor.\n\nMaturoval v roce 1959 na JSŠ v Praze 7 (bývalé La Guardiovo gymnázium). V letech 1959–1962 pracoval v dělnických povoláních a též absolvoval vojenskou službu, v letech 1962–1970 pracoval jako hasič v Útvaru požární ochrany v Praze.\nNa vysokoškolská studia se mohl přihlásit až následně z dělnické pozice, díky doporučení Hasičského sboru města Prahy, kde pracoval. Boreckého otec, orientalista Miloš Borecký (1903–1954), byl totiž v 50. letech během studijní cesty v Persii donucen k politickému exilu do USA. \n\nManželka akademická sochařka Ellen Jilemnická, dcera Filomena Borecká a syn Felix Borecký.\n\nStudoval na FF UK filosofii a psychologii (1965–70; PhDr. 1971), titul PhDr. obhájil diplomovou práci \"Bachelardova psychoanalýza epistemologického pole\" oponovanou prof. Janem Patočkou. Následně externě studoval na FF UK jednooborovou psychologii (1971–75), v roce 1977 obhájil práci \"Techniky universa\", zaměřenou na projektivní a psychoterapeutické metody využívající hraček. V roce 1982 získal atestaci z klinické psychologie na Institutu dalšího vzdělávání lékařů a farmaceutů (ILF). V letech 1970–1990 pracoval jako klinický psycholog postupně na ILF, v Thomayerově nemocnici a v Okresním ústavu národního zdraví v Praze. V letech 1985–1989 byl externím aspirantem Psychologického ústavu ČSAV v Praze (CSc. 1990 prací \"Prostorové vyjádření egocentrismu v konstruktivní mimetické hře\"). \n\nOd roku 1991 působil na katedře kulturologie FF UK, nejprve jako odborný asistent, od roku 1998 jako docent (habilitační práce \"Filosofie imaginace\"), od roku 2005 jako profesor (profesorská přednáška na téma \"K filosofii komiky\"). V rámci své pedagogické činnosti přednášel i na dalších vysokých školách, mj. na pražské FAMU.\n\nOd své diplomové práce \"Bachelardova psychoanalýza epistemologického pole\", obhájené u prof. Jana Patočky (1971), se zaměřoval na otázky imaginace a hermeneutiky oneirických, sakrálních a uměleckých symbolů. V rámci své psychologické praxe rozšířil problematiku o oblast hry (techniky univerza, psychodrama, kartomancie) a komiky. Zabýval se též poetikou hospodských přístolních společností (Šmídrové, Římsologická protialkoholní společnost). Sám byl mimo jiné členem neformálního uskupení Křižovnické školy čistého humoru bez vtipu. \n\nZvláštní pozornost věnoval ludismům (fenomén mašíblů, Jakub Hron Metánovský, Václav Svoboda Plumlovský, Jan Lukeš). Zaměřoval se též na filozofické kořeny české psychoterapie (Karel Slavoj Amerling, Jan Šimsa, Ctibor Bezděk, Vilém Forster, Jaroslav Stuchlík, Bohuslav Brouk). Metodologicky vycházel z fenomenologie a z archetypální psychologie Carla Gustava Junga. Orientoval se na francouzskou školu figurálního strukturalismu reprezentovanou především osobností Gilberta Duranda a navazující na Bachelardovu fenomenologii imaginace.\n\n\n\n\n"}
{"id": "402756", "url": "https://cs.wikipedia.org/wiki?curid=402756", "title": "Liga pár páru", "text": "Liga pár páru\n\nLiga pár páru (LPP; angl. \"Couple to Couple league\", CCL) je mezinárodní křesťanská organizace, jejímž hlavním cílem je šíření symptotermální metody (STM) přirozeného plánování rodičovství a propagace tzv. ekologického kojení. Její název je odvozen od principu výuky: dobrovolnické manželské páry vyučují tuto metodu a s ní spojené etické aspekty další manžele a snoubence. České ústředí LPP se sídlem v Kladně zprostředkovává kurzy STM v celé oblasti České republiky.\n"}
{"id": "402757", "url": "https://cs.wikipedia.org/wiki?curid=402757", "title": "Miloš Vojtěchovský", "text": "Miloš Vojtěchovský\n\nJméno a příjmení Miloš Vojtěchovský nesou tyto osobnosti:\n\n"}
{"id": "402758", "url": "https://cs.wikipedia.org/wiki?curid=402758", "title": "František Lepař", "text": "František Lepař\n\nFrantišek Lepař (1. srpna 1831, Lipňany – 21. prosince 1899, Jičín) byl český klasický filolog, překladatel a autor řecko-českých slovníků.\n\nV letech 1843–1851 studoval na gymnáziu v Kroměříži a v Olomouci, od roku 1851 studoval klasickou filologii v Olomouci a po zrušení olomoucké filosofické fakulty v letech 1852–1855 na Univerzitě Karlově v Praze. Krátce působil jako suplent na gymnáziu v České Lípě a od roku 1856 až do svého emeritování roku 1891 na gymnáziu v Jičíně. V letech 1871–1891 byl jeho ředitelem a gymnázium se po něm dnes také jmenuje.\n\nFrantišek Lepař se zasloužil o propagaci a organizaci turistiky na Jičínsku. Na ustavující valné hromadě dne 3. 4.1892 založil odbor Klubu českých turistů Jičín. Měl 29 členů a prvním předsedou byl zvolen právě František Lepař. V roce 1896 se ujal práce na vydání průvodce, který pod názvem \"Okolí Jičínska\" vyšel nákladem KČT Praha. V roce 2016 byl uveden do Síně slávy české turistiky.\n\nNejvýznamnějším Lepařovým dílem jsou \"Homérovský slovník řecko-český\" (1886–1887) a \"Nehomérovský slovník řecko-český\" (1891–1892). Kromě toho vydal učebnici řečtiny, několik překladů z klasických jazyků (\"Bajky aisópovské\" 1881) a několik článků filologických a historických.\n\n\n"}
{"id": "402759", "url": "https://cs.wikipedia.org/wiki?curid=402759", "title": "Lepař", "text": "Lepař\n\nPříjmení Lepař nosí tyto osobnosti:\n\n\nSouvisející články:\n"}
{"id": "402764", "url": "https://cs.wikipedia.org/wiki?curid=402764", "title": "Rybák damarský", "text": "Rybák damarský\n\nRybák damarský (\"Sternula balaenarum\") je malý africký druh rybáka z rodu \"Sternula\".\n\nRybák damarský se podobá ostatním malým rybákům rodu \"Sternula\", jako jediný má však ve svatebním šatu černou čepičku sahající až ke kořeni zobáku a černě zbarvený zobák. Černá kresba křídla zahrnuje lemy krajních dvou až tří ručních letek. Nohy jsou hnědé nebo černé. V prostém šatu má bílé čelo a přední část temene.\n\nHnízdí na západním pobřeží jižní Afriky od Jihoafrické republiky na sever téměř k rovníku. Celosvětová populace byla odhadnuta na 3 500 až 4 000 jedinců. Po vyhnízdění se zčásti přesunují na sever, kde zimují v Guinejském zálivu na západ po Ghanu a Libérii. V roce 2002 byl celosvětový odhad opraven na 14 000 jedinců.\n\n"}
{"id": "402765", "url": "https://cs.wikipedia.org/wiki?curid=402765", "title": "Lakija", "text": "Lakija\n\nLakija nebo Lakje (hebrejsky לקיה, arabsky اللقية, v oficiálním přepisu do angličtiny Laqye) je místní rada (malé město) v Izraeli v Jižním distriktu.\n\nLeží nadmořské výšce 398 metrů severovýchodně od Beerševy v zvlněné krajině na severním okraji Negevské pouště, nedaleko přechodu k Judským horám, respektive Hebronským horám. Terén člení vádí Nachal Roš, Nachal Likit a Nachal Rimon. Jde o aridní oblast, ale severně od města se rozkládá velký lesní komplex.\n\nLakiji obývají izraelští Arabové, respektive Beduíni, další velká města v regionu jako Beerševa nebo Mejtar jsou židovská, stejně jako nově budovaný obytný soubor Karmit severovýchodně od Lakije. Město je na dopravní síť napojeno pomocí dálnice číslo 31, která se východně od obce kříží s dálnicí číslo 60.\n\nLakija byla založena v roce 1985 jako součást vládního projektu trvalého usídlení beduínských kmenů v okolí. Původně byla obec součástí Oblastní rady Šoket. Po jejím rozpuštění získala roku 1996 status místní rady.\n\nObyvatelé jsou členy beduínských kmenů \"al-Asad\" a \"al-Sana'a\". Žili zde jako kočovníci od 18. století, podle jiných zdrojů až od roku 1940. Kmen al-Sana'a opustil v roce 1952 tuto oblast, ale vrátil se roku 1975. Téhož roku stát zabral původní kmenovou půdu s cílem zřídit zde místo živelně rostlých rozptýlených osad trvalé městské sídlo.\n\nLakija je město s ryze arabskou populací. V roce 2005 tvořili 100,0 % obyvatelstva arabští muslimové. Jde o středně velké sídlo městského typu s trvalým rychlým růstem. K 31. prosinci 2017 zde žilo podle Centrálního statistického úřadu (CBS) 12 900 lidí.\n\n\"* údaje od roku 2010 zaokrouhleny na stovky\"\n"}
{"id": "402767", "url": "https://cs.wikipedia.org/wiki?curid=402767", "title": "Pahárské jazyky", "text": "Pahárské jazyky\n\nPahárské jazyky tvoří severní větev indoárijských jazyků. Patří sem zejména nepálština a jí blízké dialekty v indických státech Uttarakhand a Himáčalpradéš. Dělí se na tři skupiny. Do východní skupiny patří dialekty nepálštiny, do střední patří jazyky uttarakhandských regionů Kumáón a Garhvál, západní pak pokrývá území Himáčalpradéše. V Nepálu je nepálština mateřským jazykem indoárijské populace zhruba po horní hranici pěstování rýže kolem 2500 m n. m. Většina kmenů výše v horách už hovoří tibetobarmskými jazyky, které však nechaly stopy i v nepálštině. Naproti tomu středo- a západopahárské jazyky se nedostaly do tak blízkého styku s tibetobarmskými jazyky a zachovaly si čistě indoárijský charakter.\n\n\"Pahárí\" nebo \"parbatija\" doslova znamená „horský jazyk“. Při sčítání lidu v Britské Indii v roce 1901 se k němu hlásilo 143 721 osob, většinou vojáků britských gurkhských jednotek. Současná nepálština je nepálskou lingua frankou, byť není v zemi nejrozšířenějším mateřským jazykem.\n\nStřední pahárština zahrnuje tři dialekty: garhválštinu, džaunsarštinu a kumáónštinu. V roce 1901 měla 1 270 931 mluvčích celkem. Západní pahárština zahrnuje velké množství nářečí. V roce 1901 měla dohromady 1 710 029 mluvčích. Mnoho Indů považuje himáčalpradéšskou západní pahárštinu za pouhou variantu paňdžábštiny a pro paňdžábské mluvčí je také srozumitelná.\n"}
{"id": "402768", "url": "https://cs.wikipedia.org/wiki?curid=402768", "title": "Rybák arabský", "text": "Rybák arabský\n\nRybák arabský (\"Sternula saundersi\") je malý arabský druh rybáka z rodu \"Sternula\".\n\nRybák arabský se velmi podobá příbuznému rybáku malému, s nímž byl dříve spojován do jediného druhu. Liší se od něj větším rozsahem černé kresby na ručních letkách, šedým kostřecem, šedým ocasem a hnědožlutým zbarvením nohou. Bílé zbarvení čela nepokračuje nad okem jako u jiných druhů malých rybáků.\n\nHnízdí od jižní poloviny Rudého moře podél východního pobřeží Afriky na jih po Seychely a Madagaskar. Mimo to hnízdí od Perského zálivu na východ po Indii, Srí Lanku a Maledivy. Celková populace se odhaduje na 40 000 jedinců. Ptáci zčásti táhnou na jih po Tanzanii a na východ po Malajsii. Zatoulaní ptáci byli pozorováni v Izraeli.\n\n"}
{"id": "402769", "url": "https://cs.wikipedia.org/wiki?curid=402769", "title": "Kesejfa", "text": "Kesejfa\n\nKesejfa či Kusejfe (hebrejsky כְּסֵיפָה, arabsky كسيفة, v oficiálním přepisu do angličtiny Kuseife) je místní rada (malé město) v Izraeli v Jižním distriktu.\n\nLeží nadmořské výšce 464 metrů východně od Beerševy v zvlněné krajině na severním okraji Negevské pouště, nedaleko přechodu k Judským horám, respektive Hebronským horám. Terén člení vádí Nachal Be'erševa, které protéká po západním okraji obce. Na východní straně města je to vádí Nachal Malchata. Jde o aridní oblast.\n\nKesejfu obývají izraelští Arabové, respektive Beduíni, další velká města v regionu jako Beerševa nebo město Arad jsou židovská. Město je na dopravní síť napojeno pomocí dálnice číslo 80 a dálnice číslo 31, které se kříží na severovýchodním okraji obce.\n\nMěsto bylo založeno roku 1982 jako plánovitě budované městské sídliště pro polokočovné beduíny, kteří byli vystěhováni z oblasti Tel Malchata, kde došlo k výstavbě letiště (letecká základna Nevatim). Původně bylo součástí Oblastní rady Mašoš. Po jejím zrušení získalo roku 1996 status místní rady (malého města). Město má plánovitý charakter, ale je lemováno shluky živelně rostlých beduínských osad.\n\nOd počátku 21. století se v lokalitě severovýchodně od Kesejfy plánuje výstavba nového velkého města Kasif, určeného pro ultraortodoxní Židy. Plány byly schváleny definitivně počátkem roku 2015. Kasif má mít až 100 000 obyvatel.\n\nKesejfa je město s ryze arabskou populací. V roce 2005 tvořili 100,0 % obyvatelstva arabští muslimové. Jde o středně velké sídlo městského typu s trvalým rychlým růstem. K 31. prosinci 2017 zde žilo podle Centrálního statistického úřadu (CBS) 20 200 lidí.\n\n\"* údaje od roku 2010 zaokrouhleny na stovky\"\n"}
{"id": "402771", "url": "https://cs.wikipedia.org/wiki?curid=402771", "title": "Dmitrij Baltermanc", "text": "Dmitrij Baltermanc\n\nDmitrij Nikolajevič Baltermanc (rusky Дмитрий Николаевич Бальтерманц) (13. května 1912, Varšava – 11. června 1990, Moskva) byl sovětský novinářský fotograf.\n\nBaltermanc se narodil 13. května 1912 ve Varšavě. Vystudoval matematiku na \"Katedře Moskevské státní univerzity\", ale po ukončení studia se začal zabývat fotografií. Během Velké vlastenecké války pracoval jako vojenský dopisovatel deníku \"Izvjestija\", pak dělal korespondenta pro armádní noviny.\n\nFotografoval na různých frontách, byl dvakrát raněn, zažil obranu Moskvy a Sevastopolu, bitvu o Stalingrad a boje v Polsku. Válku ukončil v Berlíně v roce 1945.\n\nMnoho z fotografií Baltermance, podobně jako práce fotožurnalistů z těchto let, bylo podrobeno přísné cenzuře a většina snímků spatřila světlo světa až v šedesátých letech. Baltermancova fotografie \"Hoře\" se stala klasikou válečných let. Snímek, který Baltermanc pořídil s bílým nebem, byl prý opatřen těžkou olověnou oblohou, aby se zvýraznila dramatičnost scény. O tento snímek měli zájem časopisy po celém světě. Autor sledoval příchozí matku, která hledala po bitvě svého syna a marně doufala, že ho nenajde.\nOd roku 1954 Baltermanc spolupracoval s týdeníkem \"Ogoňok\". Působil také v redakci sovětského magazínu SSSR na strojke, který vycházel ve čtyřech jazykových mutacích v letech 1930–1941. Ve své době měl tento časopis nezanedbatelné místo v historii fotožurnalistiky za svůj významný přínos v publikování obrazových zpráv. Byl jedním z mála sovětských fotografů, kteří byli během svého života uznáváni v zahraničí. Znal se například s Henri Cartier-Bressonem, Robertem Duanem a dalšími evropskými mistry fotografie.\n\nByl vyznamenán několika medailemi SSSR.\n\n\n\n\n"}
{"id": "402772", "url": "https://cs.wikipedia.org/wiki?curid=402772", "title": "Rybák chilský", "text": "Rybák chilský\n\nRybák chilský (\"Sternula lorata\") je malý jihoamerický druh rybáka z rodu \"Sternula\".\n\nRybák chilský se podobá ostatním malým rybákům rodu \"Sternula\", zvláště rybáku malému, od něhož se liší celkově šedým zbarvením (mimo hřbetu a křídel také spodina těla, kostřec a ocas). V prostém šatu má bíle proužkované temeno a bělavou spodinu s nezřetelným šedým nádechem na hrudi. Nohy jsou hnědožluté, zobák žlutý s černou špičkou.\n\nHnízdí na tichooceánském pobřeží Jižní Ameriky od severního Peru po severní Chile. Pohyby mimo hnízdění nejsou dobře známy, ptáci byli zaznamenáni na sever po Ekvádor. Jeho areál je silně ohrožen řadou vlivů (vymizení lovených druhů ryb, stavba pobřežní dálnice, budování průmyslových zón, jízda čtyřkolkami po plážích), díky kterým byla jeho celosvětová populace redukovaná na 1 000 až 2 499 jedinců.\n\n"}
{"id": "402773", "url": "https://cs.wikipedia.org/wiki?curid=402773", "title": "Bělozářka liliovitá", "text": "Bělozářka liliovitá\n\nBělozářka liliovitá (\"Anthericum liliago\"), je jednoděložná rostlina z čeledi chřestovitých (\"Asparagaceae\"). Některé starší taxonomické systémy ji řadily do čeledi liliovitých v širším pojetí (\"Liliaceae\" s.l.), jiné do již neexistujících čeledi bělozářkovitých (\"Anthericaceae\") nebo asfodelovitých (\"Asphodelaceae\").\n\nJedná se o vytrvalou rostlinu, nejčastěji dorůstá výšek 30-80 cm, pod zemí má krátký nehlíznatý oddenek. Listy jsou nahloučeny v přízemní růžici, jsou jednoduché, přisedlé se souběžnou žilnatinou. Čepele listů jsou čárkovité, cca 2-7 mm široké. Květy jsou uspořádány do květenství, většinou se jedná o jednostranný hrozen. Podobná bělozářka větevnatá (\"Anthericum ramosum\") má zpravidla květy uspořádány do řídké laty. Okvětních lístků je 6, jsou bílé a cca 15-22 mm dlouhé, všechny víceméně stejné. Bělozářka větevnatá mívá květy menší, okvětní lístky jen 10-14 mm dlouhé a vnitřní jsou zřetelně delší než vnější. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka, která je vejcovitá, na vrcholu špičatá. V ČR kvete nejčastěji v květnu až červnu. Počet chromozómů je 2n=60.\n\nBělozářka liliovitá roste v jižní až střední Evropě, na sever ostrůvkovitě po jižní Švédsko, také roste v severní Africe a málo i v Turecku.\n\nRoste pouze v teplejších oblastech západních, středních a severních Čech. Na Moravě chybí. Většinou se vyhýbá vápnitým substrátům, najdeme je na skalách, na suchých stráních a ve výslunných křovinách. Půda nesmí být příliš vápnitá.\n\nNěkdy se bělozářka pěstuje jako trvalka. Vyžaduje slunečné polohy, polostín, sušší, živné, propustné humózní půdy. Množí se semeny nebo dělením trsů.\n\nBělozářka liliovitá je v \"Seznamu zvláště chráněných druhů rostlin uvedeném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb.\" považován za druh ohrožený (§3) a v \"Červeném seznamu cévnatých rostlin České republiky: třetí vydání\" je hodnocen jako potenciálně ohrožený druh které by měl být dále sledován (C3).\n\n\n \n"}
{"id": "402775", "url": "https://cs.wikipedia.org/wiki?curid=402775", "title": "John Eliot Gardiner", "text": "John Eliot Gardiner\n\nSir John Eliot Gardiner (* 20. dubna 1943) je britský dirigent. V roce 1998 mu byl udělen rytířský titul za službu hudbě. \n\nVystudoval historii, arabštinu a středověkou španělštinu na King's College v Cambridge. V roce 1966 založil sbor Monteverdi Choir, v roce 1978 soubor English Baroque Soloists a v roce 1990 Orchestre Révolutionnaire et Romantique. Natočil více než 250 alb, z nichž většinu vydaly společnosti Deutsche Grammophon nebo Philips Classics. Řada nahrávek získala významná odborná ocenění, včetně dvou Grammy. Několikrát dirigoval i Českou filharmonii.\n\n"}
{"id": "402776", "url": "https://cs.wikipedia.org/wiki?curid=402776", "title": "Ar'ara ba-Negev", "text": "Ar'ara ba-Negev\n\nAr'ara ba-Negev (hebrejsky עַרְעָרָה בַּנֶּגֶב, arabsky عرعرة, \"Ar'arat an-Nakab\", v oficiálním přepisu do angličtiny Ar'ara-BaNegev) je místní rada (malé město) v Izraeli v Jižním distriktu.\n\nLeží nadmořské výšce 452 metrů v zvlněné krajině v centrální části Negevské pouště. Terén člení vádí Nachal Tale.\n\nLeží v hustě osídlené oblasti, která je etnicky smíšená. Ar'ara ba-Negev obývají izraelští Arabové, respektive Beduíni, další velká města v regionu jako Beerševa jsou židovská. Město je na dopravní síť napojeno pomocí dálnice číslo 80, která se na západním okraji města kříží s dálnicí číslo 25. Podél dálnice číslo 25 rovněž vede železniční trať, která zde ale nemá stanici.\n\nMěsto vzniklo v roce 1981, podle jiných zdrojů v roce 1982, jako zatím poslední plánovitě zbudované městské sídliště pro izraelské beduíny. Původně bylo součástí Oblastní rady Mašoš. Po jejím zrušení získalo roku 1996 status místní rady (malého města).\n\nJméno obce je odvozeno od nedaleké archeologické lokality Aro'er, což byl původní název města, později upravený do nynější podoby, přičemž pro odlišení od města Ar'ara v severní části Izraele je označeno přívlastkem \"ba-Negev\" (tedy „v Negevu“).\n\nAr'ara ba-Negev je město s ryze arabskou populací. V roce 2005 tvořili 100,0 % obyvatelstva arabští muslimové.\n\nJde o středně velké sídlo městského typu s trvalým rychlým růstem. K 31. prosinci 2015 zde žilo podle Centrálního statistického úřadu (CBS) 15 800 lidí.\n\n\"* údaje za rok 2001 a od roku 2010 zaokrouhleny na stovky\"\n"}
{"id": "402783", "url": "https://cs.wikipedia.org/wiki?curid=402783", "title": "Rybák australský", "text": "Rybák australský\n\nRybák australský (\"Sternula nereis\") je malý australský druh rybáka z rodu \"Sternula\".\n\nRybák australský se podobá ostatním malým rybákům rodu \"Sternula\", zvláště rybáku malému. Liší se od něj světlejší spodinou těla, chybějící černou páskou mezi okem a kořenem zobáku a jednobarevně oranžovým zobákem. Dospělí ptáci v prostém šatu a mladí ptáci jsou prakticky nerozlišitelní.\n\nHnízdí v několika poddruzích v australské oblasti:\nPřevážně stálí, některé populace táhnou na západ. Novozélandský poddruh \"S. n. davisae\" byl kriticky ohrožený, v roce 1983 poklesla jeho populace na pouhé tři páry. Od té doby se však díky ochranářským zásahům stabilizovala nebo mírně vzrůstá, v roce 1998 činila 25–30 ptáků. Celková populace druhu se odhaduje na 9 000 jedinců.\n\n"}
{"id": "402785", "url": "https://cs.wikipedia.org/wiki?curid=402785", "title": "Stržský potok", "text": "Stržský potok\n\nStržský potok je levostranný přítok řeky Sázavy v Kraji Vysočina. Délka toku činí 11,8 km. Plocha povodí měří 39,6 km².\n\nV kronikách je Stržský potok uváděn jako Sázava. Toto tvrzení má i své hydrologické opodstatnění. V současné době je jako hlavní zdrojnice Sázavy označována říčka, která vytéká z Velkého Dářka. V minulosti se tato říčka nazývala \"Polná\".\n\nPorovnání Sázavy a Stržského potoka v místě soutoku:\nSázavou byla v minulosti nazývána i dnešní Želivka.\n\nPotok pramení v Křemelové studánce, která se nachází východně od obce Cikháj. Horní tok známý též jako \"Cikhájský potok\" teče nejprve západním směrem. Po zhruba dvou kilometrech se potok obrací k jihu. Tento směr si již ponechává až ke svému ústí. Pod obcí Světnov napájí vodní nádrž Strž, která dnes slouží k rekreačním účelům. Po zhruba dalších 4 kilometrech vtéká do Žďáru nad Sázavou, napájí Konventní rybník a nakonec ústí do Bránského rybníka (Sázavy) v místě, které se nachází na jejím 211,6 říčním kilometru.\n\n\nPrůměrný průtok u ústí činí 0,47 m³/s.\n\n"}
{"id": "402789", "url": "https://cs.wikipedia.org/wiki?curid=402789", "title": "Rybák amazonský", "text": "Rybák amazonský\n\nRybák amazonský (\"Sternula superciliaris\") je malý jihoamerický druh rybáka z rodu \"Sternula\".\n\nRybák amazonský se podobá ostatním malým rybákům rodu \"Sternula\", zvláště rybáku malému. Liší se od něj šedým zbarvením spodiny, kostřece a svrchních ocasních krovek, rovněž zobák je celý žlutý. Nohy žluté.\n\nHnízdí v Jižní Americe na pobřeží a podél velkých řek východně od And od Kolumbie a Venezuely na jih po Uruguay a východní Argentinu. Z větší části je zřejmě stálý. Celosvětová populace se odhaduje na 25 až 100 tisíc jedinců.\n\n"}
{"id": "402790", "url": "https://cs.wikipedia.org/wiki?curid=402790", "title": "Rudka (přírodní rezervace)", "text": "Rudka (přírodní rezervace)\n\nRudka je přírodní rezervace v Olomouckem kraji na území okresu Prostějov. Nachází se uprostřed přírodního parku Kladecko. Území je ve správě Krajského úřadu Olomouckého kraje.\n\nPřírodní rezervace Rudka se nachází na jižním okraji Zábřežské vrchoviny na zalesněném návrší jihozápadně od obce Ludmírov, severozápadně od obce Ponikev a asi 4,6 km severně od Konice. Lokalita rezervace má rozlohu cca 10 ha.\n\nLesní porosty mají polokulturní charakter s převahou buku lesního, spolu s vtroušeným habrem obecným, dubem letním, javorem klenem a javorem babykou. Dále se zde promíseně vyskytuje jedle bělokorá, smrk ztepilý, modřín opadavý, borovice lesní. Porosty se nachází na vápencích, které místy vystupují až na povrch.\n\nKeřový patro v této lokalitě je pak zastoupeno meruzalkou srstkou, zimolezem obecným, břečťanem popínavým a chráněným lýkovcem jedovatým.\n\nVápencové bradlo je pak pokryto cennou suchomilnou květenou. Chráněné rostliny v podrostu jsou zastoupeny okroticí bílou, korálicí trojklanou, kruštíkem širolistým a orlíčkem planým.\n\n\n"}
{"id": "402793", "url": "https://cs.wikipedia.org/wiki?curid=402793", "title": "Rybák nejmenší", "text": "Rybák nejmenší\n\nRybák nejmenší (\"Sternula antillarum\") je malý severoamerický druh rybáka z rodu \"Sternula\".\n\nRybák nejmenší se velmi podobá rybáku malému, s nímž byl spojován do jediného druhu. Liší se jen šedým zbarvením kostřece.\n\nHnízdí ve třech poddruzích ve Spojených státech, střední Americe a v Karibském moři. Zčásti tažný, někteří ptáci zaletují na jih po Brazílii a Peru.\n\n"}
{"id": "402797", "url": "https://cs.wikipedia.org/wiki?curid=402797", "title": "Jerucham", "text": "Jerucham\n\nJerucham (hebrejsky יְרוּחָם či יְרוֹחַם, \"Jerócham\", v oficiálním přepisu do angličtiny Yeroham) je místní rada (malé město) v Izraeli v Jižním distriktu. Starostou je Micha'el Biton.\n\nLeží nadmořské výšce 492 metrů přes 30 kilometrů jihojihovýchodně od Beerševy v kopcovité krajině v centrální části Negevské pouště.\n\nTerén člení vádí Nachal Jerucham a Nachal Avnon. Na západním okraji města se rozkládá umělá vodní nádrž Agam Jerucham.\n\nLeží v řídce osídlené oblasti, která je etnicky převážně židovská. Město je na dopravní síť napojeno pomocí lokálních silnic 224, 204 a 225.\n\nMěsto je pojmenováno po biblickém Jeróchamovi. Ve městě se nachází lokalita Tel Rachma, která pochází z 10. století př. n. l. Na okraji Jeruchamu se nachází starověká lokalita Be'er Rachma.\n\nModerní Jerucham byl založen 9. ledna 1951 jako Kfar Jerucham (hebrejsky: כְּפַר יְרֻחָם). Původně šlo o provizorní sídlo pro ubytování židovských imigrantů. V roce 1959 získalo status místní rady (malého města) a v roce 1962 bylo přejmenováno na Jerucham.\n\nBylo to jedno z prvních izraelských rozvojových měst, které bylo vytvořeno kvůli osídlení pohraničních oblastí v počátečních fázích státu. Nachází se poblíž pouštních kráterovitých útvarů (machtešim) a předpokládalo se, že místní ekonomika by mohla být založena na těžbě nerostných surovin (fotsfátové doly). Kvůli odlehlé poloze ale město nesplnilo očekávaní a dlouhodobě jej postihovala vysoká nezaměstnanost a sociální napětí.\n\nDo roku 2010 byl starostou města Amram Micna, dříve významný celostátní politik izraelské strany práce a starosta Haify, který tento post přijal po své volební porážce.\n\nPodle údajů z roku 2009 tvořili naprostou většinu obyvatel Židé – cca 7 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 7 900 osob).\n\nJde o středně velké sídlo městského typu s dlouhodobě stagnující populací. K 31. prosinci 2017 zde žilo podle Centrálního statistického úřadu (CBS) 9500 lidí.\n\n\"* údaje od roku 2010 zaokrouhleny na stovky\"\n\n"}
{"id": "402798", "url": "https://cs.wikipedia.org/wiki?curid=402798", "title": "Pohár mistrů evropských zemí", "text": "Pohár mistrů evropských zemí\n\nSoutěže pod tímto názvem se pořádaly nebo pořádají v různých sportech.\n"}
{"id": "402800", "url": "https://cs.wikipedia.org/wiki?curid=402800", "title": "Rybák aleutský", "text": "Rybák aleutský\n\nRybák aleutský (\"Onychoprion aleuticus\") je středně velký tichooceánský druh rybáka ze skupiny tmavohřbetých rybáků rodu \"Onychoprion\".\n\nRybák aleutský má bílou hlavu s černou čepičkou, černý proužek od kořene zobáku přes oko, bílé čelo a bílý proužek nad okem. Hruď a břicho je šedé, stejně jako hřbet a svrchní strana křídel, ruční letky bělavě prosvítají. Kostřec a ocas jsou bílé, nohy a zobák černé.\n\nHnízdí na pobřeží Ruska a Aljašky v oblasti Beringova moře, sporadicky také na východním pobřeží Ruska po Kamčatku a Sachalin. Mimo hnízdění se pravděpodobně rozptyluje po severním Tichém oceánu. Zaznamenán byl až v Japonsku a překvapivě (v květnu 1979) ve Velké Británii. Celosvětová populace je odhadována na 30 až 35 tisíc jedinců.\n\n"}
{"id": "402804", "url": "https://cs.wikipedia.org/wiki?curid=402804", "title": "Věra Jičínská", "text": "Věra Jičínská\n\nVěra Jičínská, křtěná Veronika, Laura, Alma (3. července 1898 Petřkovice – 27. března 1961 Praha) byla česká malířka.\n\nAbsolventka pražské Uměleckoprůmyslové školy (1916–1921, František Kysela). Studovala grafiku na mnichovské Kunstgewerbeschule u Fritze Helmutha Ehmckeho. V roce 1923 odjela do Paříže. První dochované obrazy svědčí o vlivu purismu a kubismu. Navštěvovala soukromé malířské akademie, nejdříve Frieszovu, krátce prošla také školou Légerovou. Nejvíce její pařížskou tvorbu poznamenal André Lhote. Pod jeho vlivem se po roce 1925 postupně odpoutala od kubizujících tvarů a začala malovat v duchu neoklasicismu. Námětově v její tehdejší tvorbě převládaly především ženské akty. Kolem roku 1930 se na jejích obrazech zintenzívnila barevnost a uvolnily tvary, což bylo předzvěstí radikální proměny její tvorby, která nastala po roce 1931, kdy se vrátila do Čech. Některé obrazy z roku 1935 se pohybují na pomezí abstrakce.\n\n\n"}
{"id": "402808", "url": "https://cs.wikipedia.org/wiki?curid=402808", "title": "Omer", "text": "Omer\n\nOmer (hebrejsky עֹמֶר, v oficiálním přepisu do angličtiny Omer) je místní rada (malé město) v Izraeli v Jižním distriktu. Starostou je Pini Badaš.\n\nLeží nadmořské výšce 320 metrů, na severovýchodním okraji Beerševy v zvlněné krajině v severní části Negevské pouště. Terén člení vádí Nachal Chevron, které jižně od města ústí do vádí Nachal Be'erševa. Podél západního okraje obce vede další vádí Nachal Betarim.\n\nOmer obývají Židé stejně jako největší město v regionu, Beerševu. V této oblasti ale žijí i izraelští Arabové, respektive Beduíni (například město Tel Ševa cca 2 kilometry jihovýchodně odtud). Město je na dopravní síť napojeno pomocí dálnice číslo 60, která se západně od obce kříží s dálnicí číslo 40.\n\nOmer byl založen v roce 1949 Už v roce 1948 tu ale fungovala kolektivní vesnická osada typu kibuc nazvaná \"Chevrona\" a osídlená demobilizovanými členy elitních židovských jednotek Palmach, kteří ve válce za nezávislost bojovali v Negevské brigádě. Osadníci zde využili přirozenou sídelní lokalitu s pozůstatky byzantského osídlení. Místní beduíni ji nazývali \"al-Omri\", z čehož bylo utvořeno pojmenování Omer (název ale pochází i z knihy Leviticu). Kibuc zde ovšem vydržel jen po dobu jednoho roku.\n\nV roce 1950 na jejím místě vznikla nová osada, tentokrát obydlená 23 rodinami Židů z Maďarska a Rumunska. Původně pobývali na západním okraji dnešního města, v prostoru průmyslové zóny Omer, pak se přemístili přímo do prostoru současné obce. Ani jejich osídlení se tu ale neudrželo.\n\nDalší pokus o osídlení lokality přišel roku 1957. Vznikla tu vesnická družstevní osada typu mošav, kterou obývali Židé ze severní Afriky. Zaměřovali se na chov dobytka a drůbeže. Udrželi se zde jen tři roky. Roku 1960 byla osada připojena elektrickou síť.\n\nOpětovné osídlení zde proběhlo roku 1961 a tentokrát již trvale. Usídlila se tu skupina osadníků původem z Beerševy. Část z nich se zabývala zemědělstvím, část za prací dojížděla do okolních obcí. Význam zemědělství postupně ustupoval. Roku 1963 byla navrtána studna na vodu a obyvatelé měli možnost se napojit na vodovodní systém. Roku 1964 zde stavební firma Rassco zbudovala 35 nových domů a v letech 1964-1967 osadu posílil příchod 100 nových rodin. Tehdy šlo ovšem stále ještě o menší sídlo vesnického typu, které bylo členem Oblastní rady Bnej Šim'on.\n\nMěsto se postupně stávalo předměstím Beerševy. Teprve v poslední čtvrtině 20. století se ale malá osada začala proměňovat na lidnatou rezidenční obec. V roce 1975 byl Omer povýšen na místní radu (malé město). Jde o ekonomicky velmi silnou obec, která byla počátkem 21. století zmiňována jako třetí nejbohatší v celém státu. Společně s městy Mejtar a Lehavim patří mezi satelitní města Beerševy.\n\nPodle údajů z roku 2009 tvořili naprostou většinu obyvatel Židé – cca 6 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6 400 osob).\n\nJde o středně velké sídlo městského typu s trvalým mírným populačním růstem. K 31. prosinci 2015 zde žilo podle Centrálního statistického úřadu (CBS) 7300 lidí.\n\n\"* údaje od roku 2010 zaokrouhleny na stovky\"\n\n"}
{"id": "402809", "url": "https://cs.wikipedia.org/wiki?curid=402809", "title": "Rybák tichomořský", "text": "Rybák tichomořský\n\nRybák tichomořský (\"Onychoprion lunatus\") je středně velký tichooceánský druh rybáka ze skupiny tmavohřbetých rybáků rodu \"Onychoprion\".\n\nRybák tichomořský má podobně jako další druhy rodu \"Onychoprion\" černou čepičku a černý proužek od zobáku přes oko, kombinovaný s bílým čelem a nadočním proužkem. Spodina je bělavá, hřbet šedý, svrchní část křídel a střed ocasu tmavošedý, krajní ocasní pera bílá. Nohy a zobák jsou černé.\n\nHnízdí na ostrovech tropického Tichého oceánu, areál zahrnuje Americkou Samou, Francouzskou Polynésii, Indonésii, Kiribati, Marshallovy ostrovy, Mikronésii, Mariany, Palau, Šalamounovy ostrovy, Havajské ostrovy a americké ostrovy v Tichém oceánu. Zatoulaní ptáci byli zjištěni v Japonsku, na ostrovech Samoa a Tuvalu. Celosvětová populace je odhadovaná na 100 000 až 1 000 000 jedinců.\n\n"}
{"id": "402810", "url": "https://cs.wikipedia.org/wiki?curid=402810", "title": "Barclays Dubai Tennis Championships 2009 – ženy", "text": "Barclays Dubai Tennis Championships 2009 – ženy\n\nTenisový turnaj na okruhu WTA Barclays Dubai Tennis Championships 2009 se konal ve dnech 15. - 21. února v Dubaji ve Spojených arabských emirátech venku na dvorcích s tvrdým povrchem. Odměny činily 2 000 000 USD.\n\nSpojené arabské emiráty odmítly udělit na tento turnaj vízum izraelské tenistce Šachar Peerové. To vyvolalo nesouhlasné reakce jak od tenisových funkcionářů, tak tenistek např. Venus Williamsové. Oficiálně nebyl důvod odmítnutí sdělen. Izrael neudržuje se Spojenými arabskými emiráty diplomatické styky a v současné fázi izraelsko-palestinského konfliktu mohla být příčinou izraelská státní příslušnost tenistky.\n\n\n\n"}
{"id": "402811", "url": "https://cs.wikipedia.org/wiki?curid=402811", "title": "Radňov (Květinov)", "text": "Radňov (Květinov)\n\nRadňov () je vesnice v okrese Havlíčkův Brod, součást obce Květinov.\n\nPrvní písemná zmínka o obci pochází z roku 1375.\n\nVes má přibližně 50 obyvatel, v roce 1890 měla 29 domů a 203 obyvatel. U Radňova se nachází stejnojmenná zastávka vlaku na trati Havlíčkův Brod - Humpolec a působí v něm sdružení dobrovolných hasičů.\n\n\n"}
{"id": "402815", "url": "https://cs.wikipedia.org/wiki?curid=402815", "title": "Rybák uzdičkový", "text": "Rybák uzdičkový\n\nRybák uzdičkový (\"Onychoprion aleutica\") je středně velký druh rybáka ze skupiny tmavohřbetých rybáků rodu \"Onychoprion\", s cirkumtropickým rozšířením.\n\nRybák uzdičkový je zbarvený podobně jako ostatní druhy rodu \"Onychoprion\": má bílou hlavu s černou čepičkou, černý proužek od kořene zobáku přes oko, bílé čelo a bílý proužek nad okem. Hruď a břicho je šedavé, hřbet, svrchní strana křídel, kostřec a střed ocasu tmavohnědé. Okraje ocasu jsou bílé, nohy a zobák černé.\n\nHnízdí v několika poddruzích v tropických mořích celého světa:\nTažný, rozptyluje se po světových oceánech.\n\n"}
{"id": "402819", "url": "https://cs.wikipedia.org/wiki?curid=402819", "title": "Kuchyňka (Třebíč)", "text": "Kuchyňka (Třebíč)\n\nKuchyňka je rybník v Třebíči, je umístěný poblíž silnice vedoucí na Račerovice a nachází se tak v části Podklášteří. Poblíž rybníka se nachází VZŠ Třebíč a nedaleko na jih i Bazilika svatého Prokopa. Rybník je využíván ke koupání a v zimě k bruslení. Napájen je vodami Týnského potoka.\n"}
{"id": "402824", "url": "https://cs.wikipedia.org/wiki?curid=402824", "title": "Vstřikovací lis", "text": "Vstřikovací lis\n\nVstřikovací stroj je mechanický tvářecí stroj, který slouží k zpracování plastů vstříknutím roztaveného materiálu (termoplastu) do dutiny formy.\n\nModerní vstřikovací stroje využívají šneku, který zároveň nabírá materiál do plastikační jednotky. V plastikační jednotce se plastový granulát nahřeje na požadovanou teplotu a vlivem komprese (protitlaku) zhutní a zbaví bublin. Na obou stranách stroje jsou uchyceny dvě do sebe zapadající ocelové části formy – vstřikovacího nástroje (forma může být i z jiného materiálu). Vstřikovací forma má chladicí (temperační) dutiny, kam je hadicemi přivedena chladicí (temperační) kapalina (povětšinou voda) s nuceným oběhem. Při zavření obou polovin formy do sebe se pohybem šneku uvnitř plastikační jednotky vstříkne do formy vysokým tlakem (až 100 MPa) polymerní taveninu plast. Ta se ve formě vysokým tlakem vstříkne do všech částí. Pro správné odformování je nutné aby během vstřikování materiálu unikly z formy všechny plyny – nutné odvzdušnění nástroje. Zpravidla u vstřikovacích nástrojů postačí jako odvzdušnění vůle mezi vyhazovacími trny (vyhazovači) a nástrojem nebo mezi pohyblivými tvarovými částmi nástroje. Někdy je třeba vyrobit zvláštní technologické odvzdušnění – kanálek šířky 2–5 mm, tloušťky max několik setin mm.\n\nPo vstříknutí přijde na řadu nutný čas na chlazení formy. Forma bývá udržována na konstantní teplotě dané technologickými požadavky (20–90 °C). Poté se forma otevře a vypadne nebo je vyjmut hotový, vytvarovaný kus. Stejný postup se děje i v případě, že je do formy před vstříknutím založen kovový nebo plastový díl (zálisek). Forma se s dílem zavře a obstříkne či zastříkne kovový nebo plastový kus dle potřeby a nastavených parametrů lisu – teploty taveniny (150–350 °C dle typu plastu), vstřikovací tlak, dotlaky, dávkovací dráhu (polštář hmoty) a rychlosti dávkování, otáčky šneku, rychlost vstřiku, dekomprese (plastikace) atd. Záleží též dost na teplotě chlazení (temperace) obou polovin formy. V případě nesprávně nastavených vstřikovacích parametrů lze očekávat různé vady na kuse, jako jsou otřepy, přestřiky, nedostřiky a různé jiné deformace.\n\nVstřikování plastů je dnes možno simulovat pomocí SW modelace a již při konstrukcí dílu a nástroje se vyvarovat možným chybám. Pro kvalitní výstřiky je třeba mít správně zkonstruovaný díl a nástroj. Je třeba zvolit vhodný stroj a správně nastavit parametry. Vlivem chladnutí hmoty dochází ke smrštění. Každý materiál má specifické hodnoty smrštění a udává je odborná literatura.\n\nNa kvalitu plastového dílu mají vliv tyto parametry:\n\nPři nízké rychlosti plnění formy vznikají hlavně vzhledové vady (tzv. studené spoje, pomerančová kůra povrchu ap.), při vysoké rychlosti plnění formy vznikají spáleniny (diesel efekt – vzduch nestačí z dutiny včas uniknout), přetoky ap.\n\nPři nízkých teplotách vznikají nedostřiky (materiál ztuhne před naplněním dutiny), obtížně se odformovává díl (praskání dílů z důvodu nutnosti vysokého dotlaku pro naplnění dutiny). Při vysokých teplotách vznikají přetoky, spáleniny, degradace materiálu.\n\nJeden z nejdůležitějších parametrů. Při nízkém dotlaku (tlaku nebo času) není díl naplněný (tzv. dutý díl může být i vzhledově úplný, přesto nenaplněný). Při vysokém dotlaku (tlaku nebo času) vznikají přetoky – uzavírací síla stroje není schopna udržet materiál uvnitř formy.\n\nOptimální velikost a čas dotlaku určuje vtoková soustava nástroje, čas dotlaku je přímo úměrný průměru vtokového bodu, kterým se díl naplňuje. Po zatuhnutí tohoto bodu je delší čas zbytečný. Tlak dotlaku se optimalizuje podle vzhledu (přetoky, deformace) a váhy dílu. V okamžiku, kdy váha dílu přestává narůstat je díl naplněný.\n\nOptimální otáčky šneku určuje druh a typ materiálu, vysoké otáčky mohou vlivem smykového tření degradovat materiál v plastikačním válci. Obyčejně se otáčky nastavují dle času chlazení, cca o 1 sekundu rychlejší než čas chlazení.\n\nPro efektivní výrobu drobných plastových dílů je obvyklé zhotovovat lisovací formu tak, že v jednom cyklu vystříkneme větší počet identických dílů (mnohonásobná forma). Často jsou tyto pro spotřebitele identické díly rozlišeny vylisováním číslice, určující dutinu, ze které konkrétní díl pochází. To pomáhá při ladění průběhu lisování. Po vyjmutí výlisku z formy následuje ostřižení, které oddělí požadované výrobky od vtokové soustavy. Vtoková soustava je odpad.\n\n\n"}
{"id": "402829", "url": "https://cs.wikipedia.org/wiki?curid=402829", "title": "Open 13 2009", "text": "Open 13 2009\n\nTenisový turnaj ATP Open 13 2009 se konal ve dnech 16. – 22. února ve francouzském Marseille v hale na kurtech s tvrdým povrchem. Odměny činily 576,000 EUR.\n\n\n"}
{"id": "402832", "url": "https://cs.wikipedia.org/wiki?curid=402832", "title": "Copa Telmex 2009", "text": "Copa Telmex 2009\n\nTenisový turnaj ATP Copa Telmex 2009 se konal ve dnech 16.–22. února v argentinském hlavním městě Buenos Aires venku na antukových dvorcích. Odměny činily 600,000 USD.\n\n\n"}
{"id": "402834", "url": "https://cs.wikipedia.org/wiki?curid=402834", "title": "Mnišská, laická a apoštolská bratrstva Jeruzalém", "text": "Mnišská, laická a apoštolská bratrstva Jeruzalém\n\nMnišská, laická a apoštolská bratrstva Jeruzalém (francouzské oficiální jméno bratrstev: \"\"Les Fraternités Monastiques de Jérusalem\"\") je katolický mnišský řád založený roku 1976 bratrem Pierrem Marie Delfieuxem.\nMnišská bratrstva Jeruzalém jsou tvořena dvěma řeholními instituty mnišského charakteru v lůně katolické církve.\n\nV roce 1979 byla bratrstva ustanovena jako společenství \"pia unio\" a přijala jméno Jeruzalém. V roce 1991 byla kardinálem Jeanem Marie Lustigerem ustavena jako \"řeholní instituty mnišského charakteru\" a v roce 1996 pak jeho rukama obdržely též konstituce schválené římskou Kongregací pro nauku víry. Jde o řeholní instituty diecézního práva.\n\nJednotlivé instituty mají své vlastní, i když téměř shodné konstituce. V čele bratří stojí generální převor a v čele sester generální převorka. Mniši a mnišky mají každou liturgii společně. Nijak se však nejedná o smíšenou formu mnišství. Obě dvě společenství, bratři i sester, bydli ve vlastních domech s nezávislou samosprávou a oddělenými financemi.\nV současné době počítají přibližně dvě stě členù z více jak dvaceti národů.\n\nVedle mnišských bratrstev se zrodila také laická bratrstva Jeruzalém.\nMezi nimi např: \"Les Fraternités Évangéliques\" - Evangelijní společenství, které prožívají spiritualitu Bratrstev v rámci svého vlastního společenského postavení, v srdci světa. Další společenství sdružují své členy podle jejich věku, zájmu, povolání či stavu. To jsou např:\n\nApoštolská bratrstva Jeruzalém, sdružují kněze, bohoslovce a řeholnice, žijící podle duchovní cesty mnišských bratrstev, jsou jim však svěřeny farnosti nebo církevní instituce, podle pověření daného biskupem jemuž přímo podléhají. V současné době ale i tyto bratrstva směřují k začlenění do řeholních institutů Jeruzalém. Apoštolská bratrstva Jeruzalém působí ve farnosti Ossun, diecéze Lourdes-Tarbes ve Francii a ve farnosti Santo Marco, diecéze Pistoia v Itálii.\n\nVšechna výše uvedená bratrstva tvoří dohromady Rodinu Jeruzalémskou, jejímž symbolem je \"stylizovaná kopretina\", vyjadřující jejich vzájemné společenství.\n\nMnišská bratrstva Jeruzalém mají jako svou misii, život v srdci měst - v srdci Boha.\nJežíšova modlitba: \"Otče, neprosím abys je vzal ze světa, ale abys je zachoval od zlého ... \" (Jan 11,15) orientuje toto povolání. Opírají se o západní i východní křesťanskou mnišskou tradici, o zakladatele jako jsou svatý Basil, otec východního mnišství, svatý Benedikt, a jeho Řehole, svatý Martin - který jako první začlenil mnišský život do měst a spojit život bratří a sester, a život komunitní s poustevnickým. Inspirací je jim rovněž blahoslavený bratr Charles de Foucauld.\n\nOd ostatních mnišských řeholí se Bratrstva liší pouze v důrazu, jaký kladou na život uprostřed moderních velkoměst. S tradičním mnišstvím mají společné řeholní sliby (chudoby, čistoty a poslušnosti),modlitbu, mlčení, pokoru, radost, práci a pohostinnost.\n\nPět charakteristik tohoto mnišské povolání:\n\nMniši z města nesou jméno \"Jeruzalém\". Neboť Jeruzalém je starobylou církevní tradicí označován za patrona všech měst.\n\njejíž autorem je zakladatel, vyjadřuje a objasňuje duchovní cestou Bratrstev. Mluví o podstatě jejich mnišského života a o tom, co je charakteristickým rysem jejich charismatu. Je rozvržena do 15 kapitol:\n\n\nMísta kde působí Mnišská bratrstva Jeruzalém:\nA na dvou venkovských lokalitách určených k duchovním cvičením:\n\nBratrstva vydávají revue Sources Vives (Živé prameny), zaměřené k určitému duchovnímu tématu, často ve spojení s liturgickým obdobím.\n\n\n"}
{"id": "402839", "url": "https://cs.wikipedia.org/wiki?curid=402839", "title": "Ben Hur: Příběh Kristův", "text": "Ben Hur: Příběh Kristův\n\nBen Hur: Příběh Kristův (\"Ben-Hur: A Tale of the Christ\") je román amerického spisovatele Lewise Wallaceho, nejprodávanější román pocházející z 19. století a jeden z nejúspěšnějších románů všech dob. Poprvé vyšel u nakladatelství \"Harper & Brothers\" 12. listopadu 1880, v součtu všech jeho vydání vyšlo dohromady asi 50 milionů výtisků.\n\nRomán se dočkal řady adaptací, především pěti filmových, jednoho televizního a jednoho divadelního dramatu. Nejslavnějším z nich se stal velkofilm \"Ben Hur\" z roku 1959 s Charltonem Hestonem v titulní roli, který získal 11 Oscarů a patří tak mezi nejúspěšnější filmy historie tohoto ocenění.\n\n"}
{"id": "402846", "url": "https://cs.wikipedia.org/wiki?curid=402846", "title": "Hanba (film)", "text": "Hanba (film)\n\nVálečný autorský film Hanba ( ) z roku 1968 je po Hodině vlků druhou částí ostrovní trilogie švédského režiséra Bergmana. Bergman zde znovu studuje téma partnerského soužití páru Jana a Evy značně podobného vztahu Johana a Almy z Hodiny vlků; v obou filmech ztvárněnými bergmanovskými herci Sydowem a Ullmannovou.\n\nFilm se zabývá především vlivem vleklých válečných utrpení na lidskou psychiku. Podrobnosti konfliktu (státní a ideologická identita válčících stran, celkový frontový vývoj...) nijak nenaznačuje; postavy také vůbec nevyjadřují politické či náboženské preference (kromě pacifismu). Na rozdíl od Hodiny vlků se Jan postupně v páru stává dominantní, protože vlivem válečných hrůz překonává svou přecitlivělost a nalézá sílu pragmaticky reagovat na extrémní podmínky. Eva lpí na svých zásadách a hodnotové orientaci a stává se naprosto neakceschopnou a odevzdanou.\n\nNázev filmu se pravděpodobně přímo vztahuje k hodnotící replice Evy: \"Někdy si myslím, že je to všechno jen sen. Ale ne můj sen, ale sen někdo jiného, ve kterém ale musím být i já. Až se ten snílek probudí, pocítí hrozivou hanbu.\".\n\nPředváleční profesionální hudebníci Jan a Eva vedou vcelku běžný život daleko od frontové linie na pustém málo obydleném ostrově (Fårö). Jan je přecitlivělý až slabošský a Eva se v podstatě stará o to, aby zvládal běžný život. Eva plánuje pořízení dítěte po válce, čímž chce vyřešit partnerskou krizi.\n\nOstrov se nečekaně stává středem invaze a cílem masivního leteckého bombardování. Jan a Eva jsou donuceni poskytnout rozhovor nepřátelským propagandistům. Invaze se brzy hroutí, avšak všichni sousedé Jana a Evy jsou zabiti. Obyvatelé ostrova jsou shromážděny na sběrném místě, někteří jsou brutálně mučeni. Hlavní hrdinové jsou vzhledem k nalezení upravené nahrávky vážně podezřelí z kolaborace. Jsou však svévolně osvobozeni vysokým funkcionářem Jacobim, který nahrávku označí za padělek. Jacobi manžele později navštěvuje a dává jim dárky. Jan varuje Evu, že prohlubovat takovéto kontakty je v této nejisté době velmi nebezpečné. Eva však začíná Janem pohrdat a navazuje s postarším Jacobim milostný poměr. Při jedné návštěvě Jacobi Evě daruje značné množství hotovosti neznámého původu a radí ji jak její původ vysvětlit. Během soulože Evy a Jocobiho se nečekaně Jan probouzí a nalezenou hotovost si schovává do kalhot. Několik okamžiků po svém odchodu je Jacobi přiveden ozbrojenci a žádá o vydání hotovosti, čímž si prý může zachránit život (velmi nepravděpodobné). Eva naléhá na Jana, aby peníze vydal, ale ten duchaplně všechno popře. Nervózním ozbrojencům se nedaří hotovost najít, proto vyzvou Jana, aby zapůjčenou pistolí zastřelil Jacobiho. Jan uposlechne a ozbrojenci mu uvěří. Potom chvatně rutině vypálí dům a narychlo odjíždějí.\n\nPo nějakém čase manželé zjistí, že v jejich skleníku se ukrývá neznámý uniformovaný ozbrojený dezertér. Eva se chce o dezertéra starat, ale Jan jej ozbrojuje. Jan vyhánící zběha mizí za obzorem a jsou slyšet výstřely. (co se přesně stalo film nijak neupřesňuje.) Jan se vrací s informací, že za několik dní z válkou zmítaného ostrova odjíždí malý člun, jedním lístkem na člun a má na sobě kvalitní zběhovu obuv. Eva je již ochromena a není schopna se samostatně rozhodovat. Eva a Jan přicházejí ke člunu, Jan za Jacobiho hotovost kupuje lístek pro Evu. Film je zakončen výjevy z plavby člunu po volném moři mezi množstvím plovoucích mrtvol.\n"}
{"id": "402864", "url": "https://cs.wikipedia.org/wiki?curid=402864", "title": "Kagalnik", "text": "Kagalnik\n\nKagalnik ( ) je řeka v Rostovské oblasti Ruska. Je 162 km dlouhá. Povodí má rozlohu 5040 km². Na horním toku se nazývá Kagalničjok ( ).\n\nProtéká Kubáňsko-azovskou nížinou. Ústí do Taganrogského zálivu Azovského moře.\n\nZdrojem vody jsou převážně sněhové srážky. Na horním toku v létě vysychá..\n\nNa řece byly vybudovány přehradní nádrže, které ji rozdělují na oddělené úseky se stojatou vodou.\n"}
{"id": "402865", "url": "https://cs.wikipedia.org/wiki?curid=402865", "title": "Miroslav Vojtěchovský", "text": "Miroslav Vojtěchovský\n\nMiroslav Vojtěchovský (* 29. července 1947 ve Velimi) je český vysokoškolský pedagog, publicista, kurátor a fotograf skla. V roce 2007 byl prohlášen \"Osobností české fotografie za dlouhodobý přínos tomuto oboru\". Je držitelem titulu QEP (Qualified European Photographer).\n\nVojtěchovský vyrůstal v rodině evangelického faráře, která se po odstěhování z Velimi usadila v Humpolci. Z politických důvodů nebyl přijatý na výtvarnou školu v Brně, vystudoval proto tříleté odborné učiliště se sídlem v Českých Budějovicích a Děčíně. Poté absolvoval Střední průmyslovou školu grafickou v Praze a filmovou a televizní fakultu Akademie múzických umění (FAMU).\n\nMezi roky 1978 a 1989 externě vyučoval na FAMU. V roce 1990 se stal vedoucím katedry fotografie na FAMU, v roce 1993 byl zvolen prorektorem AMU pro otázky studijního rozvoje. V této pozici mj. prosadil plnohodnotný anglický studijní program v oboru fotografie a založil Nakladatelství AMU. V roce 1993 byl habilitován docentem za práci na téma \"Průnik umělecké akademie a univerzity\", o čtyři roky později byl jmenován profesorem na základě přednášky \"K etice fotografie\". Po neúspěšné kandidatuře na místo rektora AMU čtyři roky vyučoval na American University ve Washingtonu. Po návratu z USA podruhé zkusil štěstí ve volbách rektora AMU, ve kterých byl poražen o jediný hlas Ivo Mathém. Od roku 2003 postupně začal vyučovat na Filozofické fakultě Masarykovy univerzity v Brně a na stejné fakultě Univerzity Karlovy, přednáší na soukromé škole umění a reklamy Orange Factory a vede vlastní ateliér na Fakultě umění a designu Univerzity Jana Evangelisty Purkyně v Ústí nad Labem.\n\nMiroslav Vojtěchovský patří k nejvýznamnějším českým fotografům skla. Mezi roky 1969–1970 pracoval v reklamní agentuře Merkur, později byl volným fotografem, který spolupracoval s podniky BVV, Skloexport, Jablonex, Koospol, Motokov, Pragoexport, Pragounion nebo Rapid. Až do svého odchodu do USA se podílel na tvorbě vizuálního stylu firem Moser, Crystalex, Skloexport, Preciosa a Princ.\n\nByl spoluautorem scénáře vizuálního řešení pavilonu automobilky Škoda ve Wolfsburgu vybudovaného u příležitosti výstavy Expo 2000 v Hannoveru. Mezi roky 1997 a 2014 spolupracoval se Škoda Auto muzeem v Mladé Boleslavi.\n\n"}
{"id": "402866", "url": "https://cs.wikipedia.org/wiki?curid=402866", "title": "Ilja Bojanovský", "text": "Ilja Bojanovský\n\nIlja Bojanovský (20. ledna 1923 Kutná Hora – 14. února 2009 Praha) byl český kameraman a pedagog.\n\nŠlo o dlouholetého pedagoga a děkana Filmové a televizní fakulty Akademie múzických umění, který zastával v letech 1980 až 1991 také pozici rektora Akademie múzických umění v Praze. V letech 1961 až 1990 působil ve funkci hlavního kameramana hudebních pořadů v Československé televizi, specializoval se na pořady s hudební a baletní tematikou. Podílel například na cyklu \"Hudba z respiria\" nebo přenosech z hudebního festivalu Pražské jaro.\n\nV r. 2008 byl prof. Mgr. I. Bojanovský jmenován čestným občanem Kutné Hory.\n\n\n"}
{"id": "402869", "url": "https://cs.wikipedia.org/wiki?curid=402869", "title": "Mahavishnu Orchestra", "text": "Mahavishnu Orchestra\n\nMahavishnu Orchestra byla jazz-rocková skupina, vedená hudebníkem Johnem McLaughlinem, která debutovala v roce 1971, rozpadla se v roce 1976 a obnovila svou činnost v letech 1984 až 1987.\n\nV této první verzi vedl skupinu \"Mahavishnu\" John McLaughlin akustická a elektrická kytara, členové byli Billy Cobham bicí, Rick Laird baskytara, Jan Hammer elektrické a akustické piano a synthesizer a Jerry Goodman housle. Tato první sestava byla multinárodní skupinou: McLaughlin byl z Yorkshire, Anglie, Cobham z Panamy, Hammer z Československa, Goodman z Chicaga, Illinois a Laird z Dublinu, Irsko. Jean-Luc Ponty byl vybrán McLaughlinem jako první tip na houslistu, ale tuto myšlenku překazily \"imigračními problémy\". Skupinu proslavila nejvíce alba: \"The Inner Mounting Flame\" (1971) a \"Birds of Fire\" (1972).\n\nTato skupina byla považována za důležitého průkopníka hudebního stylu jazz fusion. McLaughlin a Cobham se potkali během nahrávání alba Bitches Brew Milese Davise. McLaughlina při vytváření koncepce skupiny ovlivnil jeho indický guru Sri Chinmoy, který mu doporučil převzít jméno \"Mahavishnu\", což znamená \"Boží soucit, síla a spravedlnost.\"\n\nPod tlakem náhlé slávy, vlivem vyčerpání a chybějící komunikace se původní sestava skupiny dostala v roce 1973 na pokraj rozpadu. Napětí ve skupině se zvyšovalo až dosáhlo vrcholu během nahrávání nového alba v londýnském Trident Studios, kdy spolu někteří hráči vůbec nemluvili. Tento projekt nebyl nikdy úplně dokončen. Poslední kapkou bylo, když John McLaughlin četl interview v časopise \"Crawdaddy!\", kde Jan Hammer a Jerry Goodman vyjádřili jejich znechucení nad způsobem jakým skupinu John vedl. Ačkoliv byla snaha vše napravit, už se tak nestalo. O téměř 30 let později, během obnovení zájmu posluchačů o Mahavishnovu hudbu, bylo nekompletní album z přerušeného londýnského nahrávání vydáno jako \"The Lost Trident Sessions.\"\n\nPoté, co se rozpadla první verze skupiny, obnovil v roce 1974 John McLaughlin skupinu s následujícím obsazením: Jean-Luc Ponty (který předtím vystupoval s Frankem Zappou a the Mothers) housle, Gayle Moran klávesy, Ralphe Armstrong baskytara a Narada Michael Walden perkuse, Steven Kindler a Carol Shive housle, Marcia Westbrook viola, Phil Hirschi cello, Steve Frankevich a Bob Knapp dechové nástroje. Tato \"nová\" Mahavishnu Orchestra (McLaughlin jí říkal \"pravá\" Mahavishnu Orchestra) trochu změnila obsazení mezi alby \"Apocalypse\" z roku 1974 a \"Visions of the Emerald Beyond\" v roce 1975. Apocalypse bylo nahráno v Londýně s London Symphony Orchestra pod vedením Michaela Tilson Thomase s George Martinem jako producentem a Geoff Emerickem nahrávacím režisérem. Pro nahrávání alba \"Inner Worlds\", byla skupina redukována na 6 členů, Jean Luc-Ponty odešel a Gayle Moran nahradil Stu Goldberg.\n\n\n\n"}
{"id": "402873", "url": "https://cs.wikipedia.org/wiki?curid=402873", "title": "Monáda", "text": "Monáda\n\nSlovo monáda (podle řeckého \"monos\") má několik významů.\n"}
{"id": "402879", "url": "https://cs.wikipedia.org/wiki?curid=402879", "title": "Anatolij Garanin", "text": "Anatolij Garanin\n\nAnatolij Garanin (rusky Анатолий Сергеевич Гаранин) (1912 – 7. dubna 1990) byl sovětský novinářský fotograf.\n\nVe třicátých letech 20. století pracoval v Moskvě pro řadu novin a časopisů. Během Velké vlastenecké války byl korespondentem novin „Frontovaja Ilustracija“. Dokumentoval boj sovětské armády na různých frontách. Jeho nejlepší díla popisují skutečné bojové prostředí. Snímek „\"Smrt vojáka\"“ se stal jedním z předních klasických děl reportážní fotografie.\n\nV poválečných letech se jeho tvůrčí činnost vztahovala k časopisu \"Sovětskij sojuz\", kde byl jedním z předních fotografů tohoto magazínu.\n\nByla mu udělena řada ocenění, medailí a řádů.\n\n\n"}
{"id": "402884", "url": "https://cs.wikipedia.org/wiki?curid=402884", "title": "Setkání s podepisováním klíčů", "text": "Setkání s podepisováním klíčů\n\nSetkání s podepisováním klíčů ( ) je v kryptografii událost, na které se sejdou lidé, kteří si chtějí navzájem podepsat své veřejné klíče pro asymetrickou kryptografii a vytvořit tak síť důvěry, která usnadňuje využití PKI ( ).\n\nUživatelé si navzájem podepisují své veřejné klíče (viz digitální certifikát), aby třetí straně naznačili, komu důvěřují. Věříte-li tomu, kdo cizí klíč podepsal, můžete následně důvěru přenést na držitele podepsaného klíče. Takto se vytvářejí sítě důvěry ( ).\n\nDržitelé klíčů organizují setkání, na kterých si můžete fyzicky ověřit totožnost ostatních a následně jim podepsat jejich veřejný klíč a vyjádřit tak jejich veřejným klíčům svoji důvěru.\n\nNa takové setkání uživatelé nenosí počítače, aby zamezili možnosti kompromitace (zcizení) svých privátních klíčů. Tím také udrží snáze pozornost při ověřování všech údajů, které jsou nutné pro vytvoření skutečně důvěryhodné sítě důvěry.\n\nV nejčastěji volené formě setkání účastníci přinesou vlastnoručně vytištěné základní údaje o svém veřejném klíči (identifikátor a popis klíče; což je identifikační číslo a vlastní jméno s elektronickou adresou) a jeho výtah (hash) provedený všeobecně používanou funkcí (SHA, ne však MD5 z důvodu jejích známých slabých míst, tzv. kolizím). Tyto lístky si účastníci vymění a při předávání si navzájem důkladně ověří své identity (pomocí občanských průkazů a podobně). Na důkladném prověření identit účastníků velmi záleží, protože jinak může být síť důvěry velmi vážně narušena. Následně každý účastník vystoupí a údaje o svém klíči včetně výtahu přečte, přičemž všichni ostatní si údaje na získaných lístcích kontrolují a úspěšně zkontrolované klíče si na lístcích označí. Pak se účastníci rozejdou.\n\nTeprve po skončení setkání účastníci jednotlivě v bezpečném soukromí získají dle svých záznamů na lístcích veřejné klíče účastníků (z tzv. klíčových serverů - keyserver), porovnají je se zapsanými údaji ze setkání a teprve pak digitálně podepíší pomocí svého privátního klíče. Podepsané veřejné klíče obratem nahrávají zpět na klíčové servery, aby je mohli podepsat ostatní účastníci. Není nutné, aby každý podepsal klíče všech ostatních účastníků.\n\nSítě důvěry mezi klíči je možné graficky znázornit a dále z nich usuzovat na míru důvěryhodnosti jednotlivých klíčů. Sítě důvěry tak zjednodušují digitálně zabezpečenou komunikaci mezi mnoha účastníky, kteří nemusí ověřovat jednotlivě všechny používané klíče. Zároveň není potřeba využívat specializovaných certifikačních autorit (CA), jejichž spolehlivost neumí přímo posoudit a ověřit. Zatímco důvěra mezi CA je přísně hierarchická, sítě důvěry pracují s modelem distribuované důvěry.\n\nSpolu s existencí sítí důvěry by majitelé podepsaných klíčů měli dbát na zneplatnění (revokaci) svých klíčů okamžitě po jejich kompromitaci (tj. při podezření na únik svého privátního klíče nebo příslušné heslové fráze). Pro omezení počtu revokací mají klíče omezenou platnost (např. 2 až 5 let).\n\n"}
{"id": "402897", "url": "https://cs.wikipedia.org/wiki?curid=402897", "title": "Secernentea", "text": "Secernentea\n\nSecernentea (též Phasmida) je rozsáhlá třída z kmene hlístice (Nematoda). Řadí se k ní všechny hlístice vyjma třídy Adenophorea. Jsou to často významní parazité a mnozí napadají i člověka, ale někteří (např. známá \"Caenorhabditis elegans\") jsou neškodní.\n\nZástupci třídy Secernentea mají na rozdíl od zástupců skupiny Adenophorea tzv. fasmidy, typ jednobuněčných smyslových orgánů v koncové části těla hlístice.\n\nSecernentea zahrnuje následující řády:\n"}
{"id": "402903", "url": "https://cs.wikipedia.org/wiki?curid=402903", "title": "Rybák černohřbetý", "text": "Rybák černohřbetý\n\nRybák černohřbetý (\"Onychoprion fuscatus\") je středně velký druh rybáka ze skupiny tmavohřbetých rybáků rodu \"Onychoprion\", žijící v tropických mořích celého světa.\n\nRybák černohřbetý má ze všech rybáků rodu Onychoprion nejtmavší svrchní stranu těla. Temeno, proužek od zobáku přes oko, zadní strana krku, hřbet, svrchní strana křídel, kostřec a ocas (až na krajní pera) jsou černé, bílá je spodina těla a čelo. Bílý proužek od čela nezasahuje na rozdíl od dalších druhů za oko. Ocas je hluboce vykrojený, nohy a zobák jsou černé. Mladí ptáci jsou téměř celí černohnědí, bělavá je pouze spodní část břicha, spodní část křídel a krajní ocasní pera.\n\nRybák černohřbetý hnízdí v několika poddruzích v tropických mořích celého světa, často v obrovských koloniích:\nPo vyhnízdění se rozptylují v tropických mořích, odkud je mohou hurikány zanést i dále mimo tropické vody; pozorováni bývají podél pobřeží Afriky, zalétli do řady zemí západní Evropy (Belgie, Dánsko, Francie, Itálie, Německo, Norsko, Portugalsko, Španělsko, Švédsko, Velká Británie). Celosvětová početnost druhu je odhadována na 21 až 22 miliónů jedinců.\n\n"}
{"id": "402908", "url": "https://cs.wikipedia.org/wiki?curid=402908", "title": "Šampon", "text": "Šampon\n\nŠampon (také šampón) je přípravek na mytí vlasů jakožto základního hygienického návyku, při kterém se z vlasů dostávají veškeré nečistoty. Po jeho použití bývá doporučováno použít kondicionér.\n\nZákladní funkcí šamponu je zbavení vlasů nečistot. Z praktických i marketingových důvodů se přidávají další funkce, například:\n\nTéměř všechny saponátové šampony (až na několik výjimek) obsahují také parfém.\n\n\nPřípravky nazvané suchý šampon pomáhají rychle upravit vlasy tak, aby vypadaly jako umyté. Dostupné jsou ve formě spreje či pudru.\n\n\"Šampuk\" je termín používaný pro označení tuhého šampónu ve tvaru puku. Lze se s nimi setkat i v ayurvédě. Šampuk je vlastně forma tuhého vlasového mýdla.\n\nKromě šamponu na lidské vlasy existují i další druhy šamponů:\n"}
{"id": "402915", "url": "https://cs.wikipedia.org/wiki?curid=402915", "title": "Bitva u Štěrbohol", "text": "Bitva u Štěrbohol\n\nBitva u Štěrbohol se odehrála 6. května 1757 a šlo o druhé velké střetnutí sedmileté války na evropském kontinentu. Na bojišti se utkala pruská armáda pod velením krále Fridricha II. s vojskem Habsburské monarchie v čele s princem Karlem Lotrinským a polním maršálem Brownem. Ačkoliv před bitvou měli Rakušané obsazeny výhodnější pozice na výšinách mezi Vítkovem a vesnicí Kyje, podařilo se pruskému panovníkovi tuto obranu zcela rozvrátit a dosáhnout výrazného vítězství. Střetnutí v předpolí české metropole bylo ve své době nejkrvavější bitvou 18. století, přesto zůstává ve stínu rozhodujícího rakouského triumfu u Kolína.\n\nPrusové střetnutí pojmenovali bitvou u Prahy a tento termín se vžil celosvětově. Naproti tomu v Čechách se udržel rakouský název podle vesnice Štěrboholy, jediného místa, kde armáda Karla Lotrinského dosáhla výrazného úspěchu.\n\nSedmiletá válka vypukla 29. srpna 1756. Boje tohoto roku vyvrcholily obklíčením saské armády u Pirny a bitvou u Lovosic, kde pole opanovaly pruské jednotky. Posléze byly vojenské operace kvůli přicházející zimě přerušeny. Bojové akce roku 1757 zahájil Fridrich II., který nečekal na soustředěný úder koalice evropských panovníků a rozhodl se zničit rakouskou armádu ještě v zimních kvartýrech. V dubnu vpadl třemi pochodovými proudy na území Čech a překvapené rakouské oddíly tlačil směrem k české metropoli. Pouze při střetnutí u Liberce byl sbor hraběte Königsegga schopen klást spořádaný odpor. Rakušané ustupující od Budyně se u Prahy shromáždili mezi 1. a 2. květnem a z rozhodnutí polního maršála Browna rozložili tábor na bělohorské pláni. Toto místo se však nezdálo dostatečně pevné nově jmenovanému vrchnímu veliteli rakouských ozbrojených sil princi Karlu Lotrinskému, a po dlouhých poradách bylo navrženo kompromisní řešení, vyčkat na nepřítele v pozici východně u Prahy, s levým křídlem opřeným o městské opevnění.\n\nPruský předvoj dostihl rakouskou armádu s jednodenním zpožděním. Jakmile Rakušané opustili postavení u Bílé Hory, nechal Fridrich II. tyto pozice obsadit. Vojsko svůj tábor rozložilo mezi Libocí a Lysolajemi, králův hlavní stan byl vybudován ve Veleslavíně. Sám Fridrich II. se ubytoval na Bílé Hoře v letohrádku Hvězda. Dalšího dne dorazily hlavní pruské síly. Třetí pruské koloně pod velením maršála Schwerina se podařilo překročit Labe teprve 5. května. Fridrich II. mezitím u Sedlce postavil přes Vltavu pontonový most a chystal se k očekávanému střetnutí. Jeho muži se utábořili na prosecké pláni, kde se k nim celou noc z 5. na 6. května připojovaly Schwerinovy jednotky. Maršál chtěl bitvu o den odložit, aby si jeho unavení vojáci mohli odpočinout, ale úmyslem pruského krále bylo zaútočit co nejdříve. V tu dobu byl patrně dobře informován o pohybech armády generála Dauna, který byl v den bitvy asi 50 kilometrů od Prahy u Sadské, kde naslouchal střelbě z děl.\n\nObecně se armáda rakouského císařství dělila na jednotky tzv. \"německé\" (verbované v Čechách a Rakousku) a \"uherské\" (doplňované na území uherského království). Příslušníci řadové pěchoty se v průběhu sedmileté války tradičně oblékali do bílých (perlově šedých) uniforem, jejichž manžety, klopy a podsazení sepnutých šosů byly z látky v barvě pluku. Na hlavě nosili plstěný třírohý klobouk, granátnické jednotky pak vysokou kožešinovou čáku a bílou paruku s cůpkem vyzdobeným černou mašlí. Zbytek výstroje tvořila polní dřevěná láhev a torna z teletiny se srstí obrácenou navrch. Důstojníci měli na svých uniformách i další doplňky jako krajkové manžety nebo fiží. Lehkou pěchotu tvořily jednotky hraničářů, jejichž vojáci se oblékali do kožešinových čepic válcovitého tvaru a různobarevných uniforem se šňůrováním podle uherského vzoru. Mužstvo řadové pěchoty bylo vyzbrojováno mušketou s křesadlovým zámkem, na jejíž 110 cm dlouhou hlaveň bez vývrtu se nasazoval bodák s tulejí. Vojáci uherských pěších jednotek do boje nastupovali s dlouhými puškami a pistolemi, z chladných zbraní používali nože či kindžály a stejně jako granátnické setniny i krátkou šavli. Pěší pluk (německý tvořilo zpravidla 2300 mužů, uherský 3000) se skládal ze dvou řadových praporů rozčleněných na osm setnin (rot) po 136 mužích a ze dvou až tří setnin granátníků. Jezdectvo se dělilo na kyrysníky, husary a dragouny. Organizačně se jezdecký pluk skládal z pěti, výjimečně ze šesti eskadron a jeho minimální stav měl být 600 mužů. Kyrysníci k ochraně trupu využívali úplný kyrys (v průběhu sedmileté války se zredukoval pouze na přední část) a ke krytí hlavy třírohý plstěný klobouk s kovovou vložkou ve tvaru kříže. Oblékali se do bílého kabátu s výložkami v plukovních barvách a jejich výzbroj se skládala z palaše, dvou pistolí a karabiny. Husaři, jejichž jednotky se doplňovaly převážně v uherských zemích, si oblékali dolman v zelené nebo modré barvě, na hlavu nasazovali vysokou kožešinovou čepici zvanou kalpak a jejich výzbroj tvořila karabina, dvě pistole a šavle. Zbraněmi dragounů byly jako u většiny jezdeckých oddílů dvě pistole, a dále palaš a ručnice s bodákem. Za sedmileté války je velitelé armád převážně využívali pro úkoly těžkého i lehkého jezdectva, jako jízdní pěchota se uplatňovali už jen ve výjimečných případech. Rakouské dělostřelectvo (jeho příslušníci se oblékali do uniforem hnědé barvy) k přímé podpoře pěchoty používalo především lehká, tříliberní plukovní děla. Šesti- a dvanáctiliberní kusy byly podle potřeby sestavovány do baterií, které zesilovaly obranu nebo zajišťovaly dělostřeleckou přípravu pro útok. Jako munice se používalo 1,37–5,5 kg těžkých litinových koulí, méně častěji pak kartáčů a granátů.\n\nPluky (regimenty) pruské infanterie se dělily na pěší (mušketýrské) a střelecké (fyzilírské). Skládaly se ze dvou praporů (u mušketýrů první mušketýrský, druhý granátnický, u fyzilírů první granátnický, druhý fyzilírský) o pěti setninách a mužstvo i důstojníci byli vystrojovaní do kabátů ze sukna typicky tmavomodré barvy s manžetami, klopami a posazením šosů v barvě jednotky. Vesty, kamaše a kalhoty měly barvu bílou, stejně tak lemování černých třírohých klobouků. Výjimku v některých oděvních aspektech tvořily granátnické setniny, jejichž příslušníci na hlavách nosili vysoké homolovité čepice nad čelem doplněné vysokým mosazným štítkem (podobné v nižším provedení nosili i fyzilíři). Na boku nosil pruský pěšák patrontašku s 60 ostrými náboji, tornistru a chlebník s nejméně třemi kilogramy chleba. K jeho výzbroji patřila 155 cm dlouhá mušketa s křesadlovým zámkem, jejíž váha byla zhruba 5 kg. Na hlaveň se v bitvě nasazoval 44 centimetrů dlouhý bodák. Důstojníci byli vyzbrojeni šavlí a spontonem, poddůstojníci halapartnou, šavlí a rákoskou. Pruské jezdectvo se skládalo z kyrysníků, dragounů, husarů, hulánů a jízdních myslivců. Kyrysníci nosili pod světle žlutými plátěnými kabáty pouze přední díl kyrysu a vyzbrojeni byli palašem, párem pistolí a karabinou. Dragouni byli vystrojeni do světle modrých kabátů a jejich zbraněmi byly lehký kord, dvě pistole a puška s bajonetem. Barva uniforem husarů se lišila podle pluku a k jejich výzbroji patřila lehká šavle, dvě pistole a krátká karabina. Zbytek lehké jízdy tvořilo v pruské armádě jen zanedbatelné procento, neboť Fridrich II. nebyl přesvědčen o jeho efektivitě. Dělostřelectvo využívalo především tří- a šestiliberních kanonů, které se mohly pohybovat s rozvinutou pěchotou. Jejich obsluhy, vystrojené stejně jako pěchota v tmavomodrých kabátcích, byly schopny vystřelit až šestkrát za minutu.\n\nRakouské ležení se rozkládalo mezi horou Vítkov, výšinami u Hrdlořez, Malešic, Olšan a Nuslí. Do bitvy se jednotky šikovaly na Žižkovském vrchu, levým křídlem se opíraly o pražské hradby a čelem směřovaly k Proseku. Pravé křídlo a střed stály na přilehlých svazích Vítkova až k vesnici Kyje. Na vrchu Hlohovci, na nejzazším pravém křídle, Rakušané narychlo zbudovali polní opevnění. Pod žižkovským svahem tekl potok Rokytka, který své okolí místy měnil v močály a tvořil tak pro pruskou pěchotu i jezdectvo přirozenou překážku. Navíc se mezi vesnicemi Kyje a Štěrboholy nacházela řada vypuštěných rybníků. Vojsko Fridricha II. bylo ráno v den bitvy sešikováno od Hostavic k Proseku s centrem sestavy severozápadně od Bohnic.\n\nObě armády do bitvy nastupovaly s přibližně vyrovnaným početním stavem. Rakouské vojsko disponovalo zhruba 60 tisíci muži (61  praporů pěchoty, 61 granátnických rot, 132 eskadron jezdectva, 60 těžkých a 120 kusů plukovních děl) z čehož asi 13 000 mužů tvořilo pražskou posádku. Pruských vojáků stálo u české metropole na 64 000. Takticky byli rozděleni na dvě operační skupiny. První skupina pod přímým velením pruského panovníka čítala 20 praporů pěchoty a 38 eskadron jízdy, druhá skupina vedená maršálem Schwerinem disponovala 44 prapory a 85 eskadronami. Zbylých 32 000 mužů maršála Keitha blokovalo západní břeh Vltavy, aby zde zamezilo případnému ústupu Rakušanů.\n\nKdyž se Fridrich II. 6. května ráno probudil, nebyl ve své kůži. Celou noc zvracel a posléze se ani nemohl dostat do sedla. Přesto se kolem páté hodiny spolu s maršálem Schwerinem a generálem Winterfeldtem vydal na Prosecké výšiny, odkud sledoval, jak se Rakušané ve svých pozicích rozvinují do dvou linií. Původním záměrem pruského krále bylo vést úder čelně, avšak pro jistotu vyslal oba své společníky, aby prozkoumali pravé křídlo protivníkova postavení. Zanedlouho mu referovali, že pláň na východě tvoří pozvolný svah a k útoku je proto mnohem příhodnější. Rozhodl se tedy obejít pravé křídlo Rakušanů v širokém obchvatu a udeřit právě tady.\nJednotky maršála Schwerina opustily ležení kolem půl sedmé. Přibližně o půl hodiny později dal Fridrich II. povel k uspořádání armády do třech pochodových proudů, přičemž ihned po zformování vojáci vyrazili kolem vesnic Hloubětín a Dolní Počernice směrem na Štěrboholy. Před palbou Rakušanů je chránil protilehlý svah. Mezi kyjskými rybníky a Běchovicemi narazili na bažiny, kde pěchota začala zapadat až po kolena. Potahy s dělostřelectvem se proto musely těmto místům obezřetně vyhýbat a jet oklikami po úzkých cestách. Největší problémy měla pěchota při překonávání potoka Rokytky, všechny jednotky se rozpadly a pro Prusy bylo jen velkým štěstím, že Rakušané na ně v tuto chvíli nezaútočili.\n\nAčkoli přední hlídky informovaly rakouské vrchní velitele o mohutných pruských přesunech s dostatečným předstihem, oba pokládali obchvat svého křídla za nepravděpodobný a předpokládali, že nepřítel pouze vytváří záchytnou clonu proti Daunovu sboru u Sadské. Svůj omyl si uvědomili na společné obhlídce pozic teprve kolem deváté hodiny. Po krátké poradě se oba vydali na svá velitelská stanoviště; princ Karel na levé křídlo, maršál Browne na křídlo pravé se stanovištěm u Hrdlořez. Tragickou skutečností bylo, že od této chvíle oba velitelé postupovali naprosto samostatně a nekoordinovaně. Prostor u Štěrbohol, do nějž právě postupovali Prusové, dostaly za úkol hájit narychlo odvolané jednotky druhého sledu a všechny granátnické roty (cca 4000 vojáků). Tito muži, pochodující souběžně s nepřítelem, se znova zformovali do linie od okraje Kyjí až k rybníku v Dolních Měcholupech. Zároveň s pěchotou postupovalo i 12 děl. Tímto přesunem však vznikla mezera mezi oběma křídly, kterou vyplnila pouze osamocená hlídka složená ze tří rot hraničářů. Do boje vyrazilo také rakouské jezdectvo (12 pluků kyrysníků a dragounů a 5 husarských pluků (celkem 105 eskadron)) pod velením generála Lucchesiho, jehož úkolem bylo blokovat mezeru mezi vesnicí Štěrboholy a černokosteleckou silnicí.\n\nMezitím, co se prvních čtrnáct pruských praporů řadilo do útočných linií před štěrboholskými zahradami, nařídil maršál Schwerin kavalerii pod velením prince Schönaicha, aby se pustila do boje s rakouskou jízdou. Prudký střet obou jezdectev trval celou hodinu a půl.\nAsi v 10 hodin se pruská pěchota sešikovala za štěrboholským potokem a vyrazila do útoku. Linie se prý posunovala bez jediného výstřelu, jelikož Fridrich II. údajně trval na tom, aby byl nepřítel napaden pouze bajonety. Roztaženi v dlouhé linii vojáci předpokládali, že proti nim leží jen travnaté louky, záhy se však začali bořit do měkkého bahna. Domnělé louky byly dna vypuštěných rybníků osetá ovsem, který po napuštění sloužil jako první krmení vysazeným kaprům. Pečlivě vyrovnané řady se rozpadly, vojáci zapadali do bláta až po kolena, v důsledku čehož se jejich pohyb zpomalil a postupující linie se rozpadla do menších jednotek. Sotva se Prusové dostali na 400 kroků od rakouských řad, dopadla na ně účinná kartáčová dělostřelba. I přes těžké ztráty (během několika minut zde zůstalo ležet necelých tisíc mužů) se divize generála Winterfelda vrhla na bodák proti rakouským pozicím na vrchu Homoli. Zde, mimo dvanácti narychlo přesunutých děl, stál maršál Browne s brigádou zformovanou ze všech granátnických rot, posílenou dvěma pěšími pluky (Harasovým a Riesovým). Sám Fridrich II. byl přítomen tomu, jak špatným terénem zpomalené a salvami granátníků decimované pluky IR 37 Kursell a IR 33 Fouqué začaly ve zmatku prchat z boje. V průběhu pruského útoku byl kulí do krku zraněn generál Winterfeldt a chvíli zůstal ležel na zemi v bezvědomí. Když se velmi krvácející probudil, zjistil, že jeho muži kvapně ustupují a že je Rakušané prozatím nepronásledují. Hrozbami i prosbami se vojáky snažil přinutit pokračovat v útoku, ale neuspěl. Svědkem jeho snahy se stal maršál Schwerin, kterému před chvílí Fridrich II. ostře vyčetl, že jeho pěchota je zbabělá a teď se před králem snažil napravit špatný dojem osobním příkladem. Daroval generálu Winterfeldtovi druhého koně, aby mohl vyhledat chirurga a sám se chopil plukovní zástavy nejbližšího regimentu. Shodou okolností to byla zástava pluku IR 24 Schwerin. Bylo asi jedenáct hodin, když se s pokřikem: „\"Kdo není zbabělec, za mnou!\"“ (častěji je mu do úst vkládán výkřik: „\"Na ně, děti moje!\"“) pokusil vojáky povzbudit do dalšího boje. Během těchto okamžiků jej však smrtelně zasáhlo pět kartáčových kulí do hlavy, hrudi a břicha a na místě zemřel. Po něm se zástavy chopili ještě dva důstojníci, ale oba krátce na to potkal stejný osud jako jejich velitele. Tím byla zkáza pruského útoku dovršena. Rakušané využívali mezer mezi jednotkami, které se v důsledku špatné průchodnosti terénu začaly v protivníkově linii tvořit, vrhali se do nich a zahnali nepřítele až za štěrboholský potok. Do jejich rukou padla vesnice, dvanáct pruských děl a 15 praporů. Při tomto protiútoku rakouskému maršálovi Brownemu dělová kule rozdrtila nohu a shodila jej z koně. Okamžitě byl přenesen na nedalekou dělostřeleckou pozici, odkud byl v doprovodu kyrysníků na muničním voze převezen do svého pražského domu nedaleko Hybernského kláštera.\n\nMísto mrtvého maršála Schwerina převzal velení levého pruského křídla osobně Fridrich II. O půl dvanácté nechal zapojit do jezdeckých bojů u Štěrbohol 20 eskadron husarů a 5 eskadron dragounů pod velením generálporučíka Zietena. Přestože Rakušané za hodinu a půl odolali dvěma jezdeckým útokům, třetí nápor čerstvých nepřátelských posil, které jim vpadly do pravého boku po objetí měcholupského rybníka, je zlomil. Navíc před bitvou nebyly vydány dispozice, kam mají ustupovat, a tak rozprášení jezdci prchali buď k pražské městské bráně nebo do sázavského údolí. Pěchotu tak nechali napospas nepříteli. Princ Karel Lotrinský se snažil tuto masu prosbami i výhrůžkami donutit obrátit se zpět, ale bezvýsledně. Přitom se natolik rozrušil až omdlel a musel být odnesen z bitevního pole. Souběžně s útokem Zietenova jezdectva vyrazil u Štěrbohol do útoku druhý sled pruské pěchoty. V součinnosti s těmito jednotkami brigáda generálmajora Christopha von Mansteina zaútočila na rakouské hraničáře u Starého Hloubětína, přičemž je zatlačila až k Hrdlořezům. Také vévoda Brunšvický zaútočil na císařské jednotky stále stojící nad Hloubětínem a z kóty Horka nad Kyjemi musely být staženy baterie českých dělostřelců, které doposavad decimovaly pěchotu protivníka.\n\nVytrvalý tlak Prusů na jednotky u Hloubětína a postup pravého rakouského sledu ke Štěrboholům, který je vzdálil od křídla levého, vytvořil asi 800 metrů širokou mezeru ve zlomu linie u vesnice Kyje. Změna v rakouských pozicích neunikla pruskému králi, který dal ihned rozkaz třem plukům pod velením generálporučíka Hautcharmoye, aby průnikem do této mezery rozpoltily rakouské linie vedví (později tyto jednotky následovalo ještě dalších pět pluků). Čelo útoku vedl pruský král osobně. Generál Keuhl se snažil zformovat novou obrannou linii v ohybu Rokytky u návrší zvaného Tábor, kde se odehrávaly jedny z nejkrvavějších bojů, a byť se jeho mužům podařilo téměř zcela zničit IR 1. Winterfeldt, stával se odpor Rakušanů beznadějným. V této době navíc Rokytku v čele IR 13 Itzenplitz překročil i bratr pruského krále princ Heinrich, který udeřil na pravé křídlo císařsko-královských jednotek stojících od rána v původních pozicích. Pro svou malou výšku se v potoku málem utopil.\n\nNa pravém křídle u Štěrbohol se po útěku jízdy již izolované rakouské granátnické prapory snažily odolávat náporu pruské kavalerie i pěchoty. Dokonce na chvíli postoupily ještě o několik desítek metrů vpřed, ale nedostatečně podporované eskadronami generála Lucchesiho, byly nakonec krok za krokem nuceny přes Nusle a Jesenici spořádaně ustoupit k Sázavě. S ostatními útvary, jež se stahovaly z bojiště, se spojily u Benešova. Granátníci, kteří ten den přežili, dostali za svou disciplinovanost dvojnásobný plat.\n\nAčkoli se kolem 15 hodiny stal ústup na rakouských frontách všeobecným, nepodařilo se Fridrichovi II. prchajícího nepřítele účinně pronásledovat, neboť hrabě Königseck zformoval novou obrannou linii mezi Malešicemi a Strašnicemi. Současně s ním levé křídlo dostatečně kryl generál Lucchesi se 7300 jezdci. Jednotky levého křídla, přibližně 40 000 mužů, většinou ustoupily pod ochranu pražských hradeb.\n\nObě strany měly poměrně vyrovnané ztráty, tedy zhruba 13–14 000 vojáků. Z tohoto počtu 2500 zraněných Prusů zemřelo v Břevnovském klášteře a bylo pohřbeno za klášterní sýpkou. Na pruské straně zemřeli generálové Schöning, Blanders, Hautcharmoy a vévoda Fridrich Holštýnsko-Beckský, hlavní ztrátou pro Fridricha II. však byl maršál Schwerin. Rakušané přišli o generálmajora Peroniho, podmaršálka Clerciho a maršála Browneho, který svému zranění podlehl 26. června.\n\nPo bitvě se rakouské vojsko i se svými veliteli uzavřelo za zdmi Prahy, kterou nechal Fridrich II. neprodleně oblehnout. Karel Lotrinský utrpěl porážku, která však nebyla pro další vývoj války v roce 1757 rozhodující. Ve svém důsledku přinesla bitva na českém válčišti výhodu rakouské straně, neboť pruský král musel zanechat před obléhanou Prahou 50 000 mužů, o 14 000 přišel v bitvě a 27 000 jich zabezpečovalo zásobovací linie z Čech do Pruska. Pro další tažení proti Daunově 54 000 armádě tak mohl nasadit jen 34 000 mužů, nicméně ani tato okolnost mu nezabránila pokračovat dál v bojových operacích. Daunovu armádu po složitých manévrech dostihl 18. června, v následujícím střetnutí u Kolína však utrpěl tvrdou porážku. Tento neúspěch ho připravil o dalších 14 000 mužů a za stávajících okolností nebyl schopen se dál v Čechách udržet. 20. června proto zrušil obléhání Prahy a jeho vojsko se začalo ve dvou proudech stahovat do Saska.\n\n *KOPŘIVA, Roman. Heimkehr in die Fremde. Zu Franz Werfels Exil-Gedicht Eine Prager Ballade. Krátká verze ústní přednášky pro Wissenschaftskolleg Österreich-Bibliothek, Brünn\n\n"}
{"id": "402927", "url": "https://cs.wikipedia.org/wiki?curid=402927", "title": "Sosnové jezero", "text": "Sosnové jezero\n\nSosnové jezero ( ) je jezero v Burjatsku v Rusku. Má rozlohu 24,5 km². Náleží ke skupině Jeravninských jezer, která leží na rozvodí řek Vitim a Selenga.\n\nZdrojem vody jsou dešťové srážky, tající sníh a led a také podzemní voda. Voda odtéká řekou Choloj do řeky Vitim.\n"}
{"id": "402928", "url": "https://cs.wikipedia.org/wiki?curid=402928", "title": "Vít (děkan)", "text": "Vít (děkan)\n\nVít ( ) ( – 1. května 1271) byl kanovníkem a později i děkanem kapituly u sv. Víta v Praze. Stal se reformátorem církevního zpěvu v Čechách.\n\nDěkan Vít byl po celý svůj život spjat s Prahou. Studoval na pražské katedrální škole a roku 1235 se stal při svatovítské kapitule kanovníkem. Dne 22. září 1241 se stal jejím děkanem.\n\nO Vítově životě zanechal podrobné svědectví Anonymní autor českých letopisů, známých dnes též jako \"Druhé pokračování Kosmovo\". Podle letopisce proslul děkan Vít zejména svou výřečností, kterou prokazoval v četných kázáních, zbožností, štědrostí a organizačními schopnostmi. Jeho zásluhou byl zreformován liturgický provoz v pražské kapitule, k čemuž bylo zapotřebí nových liturgických rukopisů. Kanovníci se napříště ve zpěvu nechávali zastupovat profesionálními vikáři. Také zřídil placený katedrální pěvecký sbor tzv. bonfiantů (dobrých žáků) , složený z chlapců studujících v Praze. Pro chrám sv. Víta děkan zakoupil varhany a dal opisovat nejrůznější kodexy s notovými záznamy, které byly v Čechách dále šířeny.\n\nPřičinil se též o výstavbu několika oltářů nejen v katedrálním chrámu (tam dal zhotovit nový oltář roku 1245), ale i v jiných kostelech v okolí (např. Strahov). Oltáře i prebendy (tj. místo duchovního s příjmem) oltářníků financoval z vlastních prostředků.\n\nLetopisec zaznamenal i latinský epitaf na náhrobku děkana Víta: \"Nomen sortitus fuit a vita vere Vitus / Cuius erat vita morum fidei redimita\" (Jméno obdržel od života v pravdě Vitus / Jehož život věncem mravů víry byl ozdoben).\n\nNěkolik exemplářů liturgických bohatě zdobených rukopisů, které byly vyrobeny v iluminátorské dílně děkana Víta, je dochováno v Knihovně Národního muzea v Praze:\n\n\n"}
{"id": "402929", "url": "https://cs.wikipedia.org/wiki?curid=402929", "title": "Cellular South Cup 2009", "text": "Cellular South Cup 2009\n\nTenisový turnaj WTA Cellular South Cup 2009 se konal ve dnech 15.–22. února v americkém Memphisu v hale na kurtech s tvrdým povrchem. Odměny činily 220,000 USD.\n\n\n\n"}
{"id": "402938", "url": "https://cs.wikipedia.org/wiki?curid=402938", "title": "Il Giardino Armonico", "text": "Il Giardino Armonico\n\nIl Giardino Armonico (v překladu Zahrada harmonie) je italský orchestr (hudební ansámbl), který založili Luca Pianca a Giovanni Antonini v Miláně v roce 1985.\n\nSoubor se dnes řadí k předním světovým hudebním souborům. Skládá se ze 3 až 35 Hudebníků, kteří hrají na originální a dobové nástroje, záleží na požadavcích každého programu. Il Giardino Armonico se zaměřuje na intrpretaci hudby 17. a 18. století. \n\nSoubor nahrál již 39 desek a pyšní se řadou ocenění včetně ceny Grammy.Často spolupracuje např. s mezzosopranistkou Cecilií Bartoli.\n\nV roce 2009 vystoupili v pražském Rudolfinu na Mezinárodním hudební festivalu Pražské jaro. Il Giardino Armonico je pravidelně zván na významné mezinárodní festivaly a hraje celou řadu koncertů v nejvýznamnějších divadlech a sálech po celém světě. \nV červenci 2018 vystoupí opět v České republice v rámci Hudebního festivalu Znojmo.\n\n"}
{"id": "402939", "url": "https://cs.wikipedia.org/wiki?curid=402939", "title": "Nody malý", "text": "Nody malý\n\nNody malý (\"Gygis microrhyncha\") je malý tichooceánský druh rybáka, blízce příbuzný nodymu bělostnému (\"Gygis alba\"), se kterým bývá spojován do jediného druhu. Hnízdí ve Francouzské Polynésii a souostroví Kiribati.\n\n"}
{"id": "402945", "url": "https://cs.wikipedia.org/wiki?curid=402945", "title": "Měsíce v českých dějinách", "text": "Měsíce v českých dějinách\n\nJména některých kalendářních měsíců se tradičně používají (s velkým počátečním písmenem a bez udání letopočtu) pro označení některých zlomových událostí v českých (resp. československých) dějinách.\n\n\n\n\n\n\n"}
{"id": "402947", "url": "https://cs.wikipedia.org/wiki?curid=402947", "title": "Nody bělostný", "text": "Nody bělostný\n\nNody bělostný (\"Gygis alba\") je malý druh rybáka s cirkumtropickým rozšířením.\n\nNody bělostný je jediný čistě bílý druh rybáka. Všechny opeřené části těla má bílé s výjimkou černého kroužku kolem oka. Nohy jsou modravě šedé, se žlutými až bílými plovacími blánami, zobák je černý, často s modrým kořenem. Mladí ptáci mají tmavé skvrny za okem a v týle, šedohnědý hřbet a tmavé ostny ručních letek.\n\nHnízdí v několika poddruzích v tropických mořích celého světa:\n\nV době mimo hnízdění se ptáci rozptylují po okolním oceánu.\n\n"}
{"id": "402952", "url": "https://cs.wikipedia.org/wiki?curid=402952", "title": "Tělocvična", "text": "Tělocvična\n\nTělocvična je vyhrazená místnost či samostatná budova, určená přednostně pro provádění tělesných cvičení.\n\nVe školách je to specializovaná učebna základní tělesné výchovy. Může také sloužit i jako prostor pro mimoškolní provozování dalších sportů, zejména kolektivních halových sportů. V některých školách jsou tělocvičny největšími místnostmi v objektu, ty pak mohou příležitostně posloužit i jako nouzová aula, velká zasedací a společenská místnost apod.\n\nSpecializované tělocvičny pak mohou sloužit pro tělesné posilování (posilovna), trénink a kondiční přípravu i pro výkonnostní a vrcholové sportovce. Tělocvičny určené pro rozcvičování sportovců bývají součástí i jiných větších sportovních zařízení.\n\nZákladní škola do 15 tříd má mít alespoň jednu tělocvičnu o velikosti 12×24 metrů, škola s více třídami pak má mít tělocvičny dvě. U středních škol jsou požadavky náročnější, škola do 15 tříd má mít tělocvičnu 18×36 metrů, větší střední škola navíc druhou menší s rozměry 12×24 metrů.\n\nSoučásti větších tělocvičen často bývá sklad používaného tělocvičného nářadí a náčiní – nářaďovna. Nezbytným doplňkem tělocvičny bývá šatna doplněná o příslušné hygienické zařízení (umývárna, sprchy, záchody apod.).\n\nTělocvičny, u kterých se předpokládá využití pro míčové hry mívají vhodně zakryta okna a osvětlovací tělesa ochrannou sítí či mříží, tak aby je nebylo možné míčem poškodit.\n\nDůležitou součásti každé tělocvičny je nesmýkavá a neklouzavá podlaha opatřená vhodnou podlahovou krytinou.\n\n\n"}
{"id": "402954", "url": "https://cs.wikipedia.org/wiki?curid=402954", "title": "Paul Julius Reuter", "text": "Paul Julius Reuter\n\nPaul Julius Baron von Reuter (21. červenec 1816 Kassel – 25. únor 1899 Nice) byl britský novinář a mediální podnikatel německého původu, jenž založil tiskovou agenturu Reuters.\n\nNarodil se v německém městě Kasselu v židovské rodině jako Israel Beer Josaphat. Jeho otec byl rabín.\n\nV Göttingenu se Reuter setkal s C. F. Gaussem jenž prováděl pokusy s přenosem elektrických signálů pomocí kabelů.\n\n29. října roku 1845 Reuter odjel do Londýna a začal používat jméno Joseph Josephat. 16. listopadu téhož roku konvertoval ke křesťanství a změnil své jméno na \"Paul Julius Reuter\". O týden později, 23. listopadu, se oženil v Berlíně s \"Idou Marií Elizabeth Clementinou Magnusovou\" a měl s ní dva syny. Po neúspěšné revoluci roku 1848 opustil Německo a odešel do Paříže, kde pracoval v informační agentuře C.-L. Havase, pozdější Agence France-Presse.\n\nV době kdy vznikala telegrafie, Reuter založil v Cáchách první kancelář Reuters. Na telegrafní trase Berlín – Paříž scházelo propojení v úseku Cáchy – Brusel; Reuter toto spojení zajistil pomocí poštovních holubů. Ti umožňovali doručování zpráv mnohem rychleji než poštovní vlaky, díky čemuž Reuter měl výrazně rychlejší přístup k informacím z pařížské burzy. Holubi byli nahrazeni přímým telegrafním spojením roku 1851.\n\nV roce 1851 Reuter znovu přesídlil do Londýna a zřídil kancelář na londýnské burze cenných papírů. V té době založil tiskovou agenturu Reuters, která se později stala jednou z největších světových agentur informujících o finančních trzích.\n\n17. března 1857 Reuter získal občanství Velké Británie. Následně se zasadil o zřízení telegrafního spojení na evropský kontinent pod Lamanšským průlivem. Roku 1863 bylo dále prodlouženo na jihozápadní pobřeží Irska, do Corku. Z lodí připlouvajících ze Spojených států amerických byly poblíž Corku vhazovány do moře nádoby s depešemi, které byly vytahovány a ihned telegrafovány do Londýna; tam se tak dostávaly před příjezdem lodí.\n\n7. září 1871 udělil Reuterovi kníže ze Saska-Coburgu Ernest II. titul barona.\n\nJulius Reuter zemřel ve francouzském městě Nice v tzv. Reuterově vile. Byl pohřben do rodinné hrobky v Londýně na hřbitově West Norwood Cemetery.\n\nRoku 1940 natočil režisér William Dieterle 90-minutový film \"A Dispatch From Reuter's\", který zpracovává život J. Reuterse a jeho činnost v informační agentuře.\n"}
{"id": "402961", "url": "https://cs.wikipedia.org/wiki?curid=402961", "title": "Šumná (Litvínov)", "text": "Šumná (Litvínov)\n\nŠumná () je osadou města Litvínova v okrese Most v Ústeckém kraji. Leží na svazích Krušných hor v nadmořské výšce 392 metrů.\n\nPrvní písemná zmínka o Šumné pochází až z roku 1570. Do roku 1848 byla vesnice součástí valdštejnského panství Duchcov a poté se stala osadou města Horní Litvínov.\n\nOsada leží na Bílém potoce, na kterém bylo v minulosti postaveno několik mlýnů a hamr, ve kterém byly mj. vyráběny hlavně k puškám. V roce 1829 začal v obci stavět podnikatel Wilhelm Marbach ze Saské Kamenice (Chemnitz) textilní továrnu, kde stroje pohánělo vodní kolo. Výroba zde byla zahájena 31. července 1831 Po vstupu společníka do firmy Konrada Rieckena nesla firma název Marbach-Riecken. Rodina Rieckenů se zasloužila o zdejší kulturní život. Konradovi synové byli hudebně nadaní a Heinrich Riecken založil dokonce v Horním Litvínově hudební spolek \"Mozartův orchestr\". V závěru 19. století firmu vedl Wilhelm Riecken (1839–1909), který působil i jako poslanec Českého zemského sněmu. Okolo roku 1909 se uvádí, že podnik měl cca tisíc zaměstnanců.\n\nOsada Šumná i nedaleké osady Horní Ves a Písečná byly jen malé a teprve rozmachem průmyslu nabyla Šumná na významu. V roce 1908 si obyvatelé osady Šumná podali žádost o osamostatnění, ale až roku 1916 byla žádost vyřízena a Šumná se stala samostatnou obcí s osadami Horní Ves a Písečná. Zdejší obyvatelstvo bylo německé a většina obyvatel byla zaměstnána u firmy Marbach-Riecken a na blízkých pilách. Za druhé světové války zdejší dělníci narukovali do armády a nahradili je totálně nasazení. Celkem bylo v Šumné v letech 1942–1945 nasazeno 287 cizinců různých národností.\n\nPo skončení druhé světové války se v Šumné ustavil místní národní výbor. Po vysídlení německého obyvatelstva poklesl počet obyvatel, neboť Čechů zde tradičně žilo o mnoho méně než Němců. Obec dokonce neměla ani vlastní český název. Až do roku 1947 se nazývala počeštěle \"Raušengrund.\" Samostatnost obce skončila v roce 1949, kdy byla i s oběma osadami připojena k nově vzniklému městu Litvínov jako jeho část Litvínov V.\n\n\n"}
{"id": "402967", "url": "https://cs.wikipedia.org/wiki?curid=402967", "title": "Plechový bubínek", "text": "Plechový bubínek\n\nPlechový bubínek ( ) je román z roku 1959 německého spisovatele Güntera Grasse.\n\nHlavní postavou rozsáhlého díla odehrávajícího se v 1. polovině 20. století je Oskar Matzerath. Román ukazuje obraz pokřiveného světa, díky Oskarovu pohledu vystupuje jasně nesmyslnost mnohého lidského jednání. Sám hlavní hrdina Oskar často reaguje na nenávist nenávistí a na zlo zlem.\n\nVelmi důležitá je jazyková stránka díla. Kniha je bohatá na slovní hříčky, metafory, symboly. Zdánlivě důležité události - vražda, smrt, válka - jsou znázorněny jako banální všednosti a získávají tak komický nádech.\n\nV roce 1979 román zfilmoval německý režisér Volker Schlöndorff.\n\nCelá kniha je rozdělena na tři části. V úvodní části popisuje Oskar život svůj a své rodiny ve městě Gdaňsku do začátku druhé světové války. Druhá část se zabývá Oskarovými eskapádami během druhé světové války, včetně jeho působení v Bebrově frontovém divadle (Bebra je lilipután, Oskarův učitel a vzor). Třetí část líčí útěk Oskara s jeho nevlastní matkou Marií a bratrem Kurtem na západ do Düsseldorfu a poválečný život.\n\nOskar zpětně, z postele Léčebného a zaopatřovacího ústavu, vypráví celý svůj život. Začíná u své babičky Anny Koljaiczekové, vypráví příběh své maminky Anežky, věčně rozpolcené mezi dvěma muži - svým bratrancem Janem Bronskim a zákonným manželem Matzerathem - a dostává se ke svému narození. Malý Oskar se narodil jako dítě s mozkem dospělého. I když to nedával najevo, jeho myšlenkové pochody byly už od narození na poměrně vysoké úrovni. Oskar už tedy docela brzy poznal a prokoukl svět dospělých a rozhodl se, že do něj nechce nikdy vstoupit; do svých třetích narozenin žil toliko jen díky příslibu plechového bubínku. O svých třetích narozeninách si umínil, že přestane růst a tak se také stalo. Ještě jedna zlomová událost se odehrála o Oskarových třetích narozeninách - dostal svůj první plechový bubínek. Oskárek zůstává liliputem, předstírá zaostalost a jako se zpomaleným je s ním také jednáno. S okolím komunikuje přes svůj plechový bubínek, na kterém neustále vyluzuje nejroztodivnější zvuky. Když se někdo pokusí Oskarovi bubínek sebrat, tak použije chlapec svou tajnou zbraň - neobyčejně vysoký hlas, který rozbíjí sklo. Díky své předstírané retardaci si Oskar udržuje odstup od dospělých a může svobodně myslet. Žije ve svém vlastním světě, kde neplatí obyčejné lidské zákony, ale hlavním pravidlem jsou Oskarovy osobní přání a touhy.\n\nPodivné dítě Oskar s mozkem dospělého člověka a bubínkem v náručí prochází pozoruhodným, bizarním, tragickým životem. Ukazuje nám rub i líc svobodného města Gdaňsku a později pak poválečného Düsseldorfu. Oskar sám sebe považuje za následníka Ježíše, ve svém prazvláštním životě touží po nových zkušenostech, životních i sexuálních, vše sebeironicky a s nadsázkou komentuje.\nOskar má částečnou vinu na smrti několika blízkých lidí. Po smrti svého otce Matzeratha, kterou sice zavinil, ale rozhodně si ji neklade za vinu, se rozhodne vyrůst. Povyroste sice, ale stane se hrbáčem, což ho nadále odděluje od běžné společnosti. V těchto podmínkách se přestěhuje s nevlastní matkou (dříve milenkou) Marií a malým bratrem do Düsseldorfu. Svého nevlastního bratra považuje za své dítě a je zklamán, když zjišťuje, že toto dítě je \"jen obyčejné dítě\". Proslaví se jako vynikající bubeník, který svými písněmi vrací publikum do dětství. Pak je na vlastní žádost obviněn z vraždy, kterou nespáchal, shledán nezpůsobilým a umístěn do Léčebného a zaopatřovacího ústavu. Děj končí v den Oskarových třicátých narozenin, kdy za ním přijdou na návštěvu přátelé a advokát s oznámením o obnově procesu.\n\n"}
{"id": "402970", "url": "https://cs.wikipedia.org/wiki?curid=402970", "title": "Greenwashing", "text": "Greenwashing\n\nGreenwashing je termín anglického původu složená z termínů green (zelený, přeneseně ekologický) a whitewash (cenzura). Oxfordský slovník greenwashing definuje jako dezinformaci šířenou organizací za účelem prezentovat environmentálně zodpovědný veřejný obraz sama sebe.\n\nGreenwashing zahrnuje např. praktiky rozšiřování nepravdivých informací s cílem u veřejnosti vytvořit nepravdivou pověst ekologicky zodpovědné firmy. Jinou formou greenwashingu je zavedení banálního opatření, které je reklamou a metodami PR nafouknuto.\n\nPoprvé se greenwashing začíná objevovat v 80. letech 20. století. Velkým zlomem byl summit v Riu de Janeiru v roce 1992, kdy byla zřízena \"Obchodní rada pro udržitelný rozvoj\" (Business Council for Sustainable Development) a \"Mezinárodní obchodní komora\" (International Chamber of Commerce), které měly hájit zájmy velkým obchodním společnostem a zároveň budit dojem o udržitelnému rozvoji jednotlivých korporací. Byla najata tehdy největší PR agentura Burson-Marsteller, aby prezentovala k životnímu prostředí šetrné jednání firem. Díky tomu byly zmínky o korporacích zcela vynechány v důležitých dokumentech jako například Charta Země či Agenda 21.\n\n"}
{"id": "402978", "url": "https://cs.wikipedia.org/wiki?curid=402978", "title": "Nody bělavý", "text": "Nody bělavý\n\nNody bělavý (\"Procelsterna albivitta\") je malý tichooceánský druh rybáka, dříve považovaný za poddruh nebo dokonce světlou formu nodyho šedého (\"Procelsterna cerulea\").\n\nMenší druh rybáka (délka 28–31 cm, rozpětí křídel 46–60 cm), s šedým hřbetem, tmavošedými křídly a ocasem a světle šedou až bělavou hlavou a spodinou. Spodní křídlení krovky jsou na rozdíl od příbuzného nodyho šedého bílé nebo velmi světlé. Úzký kroužek kolem oka je v přední části černý; nohy černohnědé, zobák černý. Mladí ptáci jsou na hřbetu hnědaví.\nNody bělavý hnízdí ve třech poddruzích v subtropických a mírných vodách Tichého oceánu:\nPo vyhnízdění se rozptylují v okolí ostrovů, jen zřídka zalétnou až k pevnině (nehojně na severním Novém Zélandu, výjimečně také ve východní Austrálii).\n\n"}
{"id": "402979", "url": "https://cs.wikipedia.org/wiki?curid=402979", "title": "HC Comet Praha", "text": "HC Comet Praha\n\nHC Comet Praha (celým názvem: Hockey Club Comet Praha) byl český klub ledního hokeje, který sídlil v pražském Smíchově. V letech 1994–2010 působil v Pražském krajském přeboru, čtvrté české nejvyšší soutěži ledního hokeje. Založen byl v roce 1994 po vstupu do Krajského přeboru. Zanikl v roce 2010.\n\nSvé domácí zápasy odehrával na zimním stadionu Nikolajka s kapacitou 2 100 diváků.\n\n\nZdroj: \n\n\n\nZdroj: \n\n"}
{"id": "402981", "url": "https://cs.wikipedia.org/wiki?curid=402981", "title": "Spáleniště (Rapšach)", "text": "Spáleniště (Rapšach)\n\nSpáleniště (německy Abrand) je osada ležící 1 km jihovýchodně od obce Rapšach. Většina domů je postavena podél silnice. Na jižním okraji Spáleniště je křižovatka; rovně vede silnice k zbytkům vesnice Kunšach (2 km) a do obce Halámky, vlevo k státní hranici a do rakouského městyse Brand-Nagelberg (4 km).\n\nSpáleniště je novější osadou, byla na místě shořeného lesa založena v letech 1823 až 1834. Její vznik byl vyvolán hladem po pozemcích. Usazovali se zde lidé, na které se nedostaly pozemky v Rapšachu. Obyvatelstvo bylo smíšené, Češi a Němci. Mimo nevýnosné zemědělské činnosti, košíkářství a práce v lese a v lomech vyjížděli lidé za prací mimo osadu. V meziválečném období zde žilo 420 Čechů a 65 Němců, v roce 1920 byla postavena obecná škola. Po roce 1948 se Spáleniště dostalo do pohraničního pásma, usadila se zde Pohraniční stráž, která si poblíž, na místě zvaném Tokaniště, postavila kasárny.\n"}
{"id": "402982", "url": "https://cs.wikipedia.org/wiki?curid=402982", "title": "Sex Deviants", "text": "Sex Deviants\n\nSex Deviants je česká punková-rocková kapela z Rokycan.\n\nSkupina vznikla v roce 1996 fúzí kapel The Cože a Hodná Maruš. Složení kapely bylo podobné tomu nynějšímu však s Tomášem Kočím na postu kytaristy, Sváťou Vanišem za bicími a bez zpěvačky Oliny Peštové.\nZpočátku se kapela inspirovala skupinami The Exploited či Sex Pistols po příchodu zpěvačky Oliny Peštové se stala jejich hudba melodičtější. První demonahrávka kapely pochází z roku 1998 a jde o magnetofonovou kazetu \"Nečum\", po jejímž nahrání z kapely odchází bubeník Sváťa Vaniš a za bicími ho vystřídal dosavadní kytarista Tomáš Kočí. \nPo odchodu Štěpána Červenky na vojnu přichází na post druhého kytaristy Honza Nedoma, který hrál s kapelou až do roku 2001. V roce 2006 oslavila kapela 10 let své existence natočením singlu \"Kocourkov\". V listopadu 2008 vychází kapele album Pozpátku. V roce 2014 vychází nové CD eponymní, tedy bez názvu.\n\n\n\n\n"}
{"id": "402998", "url": "https://cs.wikipedia.org/wiki?curid=402998", "title": "Jan Winkler", "text": "Jan Winkler\n\nJan Winkler (7. května 1957 Pardubice – 16. února 2009 Londýn, Spojené království) byl český právník, politik a diplomat.\n\nV roce 1981 vystudoval Právnickou fakultu Univerzity Karlovy v Praze a poté do roku 1990 pracoval jako podnikový právník Československých státních drah.\n\nV letech 1990 až 1995 působil jako vysokoškolský pedagog a kvestor Univerzity Karlovy v Praze. Od roku 1995 byl zaměstnancem Ministerstva zahraničních věcí, nejprve jako odboru analýz a plánování a později jako náměstek ministra.\n\nV letech 1999 až 2003 pracoval v komerčním sektoru.\n\nV roce 2003 se vrátil na Ministerstvo zahraničních věcí. Dva roky byl náměstkem ministra pro bezpečnostní politiku a 6. září 2005 se stal mimořádným a zplnomocněným velvyslancem ČR ve Velké Británii. V únoru 2009 náhle zemřel, patrně na infarkt.\n"}
{"id": "402999", "url": "https://cs.wikipedia.org/wiki?curid=402999", "title": "Nody šedý", "text": "Nody šedý\n\nNody šedý (\"Procelsterna cerulea\") je malý tichooceánský druh rybáka, dříve spojovaný s nodym bělavým (\"Procelsterna albivitta\"), který také býval považován za jeho světlou formu.\n\nMenší druh rybáka (délka 25-28 cm, rozpětí křídel 46-60 cm), celý šedě zbarvený, jen s o něco světlejší spodinou těla, bílou skvrnou za okem a tmavou skvrnkou před okem. Nohy a zobák jsou černé.\n\nNody šedý hnízdí v pěti poddruzích v tropických vodách Tichého oceánu:\nPo vyhnízdění se zdržují v blízkosti kolonií.\n\n"}
{"id": "403003", "url": "https://cs.wikipedia.org/wiki?curid=403003", "title": "Trust", "text": "Trust\n\nTrust (angl. doslova \"důvěra\") je v zemích common law právní vztah mezi osobami, z nichž jedna majetek spravuje tak, aby z něho druhá osoba (\"beneficient\") měla užitek. Je to jedna z forem fiduciárního vztahu, neboli plné správy cizího majetku. Nejčastěji se trustů užívá pro uspořádání rodinného majetku a dobročinných darů.\n\nTrust je unikátním právním institutem angloamerického práva a na kontinentě mu tradičně byla nejbližší fundace (nadace). V současnosti však dochází k vytváření podobných institutů v zemích kontinentálního práva, například v Mexiku, v kanadské provincii Québec, a pod jménem svěřenský fond i v novém občanském zákoníku České republiky (trust se proto do češtiny někdy jako svěřenský fond překládá).\n\nTrust je v anglosaských zemích velmi rozšířená a úspěšná právní forma hospodaření s majetkem a může mít velmi rozmanité podoby. Nejčastější jsou \"trusty výslovně zřízené\" (\"express trust\"), které vzniknou tak, že zakladatel (\"settlor\") vyčlení část svého majetku, a to buď v závěti nebo za života smlouvou.\n\nPodle účelu se dělí na \"veřejné trusty\", například dobročinné, které se těší zvláštním daňovým úlevám, a \"soukromé\". Soukromého trustu lze typicky využít, když chce někdo odkázat majetek malým dětem a pověří jiného, aby s ním dobře hospodařil až do věku jejich zletilosti, přičemž je možné si například vymínit vyplácení pravidelných dávek a podobně. Existují i komerční trusty, které zřizují podniky například ke správě penzijního spoření pro zaměstnance, nebo jako nástroj pro zajištění anonymity vlastnictví (anonymizace skutečného majitele).\n\nSamostatnou, a méně běžnou kapitolou jsou trusty \"implicitní\", které zpravidla nařizuje soud. Například může soud nařídit, aby byl podvodně nabytý majetek spravován ve prospěch podvedeného; nebo lze odevzdání peněz, jehož status nebyl výslovně právně vymezen, interpretovat jako založení trustu.\n\nSprávce (\"trustee\") může být jeden, nebo několik. Správou výslovně zřízeného trustu lze pověřit například rodinného přítele, který je zručný v zacházení s penězi, nebo profesionála nebo specializovanou firmu (\"trust business\"). Správce trustu je před zákonem ve všech ohledech vlastníkem a držitelem tohoto majetku. Navíc má ale odpovědnost spravovat ho tak, aby z toho měl prospěch beneficient; tento závazkový vztah se řídí podle práva ekvity (\"equity\"). V tom tkví hlavní rozdíl mezi trustem a například akciovou společností, ve které zůstávají vlastníky akcionáři.\n\nV 19. století vznikaly také průmyslové trusty jako sdružení výrobců, kteří se tímto způsobem snažili vytvořit kartel nebo monopol. V této podobě je znal a kritizoval Karel Marx a slovo \"trust\" se pak stalo v marxistické propagandě téměř nadávkou. Zneužívání právní formy trustu bylo ve Spojených státech příčinou přijetí prvních zákonů na ochranu hospodářské soutěže, tzv. anti-trustových zákonů, které omezovaly činnost trustů na jejich původní účel. Tato forma trustu patří minulosti a například \"Velká ekonomická encyklopedie\" ji už vůbec neuvádí.\n\n\n\n"}
{"id": "403008", "url": "https://cs.wikipedia.org/wiki?curid=403008", "title": "Bohyška jitrocelová", "text": "Bohyška jitrocelová\n\nBohyška jitrocelová (\"Hosta plantaginea\") je jednoděložná rostlina z čeledi chřestovitých (\"Asparagaceae\"), podčeledi agávové (\"Agavoideae\"). Před nástupem nového taxonomického systému APG III byla zařazována do čeledi liliovitých v širším pojetí (\"Liliaceae\" s. l.) nebo do čeledi bohyškovité (\"Hostaceae\").\n\nBohyška je vytrvalá, asi 30–50 cm vysoká rostlina s oddenkem. Listy v přízemní růžici jsou jednoduché, řapíkaté, řapíky jsou 20–40 cm dlouhé. Čepel je vejčitá až vejčitě srdčitá se srdčitou bází, 14–25 cm dlouhá a 6–16 cm široká. Květy jsou uspořádány do květenství, jednostranného hroznu, každý květ je podepřen dvěma listeny. Květy na stopkách dlouhých přibližně 1 cm jsou vonné, okvětí je bílé až nafialovělé. Okvětní lístky, kterých je 6, jsou dole srostlé v okvětní trubku. Tyčinek je 6, dole jsou srostlé s okvětím. Gyneceum je srostlé ze tří plodolistů, plodem je tobolka.\n\nPřirozeně je rozšířena v jihovýchodní Číně. Jako pěstovanou okrasnou rostlinu ji můžeme najít i v Evropě a Severní Americe, v Evropě již od roku 1784.\n\nV ČR je bohyška jitrocelová nepůvodní, ale její kultivary jsou hojně pěstovány jako okrasné rostliny, vykvétající v pozdním létě.\n\nPěstované rostliny nesnášejí dobře přímé slunce; velká plocha listů se snadno poškodí sluncem již během jara. Rostliny preferují polostín a přiměřeně vlhké, propustné živné půdy, ačkoli snesou většinu běžných půd. Množení kultivarů se provádí obvykle dělením oddenků a trsů.\n\n"}
{"id": "403013", "url": "https://cs.wikipedia.org/wiki?curid=403013", "title": "Relic Dances", "text": "Relic Dances\n\nRelic Dances je čtvrté studiové album moravské doom metalové skupiny Silent Stream of Godless Elegy. Vyšlo po personálních změnách v kapele, když z původní sestavy zůstali pouze kytarista Radek Hajda a violoncellista Michal Sýkora, čtyři léta po předcházejícím albu \"Themes\". První skladby vznikly už v roce 2002, skladba \"Trinity\" vyšla na desce \"Proti proudu\" - příloze rockového magazínu Spark, skladba \"Gigula\" vyšla roku 2003 na kompilaci vydavatelství Indies Scope Records \"Čarohraní - Z kořenů moravského folklóru\".\n\nProducentem byl Tomáš Kočko, známý moravský hudebník věnující se world music. Od předešlých alb se odlišuje výraznějším zapojením prvků moravské folklórní hudby, k čemuž přispěl i Tomáš Kočko v úloze producenta. Vydavatelství Redblack o tomhle albu napsalo:\"Tomáš Kočko, v roli producenta, přizval k realizaci této hudební delikatesy i jednu z předních moravských cimbálových muzik CM Radošov. Výsledkem je pak album nabité metalovou energií a tlakem, výraznou moravskou melodikou a překvapivými souvislostmi mezi „doommetalovým“ smutkem a smutkem moravských lidových balad. Album, inspirované nejstaršími vrstvami moravské lidové písně, která svou syrovostí a drsnou poetikou přímo vybízí ke spojení tvrdé hudby s barvami tradiční muziky, obsahuje osm písní, jejichž délka je pokorným přitakáním tradiční formě lidové balady. Výsledný tvar lze pak směle označit jako ethno-metal.\" O vlivu folklóru svedčí i název skladby \"Gigula\" – v moravském nářečí vrcholek kopce. Původně měla být část skladeb v češtině už na tomto albu, ale z finančných důvodů se od toho upustilo, tyto skladby se později nahrály pro EP \"Osamělí\" a později byly použity na vinylové verzi \"Relic Dances\". Obě alba vyšla v roce 2006.\n\nV roce 2006 vyšel ve vydavatelství Monster Nation, specializujícím se na vydávaní vinylů, jako první vinyl v historii kapely. Od CD verze se odlišuje pořadím skladeb a skutečností, že čtyři skladby jsou nazpívány ve slovanských jazycích. Všechny slovanské skladby a skladba \"Look\" jsou z EP \"Osamělí\", ostatní z původní CD edice. Skladby \"Tváří v tvář\" (původně \"To Face The End\") a \"Osamělí\" (původně \"Lonely\") v češtině, \"Tanczylabym\" (původně \"I Would Dance\") a \"Razem\" (původně \"Together\") v polštině. Text k „Tváří v tvář\" je dílem Radovana Nogola, otce Hanky Hajdové a autorem textu k „Osamělí“ je Tomáš Kočko. Autorkou polských textů je Renata Putzlacher.\n\nAlbum získalo v roce 2005 ocenění \"Anděl\" od Akademie populární hudby za rok 2004 v kategorii Hard & heavy. Získal také ocenění \"BŘITVA 2004\" coby NAHRÁVKA ROKU. Vinylová verze získala v roce 2006 třetí místo v anketě \"BŘITVA 2006\" v kategorii NERADOVÁ NAHRÁVKA ROKU.\n\n\n\n\n"}
{"id": "403020", "url": "https://cs.wikipedia.org/wiki?curid=403020", "title": "SolidWorks", "text": "SolidWorks\n\nSOLIDWORKS je strojírenský 3D CAD software pro platformu Microsoft Windows, který byl vyvinut společností SOLIDWORKS Corporation – nyní dceřiná společnost Dassault Systèmes, S. A. (Vélizy, France). SOLIDWORKS je kompletně lokalizován přímo výrobcem. Jako parametrický 3D modelář SOLIDWORKS nabízí výkonné objemové i plošné modelování, vertikální nástroje pro plechové díly, svařence a formy, práci s neomezeně rozsáhlými sestavami a automatické generování výrobních výkresů.\n\nPředností SOLIDWORKS je v prvé řadě snadné a vizuálně přehledné ovládání. Uživatelské rozhraní SOLIDWORKS je intuitivní, snižuje nutné pohyby myší a umožňuje kontextově závislou interakci s uživatelem. Ovládání je založené na technologii SWIFT, která redukuje potřebu opakujících se úkonů, manuálních zásahů. \n\nSpolečnost SOLIDWORKS Corporation založil v prosinci 1993 Jon Hirschtick se sídlem ve Walthamu ve státě Massachusetts v USA. John Hirschtick najmul tým inženýrů s cílem vytvořit 3D CAD software, který by byl snadno použitelný, dostupný a podporovaný operačním systémem Windows.\n\nV listopadu 1995 SOLIDWORKS Corporatin vydala svůj první produkt SolidWorks 95. V roce 1997 společnost SOLIDWORKS Corporation byla zakoupena společností Dassault Systèmes, která se stala jediným vlastníkem. Jon Hirschtick působil zde působil dalších 14 let a pod jeho vedením dosáhli příjmy společnosti 100 miliónů dolarů.\n\nSOLIDWORKS vedl John McEleney od roku 2001 do července 2007 a Jeff Ray od roku 2007 do ledna 2011. Současným generálním ředitelem je od ledna 2015 Gian Paolo Bassi. \n\nSOLIDWORKS CAD software je dostupný ve 3 komerčních verzích a 3 výukových verzích.\n\n\nInovativní, přesto osvědčený, standard mezi 3D CAD systémy, zahrnuje nástroje pro 3D modelování, sestavy, výkresy, plechové součásti, svařované konstrukce a další. SOLIDWORKS nabízí ve své třídě nejlepší objemové modelování a vytváření 2D výrobní dokumentace a navíc nejsnadnější a nejintuitivnější ovládání ze všech CAD systémů vůbec. Umožňuje importovat celou řadu 2D a 3D datových formátů souborů.\n\nSOLIDWORKS Professional zahrnuje SOLIDWORKS Standard a další rozšiřující moduly, jako je například Toolbox, Animator, eDrawings Professional, Design Checker, Workgroup PDM, PhotoView 360, SOLIDWORKS Costing a 3D Instant Website, CircuitWorks (Obousměrný IDF a PADS souborový translátor).\n\nSOLIDWORKS Premium zahrnuje SOLIDWORKS Professional a následující moduly:\n\n\nSOLIDWORKS Student Design Kit je časově omezená zkušební verze výukové edice SOLIDWORKS . Nezahrnuje všechny funkce jako plná verze.\n\nSOLIDWORKS Education Edition je licencovaná verze pro střední a vysoké školy. Výuková edice je vydávána vždy 1 rok od vydání komerční verze. \n\nSOLIDWORKS Student Edition je určená jednotlivým studentům pro osobní využití. Zahrnuje stejnou funkčnost jako SOLIDWORKS Education Edition.\n\nSOLIDWORKS zahrnuje volbu zakoupit roční službu předplatného, ta zahrnuje nárok na servisní balíčky, nové verze, všeobecnou technickou podporu, přístup do zákaznických internetových stránek, obsahujících užitečné informace, online znalostní databázi a diskuzní fóra.\n\nAktuální verze:\n\nSOLIDWORKS umožňuje snadnou integraci modulů třetích stran. Některé z těchto modulů jsou drobné utility, jako je například generování speciálních tvarů zahloubení děr, zatímco ostatní mohou být rozsáhlé produkty Computer Aided Manufacture s vlastními právy, které používají SOLIDWORKS jako svoji grafickou platformu.\nTyto produkty mají odlišnou úroveň podle vztahu vývojáře k SOLIDWORKSu a mohou být s výhodou nabízeny skrze autorizované prodejce SOLIDWORKSu. Podívejte se na Partnerské Produkty\n\nPC s procesorem Intel nebo AMD s 3,3 GHz a vyšší, 16 GB RAM, SSD disk s místem 5 GB a více, certifikovaná grafická karta, Windows 7 SP1 nebo Windows 10; 64-bit a Microsoft Internet Explorer. Pro podrobné technické parametry přejděte zde. \n\n"}
{"id": "403023", "url": "https://cs.wikipedia.org/wiki?curid=403023", "title": "Boogie Superstar", "text": "Boogie Superstar\n\nBoogie Superstar je hudebně - rytmická hra od Electronic Arts pro Nintendo Wii, vydaná 28. října 2008, ve které si můžete zazpívat do mikrofonu svou oblíbenou píseň nebo si na tuto píseň zatančit. Máte možnost vytvořit si až 20 profilů z několika předdefinovaných základních postav dívek a chlapců, které můžete převlékat a upravovat jim účes. Při prvním přihlášení se naučíte základní kroky, jež děláte pomocí remotu, kde s ním děláte různé úkony do rytmu a tím ovládáte svou postavičku.\n\nPokud chcete přidat další taneční kroky, oblečení, účesy, nebo písně, musíte se zúčastnit soutěžní show. Tam se vždy utkají čtyři hráči ve třech kolech. Vy máte možnost si vybrat odvětví a písně, ve kterých se chcete utkat. Po dokončení show dostanete podle úspěšnosti v soutěži body, za které si kupujete jednotlivé balíčky pro Pop, Urban nebo Electro dance, v nichž jsou obsaženy právě další taneční kroky, oblečení, účesy a písně.\n\n"}
{"id": "403035", "url": "https://cs.wikipedia.org/wiki?curid=403035", "title": "Josef Smolík", "text": "Josef Smolík\n\nJosef Smolík (27. března 1922 Jičín – 4. února 2009 Praha) byl český evangelický teolog, duchovní Českobratrské církve evangelické, profesor a děkan Komenského evangelické bohoslovecké fakulty v Praze, po roce 1990 profesor na Evangelické teologické fakultě Univerzity Karlovy.\n\nJeho spis \"Současné pokusy o interpretaci evangelia\" (1966) byl přeložen do angličtiny, korejštiny, japonštiny a ruštiny.\n\n"}
{"id": "403036", "url": "https://cs.wikipedia.org/wiki?curid=403036", "title": "HC Cormoran-auto Krásný Praha", "text": "HC Cormoran-auto Krásný Praha\n\nHC Cormoran-auto Krásný Praha (celým názvem: Hockey Club Cormoran-auto Krásný Praha) byl český klub ledního hokeje, který sídlil v pražském Braníku. Založen byl v roce 2003 zásluhou Daniela Losa a Jiřího Krásného. V roce 2006 se stal vítězem pražského přeboru a vítězem kvalifikace o II. hokejovou ligu nad VTJ Ještěd Liberec. Domácí zápasy se hráli na Stadionu Kobra, Praha 4 v pátek 20:45 hod. Oba dva vlastníci byli souběžně i hráči oddílu a patřili mezi opory. Oba se každý ročník umisťovali na prvních dvou místech kanadského bodování svého mužstva.\n\nSvé domácí zápasy odehrával na zimním stadionu Kobra Praha s kapacitou 600 diváků.\n\n\nZdroj: \n\n\n\nZdroj: \n\n"}
{"id": "403037", "url": "https://cs.wikipedia.org/wiki?curid=403037", "title": "Rio Grande do Norte", "text": "Rio Grande do Norte\n\nRio Grande do Norte je brazilský spolkový stát v severovýchodní části Brazílie. Má hranice se spolkovými státy Ceará a Paraíba a leží na pobřeží Atlantského oceánu. Stát Rio Grande do Norte měl podle sčítání v roce 2005 3 006 273 obyvatel a má rozlohu 53 306,8 km². Hustota zalidnění je 57,7 obyvatel na km². Hlavní město spolkového státu je Natal. V překladu do češtiny znamená název státu \"Velká řeka severu\". Pod správu tohoto brazilského státu patří i 230 km od pevniny vzdálený, neobydlený atol Rocas (atol a okolní vody jsou biosférickou rezervací i přírodním světovým dědictvím UNESCO).\n\nNejvětší města spolkového státu Maranhão, počet obyvatel k 1. červenci 2004:\n\n"}
{"id": "403040", "url": "https://cs.wikipedia.org/wiki?curid=403040", "title": "Páska", "text": "Páska\n\nPáska nebo pásek je obecně dlouhý tenký plochý předmět. Například: \n\n\n"}
{"id": "403042", "url": "https://cs.wikipedia.org/wiki?curid=403042", "title": "Pásek", "text": "Pásek\n\nPásek může být:\n\n"}
{"id": "403043", "url": "https://cs.wikipedia.org/wiki?curid=403043", "title": "HC Olympik Praha", "text": "HC Olympik Praha\n\nHC Olympik Praha (celým názvem: Hockey Club Olympik Praha) byl český klub ledního hokeje, který sídlil v pražském Smíchově. Zanikl v roce 2017. V letech 2011–2017 působil v Pražské krajské lize, čtvrté české nejvyšší soutěži ledního hokeje.\n\nSvé domácí zápasy odehrával na zimním stadionu Nikolajka s kapacitou 2 100 diváků.\n\n\nZdroj: \n\n\n\nZdroj: \n\n"}
{"id": "403044", "url": "https://cs.wikipedia.org/wiki?curid=403044", "title": "Jan z Pernštejna", "text": "Jan z Pernštejna\n\nJan z Pernštejna je jméno několika členů rodu Pernštejnů.\n"}
{"id": "403049", "url": "https://cs.wikipedia.org/wiki?curid=403049", "title": "Vilém z Pernštejna", "text": "Vilém z Pernštejna\n\nVilém z Pernštejna je jméno několika příslušníků rodu Pernštejnů.\n"}
{"id": "403051", "url": "https://cs.wikipedia.org/wiki?curid=403051", "title": "Paul Avrich", "text": "Paul Avrich\n\nPaul Avrich (4. srpna 1931, New York – 16. února 2006, New York) byl americký profesor a historik. Většinu svého života učil na Queens College v New Yorku a sehrál zásadní roli pro zachování historie anarchistického hnutí v Rusku a ve Spojených státech.\n\nJako synovi v židovské rodině původem z Oděsy bylo Avrichovi umožněno vycestovat do SSSR jako výměnný student v roce 1961 po návštěvě Nikity Chruščova ve Spojených státech v roce 1959. Zatímco pracuje na své diplomové práci, \"The Russian Revolution and the Factory Committees\" (Ruská revoluce a tovární výbory), studuje Kronštadtské povstání a roli anarchistů v Říjnové revoluci. Tyto informace mu umožní napsat průkopnické a důležité spisy na toto téma.\n\nJako učitel na Queens College se snažil přenést na své studenty „cit a smysl pro solidaritu s anarchisty jako lidmi, spíše než jako militanty“; je popisován jako \"důvěrný přítel\" mnoha starších anarchistů, které potkal a dotazoval se jich, zachraňujíce tak jejich příběhy pro historii.\n\nPsal rozsáhle o tématech souvisejících s anarchismem, včetně knih o aféře Sacco-Vanzetti, Haymarketského masakru a Kronštadtského povstání. Jiný významná díla patří životopisu Voltairine de Cleyre, \"The Modern School Movement\" (Hnutí moderní školy) a \"Anarchist Portraits\" (Anarchistické portréty). Také vydal důležitou sbírku orální historie, \"Anarchist Voices\" (Anarchistické hlasy). Několikrát byl nominován na Pulitzerovu cenu za historii.\n\nAvrich daroval svou sbírku téměř 20 000 amerických a evropských anarchistických publikací a rukopisů Knihovně Kongresu.\n\nSeznam vydaných publikací:\n\n\n"}
{"id": "403056", "url": "https://cs.wikipedia.org/wiki?curid=403056", "title": "Usva", "text": "Usva\n\nUsva ( ) je řeka v Permském kraji v Rusku. Je dlouhá 266 km. Povodí řeky má rozlohu 6 170 km².\n\nPramení na Středním Urale a teče převážně na jihozápad. Ústí zleva do Čusovaji (povodí Kamy) na 32 říčním kilometru.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 87 km od ústí činí přibližně 30,8 m³/s. Zamrzá v listopadu a rozmrzá na konci dubna až na začátku května.\n\nŘeka je splavná pro vodáky. U ústí leží město Čusovoj.\n"}
{"id": "403058", "url": "https://cs.wikipedia.org/wiki?curid=403058", "title": "Córdoba (argentinská provincie)", "text": "Córdoba (argentinská provincie)\n\nCórdoba je provincie, která leží v centrální části Argentiny severně od její geografického středu, nazývá se proto i \"srdce Argentiny\". Córdoba patří k nejhustěji zalidněným a hospodářsky nejdůležitějším částem Argentiny. Její hlavní město se též jmenuje Córdoba a je hospodářsky druhým nejvýznamnějším městem země.\nCórdoba hraničí na severu s provincií Santiago del Estero, na východě s provincií Santa Fé,na jihovýchodě s Buenos Aires, na jihu s provincií La Pampa, na jihovýchodě s provincií San Luis, na západě s provincií La Rioja a na severozápadě s provincií Catamarca.\n\nSeznam depatementů provincie Córdoba jejich hlavních měst:\n\n"}
{"id": "403061", "url": "https://cs.wikipedia.org/wiki?curid=403061", "title": "Giuseppe Jannaconi", "text": "Giuseppe Jannaconi\n\nGiuseppe Jannaconi – také Janacconi, nebo Gianacconi (1741 nebo 1740, Řím – 16. března 1816, Řím) byl italský skladatel, jeden z posledních skladatelů římské školy, kterou proslavil zejména Palestrina.\n\nJannaconi se narodil v Římě. Nejprve studoval zpěv u Dona Socorso Rinaldini, později skladbu a kontrapunkt u Muzia Clementi a Gaetana Carpani. K dokonalosti jej dovedl Pasquale Pisari, který jej zasvětil do tajů kontrapunktu římské hudební školy a se kterým pak dlouhou dobu spolupracoval.\n\nV roce 1799 byl Jannaconi jmenován hlavním dirigentem (maestro di cappella) milánské katedrály, ale brzy musel tento prestižní post opustit ve prospěch známějšího skladatele Giuseppe Sarti. Vrátil se do Říma a věnoval se výuce hudby v sirotčinci. Veřejného uznání se dočkal až v roce 1811, kdy po Zingarellim převzal orchestr v bazilice sv. Petra v Římě.\n\nJeho tvorba zahrnuje převážně chrámovou hudbu psanou v přísném kontrapunktu Palestrinovy školy. Spolu se svým učitelem a přítelem Pisarim také pořídil notové záznamy mnoha Palestrinových skladeb. Je považován za posledního skladatele tohoto hudebního směru. Z mnoha jeho žáků vynikli zejména skladatelé Nicola Vaccai, Valentino Fioravanti a Francesco Basily.\n\n\n\n"}
{"id": "403065", "url": "https://cs.wikipedia.org/wiki?curid=403065", "title": "Nody tenkozobý", "text": "Nody tenkozobý\n\nNody tenkozobý (\"Anous tenuirostris\") je malý tropický druh rybáka, patřící k tmavým druhům nodyů rodu \"Anous\".\n\nNody tenkozobý je zbarvený jako ostatní druhy rodu \"Anous\": je celkově tmavě hnědý, s šedobílým čelem, jehož zbarvení postupně přechází do tmavošedé barvy zadní strany krku. Nad a pod okem jsou malé bílé srpky. Nohy jsou tmavě hnědé, dlouhý tenký a špičatý zobák je černý.\n\nHnízdí ve dvou poddruzích v tropický vodách Indického oceánu:\nV době mimo hnízdění se zdržují na mořích v okolí kolonií. Celosvětová populace je odhadována na 1 200 000 jedinců.\n\n"}
{"id": "403066", "url": "https://cs.wikipedia.org/wiki?curid=403066", "title": "Čínská hokejová reprezentace", "text": "Čínská hokejová reprezentace\n\nČínská hokejová reprezentace je národní výběr Čínské lidové republiky v ledním hokeji. Je řízena Čínskou asociací ledního hokeje, která je členkou Mezinárodní hokejové federace. V roce 2017 zastávala Čína 37. místo v žebříčku IIHF. Historicky první zápas sehrála proti Rumunsku (prohrála 4:6). Čínská reprezentace se účastní mezinárodních mistrovství od roku 1972, od roku 2000 se střídavě pohybuje mezi Divizí I a Divizí II.\n\n"}
{"id": "403070", "url": "https://cs.wikipedia.org/wiki?curid=403070", "title": "Pararula", "text": "Pararula\n\nPararula je přeměněná hornina, typ ruly, která vznikla vysokostupňovou přeměnou sedimentů.\n\nTermín pararula (\"paragneiss\") zavedl v roce 1891 Karl Heinrich Rosenbusch.\n\nPararula vznikla přeměnou sedimentárních, zejména pelitických a drobových hornin v amfibolitové facii. Patří k nejrozšířenějším regionálně přeměněným horninám.\n\nHlavními minerály pararul jsou křemen, živce, s vysokým podílem plagioklasu a slídy, z nichž většinou převládá biotit, při vyšším stupni přeměny může obsahovat i značný podíl aluminosilikátů jako jsou kyanit, andalusit a sillimanit, též cordierit, staurolit a granáty. Podle obsahu dalších minerálů se rozlišuje svorová pararula (s nízkým obsahem živců), pararula grafitová, dvojslídnatá, amfibol-biotitová atd. Kinzigit je označení granáto-grafitické pararuly.\n\nV Českém masivu tvoří pararuly hlavní masu hornin moldanubika. Vyskytují se v Alpách, Schwarzwaldu a jinde. V Západních Karpatech jsou součástí veporického i tatrického krystalinika, kde většinou jde o pararuly s obsahem sillimanitu a granátu. Jsou známy z Považského Inovce, Malé Fatry, ve Vysokých a Nízkých Tatrách, stejně jako vystupují v krystaliniku zemplinika. Plagioklasové pararuly vystupují především v Slovenském rudohoří.\n\nPararuly nemají žádné významnější praktické použití ani větší ekonomický význam. Mohou být využity jako kamenná drť a stavební kámen.\n"}
{"id": "403072", "url": "https://cs.wikipedia.org/wiki?curid=403072", "title": "Španělská hokejová reprezentace", "text": "Španělská hokejová reprezentace\n\nŠpanělská hokejová reprezentace patří od roku 1923 mezi národní reprezentace v ledním hokeji. Španělé se zúčastnili mistrovství Evropy v ledním hokeji 1924, kde sehráli pouze jediný zápas (prohra se Švýcarskem 0:12) a mistrovství Evropy v ledním hokeji 1926, kde získali jediný bod (prohra s Československem 2:9 v základní skupině, remíza s Itálií 2:2 a prohra 1:3 s Polskem ve skupině o čest).\n\nV současnosti hraje Španělsko mistrovství světa divizi II.\n\n"}
{"id": "403074", "url": "https://cs.wikipedia.org/wiki?curid=403074", "title": "Jan Nepomuk Říhánek", "text": "Jan Nepomuk Říhánek\n\nJan Nepomuk Říhánek (11. ledna 1863 Doubravka u Plzně – 24. května 1935 Praha) byl kněz pražské arcidiecéze, student Bohemica (pozd. Nepomucenum), rektor kněžského semináře v Praze.\n\nStudoval na gymnáziu v Plzni, po maturitě roku 1882 vstoupil do pražského semináře, odkud byl poslán ke studiu na římské koleji Propagandy. 1884/85–1886/87 alumnus na římském Bohemicu, vysvěcen 5. března 1887.\n\nPak se stal kaplanem v Boru, v roce 1890 byl jmenován prefektem chlapeckého malého semináře v Příbrami, v roce 1898 spirituálem kněžského semináře v Praze, v letech 1903–1925 pak byl jeho rektorem. Poté se stal kaplanem v břevnovském Vincentinu, domově pro nevyléčitelně nemocné. 1. února 1926 byl Piem XI. jmenován domácím prelátem Jeho Svatosti. Zemřel ve Vincentinu 24. května 1935 a je pochován na Střešovickém hřbitově.\n\n\"Krátký životopis preláta Msgre Jana Nep. Říhánka\", in: Říhánek Jan Nep., \"Zrnka moudrosti. Myšlenky na každý den v roce\", Praha-Břevnov, Vincentinum 1947, 13-20\n"}
{"id": "403079", "url": "https://cs.wikipedia.org/wiki?curid=403079", "title": "Jihoafrická hokejová reprezentace", "text": "Jihoafrická hokejová reprezentace\n\nJihoafrická hokejová reprezentace patří od roku 1937 mezi národní reprezentace v ledním hokeji. Jižní Afrika byla jediným africkým členem Mezinárodní federace ledního hokeje až do roku 1998, kdy vznikla Namibijská hokejová federace. Mužský tým se pohybuje okolo čtyřicátého místa ve světovém žebříčku. Reprezentaci řídí Jihoafrická federace ledního hokeje.\n\n"}
{"id": "403083", "url": "https://cs.wikipedia.org/wiki?curid=403083", "title": "Ben Hur (film, 1959)", "text": "Ben Hur (film, 1959)\n\nBen Hur je americký film režiséra Williama Wylera, který je adaptací románu \"\" generála Lew Wallaceho. Titulní roli v něm ztvárnil Charlton Heston, dalšími hvězdami byli Jack Hawkins, Chaja Hararit, Stephen Boyd a Hugh Griffith.\n\nFilm měl premiéru 18. listopadu 1959 v New Yorku, v roce 1960 získal 11 Oscarů, více než kterýkoliv film do té doby. Tento rekord dodnes nebyl překonán, pouze dva snímky jej dokázaly vyrovnat: \"Titanic\" v roce 1997 a \"\" v roce 2003.\n\n"}
{"id": "403085", "url": "https://cs.wikipedia.org/wiki?curid=403085", "title": "Řecká hokejová reprezentace", "text": "Řecká hokejová reprezentace\n\nŘecká hokejová reprezentace patří mezi národní reprezentace v ledním hokeji. Začátky hokeje v Řecku jsou spojeny s pádem totality a návratem někdejších emigrantů. První mužský reprezentační tým byl sestaven v roce 1992 a hned v prvním zápase Řekové drtivě vyhráli nad Tureckem 15:3. I přesto zůstal v zemi lední hokej nerozšířeným sportem, který se musí obejít bez státní pomoci. \n"}
{"id": "403089", "url": "https://cs.wikipedia.org/wiki?curid=403089", "title": "Orel opičí", "text": "Orel opičí\n\nOrel opičí (\"Pithecophaga jefferyi\") je vzácný, kriticky ohrožený druh orla, žijící pouze na Filipínách. Se svou délkou 112 cm a hmotností kolem 7 kg patří mezi největší létající dravce na světě.\nJe to filipínský endemit a obývá horské pralesy, kde loví v korunách stromů. Živí se především stromovými savci, jako jsou opice, cibetky, veverky aj., ale na svém jídelničku mají i plazy a ptáky. Tak jako všichni velcí orli světa, i orel opičí obsazuje rozsáhlé teritorium. Každý pár potřebuje ke své obživě asi 10 000 hektarů lesa. Hnízdí na vysokých stromech. Klade obvykle jediné vejce, na kterém sedí po dobu 58 - 68 dnů oba rodiče.\n\nOstrovy Mindanao, Luzon, Samar a Leyte jsou součástí Filipín, souostroví tvořeného více než 7 000 ostrovy. Jsou také domovem jednoho z největších orlů na Zemi, orla opičího. V rozpětí křídel dosahuje až 250 cm, a hlavu má ozdobenou korunkou z prodloužených per.\n\nOrel opičí je jedním z nejvzácnějších a nejohroženější z živočichů na světě. V přírodě jich přežívá jen asi 250. Příčinou tak nepatrného počtu je ničení tropických lesů, kácených pro cenné dřevo i kvůli přeměně na zemědělskou půdu, což je přímý důsledek rostoucí lidské populace. Kromě toho byl orel vždy intenzivně loven. Lovci pokládali tohoto majestátního ptáka za cennou trofej - dávali si ho vypreparovat a pak jím zdobili své domy.\n\nProfesor Dioscuro S. Rabor, známý vědec, který strávil velkou část svého života ve filipínských lesích, spustil jako první poplach v roce 1968, kdy upozornil na možnost vyhynutí orla opičího. Raborovu výzvu vyslechl Charles A. Lindbergh, jeden ze světových poradců WWF, proslulý tím, že jako první přeletěl Atlantský oceán. Osud orla opičího ho chytil za srdce, a proto mnohokrát navštívil Filipíny, kde se staral o jeho záchranu. V roce 1969 byl zahájen za finanční podpory WWF a Frankfurtské zoologické společnosti první výzkum zaměřený na podmínky ochrany orla opičího. Další navazující výzkumy však prakticky neexistovaly. Poslední odborné údaje pocházejí z práce Roberta S. Kennedyho, amerického vědce, který působil v rámci ochranářských programů vytvořených vládními úřady ve spolupráci s WWF. Poslední záznamy Kennedyho popisují zajímavé a dosud neznámé chování tohoto velmi vzácného dravce.\n\n"}
{"id": "403093", "url": "https://cs.wikipedia.org/wiki?curid=403093", "title": "Bitva u Brůdku", "text": "Bitva u Brůdku\n\nBitva u Brůdku, která se odehrála 22.–23. srpna 1040, byla bitva mezi českým knížetem Břetislavem I. a římsko-německým králem Jindřichem III. Černým. Německé vojsko bylo v bitvě zaskočeno a poraženo.\n\nMísto, kde se bitva odehrála, je neznámé. Podle Kosmovy kronika císařské vojsko postupovalo okolo řeky Řezné a města Cham. Bojiště proto bývá nejčastěji lokalizováno do okolí Brůdku, se kterým jej bez důkazů spojil František Palacký. Místu však neodpovídá Kosmův popis krajiny, zamokřený terén by komplikoval pohyb vojska a samotná vesnice Brůdek i s dochovaným kostelem vznikla až v sedmnáctém století, přičemž neexistuje důkaz, že by navazovala na starší osídlení. Také cesta z Bavorska do Domažlic vznikla až po polovině osmnáctého století.\n\nJiným možným místem, kde mohlo k bitvě dojít, jsou Příkopy u Kdyně. Pro ně hovoří archeologicky doložené osídlení v jedenáctém století a morfologie krajiny popisované kronikářem Kosmou. Také latinské označení opevnění kronikáře Heřmana z Reichenau odpovídá spíše stálému než dočasnému opevnění. Podle odpůrců hypotézy není datování archeologických nálezů průkazné, chybí zde tradice kostela pocházející však až z Dalimilovy kroniky a kolem Příkopů nikdy nevedla žádná významná cesta. Třetí hypotéza lokalizuje bojiště do okolí Folmavy a Pasečnice. Oblast odpovídá popisu krajiny, v Pasečnici stával kostel svatého Vavřince zmiňovaný již roku 1383 a vedla tudy cesta z Chamu do Domažlic.\n\nV roce 1039 vpadl český kníže Břetislav I. do oslabeného Polska a vydrancoval Slezsko a Velkopolsko. Mezi tučnou kořistí, kterou si z Polska odvážel byly mimo jiné také ostatky sv. Vojtěcha z katedrály v Hnězdně. V témže roce zemřel císař svaté říše římské Konrád II. Sálský a na jeho místo nastoupil jeho mladý syn Jindřich III. Černý. Ten považoval Břetislavovu polskou výpravu za ohrožení svých vlastních zájmů. Nejprve dal najevo, že českému knížeti jeho výpravu odpustí, pokud dostane část polské kořisti. Břetislav rázně odmítl a začal se již počátkem roku 1040 chystat na válku. Král nelenil a taktéž začal svolávat svou brannou moc. Jindřichova vojska vpadla do Čech ze dvou směrů. Menší skupina vkročila do země ze severu a směřovala na Bílinu. Větší skupina pod vedením samotného krále postupovala od jihozápadu na Domažlice. Český kníže s vojskem připravil na jeho vojsko past v lesích u vesnice Brůdek.\n\nPo překročení Všerubského průsmyku si byl král Jindřich jistý, že se mu Češi v početní nevýhodě nepokusí postavit. Kvůli nedostatku jídla se rozhodl co nejrychleji postupovat na Prahu, kde očekával, že bude Břetislav opevněn. Jindřich se nezdržoval průzkumem terénu a rychle postupoval hustými lesy. Předvoj jeho vojska se však dostal do nastražené léčky. Češi, ukrytí po obou stranách cesty mezi stromy, začali na německé oddíly vrhat kameny a kládami jim zatarasili ústupovou cestu. Zaskočení rytíři byli v masakru pobiti pěšáky ozbrojenými většinou jen dlouhými kopími nebo sekyrami. Proti českým zátarasům z klád a kamení neměly královské oddíly šanci a daly se na ústup. V boji padl i hrabě Werinhar. Král Jindřich se zbytkem vojska ustoupil zpět do Bavorska.\n\nPo bitvě byly ukořistěné německé korouhve zapíchány pod vrch Bezný, kde vznikla osada Prapořiště, která je zde dodnes. Místní lidé říkají, že na památku bitvy na Brůdku byl v obci zbudován gotický kostelík svatého Václava – stojí dodnes. Ve skutečnosti byl kostel postaven v letech 1669–1671, a neexistuje důkaz, že by byl následníkem nějaké starší stavby. Přibližně 200 metrů od pomníku věnovanému českým četníkům umučeným hordami Freikorps roku 1938.\n\nČeský kníže nabídl po bitvě králi jednání, ale zahanbený Jindřich odmítl. Následující rok vpadl do Čech znovu. Tentokrát se vyhnul zátarasům v pohraničních lesích a knížete Břetislava oblehl na Pražském hradě. Kníže Břetislav se poté Jindřichu III. podrobil, aby zabránil dalšímu pustošení země. Poté se Břetislav I. dostavil na říšský sněm do Řezna a prosil o odpuštění. Král mu vyhověl, vzdal se poloviny své válečné kořisti a udělil mu v léno Čechy i dvě další území (soudí se, že šlo o slezské Vratislavsko a Hlohovsko).\n\n"}
{"id": "403094", "url": "https://cs.wikipedia.org/wiki?curid=403094", "title": "Harry Rosenbusch", "text": "Harry Rosenbusch\n\nKarl Heinrich Ferdinand Rosenbusch, známější jako Harry Rosenbusch (24. června 1836 Einbeck – 20. ledna 1914 Heidelberg), byl německý geolog. Společně s Ferdinandem Zirkelem je považován za zakladatele moderní petrografie. Harry Rosenbusch zavedl v roce 1891 termín \"paragneiss\".\n\nPo získání doktorátu na Univerzitě Alberta-Ludvíka ve Freiburgu v roce 1869 studoval ještě dva roky klasickou filologii a filosofii. Po ukončení studia krátce pracoval jako domácí učitel v Brazílii. Po návratu do Německa studoval přírodní vědy u R. Bunsena a v roce 1873 odešel do Štrasburku. \n\nV letech 1873 až 1877 byl profesorem petrografie a mineralogie na univerzitě ve Štrasburku a poté na Ruprecht-Karls-Universität v Heidelbergu. Společně s R. Fuessem vyvinul a vyrobil první německý petrografický mikroskop. V roce 1888 se Harry Rosenbusch stal prvním ředitelem Bádenského zemského geologického úřadu.\n\nV roce 1903 byl za svůj přínos geologii londýnskou Geologickou společností vyznamenán Wollastonovou medailí.\n\n\n\n"}
{"id": "403105", "url": "https://cs.wikipedia.org/wiki?curid=403105", "title": "Klínský potok", "text": "Klínský potok\n\nKlínský potok je vodní tok v Krušných horách. Pramení v katastru obce Klíny v nadmořské výšce 765 m. Dosahuje délky něco přes 2 km a protéká údolím v dolní části porostlé bukovým lesem. Ústí zleva do Loupnice těsně před vtokem do Janovské přehrady.\n\n"}
{"id": "403111", "url": "https://cs.wikipedia.org/wiki?curid=403111", "title": "Eurorebus", "text": "Eurorebus\n\nEurorebus je vědomostní soutěž určená pro žáky 2. stupně základních škol a studenty středních škol (včetně víceletých gymnázií),pro žáky 1.stupně ZŠ je určena soutěž Eurorebus Junior. Jednotlivé ročníky probíhají zhruba v rámci školního roku, ve školním roce 2015/2016 probíhá 21. ročník. Ve 13. ročníku bylo do soutěže zapojeno skoro 26 000 soutěžících z mnoha škol České republiky.\n\nSoutěžní otázky vyžadují znalosti hlavně z oblasti geografie, historie, přírodopisu a společenských věd, část z nich se rovněž zaměřuje na aktuální světové dění. Seznam cen se každý rok mění, hlavní cenou je od 3. ročníku tradičně tzv. \"Expedice Eurorebus\", několikadenní poznávací cesta po vybraných evropských zemích.\n\nParalelně probíhá soutěž jednotlivců, školních tříd a škol. Účastníci se zároveň dělí do tří kategorií (6. + 7. třída - ZŠ01; 8. + 9. třída - ZŠ02; střední školy - SŠ; do těchto kategorií pochopitelně patří i odpovídající ročníky víceletých gymnázií). Systém soutěží, probíhajících převážně přes internet, vyústí v \"krajská kola\" konaná v různých městech (v závislosti na počtu soutěžících v konkrétní oblasti), odkud nejúspěšnější školní týmy a jednotlivci postupují do \"celostátního finále\", které se uskutečňuje v Praze. Počínaje krajskými koly již soutěžící vyplňují testy bez cizí pomoci, a to jako tříčlenné týmy v soutěži školních tříd, (a) nebo samostatně v soutěži jednotlivců.\n\nSoutěž probíhá každý školní rok počínaje rokem 1995/1996. Jejím zakladatelem a organizátorem je TERRA-KLUB o.p.s..\n\nSoutěž probíhala pouze pro střední školy. Přihlásilo se přibližně 12 000 soutěžících a hlavní cenou byla počítačová sestava.\n\nOproti roku předchozímu byl druhý ročník určen pouze studentům základních škol. Hlavní cenou byla taktéž počítačová sestava.\n\nOd druhého ročníku je hlavním partnerem soutěže Česká spořitelna.\n\nSoutěžící byli již ze základních i středních škol současně.\n\nPoprvé byla hlavní cenou Expedice Eurorebus.\n\nPartnery soutěže se stává Český rozhlas a Česká televize, kteří Eurorebus prezentují ve svých médiích.\n\nSoutěže se účastní velká část českých základních a středních škol.\n\nSoutěž se rozšiřuje i do Slovenska a záhy vzniká i mezinárodní finále.\n\nOd soutěže na Slovensku a mezinárodního finále se upouští.\n\nZačínají se pořádat i krajská kola, ze kterých soutěžící teprve postupuje do celostátního finále.\n\nKrajských kol se účastní i studenti v soutěži jednotlivců.\n\nZačíná se udělovat Putovní pohár České spořitelny pro celkově nejúspěšnější školu v daném ročníku.\n\nPředává se nově i pohár pro základní školu.\n\nVe dvacátém ročníku se poprvé testy opravovaly pomocí počítače.\n\nPo dlouhých letech již Česká spořitelna není generálním partnerem soutěže.\nOd tohoto ročníku se stala generálním partnerem soutěže nadace Depositum Bonum\n\nKvůli GDPR se nesoutěží v jednotlivcích, zrušeni jsou i junioři. Již se nevystupuje pod jménem, ale pod přezdívkou, která nesmí obsahovat příjmení.\n\nPrvní, druhé a třetí korespondenční kolo spočívá v zaslání odpovědí na 10 a 12 otázek. Jejich odpovědi soutěžící zaškrtává z možností.\n\nPředevším na základě v korespondenčních kolech se následně rozhoduje o postupu na krajská kola\n\nVýrazně méně bodů můžou soutěžící získat za doprovodná kola probíhající na internetu.\n\n\nNa jaře probíhají v 11 vybraných městech krajská kola. Města jsou stanovena na základě počtu přihlášených v oblasti.\n\nNa krajských kolech soutěží trojice vybraných zástupců třídy; test vyplňuje společně. Současně probíhá soutěž jednotlivců.\n\nNa konci akce jsou vyhlášeny výsledky a vítězové postupují do celostátního finále.\n\nVe volných chvílích mezi průběhem testu a vyhlášením probíhají různé přednášky a nesoutěžní hry sponzorů.\n\nNa začátku června probíhá v Praze celostátní finále.\n\nProbíhá naprosto stejným způsobem jako krajská kola.\n\nNa konci akce jsou tedy vyhlášeny vítězové celoroční soutěže Eurorebus.\n\nVe volných chvílích mezi průběhem testu a vyhlášením opět probíhají různé přednášky a nesoutěžní hry sponzorů.\n\nCeny v soutěži si můžou soutěžící vybrat buď pomocí Katalogu cen na internetu, nebo je mohou vyhrát přímo na krajském, či celostátním kole.\n\nMezi standardní ceny patří elektronika; od flash disků, přes mp3 přehrávače a fotoaparáty až po počítačové sestavy, notebooky a dataprojektory. Dále mohou soutěžící získat různé knihy a předplatné časopisu Dnešní svět.\n\nHlavní cenou pro vítěze je tzv. Expedice Eurorebus, což je vícedenní poznávací zájezd po nějaké části Evropy.\n\nÚčastní se jí devět studentů za vítěznou třídu v každé z kategorií a první tři v soutěži jednotlivců v každé z věkových kategorií spolu s pedagogickým doprovodem.\n\nV 11. ročníku soutěže (školní rok 2005/2006) se prvním držitelem ceny pro nejúspěšnější školu stalo Gymnázium Velké Meziříčí, v dalších letech pohár připadl Gymnáziu Český Těšín, gymnáziu v Chrudimi, Gymnáziu v Plasích. Od 15. ročníku do 19. ročníku vyhrávalo Gymnázium v Lounech, 20. a 21. ročník vyhrálo Gymnázium P. Bezruče z Frýdku-Místku, o rok později pak dokončilo zlatý hattrick. Ve 23. ročníku však GPB FM skončilo těsně druhé, z trůnu je sesadilo Gymnázia J. Heyrovského z Prahy. 24. ročník přinesl opět strhující boj o putovní pohár, GPB FM zase útočilo na příčku nejvyšší, jenže ani její dominantní třída 5. A, jež zvítězila v kategorii SŠ, je nedokázala vytáhnout ke kýžené výhře, a tudíž místečtí zůstali těsně druzí za Gymnáziem J. Ressela z Chrudimi.\n\n"}
{"id": "403114", "url": "https://cs.wikipedia.org/wiki?curid=403114", "title": "Nody bělotemenný", "text": "Nody bělotemenný\n\nNody bělotemenný (\"Anous minutus\") je malý tropický druh rybáka, patřící k tmavým druhům nodyů rodu \"Anous\"; dříve byl považován za pouhý poddruh nodyho tenkozobého.\n\nNody bělotemenný je zbarvený jako ostatní druhy rodu \"Anous\", tedy celkově tmavě hnědý se světlejším čelem. Oproti zbývajícím dvěma druhům je celkově tmavší, téměř černý (anglický název je \"Black Noddy\"), čelo je naopak téměř bílé, světlá barva se táhne až ke hřbetu. Nohy jsou hnědé (u poddruhu \"A. m. melanogenys\" žlutooranžové), zobák černý.\n\nHnízdí v několika poddruzích v tropických vodách Atlantského a Tichého oceánu:\nV mimohnízdní době se zdržuje v teplých vodách, vyhýbá se studeným mořským proudům.\n\n"}
{"id": "403118", "url": "https://cs.wikipedia.org/wiki?curid=403118", "title": "Adorf (Vogtland)", "text": "Adorf (Vogtland)\n\nAdorf je malé město v německé spolkové zemi Sasko, v zemském okrese Vogtland.\n\nAdorf vznikl v roce 1200 jako osada na obchodní cestě mezi Plavnem a Chebem. V roce 1294 je obec zmiňována jako \"oppidum Adorph\", v roce 1328 jako \"stat czu Ahdorf\", roku 1461 jako \"Adruff\" a v roce 1557 poté jako \"Adroff\".\n\nEkonomika města byla ve středověku široce podporována jeho dobrou pozicí na obchodní cestě do Čech. To vedlo k tomu, že byla Adorfu v roce 1293 propůjčena městská práva. V roce 1357 připadlo město do majetku markrabství Míšeňského, od roku 1485 vlastnilo Adorf Saské kurfiřtství. Poté se v roce 1547 stalo majetkem pánů z Plavna, a roku 1569 konečně připadlo Sasku.\n\nV roce 1865 byl Adorf připojen na železniční síť. V roce 1899 byl založen místní dělnický spolek. Než se stal Adorf v roce 1996 součástí zemského okresu Vogtland, náležel do dnes již neexistujícího zemského okresu Olešnice \"(Oelsnitz)\". Od 11. srpna 2006 je město oficiálně vedeno pod názvem Adorf/Vogtl., aby ho bylo možné odlišit od ostatních obcí stejného jména.\n\nJedna z památek je 231 metrů dlouhé Tržní náměstí, pocházející ze 13. století. Na jeho severní straně stojí městský secesní kostel svatého Michala, vystavěný v letech 1904 až 1906. Radnice pochází z roku 1896. \"Freiberger Tor\", která bývá také označována jako Brána Vogtlandu, poskytuje přístřeší vlastivědnému muzeu.\nAdorf je známý svým parkem Klein-Vogtland (malý Vogtland), kde se nachází modely budov a jiných staveb, jejichž předobrazy stoji v Vogtlandském okresu. Jedná se například o známý starý most Göltzschtalbrücke nebo klingenthalský kruhový kostel.\nK výstavě patří také miniaturní železniční dráha a botanická zahrada, kde se nachází největší oddělení travertinu v celém Německu.\nV městské části Remtengrün stojí dřevěná rozhledna v nadmořské výšce 566 metrů.\n\nNa místním hřbitově se nachází památník sovětským válečným zajatcům, stejně tak jako obětím, které byli do Německa zavlečeni během druhé světové války na nucené práce.\n\nDo Adorfu byly postaveny koleje v roce 1865. V současné době zde staví vlaky německých státních drah (Deutsche Bahn), a soukromé vlaky společnosti Vogtlandbahn. Z Adorfu vedou přímé spoje do Cvikova, Falkensteinu (Vogtland), Hofu a Plavna. Deutsche Bahn nabízí také regionální expres do saských lázní Bad Brambach a do Lipska. Prostřednictvím vlaků společnosti Vogtlandbahn jsou také snadno dosažitelná česká města Cheb a Mariánské Lázně. Do Adorfu vedou také přímé koleje z České republiky na trati Cheb-Adorf (trať č. 148), která je však uzavřena od konce druhé světové války, a na české straně končí v poslední zastávce Hranice v Čechách.\n"}
{"id": "403121", "url": "https://cs.wikipedia.org/wiki?curid=403121", "title": "Zdymadlo Štvanice", "text": "Zdymadlo Štvanice\n\nZdymadlo Štvanice je vodní stupeň na Vltavě u ostrova Štvanice, v zákrutu Vltavy severně od centra Prahy, pod vrchem Letná, na říčním kilometru 50,69. Sestává z Helmovského jezu na levém rameni Vltavy a soustavy plavebních komor v levé části pravého ramene; v pravé části pravého ramene se nachází bezejmenný pohyblivý jez a pod ním byl vybudován sportovní kanál Štvanice pro vodní slalom (na karlínské straně). Jde o jedno ze čtyř pražských zdymadel, předchází mu zdymadlo Modřany (řkm 62,21) a zdymadlo Smíchov (řkm 53,80), následuje zdymadlo Podbaba-Troja (řkm 43,50). Současnou podobu zdymadlo získalo v letech 1907–1912, rekonstruováno bylo ve 40. letech a v 80. letech 20. století. Provozovatelem je státní podnik Povodí Vltavy.\n\nPřed rekonstrukcí Helmovského jezu mu předcházel ještě Novomlýnský jez, který však byl při jedné z povodní protržen. Následně nebyl opraven, ale odstraněn, a namísto toho bylo rozhodnuto vybudovat nový Helmovský jez, s vyšším vzdutím.\n\nVýstavba plavebních komor v letech 1907–1912 byla součástí rozsáhlých úprav v rámci splavňování Vltavy firmou Lanna. Současně byl budován Hlávkův most, v místech dnešního plavebního kanálu a okolí byla odstraněna soustava ostrovů (Primátorský, Korunní, Jeruzalémský) s mlýny (Nové mlýny, Lodní mlýny, Helmové mlýny) a stavebně upraven byl i tvar ostrova Štvanice. V roce 1929 pak byl zasypán i Rohanský kanál (na němž kromě zánovní elektrárny Těšnov byly Šaškovy mlýny) a zanikl tak i Rohanský ostrov.\n\nPři rekonstrukci v letech 1984–1987 vznikl vpravo od plavebních komor sportovní kanál pro vodní slalom a byla obnovena vodní elektrárna Štvanice.\n\nHelmovský jez vedl přes tři ramena Vltavy již od středověku. Měl délku 550 metrů. V blízkosti bývaly ještě Novomlýnský jez a Dolnoloděcký jez.\nNynější Helmovský jez z roku 1912, dlouhý 288,5 metru, má spád 4,4 metry. Je z betonu obloženého kamennými kvádry. V levé části má vorovou propust o šířce 12 metrů, trvale uzavřenou (vyjma každoročního závodu Napříč Prahou - přes tři jezy). Zdrž jezu má plochu 44,25 ha a objem 1 674 781 m³. Název jezu je odvozen od jména majitele křížovnických mlýnů, které stály při pravém břehu od roku 1398.\n\nPlavební komory Štvanice se nacházejí v levé části pravého pramene řeky, tedy při pravé straně ostrova Štvanice, za Hlávkovým mostem. Vedle sebe jsou dvě souběžné plavební komory, každá o šířce 11 metrů, přičemž velká je rozdělena na dvě části o délce 97 a 72 metrů a malá má délku 55 metrů. Horní plavební kanál má délku 123,6 metrů a šířku 30 metrů, dolní plavební kanál délku 329,15 metru a šířku 23 až 32 metrů.\n\nNa plavební komoře je podle vyhlášky Státní plavební správy stejně jako na dalších vltavských plavebních komorách severně od Prahy celoroční provoz od 7 do 17 hodin. Požadavky na proplutí mezi 17 a 22 hodinami lze projednat tentýž den do 17 hodin, požadavky na proplutí mezi 22 a 24 hodinami je nutno projednat den předem.\n\nObjem přepravného zboží od roku 1997 se silnými výkyvy celkové poklesl od 232 442 tun v roce 1997 k 38 280 tun v roce 2007, počet proplavených lodí se však zvýšil z 3529 v roce 2007 na 7209 v roce 2007, v roce 2005 se zde proplavilo dokonce 7740 lodí.\n\nU plavebních komor stojí dům plavební správy.\n\nV letech 1903–1914 byla na návodní špici ostrova Štvanice vybudována vodní elektrárna Štvanice o výkonu 1,42 MW. Elektrárna Štvanice byla po směru toku poslední průtočnou elektrárnou na Vltavě (od 70. let je však elektrárna i součástí podbabského zdymadla).\n\nSecesní neoklasicistní budova elektrárny Štvanice (Holešovice č. p. 1340) s kupolovitou věží pochází z let 1912–1913, navrhl ji architekt Alois Dlabač a postavila firma Müller a Kapsa. Jednoduchá stavba využívá renesančních motivů francouzské zámecké architektury. Průčelí je orientované k západu, čtyřhranná pětiposchoďová věž o čtvercovém půdorysu 7,5 × 7,5 metru je vysoká 22 metrů a zakončena kruhovým posledním poschodím altánového provedení a kruhovou kupolí s 8 metrů vysokou špicí. Šlo o jednu z prvních betonových staveb v Praze, a jednu z prvních průmyslových elektráren na Vltavě. Základy budovy byly původně uloženy na dřevěných pilotách ve štěrkopísku.\n\nNa západní straně budově dominuje čtyřhranná pětiposchoďová věž o výšce 22 m s půdorysem 7,5 × 7,5 m (obr. 2). Její poslední patro je kruhové, řešené na způsob altánu, střecha je kopulovitá se špicí výšky 8 m.\n\nPůvodně zde byla svislá třístupňová Francisova turbína s průtokovou kapacitou 16 300 l/min (jiný zdroj uvádí hltnost 16 m³/s) a výkonem 645 HP při spádu 3,9 m a 105 ot/min a generátory pro 350 a 550 kVA (výkon turbín 3×474 kW, celkový výkon 1,4 MW) od firmy Elektrotechnická akciová společnost, dříve Kolben a spol., jeden stupeň původní Francisovy turbíny je vystavena na volně přístupném prostranství před elektrárnou jako umělecká instalace, kterou navrhl Ing. arch. Tomáš Šenberger. Původní unikátní převodové kolo s dřevěným ozubením vydrželo v provozu až do roku 1972.\n\nOd 1. ledna 1973 byla elektrárna Štvanice kvůli opotřebení odstavena, vtoky byly zabetonovány. Od října 1984 do prosince 1987 byla elektrárna Štvanice rekonstruována a obnovena firmami Metrostav a ČKD Blansko. Hydroelektrárna Štvanice má 3 turbíny. Elektrárna Štvanice byla vybavena třemi Kaplanovými turbínami o výkonu 1,89 MW, celkem tedy 5,67 MW. Elektrárna je plně automatizovaná, ovládaná z centrály ve Štěchovicích. Přes těšnovskou výrobnu je proud odváděn do sítě 3 kV. Další rekonstrukcí prošla elektrárna po povodních v roce 2002.\n\nVýkon elektrárny zhruba odpovídá příkonu veškerého pražského veřejného osvětlení.\n\nSoučasně s elektrárnou Štvanice byla na těšnovské straně ramene vybudována hydroelektrárna Těšnov. Zanikla roku 1929 v souvislosti se zasypáním Rohanského kanálu, do nějž ústil odtok.\n\nHydroelektrárna Těšnov měla 2 turbíny se svislým hřídelem, každá s průtokovou kapacitou 11 500 l/min a s maximálním výkonem 287 HP při spádu 2,4 m a 47 ot/min. Generátory měly při 310 ot/min výkon po 240 kVA při napětí 3 kV, 50 Hz.\n\n"}
{"id": "403123", "url": "https://cs.wikipedia.org/wiki?curid=403123", "title": "Mnichov (Vrbno pod Pradědem)", "text": "Mnichov (Vrbno pod Pradědem)\n\nMnichov (německy \"Einsiedel\", polsky \"Mnichów\") je vesnice, která je částí města Vrbna pod Pradědem.\n\nVes vznikla v údolí Černé Opavy a první písemná zmínka o ní pochází z roku 1586. Tehdy zde byla sklárna a hamr. V 19. století se vesnice dále rozrůstala, obyvatelstvo bylo převážně německy mluvící. V letech 1850 až 1877 byla částí Mnichova i ves Železná. K roku 1930 byly částí obce i zaniklý Josefský Hamr (Josefshammer), dále Dlouhá Stráň (Langenberg) a Zastávka (Stillstand).\n\nV obci byl značně rozvinut průmysl. Existovalo zde několik pil. Například pila R. Titze od roku 1875 a pila A. Titze od roku 1881, která měla od roku 1912 elektrárnu a od roku 1939 mlýn. K roku 1930 se připomíná strojírna, výrobna zemědělských a opravárenských strojů R. Mücka. Vedle dalšího mlýnu a bělidel zde byla také huť na výrobu drátu. Vápencový lom s vápenkou T. Neumanna se připomíná k roku 1908. Byl zde k roku 1848 i pivovar s palírnou vrchnostenské správy Javorník, který po roce 1900 zanikl. Dále zde byly další výrobny lihovin, lisovna oleje, výroba dřevěné vlny, rour a rákosových rohoží.\n\nV Mnichově byl statek majitele Ertscholtini a od roku 1865 patřil vrchnostenské správě Javorník. Od roku 1870 zde byla obecní nemocnice a od roku 1892 pošta, která po roce 1945 zanikla. K roku 1935 se připomíná konzum. K roku 1938 zde byla lesní správa Grohmann. K roku 1925 se připomíná záložna. K roku 1866 zde byla obecná škola, která měla roku 1900 tři třídy. K roku 1900 zde byl hasičský a k roku 1925 dělnický a katolický spolek.\n\nVe vápencovém lomu byla objevena malá krasová jeskyně (dnes vchod zasypán). V roce 1716 zde byl vybudován barokní kostel Navštívení Panny Marie, který byl později novogoticky přestavěn. Severně od Mnichova se nachází zřícenina Josefského hamru a pod Mlýnským vrchem zřícenina mlýna. Po první světové válce byl u kostela zbudován pomník padlým.\n\nRoku 1857 přišla do Mnichova jako ošetřovatelka Hortulana Weberová, která zde založila léčebný ústav. Ten roku 1878 zakoupily sestry kongregace Milosrdných sester svatého Karla Boromejského. V roce 1910 zahájily stavbu nové léčebné budovy. Léčily se zde srdeční vady a revmatismus, zejména pomocí tzv. Kneippových metod. Před první světovou válkou se zde léčilo průměrně 600 lidí.\n\nRoku 1903 postihla obec ničivá povodeň. V letech 1937–1938 budováno severně a východně od obce pohraniční opevnění (lehké objekty vzor 37). Obec byla v roce 1938 připojena k Německu a 8. května 1945 byla obsazena Rudou armádou. Po druhé světové válce a opětnému připojení k Československu došlo k odsunu německého obyvatelstva, do té doby byla obec prakticky čistě německá. V důsledku toho počet obyvatel obce poklesl z předválečných 2200 na 778 roku 1946. Německý název obce \"Einsiedel\" byl změněn na Mnichov. Po válce také zanikl léčebný ústav. Sestry zde však pracovaly až do roku 1977. V roce 1960 byl Mnichov připojen k Vrbnu pod Pradědem, pod které patří dodnes.\n\nPočet obyvatel Mnichova podle sčítání nebo jiných úředních záznamů:\nV Mnichově je evidováno 292 adres : 272 čísel popisných (trvalé objekty) a 20 čísel evidenčních (dočasné či rekreační objekty). Při sčítání lidu roku 2001 zde bylo napočteno 234 domů, z toho 187 trvale obydlených.\n\n"}
{"id": "403128", "url": "https://cs.wikipedia.org/wiki?curid=403128", "title": "Ferdinand Zirkel", "text": "Ferdinand Zirkel\n\nFerdinand Zirkel [\"cirkl\"] (20. března 1838 Bonn – 12. června 1912 tamtéž) byl německý geolog. Společně s Harry Rosenbuschem byl průkopníkem mikroskopického zkoumání minerálů a hornin a je považován za zakladatele moderní petrografie. \n\nFerdinand Zirkel promoval v roce 1861 na univerzitě v Bonnu. V roce 1862 odešel do Vídně, kde se pro „Ríšský geologický ústav (\"Geologische Reichsanstalt\", předchůdce Rakouské geologické služby) staral o \"C.-k. dvorní kabinet přírodnin\" (předchůdce Přírodovědného muzea). Působil jako profesor geologie na univerzitách ve Lvově (1863) a Kielu (1868) taktéž byl od roku 1870 profesorem mineralogie a geologie na univerzitě v Lipsku. Jeho cesta na Island, stejně jako cesty na Faerské ostrovy, do Skotska a Anglie, a setkání s H. C. Sorbym, jej přivedla mikroskopické petrografii, v té době poměrně nové vědní disciplíně.\n\nV roce 1874 odjel Spojených států, aby prozkoumal velké sbírky nerostů vytvořené během kolektivního průzkumu oblastí kolem čtyřicátého stupně zeměpisné šířky; v letech 1894 a 1895 pokračoval v vědeckých výzkumech na Cejlonu a v Indii.\n\nV roce 1882 se stal členem korespondentem Bavorské akademie věd. V roce 1882 byl zvolen členem akademie Leopoldina, v roce 1903 členem Národní akademie věd Spojených států amerických.\n\nV roce 1898 byl za svůj přínos geologii londýnskou Geologickou společností vyznamenán Wollastonovou medailí.\n\nJméno Ferdinanda Zirkela nese:\n\n"}
{"id": "403131", "url": "https://cs.wikipedia.org/wiki?curid=403131", "title": "Renault Espace", "text": "Renault Espace\n\nRenault Espace je velké MPV, které vyrábí francouzská automobilka Renault od roku 1984. První 3 generace vyráběla dceřiná společnost Matra. Espace je označován za první evropské MPV a stalo se tak legendárním a mnohdy i kultovním vozidlem.\n\nRenault svým modelem Espace přinesl do Evropy revoluci v podobě velkoprostorového osobního vozidla. První generace se za sedm let stala mezi zákazníky úspěšným vozem a protože ve své době Espace neměl příliš přímých konkurentů, stal se tak velmi populárním. V roce 1988 prošel modernizací. Výraznou změnou prošel interiér.\n\nVyráběla se v letech 1991 až 1997. Design automobilu byl sjednocen s ostatními modely Renault. Základní tvary zůstaly zachovány.\n\nVýstavní showcar postavený k výročí 10leté výroby modelu Espace a oslavě úspěchů Renaultu ve formuli 1. Zrychlení z nuly na 200 km/h bylo 6,9 sekund.\n\nByla poslední, kterou vyráběla automobilka Matra. Vyráběla se od roku 1997 do roku 2003. Interiér byl ceněn jako velice moderní. Například tachometr byl umístěn uprostřed. Hodně automobilů této generace je využíváno jako vozidla taxislužby v malajsijském Kuala Lumpuru. Vyráběla se i o 272 mm delší varianta Grand Espace. Vnější panely karoserie byly převážně z plastu.\n\n\n\nVyráběla se od roku 2002 po dlouhých dvanáct let. Design byl radikálně změněn v duchu modelů Avantime, Vel Satis a druhé generace Mégane. Tento model již není produkován automobilkou Matra. Současně se ozývají od některých zákazníků připomínky o snížené trvanlivosti a celkovém zpracování vozu oproti předchozí generaci tohoto vozu. Před koncem výroby ještě proběhl facelift přední masky shodující se s ostatními modely v podobě zdůrazněného velkého loga značky. Stejně jako u předchozí generace se vyráběla o 200 mm delší varianta Grand Espace.\n\n\n\n\n\n\nKřivky páté generace modelu Espace se poprvé objevily na podzim roku 2013 během představení konceptu Initiale Paris na autosalonu ve Frankfurtu. Oficiální představení však proběhlo až o rok později na domácím pařížském autosalonu. Samotná výroba má započít začátkem roku 2015 a v ČR se dostane do prodeje v květnu. Nový model se nese v duchu doby a tak se od klasického MPV snaží více přibližovat stále více populárnějším crossoverům. V základu bude nabízeno LED osvětlení, prosklená střecha nad řidičem a 18\" kola a to za cenu pod osm set tisíc korun.\n\n"}
{"id": "403132", "url": "https://cs.wikipedia.org/wiki?curid=403132", "title": "Přátelé v srdci Evropy", "text": "Přátelé v srdci Evropy\n\nSdružení Přátelé v srdci Evropy (německy: \"Freunde im Herzen Europas\") je svazek mezi českými a německými městy a obcemi.\nVzniku organizace předcházelo podepsání přeshraniční spolupráce mezi městy Aš, Rehau a Olešnice v roce 2001.\n\nSdružení Přátelé v srdci Evropy vzniklo 11. října 2002 v Aši, a to podepsáním dohody mezi 5 českými a 9 německými městy a obcemi. V roce 2008 měla organizace 16 členů.\n\nVšechna města a obce mikroregionu náleží do oblasti Ašska, bavorských Horních Frank nebo saského Vogtlandu, které spolu sousedí.\n\nCelá oblast má bouřlivou historii. Do roku 1945 bylo Ašsko obýváno převážně německými obyvateli. Zhoršení vztahů mezi Čechy a Němci přišlo po první světové válce. Kulminovalo v době, kdy ašský učitel tělocviku Konrad Henlein inicioval založení Sudetoněmecké strany. V roce 1938 bylo Československo obsazeno nacistickým Německem, a byl vytvořen říšský Protektorát Čechy a Morava. Ašsko bylo Henleinem odevzdáno Hitlerovi ještě před podepsáním Mnichovského diktátu. Většina Čechů tehdy Ašsko musela opustit. Po skončení druhé světové války byli Němci z Československa vysídleni na základě Benešových dekretů. Vztahy mezi oběma zeměmi zůstaly až do roku 1989 velmi chladné, i přes oficiální přátelská gesta mezi NDR a Československem. Po pádu železné opony se spolupráce mezi Ašskem a sousedními německými regiony začala zlepšovat.\n\nSnahou organizace je přiblížení Čechů a Němců i přes jejich temnou historii. Cílem je také zlepšit přeshraniční komunikaci a dopravní infrastrukturu. Dále také navazování vztahů v hospodářských, sociálních, sportovních a kulturních sférách. Členská města a obce se také zavázala k výměně zkušeností z oblasti hospodářství či životního prostředí. \n\nDalším kladem organizace je možnost (využívaná) pořádání společných akcí či výměny žáků.\n\nV roce 2004 byl vybudován na hraničním přechodu Krásná-Neuhausen v rámci mikroregionu Památník sjednocení Evropy. Jedná se o 3 metrový monument za 20 000 eur.\n\nV současné době má sdružení 16 členů. K zakládající čtrnáctce se připojila i města Plesná a Triebel. \nVstupem České republiky do Evropské unie a následně do Schengenského prostoru je česko-německá spolupráce ještě mnohem lepší. Například zprůchodnění hraničního dopravního přechodu Doubrava-Bad Elster, či vytvoření turistických a cyklistických tras, které jsou vzájemně propojovány, a je tak možné snadno cestovat po celé oblasti trojmezí. \n\nPatronát nad sdružením Přátelé v srdci Evropy přijal komisař Evropské unie v letech 1999 až 2010 Günter Verheugen.\n\n\n"}
{"id": "403144", "url": "https://cs.wikipedia.org/wiki?curid=403144", "title": "Jiří Barthold Pontanus z Breitenberka", "text": "Jiří Barthold Pontanus z Breitenberka\n\nJiří Barthold Pontanus z Breitenberka (1550 Most – 20. února 1614 Praha) byl humanistický básník a prozaik, historik a církevní hodnostář. Přívlastek \"Pontanus\" znamená \"Mostecký\".\n\nJiří Barthold se narodil roku 1550 v Mostě, kde získal první vzdělání. Další studium získal v Plzni a Horšovském Týně, kde pobýval dva roky a roku 1573 pokračoval ve studiu filozofie a teologie v Praze na jezuitské koleji sv. Klementa. Studium v roce 1577 přerušil a odešel do premonstrátského kláštera v Louce u Znojma, kde vyučoval budoucí kněze gramatice, logice a poetice. V dubnu 1580 se Barthold vrátil do Prahy dokončit přerušená studia. Titul bakaláře získal 5. ledna 1581.\n\nŠkolu ukončil již jako tajemník nově zvoleného arcibiskupa Martina Medka z Mohelnice. Roku 1581 byl Berthold jmenován vyšehradským kanovníkem a v následujícím roce i metropolitním kanovníkem. Na kněze byl vysvěcen v bazilice svatého Jiří roku 1583. V roce 1593 se stal kapitulním proboštem u sv. Víta, současně byl i olomouckým a budyšínským kanovníkem. Za arcibiskupů Martina Medka, Zbyňka Berky z Dubé, Karla z Lamberka a Jana Lohelia byl generálním vikářem. Jiří Barthold získal také titul palatina s oprávněním udílet erby. On sám byl do šlechtického stavu povýšen roku 1588 císařem Rudolfem II. a obdržel přídomek z \"Breitenberka\" podle Širokého vrchu (německy \"Breitenberg\") u Mostu.\n\nBarthold byl literárně činný se vztahem k hudbě. Byl autorem textů k motetům skladatele Jacoba Regnarta. Nejstarší známá Bartholdova báseň pochází z roku 1571, kdy pobýval v Horšovském Týně. První básně, které byly spíše jen pokusy, adresoval svým učitelům a církevním hodnostářům. Největší část Bartholdovy básnické činnosti spadá do 70. až 90. let 16. století. V roce 1593 vyšly tiskem veršované dějiny města Mostu. Od 90. let 16. století se věnoval více odborné literatuře v oborech historie, teologie a rétorika. Zabýval se životy svatých v díle \"Bohemia pia\" (Zbožné Čechy) a sbírce latinských hymnů o českých patronech \"Hymnorum sacrorum libri tres\" (Tři knihy posvátných hymnů).\n\n\n"}
{"id": "403153", "url": "https://cs.wikipedia.org/wiki?curid=403153", "title": "Nová Ves u Klikova", "text": "Nová Ves u Klikova\n\nNová Ves u Klikova ( hovorově \"Najdorf\") je zaniklá vesnice v Jihočeském kraji, při dolnorakouských hranicích. Ves se nachází v stejnojmenném katastrálním území, které je součástí obce Rapšach. Na okraji katastrálního území protéká řeka Dračice. V roce 2011 zde trvale nikdo nežil, v obci je evidován jediný objekt – bývalá hájovna.\n\nNěmeckojazyčný název je odvozen od jména ředitele chlumeckého panství Hermana Kößlera. Do roku 1920 se souběžně používal českojazyčný název Nová Ves. Po přičlenění nedaleké Nové Vsi nad Lužnicí spolu s dalšími obcemi tzv. Vitorazska k Československu v roce 1920 nastala situace, kdy na území Třeboňského okresu bylo potřeba navzájem odlišit dvě stejnojmenné obce. Proto se začal užívat úřední název Nová Ves u Klikova, podle příslušného poštovního úřadu. Zároveň již nejstarší sklářská osada v 17. století je v pramenech označována jako „Huť u Klikova“ (také jako Skleněná Huť, Officina vitraria Chlumecencis, Chlumetzer Glasshütte).\n\nV běžné mluvě se nejvíce používal – a stále používá – lidový název \"Najdorf.\"\n\nNejstarším osídlením v místě byla sklářská osada při vrchnostenské sklárně založené roku 1753. V roce 1769 žilo u 115 osadníků – tavičů, tovaryšů, pomocníků, dřevorubců a jejich žen a dětí. Sklářská osada farou příslušela k poměrně vzdálenému kostelu v Lutové, tehdy jedinému farnímu kostelu na panství. (Zároveň při sklárně existovala kaple.) Pro vyčerpání zásob dřeva v okolí byla tato stará huť přesunuta roku 1782 severněji do místa, kde vznikla osada Nová Huť.\n\nNa pasece vzniklé těžbou dřeva pro sklářskou huť následně vznikla Nová Ves. Podle archivářky Anny Smolkové musel být projekt založení Nové Vsi hotov již v roce 1789 (v mapách se tak lokalita nazývá „Nová Ves“ a také je k tomuto roku výslovně jmenována novoveská myslivna.\n\nV roce 1782 byla přeložena sklárna z lokality pozdější Nové Vsi do lesů blíže k Chlumu. Při sklárně vznikla osada Nová Huť (německy ). K zastavení provozu sklárny a odchodu sklářů došlo v roce 1826. Po zrušení sklárny zde vzniknul malý vrchnotenský dvůr Huťský dvůr (německy ). V osmdesátých letech 19. století byl dvůr přeměněn na sídlo polesí. Při lovech zde pobýval majitel panství a následník rakousko-uherského trůnu František Ferdinand d'Este.\n\nNová Huť patří katastrálně k Chlumu u Třeboně.\n\nNovou Ves založil hrabě Jan František Fünfkirchen v letech 1791/1792 a pojmenoval ji podle ředitele zdejšího panství Chlum a svého rádce Hermana Kößlera (†  1807). Založení vesnice bylo součástí tzv. fünfkirchenovské kolonizace, která měla řešit tehdejší hlavní problém panství Chlum – nedostatek půdy pro domkáře a bezzemky. Zároveň podle historika Emanuela Janouška byla většina z padesáti příchozích kolonistů z německojazyčných oblastí, což byl na českém panství Chlum nový prvek.\n\nVětšina zástavby stála podél jedné strany cesty, která tak tvořila náves. Na dohled se nacházelo velké rašeliniště (oblast nynějšího Přírodní rezervace Široké blato), kde se v letním období se ručně těžila rašelina ve formě borek. Borky sloužily jako topivo mimo jiné v blízkých sklárnách.\n\nObec se postupně stala hlavním střediskem domácké výroby ze slámy v Čechách. Skoro v každé domácnosti se vyráběly slaměné ošatky oplétané borovými loubky (lidově \"slaměnky\"). Kromě toho se část obyvatel zabývala výrobou košů z borových loubků. Toto zboží nabízeli formou podomního obchodu, nazývaného místně „hamstr“, a to v širokých oblastech Čech i Rakouska.\n\nMístní obecná škola byla do roku 1875 dvojjazyčná. Novostavbu německojazyčné školy, která byla otevřena v roce 1892, financoval spolek Deutscher Schulverein. (Německojazyčná škola byla zrušena po roce 1918 a znovuobnovena ve válečných letech). Novostavbu českojazyčné otevřela Ústřední matice školská v roce 1896 a existovala s přestávkou válečných let do vysídlení obce roku 1953.\n\nNejlidnatější byla obec v Nové Vsi v roce 1900, kdy zde žilo 564 obyvatel v 62 domech. Poměr obyvatel udávajících mateřský jazyk český a německý (53:47) byl tehdy vyrovnaný. Po roce 1918 (sčítání roku 1921) byli mezi 547 obyvateli obce napočteni 3 Němci. V obci bylo několik hostinců, obchod, školy, hájovna. Po roce 1918 byla postavena budova finančního stráže.\n\nObec byla v období nacismu v letech 1938–1945 součástí říšskoněmecké župy Niederdonau.\n\nV květnu 1945 následoval odsun/vyhnání několika rodin do Rakouska. Dne 24. května 1945 byli zastřeleni tři občané z obce – mezi nimi i starosta Alfred Apfelthaler – partyzány Vladimíra Hobzy v Tušti.\n\nV roce 1948 si místní obyvatelé svépomocí postavili kapli, která byla zbořena o několik let později.\n\nPo komunistickém převratu v roce 1948 bylo při tzv. Akci Rapšach odsunuto „státně nespolehlivé obyvatelstvo“. Následovalo zřízení tzv. zakázaného a hraničního pásma.\n\nVylidněné a běžně nepřístupné území střežila v letech 1951–1989 rota Pohraniční stráže Tokániště.\n\nČást bývalé obce (dolní konec vsi) po roce 1989 slouží jako obora pro vysokou zvěř, část (horní konec) jako pastevní ohrada pro skot.\n\nNová Ves u Klikova je přístupná po lesních cestách pro pěší nebo cyklisty (nikoli pro automobily). Lesní cesty vedou z Františkova (3 km), z Chlumu u Třeboně (9 km) nebo z rakouské obce Gopprechts (4 km). Novou Vsí prochází historicko-naučná cesta Pamětí Vitorazska.\n\nV okolí se vyskytují skalní výchozy (skalní hřiby a viklany). Podél jižní hranice katastrálního území protéká řeka Dračice. Směrem k Nové Huti se nachází malé lesní rybníky Třetí rybník a Čtvrtý rybník. U státní hranice leží přírodní rezervace Široké blato a do katastrálníh území zasahuje přírodní rezervace Dračice.\n\nV letech 1922 až 1926 na zdejší českojazyčné obecné škole vyučoval spisovatel Jaroslav Hamerský (1896–1937), část dětství zde prožil spisovatel Radovan Krátký (1921–1973).\n\n\n\n\n"}
{"id": "403154", "url": "https://cs.wikipedia.org/wiki?curid=403154", "title": "Bulharské národní obrození", "text": "Bulharské národní obrození\n\nBulharské národní obrození byl proces, při kterém došlo k oživení bulharského jazyka, kultury a literatury, vytvoření bulharského státu nezávislého na upadající Osmanské říši a zvýšení národního povědomí Bulharů. Odehrálo se v průběhu 19. století a proběhlo násilným způsobem.\n\nVětšinou je za počátek období bulharského národního obrození považována doba, kdy vyšlo dílo \"Slovanskobulharská historie\", kterou napsal Paisij Chilendarski v roce 1762. V první novodobé historické práci o dějinách Bulharska a významném díle z hlediska bulharské literatury byly vyzdvihovány slavné dějiny země a mnohá prvenství Bulharů mezi slovanskými národy. Důležitou ukázkou recepce Chilendarského díla představuje sborník kázání, kterou sestavil roku 1796 venkovský pop Punčo.\n\nKněz Sofronij Vračanski, který na počátku 19. století v Bukurešti za přítomnosti mnohých bulharských emigrantů sepsal několik knih. Z nich vyniká známý Nedelnik a také autobiografie, které dosáhly v Bulharsku značné popularity. Sofronskij začal k psaní svých děl používat tehdy rozšířený jazyk; do této doby se mnohá díla totiž psala v směsici staroslověnštiny a bulharštiny, která byla srozumitelná jen malému okruhu čtenářů. Nově psaná díla ale mohla nyní proniknout k mnohem širšímu okruhu zájemců. Na Vračanského práci navázalo později mnoho dalších bulharských autorů.\n\nV oblasti kultury ideje nezávislého Bulharska prosazovali také další spisovatelé a básníci. Mezi takové patří například Ivan Vazov a Christo Botev.\n\nVýznamnou součástí tehdejšího procesu vedoucímu k nezávislému Bulharsku bylo také osamostatnění tehdejší pravoslavné církve, která se tak jasně vymezovala proti do Bulharska přinesenému sunnitskému islámu, integrálnímu prvku Osmanské říše a tedy symbolu útlaku. Tehdejší pravoslavná církev ale byla řízena z Konstantinopole Řeky a nebyla tedy bulharskou národní církví.\n\nRevolucionář Georgi Rakovski z města Kotel ještě v tento samý rok velel bulharským jednotkám, které se účastnily odsunu osmanské armády z Bělehradu a Srbska. Po tomto období Rakovski začal pracovat na plánu osvobození celého Bulharska. Pod jeho vedením vznikly jednotky, tzv. \"čety\", které různými způsoby komplikovaly práci osmanské armádě, na území dnešního Bulharska tehdy působící. Rakovski umřel roku 1867 a zanechal ostatním dědictví boje proti Turkům. V následujících desetiletích vznikly četné polovojenské a teroristické organizace, které pomocí násilných metod destabilizovaly celý region a přiměly okolní státy i velmoci záležitost Bulharska řešit.\nMezi další významné bulharské revolucionáře z této doby patří také Vasil Levski. Ten ke konci 60. let 19. století rozvíjel revoluční teorii, která představuje opačný proud v bulharském osvoboditelském hnutí. Místo drobných výpadů začal odpor organizovat. V roce 1869 začal Levski s vytvářením tzv. místních výborů. Do poloviny roku 1872 tak existovala celkem rozsáhlá síť různých revolučních orgánů v mnohých bulharských městech i vesnicích. Ty přijímaly rozkazy od tajné vlády, která sídlila ve městě Loveč. Bojovníci těchto výborů pak prováděli různé bojůvky a ozbrojené akce jak proti osmanským úředníkům, tak proti jejich bulharským spolupracovníkům. V následujících letech se pokoušela turecká policie proti těmto vzbouřencům zasáhnout a mnohé z nich i zatkla. Dopaden byl rovněž Levski, který byl v únoru 1873 v Sofii oběšen. \n\nV roce 1875 se situace horší i západním směrem od území dnešního Bulharska. Bulharští bojovníci za nezávislost zaktivizovali svoje snahy a provedli několik povstání. V dubnu a květnu roku 1876 došlo k tzv. dubnovému povstání, které ale bylo z osmanské strany tvrdě potlačeno. Nejvíce bojů se odehrálo na území pohoří Rodop, krvavé střety vzbudily pozdvižení v celé Evropě. Dodnes sice není znám přesně počet obětí, avšak často se mluví o třech až dvanácti tisících mrtvých. V prosinci 1876 se setkali vyslanci z mnohých evropských zemí v Istanbulu, aby problematiku začali řešit. Rusko podporovalo myšlenku vytvoření bulharského státu, který by se rozkládal na všech územích osídlených Bulhary. Kromě dnešního Bulharska by k němu tak patřila i Moesie, Thrákie a Dobrudža. Proti tomu bylo Spojené království, které tak velký stát nechtělo připustit. Kompromis nakonec sice dosažen byl, ale Osmanská říše na něj nepřistoupila, což donutilo tehdejšího ruského cara Alexandra II. vyhlásit Istanbulu opět válku. Tento konflikt trval až do dubna 1877 a vyvíjel se ve prospěch Rusů. V lednu 1878 carova vojska obsadila Sofii a 3. března byla uzavřena mírová dohoda, kterou bylo vytvořeno tzv. Sanstefanské Bulharsko — tedy velký bulharský stát od Ochridu až po Soluň.\n\n"}
{"id": "403159", "url": "https://cs.wikipedia.org/wiki?curid=403159", "title": "Daniel Křetínský", "text": "Daniel Křetínský\n\nDaniel Křetínský (* 9. července 1975 Brno) je český právník, podnikatel a spoluvlastník fotbalového klubu AC Sparta Praha. Podle časopisu Forbes patří mezi desítku nejbohatších Čechů a v roce 2017 se zařadil mezi dolarové miliardáře. Je majoritním vlastníkem (94 %) české energetické skupiny Energetický a průmyslový holding, a.s. (EPH), která působí v šesti evropských státech a zaměstnává téměř 25 tisíc lidí.\n\nJeho otec je profesor RNDr. Mojmír Křetínský, CSc., vedoucí Katedry teorie programování na Fakultě informatiky Masarykovy univerzity. Matka doc. JUDr. Michaela Židlická byla v letech 2004–2014 soudkyní Ústavního soudu České republiky. V současné době přednáší římské právo na Právnické fakultě Masarykovy univerzity v Brně. \n\nDaniel Křetínský má bakalářský titul z politických věd a titul magistra a doktora práv z Právnické fakulty Masarykovy univerzity. \n\nObývá pražskou vilu u Mrázovky, ve které za první republiky bydlel průmyslník Jaroslav Preiss a za totality komunistický pohlavár Vasil Biľak. Ve volném čase hraje golf a tenis a je sběratelem umění. Jeho přítelkyní byla Klára Cetlová, členka rozkladové komise České národní banky, se kterou má syna. Od roku 2017 je jeho partnerkou Anna Kellnerová, dcera známého podnikatele Petra Kellnera.\n\nPo studiích působil jako koncipient v brněnské advokátní kanceláři Gottweis & Partner. V roce 1999 začal v Praze pracovat pro investiční skupinu J&T, v roce 2003 se stal partnerem skupiny, čímž získal právo podílet se na ziscích. \n\nV roce 2009 se v rámci skupiny J&T podílel na založení Energetického a průmyslového holdingu (EPH), nyní je předsedou jeho představenstva a od roku 2017 majoritním vlastníkem s podílem 94 %. Je také majoritním vlastníkem skupiny EP Industries, odštěpené z EPH, která vlastní mimo jiné firmu AVE CZ nebo SOR Libchavy. Dále je členem představenstva několika holdingu EPH přidružených společností, jako je např. společnost NAFTA, Eustream a dceřiná společnost EPH – EP Investment Advisors. Zastává i funkce ve společnostech, jež nejsou spřízněny s EPH.\n\nKřetínský je šéfem fotbalového klubu AC Sparta Praha, který společně se skupinou J&T a dalšími akcionáři od roku 2004 vlastní.\n\nKřetínský je též spolumajitelem někdejšího vydavatelství Ringier ČR (Blesk, Reflex, deník Sport), přejmenovaného na Czech News Center.\n\nV roce 2016 levně zakoupil dvě francouzské uhelné elektrárny v Saint-Avold a Gardanne, u nichž na rok 2022 bylo oznámeno ukončení jejich provozu. V říjnu 2018 se stal významným menšinovým akcionářem francouzského deníku Le Monde. V této souvislosti popřel, že by byl ve styku s francouzskými politiky a v konfliktu zájmů z hlediska svých ekonomických aktivit ve Francii. Později se však prokázalo, že před francouzskými prezidentskými volbami v roce 2017 kontaktoval několik politiků blízkých k prezidentským kandidátům a projevoval zájem o kapitálový vstup do francouzského energetického koncernu EDF.\n\nV srpnu 2018 bylo oznámeno, že Křetínský a slovenský podnikatel Patrik Tkáč se dohodli s německou skupinou Haniel Holding na koupi 7,3% akcií obchodní společnosti Metro. Vzhledem k současné burzovní kapitalizaci Metra (společnost je zahrnuta do indexu M-Dax) by se jednalo o možnou kupní cenu balíku akcií ve výši 360 milionů eur (asi 9,2 miliardy korun). Společnost Metro provozuje 763 tzv. \"cash-and-carry\" obchodů (převážně pro zákazníky z řad podnikatelů) a je činná ve 25 zemích, mj. i v Česku. Křetínský a Tkáč mají podle vyjádření předsedy představenstva Metra Olafa Kocha nadto tzv. předkupní právo na dalších 15,2% akcií Metra. V rozhovoru s deníkem Frankfurter Allgemeine Zeitung vyjádřil Koch velký respekt před podnikatelskými výsledky Křetínského.\n\n"}
{"id": "403161", "url": "https://cs.wikipedia.org/wiki?curid=403161", "title": "Jan Slavomír Tomíček", "text": "Jan Slavomír Tomíček\n\nJan Slavomír Tomíček (16. července 1806 Branná u Jilemnice – 28. dubna 1866 Praha) byl český spisovatel, novinář, historik a národopisec.\n\nVystudoval gymnázium v Jičíně, studia filosofie v Praze nedokončil kvůli pokusu uživit se pouze jako spisovatel. Musel si ovšem záhy začít přivydělávat i soukromým vyučováním. Patřil k družině časopisu \"Čechoslav\", psal i do Světozoru (vydávaného Šafaříkem) a roku 1834 se stal redaktorem \"Pražských novin\" (kam jej pozval Čelakovský. Kritika ruského cara, pocházející od svobodomyslného Tomíčka, stála Čelakovského místo.) Psal i do dalších časopisů a překládal. Vydal řadu knih, z nichž zvláště \"Doba prvního člověčenstva\" (Matice česká, 1846) vzbudila pobouření cenzury a pražského arcibiskupa svou údajnou protináboženskostí a ohrozila existenci nakladatele. V roce 1848 se stal suplentem pro český jazyk na UK a mimořádným členem Královské české společnosti nauk. Profesorem českého jazyka na univerzitě se ale nikdy nestal. Tato okolnost jej těžce zasáhla a způsobila, že se k problémům hmotným přidružily i problémy s životním zklamáním. V povědomí národa přežívá bohužel pouze jako Tomíček, jenž v \"České wčele\" 1836 publikoval pověstný odsudek \"Máje\".\n\n"}
{"id": "403163", "url": "https://cs.wikipedia.org/wiki?curid=403163", "title": "Lávky na Štvanici", "text": "Lávky na Štvanici\n\nLávky na východní konec ostrova Štvanice pro pěší a cyklisty jsou plánovány k výstavbě v souvislosti s revitalizací a přeměnou celého ostrova od roku 1999, lávka na západní konec ostrova byla navržena v roce 2008. V současné době spojuje ostrov s oběma břehy jen Hlávkův most, Negrelliho viadukt slouží jen tranzitu železniční dopravy, nikoliv přístupu na ostrov.\n\nJako zhotovitel přeměny ostrova byla v roce 2000 vybrána německá společnost Club Meridian Company, která měla Štvanici přebudovat asi za miliardu Kč do 45 měsíců od podpisu smlouvy. Kvůli povodním v roce 2002 byla ale realizace odložena.\n\nPříprava záměru postavit lávku ze Štvanice do Karlína a Holešovic byla městem oznámena na sklonku roku 1999. Praha 7 záměr podpořila – zástupce starosty přitom uvedl, že jde o poměrně starý nápad. V roce 2000 byly vybrány vítězné návrhy obou lávek od kolektivu architektky Aleny Šrámkové. Po povodních v roce 2002 byly ale původní plány odloženy. Obě lávky jsou zaneseny do územního plánu hlavního města Prahy.\n\nPodle zprávy z února 2016 s propojením počítá městský rozpočet a mluvčí Institutu plánování a rozvoje uvedl, že probíhají jednání o přípravě otevřené architektonické soutěže, která by měla být vypsána během roku 2016. Jednokolová soutěž byla vyhlášena Institutem plánování a rozvoje v dubnu 2017. Výsledky soutěže měly být oznámeny koncem září 2017, kvůli množství návrhů se však porota musela sejít dvakrát a výsledky byly oznámeny začátkem prosince 2017. Bylo podáno 53 návrhů, z toho 5 bylo vyloučeno pro pozdní podání. Zvítězil návrh architekta Marka Blanka a Petra Teje, druhé místo nebylo uděleno, třetí místo získal návrh architekta Lukáše Landy.\n\nLávka má překlenout 38 metrů mezi Karlínem a Štvanicí a 149 metrů mezi Štvanicí a Holešovicemi. Lávka určená pro pěší a cyklisty má být tvořena čtyřmi na sebe navazujícími prostými poli o rozpětí 76,0 m + 64,0 m + 76,0 m + 84,0 m. Konstrukce má být zhotovena z předpjatého UHPC betonu třídy C120/140. V příčném řezu má mít most otevřený profil tvaru písmene U o celkové šířce 3,5 m a výšce 1,6 m. V podélném směru je most navržen jako segmentový, dodatečné předpětí mostu je vedeno pouze v přímých liniích při použití lan z materiálu Y1860S7 a průměru 15,7 mm. Předpínací lana mají být uložena v HDPE chráničce s těsnícím materiálem. Nejdelší pole má být předepnuto čtrnácti přímými kabely tvořenými 21 kusy lan, pole menších rozpětí shodným počtem kabelů s nižším počtem lan, kabely mají být vedeny kanálky vnitřního průměru 105 mm. Krajní pole konstrukce je navrženo jako vertikálně pohyblivé, a to na krajní opěře, kde bude umístěn hydraulický pístový mechanismus pro zajištění vertikálního posunu lávky v případě povodně se schopností zdvihu až nad úroveň povodně Q1000.\n\nLávka z východního konce ostrova na Rohanský ostrov je již zanesena v územním plánu. V březnu 2008 radní hlavního města Prahy pro územní rozvoj oznámil, že právě probíhá veřejná soutěž na zhotovitele přeměny Rohanského ostrova a jednou ze zadávacích podmínek je i zahrnutí lávky na Štvanici. Developerem komplexu River City je společnost „Rohanský ostrov project“. Podle informace z roku 2008 výstavba měla proběhnout do roku 2013.\n\nPodle informace z února 2016 připravuje městská část Praha 8 vlastní projekt této lávky. Podle starosty Petruse by z finančních důvodů měla lávka takový sklon, že by na ní cyklisté kolo museli vést. Levnější variantou by byla vodorovná lávka, která by na ostrově měla schody nebo výtah.\n\nLávka z východního konce ostrova do Holešovice má vyúsťovat na Bubenské nábřeží v blízkosti Pražské tržnice. Je navržena jako zavěšená konstrukce se dvěma podporami v řečišti a dvěma na břehu. Projektovou dokumentaci pro Prahu zpracovala společnost Němec Polák na základě zadání z roku roce 2001 za 1,7 milionu Kč. Po povodních v roce 2002 projekt kvůli nově stanovené kulminační hladině přepracovala firma Výstavba inženýrských staveb. V prosinci 2006 náměstek primátora oznámil, že od stavby lávky bylo zcela upuštěno, protože by musela být v o 3 metry vyšší niveletě, než se původně plánovalo, a tedy by nebyla bezbariérová. U holešovické tržnice by byla rampa vysoká 3,5 metru, na Štvanici by se sestupovalo asi 6,5 metru.\n\nV březnu 2008 mluvčí městské části Praha 7 prohlásil, že městská část návrh lávky podporuje od začátku století. Výstavba měla proběhnout do roku 2013.\n\nPraha 7 podle informace Pražského deníku z roku 2016 preferuje v severním rameni řeky pontonovou lávku. V případě povodně by byla odtažena do holešovického přístavu nebo v polovině rozpojena a vyvázána.\n\nRada městské části Praha 1 se v březnu 2008 rozhodla navrhnout magistrátu do územního plánu též postavení lávky z nábřeží Ludvíka Svobody na západní konec ostrova, do blízkosti hydroelektrárny Štvanice. Podle článku v Pražském deníku má návrh šanci na přijetí, protože jej podporuje současné vedení města i opozice. Podle informace z roku 2008 výstavba měla proběhnout do roku 2013.\n\nZáměr podporovalo i vedení městská části Praha 1 v únoru 2016 za podmínky, že by výstavbu hradil magistrát, protože lávka propojuje městské části.\n\n"}
{"id": "403164", "url": "https://cs.wikipedia.org/wiki?curid=403164", "title": "Aphyllanthes monspeliensis", "text": "Aphyllanthes monspeliensis\n\nAphyllanthes monspeliensis je jediný druh rodu Aphyllanthes z čeledi chřestovitých. Je to trsnatá jednoděložná vytrvalá bylina s modrými květy a redukovanými listy, vyskytující se v západním Středomoří.\n\nJedná se o vytrvalou, asi 10-50 cm vysokou rostlinu, rostoucí v hustých trsech. Fotosyntetickou funkci má hlavně stonek, listy jsou redukované na bazální pochvy. Květy jsou na vrcholu stonku, jednotlivě, vzácněji po 2-3, každý květ je podepřen několika blanitými šupinami. Okvětní lístky jsou modré až modrofialové s tmavším středním žebrem, volné. Tyčinek je 6. Semeník je srostlý ze 3 plodolistů, plodem je tobolka.\nDruh roste v západním Středomoří, jak na evropské straně, tak v přilehlé severní Africe.\n\nV současné taxonomii (systém APG III) je \"Aphyllanthes\" řazen do čeledi chřestovitých (\"Asparagaceae\"). V minulosti byl řazen do samostatné monotypické čeledi \"Aphyllanthaceae\", v některých starších taxonomických systémech do čeledi liliovité v širším pojetí (\"Liliaceae\" s.l.).\n\n"}
{"id": "403168", "url": "https://cs.wikipedia.org/wiki?curid=403168", "title": "Borak (Orebić)", "text": "Borak (Orebić)\n\nBorak je malá osada v Chorvatsku na pobřeží poloostrovu Pelješac nedaleko vesnice Potomje, která administrativně spadá pod opčinu města Orebić v Dubrovnicko-neretvanské župě.\n\nVe vesničce jsou dvě pláže, na první jsou útesy, které je možné zkoumat pod vodou, na druhé pláži útesy nejsou a je vhodná k plavání. Krajina v okolí je suchá a nachází se subtropickém podnebném pásmu. Z vesničky je vidět hora Svateho Ilji (961 m), která se tyčí nad Orebićem a je nejvyšším vrcholem poloostrova Pelješac.\n\nObyvatelé se zde živí převážně vinařstvím. Nejznámější produkt je víno Dingač a Plavac, lisovaný z odrůdy Plavac Mali, dále se také živí v sezoně rybařením a turistikou. Těžké víno z těchto hroznů obsahuje přes 14 % alkoholu. Jen víno z révy, která se pěstuje na těchto svazích se smí nazývat Dingač. Vesnička je převážně tvořena apartmány, které vznikly z bývalých vinařských domků. V Boraku po celý rok žijí přibližně 3 rodiny stálých obyvatel. V sezóně jsou zde otevřeny dvě krčmy a jedno malé občerstvení se zmrzlinou.\nV moři je vidět mnoho druhů ryb a také chobotnice nebo delfíny. Šelmy zastupuje druh šakala, který se vyskytuje jen na poloostrově Pelješac a také liška a promyka mungo\n"}
{"id": "403170", "url": "https://cs.wikipedia.org/wiki?curid=403170", "title": "Wollastonova medaile", "text": "Wollastonova medaile\n\nWollastonova medaile (anglicky: \"Wollaston Medal\") je nejvyšší ocenění udělované Geological Society of London vědcům za mimořádný přínos ve všech oborech geologie.\n\nSvé jméno nese ocenění po anglickém chemikovi W. H. Wollastonovi (1766–1828). Poprvé byla propůjčena v roce 1831. Původní medaile byla vyrobena z palladia, kovu, který Wollaston objevil. \n\n\n"}
{"id": "403171", "url": "https://cs.wikipedia.org/wiki?curid=403171", "title": "Defoliant", "text": "Defoliant\n\nDefoliant (lat. \"folium\" – \"list\") je druh herbicidu používaného zejména před mechanizovanou sklizní plodin (např. u řepky olejné, semenných luskovin, brambor, bavlníku, atd), který u rostliny způsobuje odpadávání listů (defoliaci).\n\nDefoliace je způsobena fytohormonem ethylenem. Ten je obvykle v rostlině inhibován rostlinným hormonem auxinem. Právě na ethylen se defolianty zaměřují.\n\nZvyšují produkci ethylenu nebo inhibují schopnost rostliny transportovat auxin.\n\nPomalejší, např. Thidiazuron (Dropp®), Acrofol (Prep ®)\n\nZpůsobují malé poškození listům rostliny, které způsobí zvýšenou produkci ethylenu, jako odpověď rostliny.\n\nNapř. Tribufos (FOLEX 6 EC COTTON, Def-6), Paraquat, Dimethipin (Harvade® 25 F), Diquat (Reglone, Diquash), Chlorečnan sodný (CORE Poly-Foliant V, Drexel, Defol)\n\nNěkteré výrobky jsou směsí obou druhů defoliantů.\n\nZnámým defoliantem byla směs 2,4-dichlorfenoxyoctové kyseliny (2,4-D) s 2,4,5-trichlorfenoxyoctovou kyselinou (2,4,5-T)\nnazývaná Agent Orange. Ten byl používán v masovém měřítku americkou armádou během Války ve Vietnamu v letech 1962 až 1971 v jižním Vietnamu a v přilehlých územích dalších států s cílem zničit rostlinstvo v rozsáhlých oblastech tak, aby mohly být snáze bombardovány základny a zásobovací trasy nepřátelských jednotek.\n\nBohužel ale obyvatelstvo na následky používání tohoto herbicidu dodnes trpí genovými mutacemi.\n\nJedna ze složek Agent Orange (2,4,5-T) se od roku 1965 vyráběla i v Československu v chemičce Spolana Neratovice. Výroba byla v roce 1968 ukončena a provozy uzavřeny.\n\n"}
{"id": "403174", "url": "https://cs.wikipedia.org/wiki?curid=403174", "title": "Ethenyl", "text": "Ethenyl\n\nEthenyl (vinyl) je uhlovodíkový zbytek, který vznikne odtržením atomu vodíku od molekuly ethenu.\n\nZ hlediska organické chemie se jedná o nenasycený acyklický uhlovodíkový zbytek - obecně alkenyl.\n\nVinylová skupina může polymerovat za vzniku vinylových polymerů, PV:\n...a mnohé další.\n\n"}
{"id": "403178", "url": "https://cs.wikipedia.org/wiki?curid=403178", "title": "Snědek jehlancovitý", "text": "Snědek jehlancovitý\n\nSnědek jehlancovitý (\"Ornithogalum brevistylum\", syn. \"Ornithogalkum pyramidale\", \"Loncomelos brevistylus\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Některými autory (jako Dostál 1989) byl řazen do zvláštního rodu \"Loncomelos\", česky se pak nazýval snědovka krátkočnělká.\n\nJedná se o asi 30–120 vysokou vytrvalou rostlinu s cibulí, která má do 3 cm v průměru. Listy jsou jen v přízemní růžici, víceméně sivozelené, přisedlé. Čepele jsou čárkovité, žlábkovité, asi 6–15 mm široké. Květy jsou v květenstvích, kterým je výrazně jehlancovitý hrozen, listeny na bázi květních stopek jsou dole rozšířeny v postranní bezžilné laloky, asi v polovině se pak náhle zužují do špičky. Okvětních lístků je 6, jsou volné, asi 10–12 mm dlouhé a asi 2–3 mm široké. Mají výrazně mléčně bílou barvu, na okraji nejsou zvlněné, na rubu mají výrazný zelený proužek. Tyčinek je 6, nitky jsou bez zoubků. Čnělky jsou asi 1,4–2 mm dlouhé. Gyneceum je srostlé ze 3 plodolistů, plodem je tobolka.\n\nSnědek jehlancovitý roste hlavně v jihovýchodní až střední Evropě.\n\nV ČR roste pouze na jihovýchodní Moravě, v Bílých Karpatech. Je to silně ohrožená rostlina flóry ČR, kategorie C2. Roste na výslunných stráních, mezích, po příkopech, vzácněji i jako polní plevel. Kvete v červnu až červenci.\n"}
{"id": "403184", "url": "https://cs.wikipedia.org/wiki?curid=403184", "title": "Mostky přes Čertovku", "text": "Mostky přes Čertovku\n\nPřes Čertovku na Kampu na Malé Straně v Praze vede (kromě Karlova mostu) jedna lávka a pět mostků. Tři z mostů přes Čertovku má ve správě Technická správa komunikací hlavního města Prahy.\n\nČertovka je přemostěna propojením od Říční ulice a od schodiště Malostranského nábřeží s jižním koncem Kampy.\n\nPůvodně chtěl koncem 19. století podnikatel Jindřich Jechenthal pokračovat ve výstavbě Malostranského nábřeží i přes Kampu a toto řešení se objevilo i v plánu z roku 1910, ale k realizaci nikdy nedošlo. V prvním dvacetiletí dvacátého století zabránily zasypání Čertovky a regulaci Kampy mimo jiné i snahy Klubu za starou Prahu.\nPrvní po proudu Čertovky je lávka do mlýna Huť (Všehrdova 14, č. p. 449), dřevěná na dvou ocelových nosnících. Slouží k přístupu do kavárny Mlýnská.\n\nJednoobloukový omítnutý můstek s barevně vyznačenými klenáky je dlouhý 7 metrů a široký 4,5 metru, s metr vysokou omítnutou parapetní zídkou. Slouží pouze k průchodu do restaurace za Čertovkou na jižním okraji prostranství pod Tyršovým domem.\n\nDruhý můstek vede v úrovni Michnova paláce (Tyršova domu) skrz uzavíratelnou bránu na parkoviště u Malého Nosticova divadla s možností průchodu do Nosticovy ulice. Je vzhledově podobný prvnímu, dlouhý 20 metrů a široký 4,3 metru, s lomenou parapetní zídkou o výšce na vrcholu 1,15 metru, která se snižuje na malostranské straně až k 0,5 metru a je doplněna železným zábradlím.\n\nTřetí můstek, široký 3,8 metru, má neomítnutý 1 metr vysoký parapet s vyspárovaným cihlovým zdivem. Slouží k průchodu do Nosticovy zahrady (lidově někdy Malá Kampa) i průjezdu vozidel správy zeleně.\n\"Můstek zamilovaných\"\n\nVede z Hroznové ulice na Kampě k Velkopřevorskému náměstí. Zděný dvouobloukový most s půlkruhovými oblouky, 20,5 metru dlouhý a 4,3 metru široký, u Velkopřevorského mlýna je nejstarším z můstků přes Čertovku. Má dlážděnou vozovku a návodní strana pilíře je zahrocena jako ledolam. Na návodní straně je zděný parapet o výšce 1,1 metru a šířce 0,55 metru se zděnou římskou. Na povodní straně je plná přes dva metry vysoká zeď s pěti hranolovými sloupky pokrytými prejzem. Ve dvou místech jsou do zdi dodatečně prolomena přerušení, která umožňují přes kovové zábradlí výhled (dnes spíše průhled - viz dále) na mlýn. Most je fakticky součástí splavu a náhonu mlýna.\n\nNa kovové mřížoví tohoto mostu se přenesla tradice z italského Milvijského mostu (kde podle tradice zahynul svatý Valentin) podle knihy „Chci tě“ spisovatele Federica Moccia. Milenci napíší na zámek svá jména, zamknou ho ke sloupku a klíč hodí do řeky. V roce 2008 zde bylo jen pár zámků, v roce 2011 již téměř není kam zámky věšet. Rituál je prý známý už ze staré Číny, nyní se rozšířil například i do Paříže, Moskvy či Znojma.\n\nTěsně za Karlovým mostem překračuje Čertovku ve směru od ulice Na Kampě k ulici U Lužického semináře silniční můstek, zdobený monolitický železobetonový trámový překlad s litinovým zábradlím. Délka mostu je na návodní straně 8 metrů a na povodní 25 metrů (správce udává délku mostu 10,90 metru), šířka mostu je 7,5 metrů, po obou stranách vozovky má most úzké chodníky.\n\nNávrhy nového můstku přes ústí Čertovky navržené v rámci protipovodňové ochrany byly kolem roku 2000 až 2001 památkáři odmítnuty. Místo lávky se později uvažovalo o malém přívoze.\n\n"}
{"id": "403185", "url": "https://cs.wikipedia.org/wiki?curid=403185", "title": "Ortorula", "text": "Ortorula\n\nOrtorula nebo řidčeji leukokratní rula je metamorfovaná hornina, která vznikla přeměnou kyselých až intermediárních vyvřelých hornin jako jsou granitoidy, granodiority, křemité diority a další, v amfibolitové facii.\n\nTermín ortorula (\"orthogneiss\") zavedl v roce 1891 Heinrich Rosenbusch.\n\nOrtoruly vznikají více způsoby:\n\nSamostatnou genetickou kategorií jsou alkalické ortoruly s vyšším obsahem modrých alkalických amfibolů (riebeckit, arfvedsonit) a pyroxenů (egirín). Ve vyšší části amfibolitové facie taktéž vznikají tzv. vysokostupňové ortoruly bez muskovitu, s převládajícím ortoklasem a aluminosilikáty (kyanit, sillimanit) a granáty.\n\nJde o hrubo až středozrnné, výrazně břidličnaté horniny, ve kterých převládá křemen, biotit, muskovit, draselný živec, méně častý je plagioklas. Vedlejší minerály jsou granáty, kyanit, případně amfibol.\n\nV Českém masivu se ortoruly běžně vyskytují v Krušných horách. Některé v Čechách se vyskytující ruly mají i své lokální názvy jako bítešská rula, bechyňská rula, mirotické a starosedelské, stejně jako část kouřimských rul.\n\n"}
{"id": "403195", "url": "https://cs.wikipedia.org/wiki?curid=403195", "title": "Alexi Laiho", "text": "Alexi Laiho\n\nAlexi „Wildchild“ Laiho (* 8. dubna 1979, Espoo, Finsko) je finský metalový zpěvák, skladatel a kytarista. Je kytaristou a zpěvákem finské metalové skupiny Children of Bodom a mimo tuto hudební skupinu je rovněž kytaristou ve skupinách Sinergy a Kylähullut. Časopis Guitar World jej zařadil mezi padesát nejrychlejších kytaristů světa.\n\nDemo\n\nAlba\nSingle & EP\n\nAlba\n\nAlba\n\nAlba\n\n\n"}
{"id": "403196", "url": "https://cs.wikipedia.org/wiki?curid=403196", "title": "Jaska Raatikainen", "text": "Jaska Raatikainen\n\nJaska Raatikainen (* 18. června 1979, Lappeenranta, Finsko) je bubeník kapely Children of Bodom.\n\nBicím nástrojům se začal věnovat ve 12 letech.\n\n"}
{"id": "403197", "url": "https://cs.wikipedia.org/wiki?curid=403197", "title": "Kobylníky", "text": "Kobylníky\n\nNázev Kobylníky má více sídel:\n"}
{"id": "403198", "url": "https://cs.wikipedia.org/wiki?curid=403198", "title": "Snědek pyrenejský", "text": "Snědek pyrenejský\n\nSnědek pyrenejský (\"Ornithogalum pyrenaicum\") je druh jednoděložné rostliny z čeledi chřestovité (\"Asparagaceae\"). V dřívějších taxonomických systémech byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 30-90 cm vysokou vytrvalou rostlinu s cibulí, která má do 2 cm v průměru. Listy jsou jen v přízemní růžici, víceméně sivozelené, přisedlé. Čepele jsou čárkovité, žlábkovité. Květy jsou v květenstvích, kterým je podlouhle válcovitý hrozen, listeny na bázi květních stopek jsou dole nejsou rozšířeny v postranní bezžilné laloky a do špičky se zužují pozvolna. Okvětních lístků je 6, jsou volné. Mají zelenavě až vodově bílou barvu, na okraji nejsou zvlněné, na rubu mají nevýrazně ohraničený zelený proužek. Tyčinek je 6, nitky jsou bez zoubků. Čnělky jsou asi 3-4 mm dlouhé. Gyneceum je srostlé ze 3 plodolistů, plodem je tobolka.,\n\nJsou rozlišovány 2 poddruhy, často považované za samostatné druhy, snědek pyrenejský pravý (\"Ornithogalum pyrenaicum\" subsp. \"pyrenaicum\") a snědek pyrenejský kulatoplodý (\"Ornithogalum pyrenaicum\" subsp. \"sphaerocarpum\", syn. \"Ornithogalum sphaerocarpum\", \"Loncomelos sphaerocarpus\", \"Loncomelos pyrenaicus\" subsp. \"spaehaerocarpus\"). Někteří autoři, jako Dostál (1989) druh řadí do rodu \"Loncomelos\", \"Loncomelos sphaerocarpus\" nazývá snědovka kulatoplodá.\n\nSnědek pyrenejský roste v jihozápadní, jižní, střední až v jihovýchodní Evropě s přesahem do Malé Asie.\n\nV ČR roste jen snědek pyrenejský kulatoplodý na východní Moravě, v okolí Hostýnských vrchů a v severní části Bílých Karpat. Roste často na sušších slatinných loukách, na různých stráních a úhorech, jedná se o kriticky ohroženou rostlinu flóry ČR, kategorie C1.\n\nMladé výhonky mohou sloužit jako zelenina podobně jako chřest, nazývá se \"Bath Asparagus\" nebo \"Prussian Asparagus\".\n\n\n \n"}
{"id": "403208", "url": "https://cs.wikipedia.org/wiki?curid=403208", "title": "Miličínská vrchovina", "text": "Miličínská vrchovina\n\nMiličínská vrchovina je geomorfologický okrsek v severovýchodní části Votické vrchoviny. Nachází se na rozvodí Vltavy, Sázavy, Blanice a Lužnice. Jižní část Miličínské vrchoviny je označována jako Česká Sibiř.\n\nMiličínskou vrchovinu tvoří především granitoidy středočeského plutonu typu čertova břemene a pararuly pestré série moldanubika.\n\nJedná se o vrchovinu značně členitou. Má hrásťovitou stavbu, která byla rozčleněna příčnými zlomy a erozí vodních toků v jednotlivé výrazné strukturní hřbety severojižního směru. Jsou zde četné skalní tvary zvětrávání a odnosu.\n\n"}
{"id": "403209", "url": "https://cs.wikipedia.org/wiki?curid=403209", "title": "Rodlen", "text": "Rodlen\n\nPřírodní památka Rodlen byla zřízena Vyhláškou č. 25/99 OkÚ Šumperk ze dne 1. 4. 1999. Důvodem ochrany je početná populace lesních mravenců druhu \"Formica polyctena\".\n\nPřírodní památka Rodlen se rozkládá na lesním porostu při pravé straně silnice z Loštic do Bouzova v okrese Šumperk, asi 2,8 km jihozápadně od města Loštice, v katastrálním území Lechovice u Pavlova (součást obce Pavlov). Celková výměra je 34,74 ha. Do území této přírodní památky jsou zahrnuty lesní porosty pod označením 169A, 169B a bezlesí č. 131 a č. 132.\n\nZvířena je zastoupena typickými druhy lesů a lesních okrajů. Předmětem ochrany jsou však početné populace mravenců lesních druhu Formica polyctena.\n\n\n\n"}
{"id": "403212", "url": "https://cs.wikipedia.org/wiki?curid=403212", "title": "Regions Morgan Keegan Championships 2009", "text": "Regions Morgan Keegan Championships 2009\n\nTenisový turnaj ATP Regions Morgan Keegan Championships 2009 se konal ve dnech 15. - 22. února v americkém Memphisu v hale na kurtech s tvrdým povrchem. Odměny činily 1,226,500 USD.\n\n\n\n"}
{"id": "403213", "url": "https://cs.wikipedia.org/wiki?curid=403213", "title": "Robert Wilhelm Bunsen", "text": "Robert Wilhelm Bunsen\n\nRobert Wilhelm Eberhard Bunsen (30. března 1811 Göttingen – 16. srpna 1899 Heidelberg) byl německý chemik. Vynalezl či zlepšil mnoho součástí laboratorního vybavení, jako například po něm pojmenovaný Bunsenův kahan, fotometr, spektroskop.\n\nByl profesorem v Marburgu, Vratislavi a Heidelbergu. Roku 1834 objevil, že se dá hydroxid železnatý použít proti otravě arsenem. Roku 1836 studoval kakodylové deriváty.\n\nPoté se stal zakladatelem analýzy plynů (jeho výsledky byly použity k vylepšení vysokých pecí) a německé fyzikální chemie. V roce 1841 vylepšením galvanického prvku W. Grovea z roku 1839 objevil „Bunsenův prvek“ (elektrochemickou baterii), což mu mimo jiné umožnilo oddělit větší množství hliníku a hořčíku. Později založil jodometrii, vyvinul Bunsenův kahan (1855), výzkumem třaskavého chlorového plynu založil vědeckou fotochemii. Společně s Gustavem Kirchhoffem rozvinul spektrální analýzu. Pomocí spektrální analýzy v letech 1860–1861 objevili dva nové chemické prvky (cesium a rubidium).\n\n\n"}
{"id": "403221", "url": "https://cs.wikipedia.org/wiki?curid=403221", "title": "Mezivrata", "text": "Mezivrata\n\nMezivrata (713 m n. m.) jsou nejvyšším bodem okresu Benešov a Miličínské vrchoviny. Nachází se u Oldřichovce (místní část obce Smilkov), 3 km severně od Miličína. Je to výrazný strukturní hřbet z moldanubických kvarcitů, jejichž výchozy vytvářejí skalní tvary. Vrchol je zalesněný (smrky, buk, místy jedle).\n\nV roce 1919 na vrcholu Mezivrat nechal postavit Artuš Aichelburg, majitel velkostatku v Neustupově, dřevěnou vyhlídkovou věž. Na tuto rozhlednu vystoupil 15. srpna 1919 při své návštěvě Hostišova československý prezident Tomáš Garrigue Masaryk. Dřevěná rozhledna byla později stržena a na jejím místě postavil v roce 1939 Geodetický úřad zděnou měřickou věž, která byla součástí sítě pevných geodetických bodů budované v letech 1938–1941. Měřických věží bylo postaveno celkem devět, další podobná stavba je na Studeném vrchu. V letech 1945–1948 byla měřická věž na Mezivratech využívána též jako rozhledna. V současnosti již svým účelům neslouží a převyšují ji okolní stromy. Na konci 80. let 20. století byl na vrcholu postaven televizní vysílač. Na televizním vysílači jsou umístěny i dipólové vysílací antény pro analogové vysílání rozhlasu.\n"}
{"id": "403222", "url": "https://cs.wikipedia.org/wiki?curid=403222", "title": "Melta", "text": "Melta\n\nMelta je název pro kávovinovou směs kořene čekanky, cukrové řepy, drcených obilek ječmene a žita a název pro nápoj z této směsi připravovaný. Melta je obohacený nápoj cikorka (z lat. \"cichorium\" čekanka), která se používala zejména v časech ekonomické krize (za války apod.) jako levnější náhražka (surogát) kávy. Na rozdíl od kávy však melta neobsahuje kofein, je tedy vhodná i pro děti a kojící matky. Barva směsi i aroma nápoje je kávové.\n\nMelta byla velmi oblíbená v dobách kávových krizí, např. během napoleonských a světových válek.\n\nNápoj se připravuje vsypáním směsi do vroucí vody a následným přecezením, konzumovat jej je možné jak horký, tak studený. Hotový nápoj lze pak buďto pít, nebo do něj namáčet kousky pečiva, např. bábovku.\n\nMeltový nápoj lze libovolně dochutit, nejčastěji se dolévá mlékem či smetanou.\n\n"}
{"id": "403226", "url": "https://cs.wikipedia.org/wiki?curid=403226", "title": "Leo Perutz", "text": "Leo Perutz\n\nLeo Perutz (2. listopadu 1882 Praha – 25. srpna 1957 Bad Ischl) byl rakouský židovský spisovatel a dramatik. V letech 1918–1933 patřil ke světově nejčtenějším spisovatelům německého jazyka. \n\nLeo (Leopold) Perutz se narodil v Praze v rodině majitele textilní továrny Benedikta Perutze (1846–??) a jeho manželky Emilie, rozené Österreicherové (1858–??). Měl tři mladší sourozence (Paul * 1885, Charlotte * 1888, Hans * 1892). \n\nV roce 1901 přesídlila rodina do Vídně, kde se Perutz později stal úředníkem v pojišťovně. V 1. světové válce byl Perutz na východní frontě roku 1916 těžce raněn. Po válce působil jako novinář a spisovatel ve Vídni. V roce 1938 byl Perutz (jako Žid) přinucen emigrovat. Jeho novým domovem se stala Palestina. Od konce 40. let 20. století žil střídavě v Tel Avivu a v Rakousku, kde zemřel na srdeční infarkt. Mezi jeho přátele patřili např. Gustav Meyrink a Franz Werfel.\n\n\n\n\n\n"}
{"id": "403233", "url": "https://cs.wikipedia.org/wiki?curid=403233", "title": "Copa Sony Ericsson Colsanitas 2009", "text": "Copa Sony Ericsson Colsanitas 2009\n\nTenisový turnaj WTA Copa Sony Ericsson Colsanitas 2009 se konal ve dnech 16. - 22. února v kolumbijském hlavním městě Bogotě venku na antukových dvorcích. Odměny činily 220 000 USD.\n\n\n"}
{"id": "403235", "url": "https://cs.wikipedia.org/wiki?curid=403235", "title": "Kos horský", "text": "Kos horský\n\nKos horský (\"Turdus torquatus\") je drozdovitý pták blízce příbuzný kosu černému, žijící v horských lesích.\n\nVelikostí (24–27 cm) i vzhledem podobný kosu černému. Samci i samice se liší nápadnou bílou skvrnou tvaru půlměsíce na hrudi (u samic je méně výrazná), šupinovitým vzorem opeření těla a světlými lemy letek. Žlutý zobák má černou špičku.\n\nHnízdní areál zahrnuje severní, západní, střední a jižní Evropu, západ Malé Asie, Kavkaz a malou oblast v severní Africe. Částečně tažný druh se zimovišti ve Středozemí.\n\nNa území České republiky hnízdí v horských lesích, obvykle od 800–900 m n. m. po horní hranici lesa. Byl zjištěn na Šumavě, v Novohradských horách, Krušných horách, Krkonoších, Orlických horách, na Králickém Sněžníku, v Hrubém Jeseníku, Beskydech, Vsetínských vrších a Bílých Karpatech. Celková početnost na českém území se odhaduje na 1500–2500 párů. V Červeném seznamu ČR je řazen mezi ohrožené druhy.\n\nPotravu, kterou tvoří hmyz, žížaly, plži a bobule hledá často při okrajích lesů nebo na loučkách. Miskovité hnízdo staví ve větvích hustých keřů nebo stromů, ve skalních trhlinách nebo na zemi. V jedné snůšce bývá 3-5 (2-7) 29,4 x 21,6 mm velkých vajec.\nJarmila Kačírková: Kos horský (Turdus torquatus) Krkonoše 22.6.2019<br>\n\n"}
{"id": "403239", "url": "https://cs.wikipedia.org/wiki?curid=403239", "title": "Jindřich Percy (2. hrabě z Northumberlandu)", "text": "Jindřich Percy (2. hrabě z Northumberlandu)\n\nJindřich Percy, 2. hrabě z Northumberlandu (3. únor 1392 – 22. květen 1455), byl synem Harryho Percyho a jeho manželky Alžběty Mortimerové, dcery Edmunda Mortimera, 3. hraběte z Marchu a Filipy Plantagenetové.\n\nRoku 1416 se dočkal obnovení přízně krále Jindřicha V. a obdržel panství děda z otcovy strany Jindřicha Percyho, 1. hraběte z Northumberlandu a také jeho titul.\n\nByl velkým příznivcem Jindřicha V. až do jeho smrti 31. srpna 1422. Po Jindřichovi V. na anglický trůn nastoupil jeho tehdy osmiletý syn Jindřich VI. a Jindřich Percy byl zpočátku členem rady regentů mladého krále.\n\nPozději se zapojil do války růží, která ho postavila do nezáviděníhodné situace. Jeho oddanost králi vyžadovala podporu rodu Lancasterů, ale zároveň byl bratrancem Anny Mortimerové a příbuzným Richarda Plantageneta, vévody z Yorku, vůdčího představitele rodu Yorků. 22. května 1455 se zapojil do první bitvy u St Albans, prvního válečného střetu války růží, a stal se jednou jejích obětí.\n\nPercy se oženil s Eleanor Nevillovou, dcerou Ralfa Neville a jeho druhé manželky Jany Beaufortové. Mezi jeho příbuznými byli Richard Neville, hrabě ze Salisbury a Cecílie Nevillová, matka Eduarda IV. a Richarda III.\n"}
{"id": "403240", "url": "https://cs.wikipedia.org/wiki?curid=403240", "title": "Jindřich Percy (3. hrabě z Northumberlandu)", "text": "Jindřich Percy (3. hrabě z Northumberlandu)\n\nJindřich Percy, 3. hrabě z Northumberlandu (25. červenec 1421 – 29. březen 1461) byl synem Jindřicha Percyho, 2. hraběte z Northumberlandu a jeho manželky Eleanor Nevillové, dcery Ralfa Neville a jeho druhé ženy Jany Beaufortové.\n\nMezi jeho strýce z matčiny strany patřil mimo jiné Richard Neville, hrabě ze Salisbury. Jeho tetou z matčiny strany byla Cecílie Nevillová, která byla blízkou příbuznou Eduarda IV., Jiřího Plantageneta, vévody z Clarence a Richarda III. – příslušníků rodu Yorků.\n\nRoku 1435 se Jindřich oženil s Eleanor Poyningsovou. Podobně jako jeho otec, podporoval ve válce růží rod Lancasterů. 30. prosince 1460 bojoval na jejich straně v bitvě u Wakefieldu. Velel také lancasterskému oddílu v krvavé bitvě u Towtonu 29. března 1461 kde byl zabit. Jeho manželka zemřela 11. února 1483.\n"}
{"id": "403241", "url": "https://cs.wikipedia.org/wiki?curid=403241", "title": "Richard Neville (5. hrabě ze Salisbury)", "text": "Richard Neville (5. hrabě ze Salisbury)\n\nRichard Neville, 5. hrabě ze Salisbury (1400 – 31. prosinec 1460) byl yorským vojevůdcem v počátečním období válek růží.\n\nRichard Neville se narodil roku 1400 jako třetí syn Ralfa Neville. Byl prvním dítětem Ralfovy druhé manželky Jany Beaufortové. Rodina Neville vlastnila původně panství v Durhamu a Yorkshire, ale Richard II. i Jindřich IV. chtěli vyvážit vliv Percyů u hranic se Skotskem a tak byl Ralf jmenován strážcem západního příhraničí.\n\nPotomci Ralfa a jeho druhé manželky uzavřeli sňatky s potomky velmi vlivných aristokratů. Richard se oženil s Alicí Montagu, dcerou a dědičkou hraběte ze Salisbury. Po jeho smrti roku 1429 po něm Richard zdědil titul hraběte a spolu s tím i rozsáhlé panství. Navíc jeho nevlastní bratr John souhlasil s převodem dědických práv z rodu Neville na Janu Beaufortovou a po její smrti roku 1440 na Richarda.\n\nOchranu skotského pohraničí zajišťovali dva strážci – východní a západní. Obě tyto funkce zastávali v 14. století příslušníci rodu Percyů. Roku 1399 se Hotspur Percy vzbouřil a jeho otec byl uvězněn jako rukojmí. Jindřich IV. pověřil Ralfa Neville, aby Percyho zajal a za odměnu ho dosadil jako strážce východní i západní části pohraničí. Poté, co na trůn nastoupil Jindřich V., byl rod Percyů omilostněn, jejich panství jim bylo vráceno a byl jim navrácen i úřad strážce východní části pohraničí. Část západní nicméně zůstala v rukou rodiny Neville včetně dědického práva k ní.\n\nRichard byl jmenován do úřadu strážce v březnu 1420. Byl to velmi výnosný úřad s ročním příjmem 1500 liber. Byl jmenován také smírčím soudcem v Cumberlandu, Westmorelandu a Durhamu. Roku 1431 doprovázel mladého Jindřicha VI. na jeho cestě do Francie a po návratu byl jmenován i do funkce strážce západní části pohraničí. Roku 1436 ale na obě funkce rezignoval. Poté se vypravil s 1300 ozbrojenými muži spolu s Richardem Plantagenetem, vévodou z Yorku do Francie. Vrátil se následující rok a v listopadu se stal členem královské rady. Roku 1443 se vrátil do úřadu strážce západní části pohraničí.\n\nNa konci roku byl Richard ve velmi dobré pozici. Byl členem královské rady a strážcem západní části pohraničí. Jeho bratr Robert byl biskupem Durhamským a druhý bratr Vilém správcem hradu Roxburgh. Měl sedm dětí a jeho dvě nejstarší děti uzavřely sňatek s potomky Richarda Beauchampa, hraběte z Warwicku. Bylo ale zřejmé, že vliv rodiny Neville začíná postupně slábnout. Král Jindřich VI. se ujal jako dospělý vlády a začal podporovat své blízké příbuzné a Richard byl s ním příbuzensky spojen jen velmi vzdáleně.\n\nRodina Percyů vlastnila půdu v rámci velké části severu země, zatímco panství rodiny Neville se nacházelo především v Yorkshire a Durhamu. Nicméně jako strážce západní části pohraničí mohl na severu uplatňovat daleko větší vliv, než odpovídalo rozsahu jím vlastněné půdy. Roku 1448 po obnovení války se Skotskem pochodoval Jindřich Percy, hrabě z Northumberlandu se svým vojskem přes oblast západního pohraničí, které spravoval Richard, což bylo považováno za velký prohřešek proti dobrým mravům. Northumberland byl poražen a jeho syn Jindřich byl zajat. Richard se snažil odrazit útok, ale ztratil při něm asi 2000 koní a byl vyloučen z mírových jednání, což vztahy mezi oběma rody dále vyostřilo.\n\nRichard se, i na základě sporů mezi jeho rodinou a královými oblíbenci, později spojil s Richardem z Yorku, který ho roku 1455 jmenoval kancléřem. Když se král Jindřich uzdravil a pokoušel se dobýt zpět svou nezávislost, zavrhl Richarda z Yorku jako svého protektora. Salisbury podpořil Richarda z Yorku v první bitvě u St Albans. Po bitvě u Blore Heath, kde byl jako velitel velice úspěšný, odejel do Calais. Byl popraven den po porážce v bitvě u Wakefieldu.\n"}
{"id": "403242", "url": "https://cs.wikipedia.org/wiki?curid=403242", "title": "Vilém Neville (1. hrabě z Kentu)", "text": "Vilém Neville (1. hrabě z Kentu)\n\nVilém Neville, 1. hrabě z Kentu (asi 1410 – 9. ledna 1463) a de jure 6. baron z Fauconbergu, byl anglický šlechtic a vojevůdce, který se zapojil do války růží.\n\nVilém se narodil asi roku 1410 jako druhý syn Ralfa Neville, hraběte z Westmorlandu, a jeho ženy Jany Beaufortové. Ta byla legitimizovanou dcerou Jana z Gentu, vévody z Lancasteru, a Kateřiny Swynfordové. Jan byl třetím synem Eduarda III. a Filipy z Hainault. Vilém sice byl pravnukem Eduarda III., ale podmínkou legitimizace potomků Jana z Gentu bylo vyloučení jejich nástupnického práva na trůn.\n\nVilém se oženil s dědičkou rodu Fauconbergů a získal titul lorda z Fauconbergu. Svatba se konala někdy před rokem 1422. Panství Fauconbergů se, podobně jako panství rodiny Neville, nacházela v Yorkshire.\n\nZdá se, že v prvním období vlády Jindřicha VI. absolvoval běžnou vojenskou kariéru. Roku 1426 byl pasován na rytíře a roku 1435 sloužil ve skotském pohraničí. Roku 1436 sloužil s Richardem Plantagenetem, vévodou z Yorku ve Francii a do roku 1439 byl polním velitelem.\n\nDo Anglie se vrátil roku 1443 a v březnu se stal velitelem hradu Roxburgh. Tato funkce obnášela roční příjem 1000 liber. Nicméně roku 1449 se vrátil do Francie jako součást diplomatické delegace a v květnu 1449 byl v Normandii zajat. V zajetí strávil dva roky, než byl roku 1453 vyplacen.\n\nDo té doby byl Vilém oddaným příznivcem rodu Lancasterů. Nicméně v následujících dvou letech začal měnit názor. Stal se členem rady Richarda z Yorku v době, kdy Jindřich VI. procházel druhým obdobím záchvatu duševní poruchy. I když v první bitvě u St Albans stál na straně Lancasterů, po ní byl Yorkem jmenován velitelem hradu Windsor. Není zcela jasné, co ho přivedlo na stranu Yorků. Jako člen rodiny Neville měl pro to dobrý důvod, protože Richard z Yorku byl jeho švagr. Richard Neville, hrabě z Warwicku se v té době dostával na výsluní moci a Fauconberg s ním byl po následujících pět let v úzkém kontaktu.\n\nFauconberg v letech 1455 – 1460 konsolidoval svou pozici v táboře Yorků a jako Warwickův spojenec zvětšil svůj vliv. Roku 1457 se připojil k Warwickovi, který byl tehdy velitelem Calais. Ten využíval toto město jako svou vojenskou základnu. Fauconberg byl roku 1458 zpět v Anglii a krátce uvězněn, ale byl Warwickem osvobozen a vrátil se zpět do Calais.\n\nPo porážce Yorků u Ludfordu pomáhal Warwickovi získat zpět kontrolu nad Calais. V červnu 1460 vytvořil odrazový můstek pro invazi Yorků do Anglie tím, že dobyl Sandwich. Tento přístav byl využit jako předmostí a 26. června se k němu připojil Eduard (nejstarší syn Richarda z Yorku a pozdější král Eduard IV.), Richard Neville, hrabě ze Salisbury (jeho starší bratr) a Warwick. Na počátku července všichni dorazili do Londýna a krátce nato vyrazili s vojskem čítajícím asi 10000 mužů na sever proti vojsku Jindřicha VI., s jehož armádou se střetli v bitvě u Northamptonu. V této bitvě Fauconberg velel pravému křídlu Yorského vojska.\n\nPo vítězství u Northamptonu se Fauconberg vrátil do Calais. Proto, že Warwick zůstal v Anglii, působil zde jako velitel města. Vyhnul se tak porážce Yorků v bitvě u Wakefieldu a druhé bitvě u St Albans. Na počátku roku 1461 se vrátil do Anglie a přidal se k nově korunovanému králi Eduadru IV. 11. března vyrazil z Londýna na sever proti Lancasterům, které Yorkové porazili v bitvě u Towtonu. Toto vítězství znamenalo potlačení Lancasterského odporu na několik let.\n\nOdměnou za podíl na vítězství Yorků byl Vilém jmenován členem královské rady a jmenován velitelem severní části země. 1. listopadu byl jmenován hrabětem z Kentu a správcem královského domu. V červenci 1462 byl jmenován admirálem a v srpnu téhož roku mu bylo darováno 46 panství v západní části země.\nEduard IV na něho velmi spoléhal ve válečných záležitostech. Po Towtonu se účastnil upevnění královské moci v Northumberlandu. Velel posádce 120 mužů v Newcastlu a v listopadu 1461 se účastnil při obléhání Alnwicku. Mezitím odcestoval do Calais, napadl bretaňské pobřeží, vypálil Le Conquet poblíž Brestu a napadl Ile de Re.\n\nZemřel 9. ledna 1463 a byl pohřben v Guisburském převorství v centru jeho panství Fauconberg. Jeho žena zemřela roku 1490. Vilém měl tři dcery a jednoho nelegitimního syna Thomase, známého také jako Bastard Fauncomberg. Vilém byl podceňovanou postavou v období vzestupu moci Yorků. Byl ale daleko úspěšnějším vojenským velitelem než známější Warwick.\n"}
{"id": "403243", "url": "https://cs.wikipedia.org/wiki?curid=403243", "title": "Náruživost (film)", "text": "Náruživost (film)\n\nPsychologický autorský film Náruživost ( ) z roku 1969 je závěčný díl \"Ostrovní trilogie\" (filmy \"Hodina vlků\", \"Hanba\", \"Náruživost\") režiséra Ingmara Bergmana. Film opět studuje partnerský vztah páru opět představovaného Sydowem a Ullmannovou, dokonce i postavy partnerů se podobají postavám Johana a Almy z \"Hodiny vlků\" a Evě a Janovi z \"Hanby\".\n\nNa nehostinném pobřeží žije osaměle Andreas Winkelman (Max von Sydow), kterého náhodou navštíví Anna Frommová (Liv Ullmannová). Indiskrétní Andreas bez vědomí Anny zjistí, že její manželství je v troskách. Na večeři s Aninnými přáteli (úspěšný architekt a vášnivý amatérský fotograf Elis Vergerus (Erland Josephson) a jeho žena Eva (Bibi Anderssonová)) Anna neustále zdůrazňuje potřebnost důvěry ve vztahu, svou náruživou touhu žít v pravdě atd. Po krátkém románku s Evou Andreas naváže partnerský vztah s Annou.\n\nV okolí řádí neznámý sadista vraždící, zohavující a týrající zvířata. Lidé podezřívají Andreasova přítele osamělého Johana Andersson (Erik Hell), který dříve trpěl nějakou duševní chorobou. Vyhrožují mu, později jej zbijí a poníží (např. močením do obličeje); Johan se následně oběsí. Činnost neodhaleného psychopata však dále pokračuje.\n\nPo více jak roce se vztah Andrease a Anny dostává do krize. Anna, když nejsou naplněny její ideály, upadá do moralizující křeče. Po rozpadu vztahu je Andreas zmatený.\nCharaktery postav jsou v tomto snímku evidentně nejsložitější z celé Ostrovní trilogie. Bergman do filmu zařadil krátké rozhovory s herci, kteří se vyjadřovali, jaké charaktery chtěli vyjádřit.\n\nMax von Sydow říká o Andreasovi: „Myslím, že je komplikovaný, protože se snaží skrýt před okolním světem. Jeho zkrachovalé manželství a pochybné aktivity jej dostaly do slepé uličky, v níž se snaží utajit svou pravou totožnost. Jde mu o odhození původní tváře. A začíná si uvědomovat, že jeho skrýš se stává jeho klecí.“\n\nLiv Ullmannová říká o Anně: „Vášeň Anny po pravdě je mi blízká. Chápu, proč chce, aby běh světa byl jiný, ale její touha po pravdě je pro ni poškozující. Když odhalí, že skutečnost se liší od jejích představ a ostatní nemají pochopení pro její požadavky, uchyluje se ke lži a přetvářce a očekává od ostatních totéž.“\n\nBibi Anderssonová říká o Evě: „Eva je úplně bezbranná. Všichni si s ní můžou dělat, co chtějí a ona se ani nesnaží bránit. Myslím, že Eva je člověk, který neunese fakt, že postrádá výraznější osobnost. Je jen výplodem druhých. Je nevyrovnaná a bez kousku sebeúcty. Myslím, že se pokusí o sebevraždu. … To je ale další sobecký čin,“ a vyjadřuje s ní soucit.\n\nErland Josephson říká o Elisovi: „Věřím Elisovi, že je pokrytectví být zděšen hloupostí lidí … a plýtvání citů apelováním na slušnost a spravedlnost. Nepřipouští strádání jiných. Vidí se odlišným od jiných. To jsou podmínky, ve kterých přežívá; jinak nemůže existovat.“\n"}
{"id": "403245", "url": "https://cs.wikipedia.org/wiki?curid=403245", "title": "Prospero X-3", "text": "Prospero X-3\n\nProspero X-3, někdy nazývaný jen X-3, je jediný úspěšný satelit vynesený britskou raketou Black Arrow. Nese název podle postavy ze Shakespearovy hry Bouře. Start se konal 28. října 1971 na kosmodromu Woomera Missile Range v Jižní Austrálii a Velká Británie se tak stala po SSSR, USA, Francii, Japonsku a Číně, šestou zemí, která dokázala vypustit vlastní satelit pomocí své vlastní nosné rakety. Satelit byl umístěn na nízkou oběžnou dráhu s apogeem ve výšce 1582 km, perigeem v 534 km a se sklonem 82,05°. Dráha se stále snižuje a předpokládá se že do atmosféry vstoupí přibližně 100 let po startu, tzn kolem roku 2071.\n\nSatelit měl za úkol testování solárních článků, detekci mikroasteroidů a testování vybavení pro budoucí kosmické sondy. Tvarem připomínal dýni o průměru 1,2 metru a výšce 0,7 metru. Oficiálně byl provoz ukončen roku 1996 uzavřením pozemního řídícího střediska v Lashamu v hrabství Hampshire, avšak ještě roku 2006 bylo možné zachytit jeho vysílání na frekvenci 137.560 MHz. Model družice je vystaven v Londýnském Science Museum.\n"}
{"id": "403255", "url": "https://cs.wikipedia.org/wiki?curid=403255", "title": "Bratránek", "text": "Bratránek\n\nBratránek může být:\n\n"}
{"id": "403263", "url": "https://cs.wikipedia.org/wiki?curid=403263", "title": "Vyvolávání filmu", "text": "Vyvolávání filmu\n\nFotografický proces vyvolávání filmu je v základě založen na reakci velmi jemně rozptýlené sloučeniny stříbra (chloridu nebo bromidu) v želatině na světlo. Tato želatinová vrstva je nanesena buď na fotografický film nebo na fotografický papír jako základ budoucí fotografie. Veškerá manipulace s citlivým materiálem se přitom musí odehrávat za tmy, bez přítomnosti viditelného světla (elektromagnetického záření o vlnové délce menší než cca 900 nm).\n\nMikroskopické částečky obsahující stříbro jsou fotocitlivé a při jejich osvícení (expozici) viditelným světlem dojde k redukci stříbrných iontů na atomy elementárního kovového stříbra a vzniku tzv. latentního obrazu. Viditelný obraz je posléze dosažen procesem vyvolávání filmu.\n\n\n\n\n\nV současné době je uvedený proces stále častěji nahrazován použitím digitálních fotoaparátů, kde je záznam obrazu založen na ukládání dat v digitální podobě na vhodné záznamové médium.\n\n\n"}
{"id": "403265", "url": "https://cs.wikipedia.org/wiki?curid=403265", "title": "Česká Sibiř", "text": "Česká Sibiř\n\nČeská Sibiř je označení pro oblast ve středních Čechách, na pomezí s Jihočeským krajem, mezi Miličínem a Voticemi. Říká se tak horskému řetězci od Čeřenské hory (664 m), přes Větrov (676 m), Mezivrata (713 m) na Kalvárii (698 m) a Šibeník (656 m) u Miličína. Podle geomorfologického členění Česka je tato oblast součástí Miličínské vrchoviny.\n\nZa autora názvu bývá považován český spisovatel, novinář a politik Jan Herben. Ten pojmenování použil v roce 1907 ve fejetonu „\"V České Sibiři\"“, který vyšel nejprve v literární příloze deníku Čas a poté jako jedna z kapitol Herbenovy knihy „\"Hostišov\"“. Ve fejetonu líčí Herben své zážitky, kdy se s malířem Antonínem Slavíčkem vydali z předjarní Prahy na kontrolu Herbenova letního sídla a v Hostišově je čekaly závěje, mrazivý vítr a sněhová vánice. Ve skutečnosti však Herben toto označení nevymyslel a sám častěji používal pojem „\"severní Táborsko\"“. Nicméně právě díky Herbenovi vstoupila Česká Sibiř do širšího povědomí a ve třicátých letech 20. století název zpopularizovaly turistické průvodce a místní spolky ve Voticích a Miličíně (především tehdejší miličínský starosta Čeněk Kraupner). \n\nVymezení České Sibiře je poměrně neurčité. Za její jádro jsou považovány následující obce: Votice, Jankov, Ratměřice, Neustupov, Smilkov a Miličín. V širším vymezení bývají k České Sibiři řazeny obce kolem Blaníku (Zvěstov, Libouň, Louňovice pod Blaníkem, Načeradec, Pravonín), okolí města Sedlec-Prčice a někdy též Mladovožicko.\n"}
{"id": "403266", "url": "https://cs.wikipedia.org/wiki?curid=403266", "title": "Afsluitdijk", "text": "Afsluitdijk\n\nAfsluitdijk je důležitá uzavírací hráz, která rozděluje záliv Zuiderzee na dvě části: Waddenzee a uměle vytvořené jezero Ijsselmeer, do kterého ústí řeka IJssel. Tato hráz spojující provincii Severní Holandsko s provincií Frísko byla vybudována v letech 1927 až 1933. Je 32 km dlouhá, v některých místech až 90 m široká a průměrně 7 m vysoká. V roce 1934 byla otevřena spojovací silnice mezi městem Den Oever v Severním Holandsku a vesnicí Zurich ve Frísku.\n\nV roce 1886 vznikl projekt Zuiderzeewerken, jejímž hlavní projektantem byl vodohospodářský inženýr Cornelis Lely, který měl za úkol zjistit možnost vysušení některých přímořských oblastí. V roce 1891 vznikl první plán uzavření a zapolderování zálivu Zuiderzee (Jižní moře) a v roce 1916 bylo zapolderování odsouhlaseno nizozemským parlamentem.\n\nAfsluitdijk má dva vodohospodářské komplexy sloužící k regulaci průtoku mořské vody do přímořských oblastí za hrází - propustí u Den Oever a Kornwerderzand. V roce 1998 se zjistilo, že kapacita těchto propustí je nedostatečná a v roce 2001 se začal projektovat třetí komplex, protože to je nutné vzhledem k stoupající hladině Severního moře, snižování půdního povrchu a mnohem více vody v řece IJssel.\n\n"}
{"id": "403269", "url": "https://cs.wikipedia.org/wiki?curid=403269", "title": "Cesiomaggiore", "text": "Cesiomaggiore\n\nCesiomaggiore je italské město v provincii Belluno v regionu Benátsko (\"Veneto\"). Má 4 187 obyvatel (2011).\n\nMěsto se až do roku 1867 jmenovalo Cesio.\n\n\n"}
{"id": "403270", "url": "https://cs.wikipedia.org/wiki?curid=403270", "title": "Ruda (národní přírodní památka)", "text": "Ruda (národní přírodní památka)\n\nRuda je národní přírodní památka (dříve národní přírodní rezervace) v okresech České Budějovice a Tábor. Je součástí CHKO Třeboňsko. Zahrnuje oblast jihovýchodního okraje Horusického rybníka v nadmořské výšce cca 420 m. Rezervace byla vyhlášena již v roce 1950, tehdy na ploše zabírající 0,5 ha, roku 1991 rozšířena na 14,645 ha, v roce 2010 dále zvětšena a přeřazena do kategorie národní přírodní památka.\n\nDůvodem ochrany jsou rašeliniště s četnými prameništi. Jedná se o významnou lokalitu, kde se zachovala původní boreální společenstva s řadou významných druhů rostlin pro celé jižní Čechy. Oblast je porostlá borovicemi a břízami, které se střídají s podmáčenými lučinami a rašeliništi. z fauny můžeme jmenovat zvláště skokan ostronosý, bekasina otavní, chřástal vodní a linduška luční.\n\nDo poloviny 20. století se v těchto místech těžil humolit.\n\n"}
{"id": "403275", "url": "https://cs.wikipedia.org/wiki?curid=403275", "title": "Sklovina", "text": "Sklovina\n\nSklovina (latinsky: \"enamelum\") je tvrdá (stupeň 5 podle Mohsovy stupnice tvrdosti) vnější vrstva korunky zubů. Kryje a chrání níže umístěné části zubu. Je asi z 98 % tvořená z anorganických solí (zejména fosforečnan vápenatý, resp. spíše hydroxyapatit) a jen z 2 % z organických látek (amelogeniny a enameliny) a vody. Je to nejtvrdší tkáň v těle obratlovců včetně člověka. Evolučně pochází z kůže. Embryonálně se sklovina zakládá z ektodermu na rozdíl od všech ostatních tkání zubu, v procesu tzv. amelogeneze.\n\nSklovina má obvykle bělavou, namodralou nebo žlutavou barvu – přesný odstín závisí především na její tloušťce a stupni kalcifikace. Nejsilnější je sklovina na místech, kde je velice namáhána, tedy na řezacích plochách, kde může být tlustá až 2,5 mm. Na stejných místech také dosahuje sklovina vyšší tvrdosti.\n\nPorucha, při níž je sklovina příliš tenká nebo neobsahuje dostatek vápníku, se nazývá amelogenesis imperfecta.\n"}
{"id": "403283", "url": "https://cs.wikipedia.org/wiki?curid=403283", "title": "Pelješac", "text": "Pelješac\n\nPelješac () je 65 km dlouhý poloostrov v jižním Chorvatsku, druhý největší v zemi. Jméno Pelješac je pravděpodobně odvozeno od jména kopce nad městem Orebić, který se nazývá Pelisac. Pro poloostrov se jedná se o poměrně nové jméno, neboť v průběhu dějin byl označován jinými názvy (Stonski krys, Puncta Stagni, Ponta di Stagno a Sabioncello). Hlavním městem Pelješacu je Ston s mohutnými hradbami postavenými za Dubrovnické republiky, které jsou druhými nejdelšími hradbami v Evropě. Také se zde nachází možná jedna z nejstarších solných tabulí v této části světa. Od vnitrozemí je oddělen Malostonským zálivem.\n\nNejvyšším bodem poloostrova je vrchol Sveti Ilija s nadmořskou výškou 961 m n. m, který se nachází v západní části ostrova, nedaleko města Orebić. \n\nAdministrativně je poloostrov rozdělen do obcí:\n\nObyvatelstvo je chorvatské národnosti. Počet obyvatel se dlouhodobě pohybuje okolo 10 tisíc lidí a klesá. Historicky se obyvatelstvo Pelješace vystěhovávalo do zahraničí, především do Rakouska a USA. \n\nVětšina obyvatel se živí v současné době turistikou, tradiční je rovněž výroba olivového oleje, chov mořských mlžů a ovcí. Turistický průmysl se na Pelješacu rozvíjí od 60. let 20. století.\n\nPrvní zmínky o Pelješacu jsou známy již z doby antického Řecka. V roce 1333 koupila poloostrov od Srbska Dubrovnická republika. V roce 1806 jej obsadilo francouzské císařství, o dva roky později byl začleněn do Illyrských provinicií. Roku 1815 jej získalo Rakouské císařství, od roku 1867 byl součástí předlitavské části monarchie. V letech 1918–1991 byl Pelješac součástí Jugoslávie. Během druhé světové války byl okupován fašistickou Itálií. \n\nDodatečné spojení mezi Pelješacem a pevninou má být vytvořeno prostřednictvím Pelješackého mostu. Most fyzicky propojí jižní chorvatskou enklávu okolo Dubrovníku, která je od zbytku státu oddělena úzkým pruhem Bosny a Hercegoviny.\n\n"}
{"id": "403296", "url": "https://cs.wikipedia.org/wiki?curid=403296", "title": "Větrov (Miličínská vrchovina)", "text": "Větrov (Miličínská vrchovina)\n\nVětrov (676 m n. m.) je vrch v Miličínské vrchovině, na České Sibiři. Nachází se 2 km jihovýchodně od města Votice. Je to výrazný malý strukturně podmíněný vrch z moldanubických kvarcitů, jejichž výchozy vytvářejí skalní tvary (mrazové sruby) a balvanové proudy. Vrchol je zalesněný (smrky, modřín, bříza, místy buk). Blízko vrcholu byla postavena kaple sv. Vojtěcha.\n"}
{"id": "403298", "url": "https://cs.wikipedia.org/wiki?curid=403298", "title": "Michail Trachman", "text": "Michail Trachman\n\nMichail Anatolevič Trachman (rusky Михаил Анатольевич Трахман) (* 10. října 1918 — 1976, Moskva) byl slavný sovětský novinářský fotograf.\n\nFotografováním se začal zabývat již ve škole. V roce 1938 se stal fotografem magazínu \"Učitelskaja gazeta\". O rok později se přihlásil do Rudé armády, aby se zúčastnil sovětsko-finské války. První snímky mu byly zveřejněny v moskevských denících v pozdních třicátých letech. Pořídil řadu snímků pro zpravodajskou agenturu RIA Novosti. Působil také v redakci sovětského magazínu SSSR na strojke, který vycházel ve čtyřech jazykových mutacích v letech 1930 - 1941. Ve své době měl tento časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\nBěhem Velké vlastenecké války Trachman fotografoval pro \"Sovinformbyro\", pracoval také v novinách \"Krasnaja zvjezda\". Nejslavnější jeho válečné snímky jsou partyzánské série. Po válce pracuje v časopise Ogoňok a jako fotokorespondent \"VDNK\".\n\n\n"}
{"id": "403305", "url": "https://cs.wikipedia.org/wiki?curid=403305", "title": "Velké Bogdo", "text": "Velké Bogdo\n\nVelké Bogdo ( ) je hora v Achtubinském rajóně v Astrachaňské oblasti v Rusku. Leží asi 270 km severně od Kaspického moře a 53 km východně od Volhy.\n\nZvedá se na jižním konci jezera Baskunčak. S nadmořskou výškou 150 m je nejvyšším bodem Přikaspické nížiny. Podzemí hory tvoří solný základ, který je vytlačován nahoru o 1 mm za rok. Krasové jeskyně jsou až 1,5 km dlouhé, jakož i početné štoly protínající horu. Hora je jediným místem v Evropě, kde na povrch vystupují triasové sedimenty. Pro domorodé Kalmyky je posvátným místem.\n\n"}
{"id": "403312", "url": "https://cs.wikipedia.org/wiki?curid=403312", "title": "Roman Hrdý", "text": "Roman Hrdý\n\nArcibiskup Jáchym (\"Joakim\", světské jméno Mgr. Roman Hrdý; * 8. března 1973 Hodonín) je český pravoslavný biskup, bývalý arcibiskup pražský a současný arcibiskup berounský.\n\nDětství a mládí prožil se svými rodiči v Kroměříži, kde vystudoval gymnázium. Po studiu pedagogiky (obor matematika a biologie) absolvoval civilní službu v pravoslavném klášteře. Následně studoval v Prešově a v Rusku teologii, ani jedno ze studií nedokončil, nemá tedy dosud řádně ukončené teologické vzdělání a tedy ani diplom bohoslovecké školy.\n\nRoku 1997 se stal v Trojicko-sergijevské lávře, nejvýznamnějším monastýru ruské církve, mnichem a roku 1999 byl vysvěcen na kněze. Roku 2003 se stal představeným Monastýru svatého Gorazda v Hrubé Vrbce, o který dodnes pečuje a snaží se pomoci s opravami sanitárního zařízení a celkově monastýr zvelebit.\n\nDne 14. února 2009 v chrámu sv. Gorazda v Olomouci byl vysvěcen na biskupa hodonínského, vikárního biskupa olomoucko-brněnské eparchie. Ze své pozice později v rozporu s kánony odešel bez svolení. Dne 11. ledna 2014 byl Posvátným synodem, který v tomto nemá dle ústavy pravomoc, jmenován pravoslavným arcibiskupem pražským, toto jmenování bezprostředně poté potvrdil XIII. mimořádný Sněm Pravoslavné církve v Českých zemích a na Slovensku, což bylo právně neopodstatněné a irelevantní. Dne 1. února byl přesto v katedrálním chrámu svatých Cyrila a Metoděje v Praze intronizován na arcibiskupa pražského a českých zemí a ujal se úřadu.\n\nČást věřících v čele s arcibiskupem Simeonem a přibližně 10 % duchovních v ČR odmítla jeho volbu uznat za platnou z důvodu evidentní nezákonnosti, kterou potvrdilo i Ministerstvo kultury. Ministerstvo kultury volbu rovněž neuznalo z důvodu porušení základního dokumentu církve (ústavy), jehož dodržování je podmínkou registrace církve, a proto je jako statutární zástupce české části pravoslavné církve MK ČR stále registrován pan ThDr. Marek Krupica. Tento postup ministerstva se vladyka Jáchym spolu se svými právníky snaží zvrátit prostřednictvím argumentace, kterou ministerstvo odmítá. Další působení nezákonného arcibiskupa by mělo řešit eparchiální shromáždění Pražské eparchie dne 13. září 2014.\n\nPozici vladyky Jáchyma a Posvátného synodu Pravoslavné církve v českých zemích a na Slovensku plně uznává ruská, antiochijská, polská a (zatím neprokazatelně) i rumunská církev. Neakceptoval ji a za nekanonickou (nezákonnou) ji považuje konstantinopolský patriarchát. Zbývajících osm místních pravoslavných církví se ke sporu otevřeně nevyjadřuje, některé církve ve spolupráci s MZV svého státu však vydaly pokyn, aby vladyka Jáchym nebyl zván na oficiální návštěvy (např. státní svátky). S biskupy československého synodu biskupové dalších autokefálních církví běžně slouží, církve nepřerušily eucharistické společenství, což ovšem nelze považovat za formální uznání volby vladyky Jáchyma. Současně s tím církve oficiálně nepotvrdily platnost volby (metropolity Rastislava a arcibiskupa Jáchyma), což je konvenční vyjádření neuznání volby.\n\nDne 22. listopadu 2014 arcibiskup Jáchym oznámil, že eparchiální shromáždění zvolilo nového pražského arcibiskupa igumena Michala Dandára a slíbil, že před intronizací nového arcibiskupa abdikuje. \n\nDne 13. března 2015 rezignoval na post arcibiskupa pražského a českých zemí, a stal se arcibiskupem berounským (titulárním).\n\n"}
{"id": "403320", "url": "https://cs.wikipedia.org/wiki?curid=403320", "title": "Ogoňok", "text": "Ogoňok\n\nOgoňok (Огонёк, česky Ohníček) je ruský týdenní ilustrovaný časopis, který byl v SSSR ve své době velmi populární. První vydání proběhlo 21. prosince 1899. Své sídlo má v Moskvě. \"Ogoňok\" má své nezanedbatelné místo v historii fotožurnalistiky pro svůj významný přínos v publikování obrazových zpráv.\n\nV letech 1993–1994 věstník zlomila devalvace rublu, majitelem se stal Boris Berezovský.\n\nV roce 2009 měl časopis opět potíže v souvislosti se ztrátou zisku.\n\n\n\n"}
{"id": "403323", "url": "https://cs.wikipedia.org/wiki?curid=403323", "title": "Patovar", "text": "Patovar\n\nPatovar je označení pro jedince či skupinu jedinců stejného druhu či poddruhu, které se od ostatních zástupců tohoto druhu liší svou patogenitou (schopností vyvolávat onemocnění). Obvykle se jednotlivé patovary liší například hostitelským organizmem. Používá se obvykle v bakteriologii.\n\nPatovary se pojmenovávají zásadně latinsky, přidáním názvu patovaru k druhovému názvu taxonu za zkratku „pv.“. Příkladem je například patovar bakterie \"Pseudomonas syringae pv. lachrymans\". \n\n"}
{"id": "403326", "url": "https://cs.wikipedia.org/wiki?curid=403326", "title": "Důvěra", "text": "Důvěra\n\nDůvěra (ze stč. \"do-vierie\") je ochota jedné osoby spoléhat se na jinou osobu, resp. ochota entity nechat ohrozit budoucnost (ve smyslu dobrého jména) takové své vlastnosti, které si entita cení, subjektem, nad jehož chováním entita nemá úplnou kontrolu nebo jehož činnost pro ni není zcela transparentní. Typickými vlastnostmi, jež jsou vkládáním důvěry vystavovány riziku, jsou čest, spolehlivost nebo (vlastní) důvěryhodnost.\n\nProjevy důvěry jsou motivovány možností získání nějaké výhody, např. nabytí informace nebo přijetí zaměstnance pro práci, která vyžaduje nakládání s utajovanými skutečnostmi. Oběma entitami ve vztahu důvěry mohou být jak bytosti, používající přirozenou inteligenci, tak umělé systémy; příkladem případu, ve kterém jsou obě strany reprezentovány umělými systémy, je důvěra webového prohlížeče v certifikační autoritu.\n\nSpoléhání na druhou stranu (člověka, instituci, věc, …) je odvozováno od vnímání jejích schopností a její věrohodnosti. Důvěra se vždy vztahuje k budoucnosti, a musí se tedy opírat o věci, které nelze bezpečně vědět; vždy je tedy spojena s nejistotou a rizikem.\n\nJelikož pojem důvěra zasahuje do mnoha vědeckých oblastí, jako je sociologie, psychologie, ekonomie, politologie či filosofie, existuje tak i několik náhledů na jeho vymezení, odvíjející se nejenom od studijních oborů, ale i od teoretiků samotných (viz Vývoj pojmu). Původně byl pojem důvěra pojímán jako součást víry. Modernější chápání důvěry můžeme spatřit u francouzského myslitele Blaise Pascala v 16.století, který ji pojímá jako spojení víry a rizika. Velký sociologický slovník vymezuje důvěru jako „typ postoje a zároveň mezilidského vztahu, který vyvolává pocit jistoty plynoucí z přesvědčení, že partner komunikace (osoba, instituce) splní určitá očekávání“. Různých výměrů pojmu je celá řada, všechny se ale shodují v tom, že se jedná o pocitový vztah k okolí, který se zakládá na předpokladu, že okolí dodrží námi očekávané modely chování a jednání.\n\nVýznam slova důvěra se v různých jazycích liší a v průběhu času proměňuje. Anglický výraz (trust) pochází původně z dánštiny či norštiny, kde označuje pomoc, podporu, pravdu a pohodlí. Jako ekvivalenty důvěry uvádí Oxfordský etymologický slovník jistotu, spolehlivost, poctivost, věrnost či závazek vůči někomu. Naproti tomu ve francouzštině vychází důvěra (\"confiance\") od slova víra (\"foi\") a významově se blíží naději, afektivní či vášnivé víře. Tyto charakteristiky poukazují na rozdílné pojetí důvěry v anglosaské a románské kultuře: anglický výraz klade důraz na racionalitu a praktičnost, kdežto z francouzštiny je cítit silnější intuitivnost, citlivost, až naivita.\n\nProblematika důvěry má v rámci sociologie dlouhou tradici.  V souvislosti s utvářením společnosti se jí zabývali například angličtí filozofové Thomas Hobbes , který ve spisu Leviathan tvrdí, že v přirozeném stavu panuje mezi lidmi nedůvěra a strach, tudíž je dobře, že je uzavřena společenská smlouva a stát vede autoritativní vládce, nebo John Locke. Locke vyzdvihuje význam důvěry mezi občany jakožto předpoklad k fungující společnosti. Mezi klasiky sociologie pak fenomén důvěry zkoumal Alexis de Tocqueville ve spojitosti s důležitostí občanského sdružování pro demokracii nebo Emile Durkheim. Durkheimova teorie uvádí, že důvěra je spojena s tím, na jaké úrovní je společnost rozvinuta z hlediska dělby práce. Tam, kde se dělba práce nerozvinula, převládá pouze mechanická solidarita daná podobností lidí. Ve společnostech s diferenciací práce dochází k pravé důvěře mezi lidmi, která je založena na nutné závislosti jednoho člověka na druhém.\n\nPrvním, kdo uvažoval o důvěře jako o samostatném tématu, byl až německý sociolog Georg Simmel. Důvěru zkoumal v souvislosti se sociálními vztahy a společností, kterou vnímal jako neustálý proces fungující na principu reciprocity. Simmel ovšem nestudoval fenomén důvěry jen v oblasti mezilidských vztahů, tedy jako interpersonální důvěru.\n\nZabýval se zároveň institucí peněz (kniha Philosophie des Gelsdes), díky čemuž posunul důvěru do oblasti neosobních vazeb, tedy k důvěře v makrosociální entity. Proces směny je dle Simmela ovlivněn veřejnou důvěrou ve vládu, která peníze vydává, a důvěrou v trvalost, určitou stabilitu a budoucí směnitelnost peněz. Německý sociolog také významně přispěl k definování důvěry z funkcionalistického hlediska, když ji označil za určitého prostředníka mezi věděním a nevěděním. Právě v situaci polovědomí, kdy jedinec nezná veškeré informace o druhé straně, je nezbytný akt důvěry, kterým se jedinec dokáže přenést přes neznámé a vztah navázat.\n\nNa Simmela navazuje svou ucelenou koncepcí německý sociolog Niklas Luhmann, který zdůrazňuje nárůst důležitosti důvěry s rozvojem moderní společnosti.  Soustřeďuje se především na roli důvěry v rámci komunikace a její odlišení od pojmu důvěřivost. Důvěřivost na rozdíl od důvěry nevyžaduje angažovanost a týká se vztahu aktérů k funkčním systémům, například ekonomickým či politickým.\n\nNa tuto koncepci později kriticky navazuje britský sociolog Anthony Giddens, který zkoumá fenomén důvěry jako typický rys pozdně moderní doby, přičemž tvrdí, že celý institucionální aparát modernity závisí právě na důvěře. Na rozdíl od Luhmanna, který spojuje důvěru s konkrétními okolnostmi, ve kterých jedinci vědomě zvažují alternativní jednání, vidí Giddens důvěru jako kontinuální stav. Podle Luhmana: “Když se zdržíš jednání, nevystavuješ se riziku.” Giddens v opozici navrhuje nevztahovat pojem k přítomnosti času a prostoru, jelikož existence důvěry vychází z nedostatku úplných informací. Giddensovy úvahy ovšem, jak sám přiznává, vycházejí z tzv. utopického realizmu, ve svém pojetí totiž pracuje s ideální představu důvěry a zapomíná na mnohá úskalí či možnosti zneužití.\n\nMezi další teoretiky důvěry druhé poloviny 20. století patří americký politický ekonom Francis Fukuyama, který považuje důvěru za nezbytnou podmínku ekonomické prosperity, dále pak americký sociolog Adam B. Seligman, který analyzuje fenomén důvěry z historického hlediska souvisejícího s procesem diferenciace rolí či polský sociolog Piotr Sztompka, který klade důraz na kulturní dimenzi důvěry.\n\nV sociologickém diskurzu existuje mnoho náhledů na dělení důvěry, Jednou zmožných klasifikací je dělení dle typu objektu, ke kterému se důvěra vztahuje. Podle tohoto přístupu se důvěra rozděluje na intrapersonální (sebedůvěru), interpersonální (mezilidská důvěra) a důvěru systémovou, která se dále dělí, podle jednotlivých systémů.\n\nPojem sebedůvěra lze definovat jako spoléhání na sebe sama. Sebehodnocení, sebereflexe, na co věříme, že máme. Zintenzivnění osobní důvěry probíhá prostřednictvím sebezkoumání. Podle Giddense se tak objevování sebe sama stává projektem zahrnutým reflexivity modernity, kdy jednotlivec hledá sebepojetí ve světě abstraktních systémů. Zaujetí rozvojem sebe sama může být chápáno jako narcistní a hédonistické. Takové zaujetí může pramenit z rozpadu starých pospolitních řádů ve společnosti či být důsledkem sociální manipulace. Na druhou stranu je starost o naplnění osobní identity také pozitivním osvojením okolností, vznikající působením globálních vlivů na každodenní život.\n\nAbraham Maslow, americký psycholog, označil seberealizace jako existenční potřebu naplnit své schopnosti a snažit se být nejlepším, jakým jen individuum může být. Mimo jiné definoval seberealizované osoby schopností vnitřní etiky, která není závislá na vnějším systému, autoritě.\n\nSilná psychologická potřeba nacházet druhé, kterým můžeme důvěřovat, ovlivňuje jedince. Potřeba lidského individua důvěřovat je podle neopsychoanalytika Erika Eriksona nejintenzivněji utvářena v období kojeneckého věku. Tehdy v závislosti na okolních faktorech, jako je mentální nastavení matky či stabilita stimulů, buď vzniká, anebo nevzniká důvěra v sebe sama, v okolí a také důvěra k blízkým.\n\nMezi pospolité vztahy stavějící na důvěře a vzájemnosti můžeme řadit: vztahy samy o sobě, příbuzenské svazky, vztahy fungující na intimitě sobě rovných (přátelství) a vztahy založené na sexuální intimitě, tedy vztahy partnerské.\n\nKvůli urychlující se globalizaci se zesílilo propojení intimních záležitostí každodenního života s abstraktní mi systémy. Důvěra na osobní úrovni se tak stává projektem, na kterém by zúčastněné strany měli pracovat, prostřednictvím otevřenosti, laskavosti a vřelosti, tedy vzájemném procesu sebeotvírání.\n\nNěmecký sociolog Ferdinand Tönnies rozvíjí problematiku lidského soužití a potvrzuje, že růst individualismu je negativním důsledkem civilizačního pokroku ve společnosti. Také přichází s pojmy Gemeinschaft a Gesellschaft, čímž proti sobě staví pospolitý charakter tradiční společnosti, ve kterém funguje sociální důvěra, a neosobnost moderního života.\n\nKromě důvěry mezi jednotlivci, která předpokládá dlouhodobou známost a tím vzniklou odůvodněnou důvěrnou znalost, existuje i důvěra v abstraktní systémy. Tato důvěra je nastolována mezi laickou veřejností a představiteli abstraktních systémů pomocí přístupových bodů, kde se setkávají tzv. tvářné a beztvářné závazky. K této koncepci dospěl při svých úvahách o vztahu mezi interpersonální a systémovou důvěrou Anthony Giddens. Tvářné závazky se dle něj týkají důvěry v konkrétní osoby, tedy vztahů, v nichž se aktéři setkávají tváří v tvář, kdežto netvářné závazky se vztahují k neosobním principům a abstraktním systémům. V jistých případech se kontakt mezi jednotlivci a skupinami, představujícími tyto systémy, ani nepředpokládá. Tomuto procesu se říká vyvázání, kdy dochází k vytržení sociálního vztahu z místního kontextu.\n\nAbstraktní systémy se dají rozdělit na symbolické znaky, jako jsou například peníze či expertní systémy. Důvěra v expertní systémy je utvářena především v raném věku pomocí „skrytých učebních osnov“. Dítěti je předáván nejen obsah technických poznatků, ale i bezpodmínečná úcta k technickému vědění. Jedna z příčin důvěry ve vědu je její spolehlivá pověst vědění. Postoje důvěry jsou ovlivňovány zkušenostmi v přístupových bodech a aktualizovaným věděním například prostřednictvím médií.\n\nMezi nejdůležitější prostředky, jimiž společnosti důvěru podporují, patří slib a přísaha, společenský mrav, právo a peníze. Dodržování daného slova, slibu a přísahy se ve všech známých společnostech vysoce hodnotí a jejich porušení se může trestat. Zásada „sliby je třeba dodržovat“ (\"pacta sunt servanda\") se od římských dob pokládá za základ práva. Právo sice nemůže zločinům úplně zabránit, jeho smysl je však podle německého sociologa N. Luhmanna v tom, že podporuje důvěru ve společnost a očekávání spravedlnosti. Moderní ekonomie objevila význam očekávání a důvěry pro hospodářství a finanční krize jsou do značné míry krizemi důvěry v instituce a investice. Moderní peníze (fiduciární peníze, angl. \"fiat money\") nemají žádnou materiální hodnotu a jsou založeny pouze na důvěře.\n\nZ politologického pohledu je s důvěrou nejvýrazněji spojena demokracie. Na rozdíl od diktatury nebo monarchie, kde se o vládě rozhoduje jinak, v demokracii rozhodují o oprávnění vládnout občané tím, že se sami rozhodují, komu tuto důvěru dají. Vládnout bude člověk nebo skupina, které dal důvěru největší počet voličů. Na druhé straně se demokratická vláda legitimuje právě a pouze tím, že získala důvěru voličů. Ani sebe dokonalejší volební procedura však nemůže zaručit, že volební kandidáti své voliče neoklamou falešnými sliby a podobně. Proto se i zde hovoří o důvěře, která nikdy není jistotou.    \n\nDalší možnou klasifikaci důvěry nabízí americký sociolog Orlando Patterson který nerozlišuje pouze mezi důvěrou osobní a neosobní, ale i mezi důvěrou přímou a nepřímou. Přímá důvěra dle Pattersona souvisí primárně se vztahem mezi dvěma lidmi, ale může exisovat i ve větší skupině, jejíž členové se rozhodli vložit důvěru v jedinou, známou osobu. Nepřímá důvěra pak odkazuje na vztah, v němž figuruje třetí strana, která nemusí být aktérovi, jenž vkládá důvěru, známá.\n\nOdlišnou kategorizaci uvádí francouzští sociologové Phillippe Bernoux a Jean-Michel Servet, kteří rozlišují mezi důvěrou vertikální a horizontální. Vertikální důvěra se objevuje v hierarchických vztazích mezi nadřízenými a podřízenými a to buď v určité komunitě, organizaci nebo v celé společnosti. Kdežto horizontální důvěra je důvěrou mezi sobě rovnými.\n\nDůvěru lze také dělit podle poměru důvěřivých prvků ku celku na všeobecnou (druhé straně bezmezně věříme) či specifickou, která je omezena na určité oblasti schopností či vlastností druhé strany. Jednotlivec může například důvěřovat lékařovi v jeho odborných znalostech, ale již méně jeho schopnosti hrát na klavír.\n\nV roce 1997 vydali S. E. Cross a L. Madson publikaci \"\", ve které tvrdí, že na mezilidské vztahy a důvěru se od nich se odvíjející může mít vliv i naše pohlaví. Zatímco muži sami sebe vnímají a o sobě často referují jako o nezávislých, ženy samy sebe rády definují v rámci větších celků. Ženy rády hovoří o skupinách, do kterých patří, a často se ztotožňují s vlastnostmi oněch větších celků. Na rozdíl od toho muži spíše hovoří o jejich oddělenosti od větších skupin. Ženy kladou větší důraz na blízkost a intimitu vztahů s jednotlivými členy skupiny, muži zase na celkovou identitu a cíle skupiny. Podle toho se odvíjejí i rozdíly mezi důvěrou mužů a žen. Podle výzkumu, který proběhl v roce 2004 na univerzitě v americkém Ohiu mezi 147 studenty (z toho 79 mužů, 68 žen) za pomocí kladení otázek mířených na zjištění míru důvěry ve skupinách v kontextu genderových rozdílů, se došlo k závěru, že ženy výrazně více důvěřují jednotlivým členům skupiny, se kterými mají dobré vztahy, a již ne tolik zbytku skupiny, zatímco muži věří skupině a všem jejím členům více. Na individuální vztahy tolik důrazu ani důvěry nekladou.  Z toho se dá vyvodit závěr, že ženy jsou celkově více nedůvěřivé k cizím lidem, než jsou muži. Na druhou stranu ženy vkládají silnou důvěru do lidí, které znají. \n\n\n\n\n"}
{"id": "403328", "url": "https://cs.wikipedia.org/wiki?curid=403328", "title": "Filip Neri", "text": "Filip Neri\n\nSvatý Filip Neri (21. července 1515, Florencie, Itálie – 26. května 1595, Řím) byl italský katolický kněz, zakladatel kongregace oratoriánů a jeden z modelových světců katolické reformy 16. století, nazývaný \"Apoštol Říma\", nebo podle ctnostného života také „Il Santo“ (světec). K jeho žákům patřili například římský kardinál Cesare Baronio nebo olomoucký František Dietrichstein.\n\nFilip Neri se narodil 21. července 1515 jako nejmladší z dětí nemajetného florentského notáře Francesca Neri a jeho ženy Lukrécie da Mosciano. Jeho otec byl velmi zbožný, dbalý církevních předpisů, k víře a pokoře vedl také své děti. V pěti letech Filipovi zemřela matka Lukrecie a otec se podruhé oženil. Nevlastní matku měl Filip rád, naučil se od ní pozitivnímu přístupu k životu. Nejmilejší sestra Elizabetta popsala svého bratra Filipa jako veselého a nezištného a tyto povahové rysy mu vynesly přezdívku „Pippo buono“ – „dobrý Pippo“.\n\nNejprve Filip navštěvoval městskou školu, poté se mu dostalo vzdělání u dominikánů z kláštera San Marco ve Florencii. Zde se mimo jiné seznámil s učením Tomáše Akvinského a spřátelil se s Otcem Zenobiem Medici. V osmnácti letech byl otcem poslán do San Germana nedaleko opatství Monte Cassina. Do kláštera tehdy Filip nevstoupil, protože potřeboval naprostou samotu, aby slyšel hlas Boží. Nesnesl jakékoli závazky a tato touha jeho ducha po svobodě se později odrazila i v oratoriu, které založil. V San Germanu se stal obchodním příručím svého strýce, obchodníka Romola Neri. Díky svému vrozenému umění jednat chápavě a vstřícně s lidmi se v této práci osvědčil. On sám však nebyl s praktickým svým životem spokojený a roku 1535 se vydal do Říma.\n\nV Římě se setkal s aristokratem Florenťanem Signorem Cacciou, který mu svěřil výchovu a vzdělání svých dětí. Filip žil asketicky, jedl pouze chléb, ovoce a zeleninu. Někdy pil po tři dny pouze vodu. Filip brzy opustil Cacciovu rodinu, aby se stal poustevníkem. Ve dne vedl na ulicích náboženská vyučování. Filip ve svých projevech neholdoval okázalosti. Hříšníkům nehrozil strašlivými tresty ani peklem, přesto jeho kázání na lid silně působila. Po nocích se modlil v kostelech a v katakombách. Začal studovat u augustiniánů na univerzitě La Sapienza, navštěvoval přednášky z teologie a filozofie. I když byl velmi nadaným studentem, školu nakonec nedokončil kvůli svému přesvědčení, že jej studium odvádí od Boha.\n\nRoku 1537 přišel do Říma sv. Ignác z Loyoly a Filip Neri se s ním spřátelil. Od roku 1538 Filip pečoval o nemocné a umírající a při svých návštěvách nemocnic a žalářů se potkával s Ignácem a jeho žáky. Filip se také staral o opuštěné a zanedbané děti a rád rozmlouval s mládeží. Míval pro ně vlastní kázání a skládal náboženské písně. Mezi Římany se těšil dobré pověsti. Ignác ho přirovnával ke zvonu na věži, který je mimo chrám a zve lidi k Bohu.\n\nFilip měl v průběhu života několik mystických zážitků, ktzeré životopisec nadneseně popsal: \"Láska Boží jej přepadala při pouhém vyslovení slova Bůh, Láska nebo Ježíš. Vroucně miloval Pannu Marii. Jeho srdce se rozbušilo a hruď se mu svírala. Při mši svaté často stál nehybně jako socha s tváří ozářenou světlem\". V roce 1544 po modlitbě v katakombách sv. Šebestiána prožil extatický stav doteku božské lásky. Hruď nad Filipovým srdcem se silně vyklenula a lékařské vyšetření ukázalo, že mu praskla dvě žebra, ale Filip údajně necítil žádnou bolest.\n\nPod vlivem sv. Ignáce z Loyoly a Persiana Rosy se Filip dal 24. května roku 1551 vysvětit v římském kostele San Tommaso in Parione. Nejprve uvažoval o misionářské cestě do Indie. Přátelé ho však přemluvili, že jeho místo je v Římě. Stal se členem společenství kněží kostela sv. Jeronýma od Křesťanské lásky. Zde začal svou pastorační praxi. Předával víru a vysvětloval Písmo. Stal se jedním z nejvyhledávanějších zpovědníků.\n\nV roce 1552 Neri založil při kostele sv. Jeronýma od Křesťanské lásky bratrstvo (konfraternitu) \"Santissima Trinita de' Pellegrini e de' Convalescenti\" pro poutníky, putující do Říma, ale zbožné laiky, především prosté lidi, dělníky. Duchovní program tvořilo čtení ze životopisů světců, z dějin církve, z duchovní naučné literatury. Poté všichni přítomní rozmlouvali mezi sebou o získaných poznatcích a rozvíjeli tak své vyjadřovací schopnosti. Nedílnou součástí byly rovněž procházky v přírodě. Žili společně a starali se o spásu duší modlitbou, farní službou, charitativní činností a kázáním. Filip na shromážděních nechával promlouvat i laiky. Domníval se, že jejich duchovní zkušenosti mohou obohatit další křesťany a kněze. Vlivem Filipovy přirozené autority, schopností získat si respekt a osobního charismatu se bratrstvo brzy rozšířilo. Pro společné akce si zvolili oděv: plátěnou rudou kutnu s kapucí, zakrývající i obličej. Rudá barva symbolizovala bratrskou lásku, která byla jejich jedinou regulí.\n\nModlitby bratrstva v lidovém tónu, procesí, pouti, kterých se účastnily i nejvyšší kruhy římského dvora a Filipův názor na úlohu laiků v církvi, jej několikrát přivedly do konfliktu s inkvizicí. Bylo mu zakázáno kázat, sloužit mši svatou a zpovídat. Nakonec se vždy dokázal úspěšně obhájit a jurisdikce mu byla navrácena.\n\nFilip Neri oživil tradici pouti k sedmi významným bazilikám z raně křesťanské doby a pojal ji jako protiváhu karnevalů. Trasa poutě je dlouhá 25 kilometrů a putuje se po ní dodnes, zpravidla na Zelený čtvrtek. K získání odpustků je potřeba vykonat celou cestu pěšky. Sedmikostelí tvoří čtyři větší baziliky: S. Giovanni in Laterano, Svatopetrská bazilika ve Vatikánu, Santa Maria Maggiore, bazilika San Paolo fuori le Mura a tři menší baziliky: Santa Croce in Gerusaleme, San Lorenzo fuori le Mura a San Sebastiano fuori le Mura.\n\nRoku 1564 se soustředila při kostele San Giovanni dei Fiorentini skupina oratoriánských kněží, která byla roku 1575 papežem Řehořem XIII. povýšena na kongregaci. Oratoriánům byl svěřen kostel Santa Maria Valicella. Kostel byl pro potřeby oratoriánů přestavěn a nazván Chiesa Nuova – Nový kostel. Fresky pokrývající strop střední lodi představují scény z Filipova života.\n\nVzniklá společnost měla za úkol vypracovat a předložit nové řeholní regule. Tyto předpisy ale nebyly za světcova života dokončeny. Schváleny byly až roku 1618. Filip neměl o vznik těchto předpisů zájem, miloval totiž svobodu vlastní i svobodu druhých. Otázka stanov způsobila rozkol mezi ním a jeho učedníky, kteří snili o řádu s pevnou organizací. Ke konci Filipova života se usmířili.\n\nFilip byl veselým člověkem, ale jeho humor nebyl kousavý nebo zraňující. Říkalo se mu „Veselý svatý“. Jeden z Filipových výroků, zaznamenaných jeho žáky dokládá, že Filip nepovažoval veselost za hříšnou: \"„Buďte veselí, synáčkové! Nechci jen, abyste se nedopouštěli hříchů. Ale abyste byli veselí, to chci. Veselý duch dobývá snadněji křesťanské dokonalosti než duch zádumčivý. Pokračuj synu v tom svém veselí, protože to je nejlepší cesta k dokonalosti…Nechci úzkostlivost ani trudomyslnost!“\" Jeho oblíbenou knihou byla sbírka vtipů vydaná pod jménem Facezie Piovana Arlotta.\n\nFilip měl hodně nepřátel, kteří mu záviděli jeho úspěchy. Na druhou stranu za ním stálo i několik vlivných osobností. Jedním z jeho nejvěrnějších přátel byl Karel Boromejský. I když oba měli rozdílné povahy (Karel byl jemný, distingovaný, Filip naopak prostý a otevřený), rozuměli si. Dalším významným přítelem byl papež Řehoř XIII, s nímž Filip sdílel přátelskou povahu a smysl pro humor. Několikrát byla Filipovi nabídnuta kardinálská funkce, ale on ji pokaždé odmítl. Byl velmi pokorný a sám sebe považoval za hříšníka. Často opakoval:\" „Pane, drž Filipa, nebo tě zradí hůře než Jidáš.“\"\n\nJeho zdraví začalo být podlomené, velmi často trpěl nemocemi. I když sám nevycházel mezi lidi a čas trávil modlitbami, návštěvy neodmítal. V roce 1594 jej zachvátila horečka, ale byl uzdraven Pannou Marií. Celý následující rok byl zdravý. 12. května 1595 opět začal chrlit krev. Poslední pomazání mu dal jeho nejvěrnější žák Baronio. Svaté přijímání mu přinesl kardinál Federico Borromeo. Filip odmítl léky a celý den byl na nohou, ráno ještě sloužil mši svatou. Zemřel 26. května 1595.\n\nFilip byl lidem v Římě upřímně oplakáván, u jeho rakve se sešli jeho žáci, kardinálové i papež. Jeho ostatky byly uloženy pod oltářem v kapli sv. Filipa Neri kostela Santa Maria in Vallicella, kde spočívají dosud. Filipův obličej je překryt stříbrnou maskou. O honosnou barokní výzdobu kaple se zasloužili Reni, Baroccio, Guercino, Pietro da Cortona a Luca Giordano.\n\nJiž těsně po Filipově smrti bylo počítáno s jeho prohlášením za svatého. Jeho žáci začali ihned připravovat kanonizační proces. Blahořečen byl 11. května 1615 papežem Pavlem V. Společně se svatým Ignácem, svatým Františkem Xaverským, svatým Isidorem a svatou Terezií byl Filip svatořečen 12. března 1622 papežem Řehořem XV. Filipův kult se v Římě rychle rozšířil, proto bývá nazýván „římským svatým.“\n\n\nFilip Neri je znázorňován jako oratorián, často má krátký vous a většinou drží hůl nebo růženec. Někdy je zobrazen také s planoucím srdcem, jak se modlí před Pannou Marií. Bývá také často znázorňován i s jinými církevními osobnostmi.\n\nJeho atributy jsou lilie, srdce, růženec, hůl a děti.\n\nV Praze stojí socha svatého Filipa Neri na Hradčanském náměstí na rozhraní hradní rampy a Zámeckých schodů (Nových zámeckých schodů). \n\n\n"}
{"id": "403346", "url": "https://cs.wikipedia.org/wiki?curid=403346", "title": "Tara (přítok Irtyše)", "text": "Tara (přítok Irtyše)\n\nTara ( ) je řeka v Novosibirské a v Omské oblasti v Rusku. Je 806 km dlouhá. Povodí má rozlohu 18 300 km².\n\nPramení na Vasjuganské rovině. Teče v jen slabě vyznačené dolině, přičemž její koryto je značně členité. Ústí zprava do Irtyše (povodí Obu) na 1470 říčním kilometru.\n\nZdrojem vody jsou převážně sněhové srážky. Průměrný roční průtok vody ve vzdálenosti 108 km od ústí činí 40,8 m³/s. Zamrzá na konci října až v listopadu a rozmrzá ve druhé polovině dubna až v první polovině května. V obzvlášť silných zimách na říčních prazích promrzá až do dna. Nejvyšších vodních stavů dosahuje od dubna do června.\n\nPrůměrné měsíční průtoky řeky ve stanici Muromtsevo v letech 1936 až 1999:\n\nVodní doprava je možná až do vesnice Kyštovka v délce 350 km a při vysokých stavech vody i výše.\n"}
{"id": "403354", "url": "https://cs.wikipedia.org/wiki?curid=403354", "title": "Deltawerken", "text": "Deltawerken\n\nDeltawerken je systém protipovodňových hrází a přehrad zabraňujících při velkých mořských bouřích a při jarních záplavách pronikání mořské vody do provincií Zeeland a jihu Jižního Holandska. \n\nHlavním důvodem k realizaci tohoto projektu byla povodňová vlna Severního moře v roce 1953, která zaplavila obě provincie a při povodni se utopilo více jak 2000 lidí a více jak 100 000 jich ztratilo svá obydlí.\n\nHlavní ideou Deltaplanu bylo zmenšení délky (členitého) pobřeží pomocí důmyslně postavených hrází a protipovodňových ochran. Takto zkrácené pobřeží lze lépe chránit proti povodním. \n\n\n\n"}
{"id": "403365", "url": "https://cs.wikipedia.org/wiki?curid=403365", "title": "Emil Wingstedt", "text": "Emil Wingstedt\n\nEmil Wingstedt (* 9. květen 1975, Växjö) je švédský reprezentant v orientačním běhu a trojnásobný mistr světa v orientačním běhu z let 2003, 2005 a 2006. V současnosti žije v norském městě Haldenu a běhá za norský klub Halden SK.\n\n"}
{"id": "403371", "url": "https://cs.wikipedia.org/wiki?curid=403371", "title": "Alkoun malý", "text": "Alkoun malý\n\nAlkoun malý (\"Alle alle\") je malý druh alky (délka 19–21 cm, rozpětí křídel 34–38 cm), jediný zástupce rodu \"Alle\". Hnízdí v Arktidě. Jednou byl pozorován také v České republice (v roce 1976 v blízkosti Ústí nad Labem).\n\nExistují dva poddruhy:\n\nMalý počet osamocených jedinců hnízdí na aljašských ostrovech v Beringově moři (Ostrov svatého Vavřince, St. Matthew Island, Pribylovy ostrovy a další).\n\n\n"}
{"id": "403386", "url": "https://cs.wikipedia.org/wiki?curid=403386", "title": "Alkoun obecný", "text": "Alkoun obecný\n\nAlkoun obecný (\"Cepphus grylle\") je středně velkým druhem alky (délka 32-38 cm, rozpětí křídel 49-58 cm). Dospělí ptáci ve svatebním šatu jsou celí černí s bílým polem v křídle. Dvakrát byl pozorován také v České republice. Alkouna obecného poprvé ve své publikaci popsal Linné v roce 1758. Jedná se o druh, který IUCN označuje jako málo dotčený.\n\nKonkrétně rozsah druhu se odlišuje od poddruhu: některé můžeme najít na Sibiři a některé i na Britských ostrovech. Obecně platí, že se vyskytují na skalnatých pobřežích, útesech nebo ostrovech severního Atlantiku. Běžně se vyskytují především na území Velké Británie.\nJedná se o menší až středně velké, méně výrazné ptáky s nevýrazným pohlavním dimorfismem. Délka těla dospělého jedince se pohybuje mezi 32 a 38 cm. Dospělí jedinci jsou matně černí s bílými znaky na křídlech. Nohy jsou poměrně dlouhé a krvavě červené. Zobák je krátký až středně dlouhý ladící s barvou peří. Oči jsou kulaté a černé, bez viditelného bělma. Křídla jsou velká s velkým rozpětím: 49 až 58 cm. Na vnitřní straně bývají zčásti bílá.\n\nVětšina kolonií alkounů obecných hnízdí na Aljašce, kde hnízdí společně s alkouny holubími. Obvykle kladou vajíčka ve skulinách na skalnatých útesech. Přezimovávají v různých oblastech, ale nejedná se o ptáky, kteří by migrovali na velké dálky. Výjimečně se stěhují i na otevřené vody.\n\nŽiví se malými druhy ryb, pro které se potápí i do hloubky jednoho metru. Krom ryb tvoří jejich jídelníček i korýši, měkkýši, hmyz nebo zelené řasy. Pro potomky rodiče nejdříve potravu natráví a poté jim jí vyvrhnou.\n\n\n"}
{"id": "403387", "url": "https://cs.wikipedia.org/wiki?curid=403387", "title": "Jean-Baptiste Maunier", "text": "Jean-Baptiste Maunier\n\nJean-Baptiste Maunier (22. prosinec 1990, Brignoles, Francie) je francouzský herec a zpěvák.\n\nMaunier se narodil 22. 12. 1990 ve městě Bingnoles. Jeho otec zpívá v dobře známém kostelním sboru Les Petits Chanteurs de Saint-Marc, Jean-Bapt (jak si nechává říkat) se inspiroval svým otcem. Maunier navštěvoval soukromou katolickou školu v Lyonu, ve Francii. Poté šel studovat na Lee Strasberg Institute v New Yorku. Má o pět let mladšího bratra Benjamina.\n\nMaunier získal slávu v roce 2004 po natáčení filmu Slavíci v kleci (Les choristes). V něm hraje Pierra Morhange, chlapce s výjimečným hlasem, pobývajícího v nápravné škole Fond de L'Étang. Christophe Barratier, režisér Les Choristes, vybral Mauniera proto, že \"měl opravdu vzhled\" a skvělý hlas. Po uvedení filmu Maunier a sbor procestovali celý svět. V únor 2005 musel opustit sbor, aby se mohl věnovat studiu.\n\nV dubnu a srpnu 2005 se účastnil čtyř epizod filmu Le cri, kde hraje mladého dělníka v ocelárně.\n\nMaunier objeví film Le Grand Meaulnes, režíruje ho Jean-Daniel Verhaeghe. Maunier hraje Francoise Seurela v tomto filmu, který byl poprvé vydán v říjnu 2006.\n\nV filmu Piccola a Saxofon, což je animovaný film o hudebních nástrojích a o dobrodružství, Maunier propůjčil svůj hlas i charakter Saxofonu.\n\nV létě roku 2006, Maunier hrál ve filmu Hellphone, režisér: James Huth. Maunier hraje Sida, fanouška hudební skupiny AC/DC, který zjistí, že má telefon s vynikajícími schopnostmi. Jeho poslední filmem je L'Auberge rouge, režisér: Gérard Krawczyk.\n\nJean-Baptiste po maturitě (mezi lety 2008 a 2009) studoval v New Yorku v Lee Strasberg Institutu.\n\nV šesté třídě základní školy byl vyzván, aby si vybral, čemu by se chtěl věnovat. Vybral si zpěv a stal se členem sboru Les Petits Chanteurs de Saint-Marc (plný název je \"La chorál des Petits enfants de Saint-Marc\"). Ve sboru byl soprán a byl i sólistou. Bohužel po roce 2005 už neměl tak dobrý hlas. Stále zpívá, avšak už ne ve sboru. Spolupracuje s Les Enfoirés na jejich každoročních benefičních koncertech.\n\n"}
{"id": "403390", "url": "https://cs.wikipedia.org/wiki?curid=403390", "title": "Alkoun úzkozobý", "text": "Alkoun úzkozobý\n\nAlkoun úzkozobý (\"Uria aalge\") je středně velkým druhem alky (délka 38-46 cm, rozpětí křídel 61-73 cm). V Evropě hnízdí na severozápadním pobřeží od Arktidy na jih po Bretaň ve Francii, severozápadní Španělsko a Portugalsko. Ve svatebním šatu je celý černý s bílým břichem, v prostém šatu má bílou hruď, krk, bradu a tváře. Dvakrát byl pozorován také v České republice.\n\nVe všech šatech je obtížně odlišitelný od příbuzného alkouna tlustozobého (\"Uria lomvia\"). K hlavním rozlišovacím znakům patří delší, štíhlejší zobák, čárkované boky a v zimě bílá plocha zasahující za oko.\n\n\n"}
{"id": "403393", "url": "https://cs.wikipedia.org/wiki?curid=403393", "title": "Zpráva vyšetřovací komise o 11. září 2001", "text": "Zpráva vyšetřovací komise o 11. září 2001\n\nZpráva vyšetřovací komise o 11. září 2001 (angl. \"Final Report of the National Commission on Terrorist Attacks Upon the United States\" nebo zkráceně \"9/11 Comission Report\") je oficiální zpráva o událostech, které vedly k teroristickým útokům z 11. září 2001 vypracovaná Národní komisí pro teroristické útoky na Spojené státy (\"National Commission on Terrorist Attacks Upon the United States\"), neformálně \"9/11 Comission\" nebo Kean/Zelikow Comission) na žádost Prezidenta a Kongresu Spojených státu. Zpráva má 571 stránek a je volně stažitelná z internetu.\n\nVyšetřovací komise se za tímto účelem poprvé sešla 26. listopadu 2002 (441 dnů po útocích); zprávu vydala 22. července 2004.\n\nPředsedou komise byl jmenován bývalý republikánský guvernér státu New Jersey Thomas H. Kean, místopředsedou se stal demokratický senátor Lee H. Hamilton. Ředitelem štábu byl jmenován Philip D. Zelikow\n\nVyšetřovací komise vyslechla přes 1200 lidí z 10 zemí, prostudovala dva a půl milionu různých dokumentů, včetně některých tajných. Komise vycházela z vyšetřování FBI a PENTTBOM, a vedla několik veřejných slyšení, v nichž vypovídali různí svědkové včetně některých členů tehdejší administrativy a armády. Než byla zpráva komisí vydána, byly z ní odstraněny všechny tajné nebo jinak citlivé informace.\n\nZpráva mimo jiné konstatovala, že FBI a CIA ve svých úlohách a v aspektu rizika teroristických útoků nepříliš dobře posloužili prezidentovi Bushovi a jeho předchůdci Clintonovi.\n\nKomise konstatovala, že většina z 19 teroristů byla původem ze Saúdské Arábie, ale nenašla důkazy, že by tato země proti Spojeným státům v nějakém ohledu konspirovala. Vůdce teroristů Mohamad Atta byl původem z Egypta další dva teroristé pocházeli z Spojených arabských emirátů a jeden z Libanonu. Všichni útočnici byli členy organizace Al-Káida vedené Usámou bin Ládinem. Komise nenašla žádné důkazy o spolupráci Iráku s Al-Kaidou na přípravě útoků z 11. září, avšak upozornila na snahy Usámy bin Ládina navázat spolupráci s iráckou vládou.\n\nDále našla důkazy o zvýšené spolupráci Íránu s organizací Al-Kaidá. Šlo zejména o íránská razítka v pasech několika únosců získaná při cestě přes Írán. Avšak nenašla žádné důkazy o zapojení Íránu do přípravy útoků z 11. září. Írán navíc zahájil snahu o snížení vlivu Al-Kaidy na svém území.\nZ výsledků vyšetřování vyvodila Komise rozsáhlá doporučení, které mají příštímu takovému útoku zabránit. Tyto změny zahrnují některé organizační změny ve zpravodajské síti Spojených států; jako vytvoření společného ředitelství pro FBI a CIA. Další změny proběhly v ostraze hranic a imigrační politice.\n\nPráce komise se stala po vydání zprávy i v průběhu její činnosti předmětem kritiky. Většina kritických hlasů se rekrutovala z řad zastánců alternativních teorií pro vysvětlení příčin a událostí z 11. září 2001. Mezi kritizované body patří:\nČást kritiky nebyla namířená výhradně proti komisi samotné, ale doléhala i na administrativu prezidenta George W. Bushe, kde vytýkala například nedostatečné financování, prodlevu v rozhodnutí komisi vůbec zřídit, nebo způsob, kterým mezi vládou a komisí proudily informace.\n\nJednu z ucelenějších kritik formuloval do podoby několika knih a přednášek David Ray Griffin – \"The 9/11 Commission Report: Omissions and Distortions\" (\"Zpráva vyšetřovací komise 11. září: Vynechávání a překrucování\") a \"Debunking 9/11 Debunking: An Answer to Popular Mechanics and Other Defenders of the Official Conspiracy Theory\" (\"Demýtizace demýtizace z 11. září: Odpověď na [časopis] Popular Mechanics a jiné obhájce oficiální konspirační teorie\") Ještě před ním Meyssan Thierry knihou Velký podvod a po něm a po Griffinovi následovali další.\n\n"}
{"id": "403398", "url": "https://cs.wikipedia.org/wiki?curid=403398", "title": "Seznam jezer v Kanadě", "text": "Seznam jezer v Kanadě\n\nJezera v Kanadě (anglicky jezero - \"lake\", francouzsky jezero - \"lac\").\n\nTabulka obsahuje přehled přírodních jezer v Kanadě s plochou přes 1000 km² (bez přehrad nádržích v Kanadě).\n\n\"Velikost jezer často záleží na zdroji, ze kterého čerpáme.\"\n\n"}
{"id": "403405", "url": "https://cs.wikipedia.org/wiki?curid=403405", "title": "František Kábele", "text": "František Kábele\n\nFrantišek Kábele (30. listopadu 1913 Radčice – 22. listopadu 1998) byl český speciální pedagog – logoped, somatoped. Celý život se zabýval a pomáhal postiženým dětem i dospělým.\n\nMarta Chadimová (1939), Ing. Eva Bíbová (1943), Ing. Karel Kábele (1946)\n\nPedF UK, speciální pedagogika (logopodie, somatopedie)\n\nV letech 1951–56 ředitel školy při II. Ortopedické klinice Praha.\n\nHumboldtova univerzita Berlín, Internat. Arbeitskreis Sonnenberg, Braunschweig, Spaslic´s Society Unit, Meldieth, Anglie, USA, SSSR, Jugoslávie aj.\n\n\nFrantišek Kábele obdržel celou řadu \"vyznamenání\" – cca 30. za celoživotní záslužnou práci, zejména v péči o postiženou mládež a dospělé osoby, např:\n\n\n\n"}
{"id": "403406", "url": "https://cs.wikipedia.org/wiki?curid=403406", "title": "Záliv Fundy", "text": "Záliv Fundy\n\nZáliv Fundy () leží na pobřeží Severní Ameriky s Atlantským oceánem v severovýchodní části Mainského zálivu () na pomezí kanadských provincií New Brunswick a Nové Skotsko dotýkající se malou částí i amerického státu Maine. Záliv je známý zejména pro vysoký rozdíl výšek hladiny mezi přílivem a odlivem a je spolu se zálivem Ungava Bay v severním Quebecu a ústím řeky Severn považován za místo vůbec největšího (vertikálního) přílivu. Jméno \"Fundy\" pochází z 16. století, když Portugalci nazvali záliv jako \"Rio Fundo\" nebo \"Deep river\".\n\nPověsti vyprávějí o obrovské velrybě, která šplouchá vodu a způsobuje tím neobvyklé slapové jevy, ovšem oceánografové jev přisuzují přílivové rezonanci způsobené z náhodného načasování: Čas, který zabere přílivové vlně odebrat se od ústí zálivu na pobřeží a zpět, je prakticky stejný jako čas od jednoho přílivu k dalšímu. Během 12,4hodinové přílivové periody 115 miliard tun vody proudí směrem ven a dovnitř zálivu.\n\nStatistiky vydané Kanadskou hydrografickou službou () přišly s měřeními, které určily průměrnou výšku přílivu pro záliv Fundy na 17 metrů. Největší vůbec zaznamenaný příliv v zálivu Fundy v Minasském ústí byl zaznamenán v noci ze 4. na 5. října 1869 během hurikánu pojmenovaném Saxby Gale. Úroveň hladiny stoupla o 21,6 metrů díky kombinaci silného větru, neobvykle nízkého atmosférického tlaku a skočného přílivu.\n\nPlánuje se využití přílivu k výrobě elektrické energie, první experimentální turbína byla v provozu od listopadu 2016 do dubna 2017.\n\n\n"}
{"id": "403408", "url": "https://cs.wikipedia.org/wiki?curid=403408", "title": "Gemmata", "text": "Gemmata\n\nGemmata je rod bakterií z kmene Planctomycetes. Jediným druhem je v současné době Gemmata obscuriglobus, izolovaný v roce 1984.\n\n\"Gemmata\", stejně jako ostatní planktomycety, postrádá peptidoglykanovou buněčnou stěnu a má na bakterii neobvykle členité vnitřní uspořádání buňky. Raritou je v tomto smyslu zejména skutečnost, že má nukleoid obalený membránou (u prokaryot neobvyklé, u eukaryot běžné). Rozmnožuje se pučením, obal kolem nukleoidu vzniká až po dokončení pučení de novo zřejmě z intracytoplazmatických membrán.\n\n"}
{"id": "403414", "url": "https://cs.wikipedia.org/wiki?curid=403414", "title": "Oderberg (Braniborsko)", "text": "Oderberg (Braniborsko)\n\nOderberg je městečko v okresu Barnim ve spolkové zemi Braniborsko v Německu.\n\nNa periferii města teče řeka Odra, která je zároveň hraniční řekou s městem Cedynia v Polsku, které však patřilo Německu do roku 1945 jako braniborské město Zehden. Město leží 16 km východně od Eberswalde a 27 km jihozápadně od města Schwedt a asi 50 km severovýchodně od hlavního města Německa – Berlína. Město a okolí je vhodné místo pro rekreaci, v místě je mnoho jezer cyklistických tras a podobně.\n"}
{"id": "403422", "url": "https://cs.wikipedia.org/wiki?curid=403422", "title": "Pavel Brázda", "text": "Pavel Brázda\n\nPavel Brázda (* 21. srpna 1926 Brno – 17. prosince 2017 Praha\n) byl český výtvarník. Po vyloučení z vysoké školy v roce 1949 a během celého komunistického režimu až do roku 1989 se jeho dílo vyvíjelo v izolaci, bez možnosti vystavovat. Je považován za jednoho z nejoriginálnějších tvůrců v českém i evropském kontextu.\n\nPavel Brázda se narodil jako nejstarší ze tří dětí v rodině brněnského advokáta a předáka agrární strany JUDr. Osvalda Brázdy. Jeho matka Eva Brázdová, rozená Koželuhová, byla dcerou JUDr. Josefa Koželuhy a Heleny Čapkové-Koželuhové, sestry bratří Josefa a Karla Čapkových. Její mladší sestra JUDr. Helena Koželuhová byla známou protikomunistickou novinářkou. Po smrti manžela se babička Pavla Brázdy Helena Čapková roku 1930 provdala za básníka a diplomata Josefa Palivce. Bydlela ve vile sousedící na Vinohradech s vilou bratří Čapků.\n\nPavel Brázda byl v dětství doma obklopen díly českého moderního umění (Zrzavý, Kubišta, Čapek) a od svých jedenácti let kreslil a maloval. Zajímala ho vážná hudba, jazz, literatura a také prostředí městské periferie, které se na delší dobu stalo námětem jeho kreseb. Za války byl na rok nuceně nasazen jako dřevorubec. Měl silně vyvinuté sociální cítění a roku 1945 se stal zaměstnancem krajského sekretariátu KSČ (nikoli členem strany). Tato krátká bezprostřední zkušenost s praktikami komunistů mu stačila, aby se s ideologií KSČ rozešel a po zbytek života byl jejím radikálním odpůrcem.\n\nPo ukončení klasického gymnázia se zapsal ke studiu filosofie a dějin umění na Masarykově univerzitě v Brně, ale roku 1946 odešel do Prahy a byl přijat do ateliéru Emila Filly na VŠUP. Ateliér vedl Fillův asistent Malina, který učil způsobem, jaký Pavlu Brázdovi nevyhovoval a přestal proto školu navštěvovat. Roku 1947 navštívil Paříž a viděl zde výstavu surrealistů a Jeana Dubuffeta. Po roce byl z VŠUP pro nezájem vyloučen a přestoupil na Akademii výtvarných umění do ateliéru Vladimíra Sychry. Zde se seznámil s Věrou Novákovou. Oba byli považováni za nadané studenty, ale během politických čistek roku 1949 je vyloučili. To znamenalo určení k manuální práci a zákaz studovat jakoukoli vysokou školu. Pavel Brázda se vyučil oboru malíř pokojů v soukromé firmě mistra Výborného a měl pokračovat v učňovském internátu v Nechanicích.\n\nRodičům Pavla Brázdy byl roku 1948 zabaven majetek a otec byl poslán do tábora nucených prací, odkud byl následně propuštěn ze zdravotních důvodů. Po návratu otce z pracovního tábora jim byl zabaven brněnský byt a spolu s nezletilou dcerou byli vystěhováni na venkov do bytu o dvou místnostech. Pavel Brázda od roku 1948 bydlel v Praze u manželů Palivcových. Po zatčení a odsouzení Josefa Palivce v roce 1949 se Pavel Brázda roku 1950 oženil s Věrou Novákovou a nastěhoval se do bytu své babičky, které rovněž hrozilo vystěhování. Díky profesoru J. Solarovi, řediteli Vyšší školy uměleckého průmyslu, který zatajil jejich kádrové posudky, mohli oba manželé roku 1950 nastoupit do 3. ročníku této střední školy a absolvovat grafickou speciálku prof. Dillingera. V roce 1952 tak oba získali oprávnění živit se jako výtvarníci. Roku 1956 malíř Vlastimil Beneš, tajemník SČVU, zařídil Pavlu Brázdovi tvůrčí stipendium. V roce 1959 se manželům Brázdovým narodila dcera Kateřina.\n\nRodina žila velmi chudě a Věra i Pavel si vydělávali jako ilustrátoři lékařských odborných knih, později zejména botanických publikací pro archiv Botanického ústavu v Průhonicích. Věra ilustrovala také dětské knížky a leporela a od 80. let, kdy ji zaměstnal Archeologický ústav, oba doma kreslili archeologické střepy. Pavel Brázda mohl poprvé vystavit tři své obrazy na Májovém salonu roku 1967 a několik kreseb ve Špálově galerii roku 1968. Potom se zúčastnil až neoficiální výstavy v podzemí Vinohradské tržnice roku 1989, kterou zorganizoval Pavel Vašíček. V roce 1967 jim byla povolena cesta do Itálie za starým uměním. Doprovázel je Zdeněk Neubauer, který v 60. letech pracoval v Neapoli. Po okupaci roku 1968 uvažovali Věra Nováková s Pavlem Brázdou o emigraci.\n\nZa normalizace Pavel Brázda pracoval od roku 1977 až do svého odchodu do důchodu jako topič v kotelně, kde jeho spolupracovník Karel Palek (Petr Fidelius) připravoval samizdatový \"Kritický sborník\". V jejich bytě se scházel filosofický kroužek, jehož se kromě Zdeňka Neubauera zúčastňovali Jan Sokol, Jiří Němec, Daniel Kroupa, Zdeněk Kratochvíl, Martin Palouš, Věra Jirousová, Vojtěch Sedláček, Václav Žák a další. Přednášel tu i prof. Jan Patočka.\n\nSpolu se svou manželkou Věrou Novákovou a Ivanem Sobotkou vytvořil malou uzavřenou skupinu výtvarníků, která byla až po roce 1989 objevena pro širší veřejnost zásluhou časopisu \"Revolver Revue\". Jeho díla z 50. let 20. století jsou dodnes považována za naprosto originální a radikálně moderní. Brázda ve svých 81 letech (2007) objevil možnosti práce s počítačem a od té doby své kresby zpracovával digitálně a tiskl.\n\nPrvní velkou výstavu měl společně s Věrou Novákovou v roce 1992 v PKC Ženské domovy v Praze. V roce 2006 (k jeho osmdesátinám) připravila rozsáhlou a mimořádně navštěvovanou retrospektivní výstavu pražská Národní galerie. Další velkou retrospektivní výstavu mu v roce 2008 uspořádalo České centrum Paříž. V roce 2009 měl mj. výstavy v pražské Galerii 5. patro a v brněnské Galerii Aspekt.\n\nZatím nejrozsáhlejší retrospektivní výstavy Pavla Brázdy k jeho devadesátinám uspořádala Galerie středočeského kraje v Kutné Hoře (28.2.-12.6. 2016) a zároveň pražské Galerie 1. patro, Nová síň a Galerie u Betlémské kaple.\n\nPavel Brázda byl laureátem Ceny Revolver Revue za rok 1991.V roce 2008 se stal nositelem Medaile Za zásluhy, kterou mu 28. října předal prezident Václav Klaus. V únoru 2013 medaili pro nesouhlas s Klausovými postoji vrátil. Stal se tak prvním oceněným po roce 1989, který státní vyznamenání vrátil.\nV mládí byla Pavlu Brázdovi svým výtvarným cítěním a zájmem o městské prostředí blízká Skupina 42 a její teoretický manifest \"Svět, v němž žijeme\", jehož autorem byl Jindřich Chalupecký, nebo uvolněná obraznost surrealismu. Mnohem silnější vliv na něj měla literatura a také exotické prostředí brněnských lunaparků a monumentální lidové umění reklam, pokleslé na hranici kýče. Jeho vlastní umělecký směr, který v letech 1943-1944 formuloval spolu s Jaroslavem Dreslerem a Slávou Mančalem a na návrh Josefa Palivce nazval \"hominismus\", byl zkrocenou formou expresionismu, odmítal výtvarný formalismus a proklamoval \"Umění srozumitelné pro lidi\". Během války Brázda maloval civilní motivy ze svého okolí a kopíroval renesanční mistry. V Sychrově ateliéru si osvojil principy akademické malby a využil je pak ve svých prvních osobitých portrétech.\n\nKlíčovým dílem Pavla Brázdy je obraz \"Obluda čeká, obluda má čas. Vlastní podobizna PB\" (1949), kde na temném pozadí Prahy vytvořil expresivní autoportrét. S vnitřními běsy mužské tváře kontrastuje dívčí půlakt Věry a hnízdečko milenců-holoubků, které drží v rukou. Dílo zahrnuje celou škálu výrazů - od úzkosti a depresí až po rezistenci a intenzivní potřebu pocitu štěstí. Následující autoportrét \"Nezapomněl jste se oholit?\" (1950) je odlehčenou ironizující parafrází holičských reklam. Protějškem jsou Brázdovy staromistrovsky malované portréty manželky Věry (\"Věra se zamalovanými křídly\", 1951, \"Věra s brýlemi\", 1955)\nVelkorysá kompozice \"5 minut před koncem světa\" (kresba 1953, malba 1966), která parafrázuje apokalyptické obrazy Bosche a Bruegela, vznikala na základě dílčích kresebných studií od roku 1945 a je reakcí na monumentální kresby Věry Novákové \"Konec světa\" (1952-53) a \"Po konci světa\" (1952) a také na panující válečnickou hysterii stalinského komunistického režimu. V obraze, který překypuje množstvím detailů typických pro Brázdova díla (reklamní poutače, portréty i autoportréty, antropomorfizované stroje, figuríny, nemluvňata, výpůjčky renesančních rekvizit, surrealistické symboly očí a ňader) užil celé škály výtvarných technik od veristické kresby až po lapidární zjednodušující zkratku.\n\nDvojportrét Pavla a Věry \"Chodící krabice\" (1954) zdánlivě pouze ironizuje dobovou reklamu, ale ve skutečnosti v sobě skrývá existenciální úzkost 50. let. V té době oba výtvarníci záviseli na hmotné podpoře, kterou jim poskytovala Pavlova babička. Brázdův typický autorský kresebný rukopis se silnou linkou má cyklus obrazů Astronauti, který svým stylem anticipuje pop-art. Nejvýznamnější z nich, \"Velký astronaut\" (1954), působí monumentálně a stal se na začátku 90. let 20. století symbolem časopisu Respekt.\n\nV letech 1957-1958 se Pavel Brázda rozhodl pomoci své matce, která velmi těžce nesla nucené vystěhování z Brna a upadala do depresí. Posílal jí své kresby předkreslené na látky, spolu s návrhem harmonických barev, jako vzory k vyšívání a háčkování. Vznikl tak cyklus výšivek, který předešel o 40 let některé postmoderní koncepty. Zjednodušení výrazu až k výtvarnému znaku je typické také pro téma \"Závodníci\". Brázda kreslil motocyklové závody na Velké ceně v Brně od roku 1954. Díky výtvarnému stipendiu pak vznikl rozsáhlý cyklus, kde využívá také techniky koláže z barevných papírů k vytvoření kontrastu čistých barevných ploch (\"Závodníci\", 1954-1957). Ve druhé polovině 50. let vytvořil Brázda cyklus \"Válka proti lidem\" (1956-1958), kterým dále rozvíjí některé malířské postupy. V brutálním chladu tváří a absurditě vojenské mašinerie se odráží i jeho osobní pocity z potlačení maďarského povstání ruskými tanky roku 1956 (\"Nad mrtvým přítelem\", 1958, \"Nad mrtvým nepřítelem\", 1958).\n\nPočátkem 60. let řada výtvarníků experimentovala s novými materiály a také Pavel Brázda vyzkoušel možnosti práce se syntetickým pojidlem akronex, které bylo možno míchat s různými plnivy a vytvářet reliéfní struktury nebo asambláže. Kromě abstraktních asambláží (\"Výbuch v hlavě\") vytvořil řadu převážně figurálních strukturálních obrazů (\"Muž, který snědl ježka\"). Roku 1967 dostali výtvarníci, kteří nebyli členy SČVU, možnost vystavit svá díla na 1. pražském salonu. Pavel Brázda vystavil tři obrazy vytvořené přímo pro tuto příležitost - \"Konec Marata\", jako politickou alegorii o konci revoluce, \"Podobiznu otce\", pojatou jako triptych s ústřední nadživotní podobou otce a s profily Pavla a Věry na trojúhlých křídlech a \"Noli me tangere\"(obraz prodal ČFVU neznámému kupci a je nezvěstný).\n\nV 60. letech se Brázdovým podařilo získat několik zakázek k ilustrování knih. Kromě vzpomínkové knihy Pavlovy babičky Heleny Čapkové \"Moji milí bratři\" (1963) a \"Krakatitu\" (1963) Karla Čapka to byla kniha Josefa Hiršala a Bohumily Grögerové \"Co se slovy všechno poví\" (SNDK Praha 1964). Tato kniha poskytla prostor k experimentům s uspořádáním plochy a prostoru, které Pavel Brázda využil i mnohem později např. při instalaci vlastních výstav.\n\nPočátek 70. let a následná normalizace jsou provázeny všeobecnou skepsí, která se v díle Pavla Brázdy projevuje návratem k existenciálním tématům. Obraz \"Proces\" (1975) je připomínkou komunistických monstrprocesů z 50. let, jejichž obětí byl i Brázdův dědeček Josef Palivec. Centru obrazu dominuje tvrdá neosobní a děsivá podobizna Vyšetřovatele, který palci obrovských rukou svírá spánky oběti. Na jeho ramenou stojí černá postava soudce s tváří a rohy Lucifera. Zamčená skříňka s ženskou tváří na pravé straně je snad Svoboda s ucpanými ústy. Na podkladě kreseb ke Kafkovým povídkám \"V kárném táboře\" vznikly již předtím dvě postavy Vyšetřovatelů-Ošetřovatelů, z nichž jeden léčí fackováním a druhý vkládá oběti do úst jako svátost předem připravenou výpověď o jeho vině. Hlava nad fackovací celou představuje Budovatele šťastných zítřků, který pro zakryté oči nevidí. Dvě nahé postavy vlevo znázorňují Žalobce a Kajícníka jako alegorii reformního komunismu. Výjev doplňují duchové, reklama z řeznictví, pan Čas, jehož hodinám chybějí ručičky, opírající se o berle.\n\nBeznaděj 70. let představuje i cyklus \"Frotovaní démoni\", vytvořený jako frotáže kreseb vyrytých do lepenky. Pavlu Brázdovi tehdy normalizátoři zakázali již připravenou výstavu v SÚKL (1975) a tak se jedinou příležitostí k představení obrazů stala společná výstava s Věrou v malém Divadle v Nerudovce (1976). Ekonomickou situaci rodiny vyřešil přijetím místa topiče. Začal se více věnovat kresbě a vytvořil také cyklus sochařských reliéfních hlav, inspirovaný divadelními maskami a díly středoamerických kultur.\n\nV osmdesátých letech se jeho kresby zjednodušily. Charakterizuje je statičnost, plošnost, silná linka a výrazná barevnost. Během devadesátých let se k nim vracel a jejich zvětšováním, kopírováním a kolážováním vytvořil rozsáhlý cyklus nazvaný \"Hra\". Brázda postupně dospěl ke grotesknímu zobrazení figur a tváří a k radikální výtvarné zkratce, která je sdělnější. Jeho \"Pestré hlavy\" vznikly původně jako studie k obrazům, ale postupem času se osamostatnily. Autor vytváří četné variace námětu a zkoumá různé kombinace barev např. užitím různobarevných tonerů nebo barevných papírů v kopírce.\n\nV posledních letech využíval při práci počítač. Základem byla lineární kresba, kterou v definitivním tvaru nejprve zvýraznil fixem a pak skenoval do počítače. V něm pak míchal barvy a zkoumal různé barevné kombinace ploch i linií. Autor tak měl možnost vytvořit několik barevných variant původní předlohy a rozvinout radikálnější barevnost. Barevné tisky zhotovoval maximálně ve třech číslovaných exemplářích.\n\n"}
{"id": "403426", "url": "https://cs.wikipedia.org/wiki?curid=403426", "title": "SK Žižkov Praha", "text": "SK Žižkov Praha\n\nSK Žižkov Praha (celým názvem: Sportovní klub Žižkov Praha) je český klub ledního hokeje, který sídlí v pražském Žižkově. Neoficiálně byl žižkovský klub založen v roce 1939 pod názvem HC Zborov. Oficiální potvrzení vzniku patří do roku 1942 po schválení stanov Zemským úřadem v Praze. Svůj současný název nese od roku 2009. Od sezóny 2011/12 působí v Pražské krajské lize, čtvrté české nejvyšší soutěži ledního hokeje. Klubové barvy jsou žlutá, černá a červená.\n\nSvé domácí zápasy odehrává na zimním stadionu Nikolajka na Smíchově s kapacitou 2 100 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "403427", "url": "https://cs.wikipedia.org/wiki?curid=403427", "title": "Snědek Kochův", "text": "Snědek Kochův\n\nSnědek Kochův (\"Ornithogalum kochii\", syn. \"Ornithogalum orthophyllum\" subsp. \"kochii\") je druh jednoděložné rostliny z čeledi chřestovité (\"Asparagaceae\").\n\nJedná se o asi 10–20 cm vysokou vytrvalou rostlinu s vejcovitou podzemní cibulí, která má do 2 cm v průměru, vedlejší cibulky chybí. Listy jsou jen v přízemní růžici, přisedlé. Čepele jsou úzce čárkovité, žlábkovité, se zřetelný bílým pruhem uprostřed, asi 4–8 mm široké. Květy jsou v květenstvích, kterým je chocholík, který obsahuje nejčastěji 6-10 květů, listeny na bázi květních stopek jsou až 2,5 cm dlouhé. Okvětních lístků je 6, jsou volné, asi 12–17 mm dlouhé a asi 3–4 mm široké. Jsou svrchu bílé barvy, na rubu zelenavé s asi 1 mm silným bílým okrajovým pruhem, na vrcholu jsou okrouhle zašpičatělé, ve středu nevýrazně hrotité. Tyčinek je 6. Gyneceum je srostlé ze 3 plodolistů, semeníky mají hrany sblížené po 2. Plodem je tobolka, dolní a střední tobolky obsahují 15.40 semen.\n\nSnědek Kochův roste hlavně ve střední a jižní Evropě s přesahem do Asie.\n\nV ČR roste v teplých oblastech Čech i Moravy, místy je celkem běžný. Najdeme ho na sušších loukách a ve světlejších lesích, hlavně v doubravách a akátinách. Kvete nejčastěji v květnu.\n\n"}
{"id": "403431", "url": "https://cs.wikipedia.org/wiki?curid=403431", "title": "Nukleozom", "text": "Nukleozom\n\nNukleozom je základní stavební jednotkou eukaryotického chromozomu, složenou z úseku DNA ovinutého kolem jádra z histonových proteinů. Jedná se o první ze způsobů, jak zmenšit délku jinak enormně dlouhého řetězce DNA, a to asi na třetinu ve srovnání s nesbaleným stavem.\n\nPodobné struktury jako eukaryotické nukleozomy však byly nalezeny i u archebakterií (Archaea).\n\nNukleozomy byly objeveny v roce 1976 a jejich stavba byla určena tak, že DNA mezi jednotlivými nukleozomy byla rozstříhána pomocí enzymů nukleáz. Bylo tedy zjištěno, že každý nukleozom se skládá z osmi histonových proteinů (konkrétně dva od každého ze čtyř druhů: H2A, H2B, H3 a H4) a z navinutého řetězce DNA dlouhého 147 nukleotidů, i když nukleozom může zřejmě blokovat celkem 158 nukleotidů. Jinak řečeno, tzv. histonový oktamer vytváří proteinovou konstrukci, kolem níž se omotává vlastní genetická informace. Přesná struktura byla však určena až v roce 1997.\n\nNukleozomy jsou od sebe odděleny regiony volné DNA, tzv. linker DNA, která je snadno rozštěpitelná určitými nukleázami. Linker DNA bývá dlouhá od několika málo nukleotidů až po stovky nukleotidů, přičemž průměrný rozchod mezi nukleozomy je v průměru 15 nukleotidů. V určitém slova smyslu k nukleozomu patří vždy jeden region linker DNA, ale v běžné řeči se pod termínem nukleozom myslí obvykle jen histonový oktamer a kolem něm ovinutá DNA.\n\nLidská tělní buňka obsahuje asi 30 milionů nukleozomů.\n"}
{"id": "403433", "url": "https://cs.wikipedia.org/wiki?curid=403433", "title": "Roraima", "text": "Roraima\n\nRoraima je brazilský spolkový stát na severu Brazílie. Je součástí Severního regionu a má hranice se spolkovými státy Amazonas a Pará, na severu sousedí s Venezuelou a Guyanou. Roraima měla podle sčítání v roce 2005 392 255 obyvatel a má rozlohu 224 298,98 km². Hustota zalidnění je 1,8 obyvatel na km². Hlavní město spolkového státu je Boa Vista. Většinu území spolkového státu zaujímá tropicky deštný prales. Na severu státu se nachází stejnojmenný národní park Monte Roraima a stolová hora Roraima.\n\nNejvětší města spolkového státu Roraima, počet obyvatel k 1. červenci 2004:\n\n"}
{"id": "403436", "url": "https://cs.wikipedia.org/wiki?curid=403436", "title": "HC Slavoj Velké Popovice", "text": "HC Slavoj Velké Popovice\n\nHC Slavoj Velké Popovice (celým názvem: Hockey Club Slavoj Velké Popovice) je český klub ledního hokeje, který sídlí ve městě Velké Popovice ve Středočeském kraji. Počátky velkopopovického hokeje sahají do roku 1929. V sezóně 1940/41 hrály Velké Popovice nejvyšší ligovou soutěž, kde skončily bez zisku bodu na posledním šestém místě. Od sezóny 2009/10 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou zelená a žlutá.\n\nSvé domácí zápasy odehrává na zimním stadionu Velké Popovice s kapacitou 900 diváků.\n\n\nZdroj: \n\n\n\nZdroj: \n\n"}
{"id": "403443", "url": "https://cs.wikipedia.org/wiki?curid=403443", "title": "Sula", "text": "Sula\n\nSula je pojmenování několika řek ve východní Evropě:\n\n\nnebo rodu ptáků z čeledi terejovitých:\n"}
{"id": "403447", "url": "https://cs.wikipedia.org/wiki?curid=403447", "title": "Sula (přítok Pečory)", "text": "Sula (přítok Pečory)\n\nSula ( ) je řeka v Něneckém autonomním okruhu v Archangelské oblasti a částečně také na hranicích s Republikou Komi v Rusku. Je dlouhá 353 km. Plocha povodí měří 10 400 km².\n\nPramení na vrchovině Kosminský Kameň v Timanském krjaži. Ústí zleva do Pečory.\nZprava do ní ústí Velká Pula.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 101 km od ústí činí přibližně 92 m³/s. Zamrzá v říjnu až v listopadu a rozmrzá v květnu až na začátku června.\n"}
{"id": "403448", "url": "https://cs.wikipedia.org/wiki?curid=403448", "title": "Corrientes (provincie)", "text": "Corrientes (provincie)\n\nCorrientes je provincie na severovýchodě Argentiny. Jméno pochází z řek Paraná a Uruguay, které protékají provincií a znamená v překladu do češtiny \"proudy\".\n\nProvincie hraničí na severu s provincií Misiones a s Paraguayí, na západě s provincií Santa Fe a Chaco, a jihu s provincií Entre Ríos a na východě s Brazílií. Corrientes je jedinou argentinskou provincií, která má kromě španělštiny druhý oficiální jazyk - guaraní.\n\nSeznam depertementů provincie Corrientes a jejich hlavních měst:\n"}
{"id": "403454", "url": "https://cs.wikipedia.org/wiki?curid=403454", "title": "Štěstí Rougonů", "text": "Štěstí Rougonů\n\nŠtěstí Rougonů (1871) (originál \"La Fortune des Rougon\") je první román cyklu \"Rougon-Macquartové\" francouzského spisovatele Émila Zoly. Obsahuje autorův úvod k celému cyklu. Jeho děj se odehrává v jihofrancouzském městečku Plassans za dob státního převratu „prince prezidenta“ Ludvíka Napoleona roku 1851.\n\nKniha vypráví o počátcích rodu Rougonů a Macquartů. Teta Dida (Adelaide Fouque) stojí na samém počátku obou rodů. Když se po smrti svého manžela Rougona, se kterým měla syna Pierra, zamiluje do pytláka a podloudníka Macquarta, jejichž lásku okolí neschválí, porodí mu dvě děti Urshulu (Voršilu) a Antoina. Mezi oběma syny se vede závistivá válka o majetek, kterou vyhraje Pierre, když lstí pošle Antoina na vojnu a Urshulu provdá za kloboučníka Moureta. Ten s ní odejde do Marseille. Pierre poté podstrčí Adelaide, kterou má ve své moci, jelikož se ho Adelaide bojí, listinu o prodeji zemědělského prostranství Fouqueů, které vlastnili po několik generací. Pierre ji pak odklidí do starého domu po Macquartovi a ožení se s dcerou místního olejáře, Felicité. Jejich snem je v městě získat významné místo a stát se mocnými. Proto se nejprve v období republiky postaví za monarchii, a později, díky tomu, že je přemluví syn Eugéne, na stranu císařství, ještě před státním převratem v roce 1852. Zatím se Antoine vrátí z vojny a připojí se k republikánům, od jejichž strany si slibuje dosažení svého snu, bezstarostného života. Antoine hrozivě vykořisťuje svou ženu, i své děti, Gervaisu a Jeana. Aby se nemusel starat o svou dceru Lise, pošle ji do Paříže. Ve strachu před ním, Gervaise i Jean utečou, a když jeho žena umře, stává se ještě větším republikánem. Při státním převratu nakonec vítězí Pierre, když zdánlivě „uchrání\" město před vojskem povstalců. Dostává místo soukromého berního a stužku Čestné legie. Při závěrečné oslavné hostině jeden z hostů vloží Pierrovi do kabátu růžovou stužku, symbolizující řád Čestné legie. \n\nÉmile Zola popisuje konec takto: \"„Avšak stužka z růžového hedvábí, vložená do knoflíkové dírky Pierrova kabátu, nebyla jedinou rudou skvrnou ve vítězoslávě Rougonů. Pod postelí v sousední místnosti ještě ležel zapomenutý střevíc s krvavým podpatkem. Svíce, která hořela u pana Peirotta na druhé straně ulice, krvácela potmě jako otevřená rána. A v dáli, v pozadí Svatomittreského staveniště, stydla na pohřebním kameni krvavá louže.\" (přel. Alois Tvrdek)\" \n\nSpojnici děje tvoří příběh Urshulina syna Silvera Moureta, který bydlí u své babičky, tety Didy, která se ho ujala, je upřímně nadšen pro republiku a zúčastní se spolu se svojí milou Miette neúspěšné vzpoury vesničanů, která skončí masakrem – dívka Mietta umírá kulkou vojáka, Silvera zabije posléze četník, kterému Silvere vyrazil pažbou pušky oko.\n\nPostavy a jejich potomci, které jsou v knize představeny, posléze zabydlí zbylých 19 románů cyklu.\n"}
{"id": "403455", "url": "https://cs.wikipedia.org/wiki?curid=403455", "title": "Alexandra Řecká a Dánská", "text": "Alexandra Řecká a Dánská\n\nAlexandra Řecká a Dánská (25. března 1921 – 30. ledna 1993) byla manželka posledního jugoslávského krále, Petra II. a matka současného nástupce Alexandra, korunního prince Jugoslávie.\n\nAlexandra se narodila pět měsíců po smrti svého otce, krále Alexandra I. Helénského, jeho morganatické manželce-vdově, Aspasii Manos. Jeho otec, král Konstantin I., byl znovuuveden na řecký trůn měsíc po Alexandrově smrti, kdy se navrátil z exilu do Řecka. Jeho vláda oficiálně stvrdila krátké panování jeho pozdějšího syna coby regenta, což znamenalo, že Alexandrova svatba uzavřená bez souhlasu otce byla technicky neplatná; sňatek byl anulován a pohrobek Alexandra se stala nelegitimní.\n\nNa příkaz Alexandrovy matky, královny Žofie, byl v červenci 1922 vydán zákon, který opravňoval krále k uznání platnosti sňatků členů královské rodiny uzavřených bez královského souhlasu, i když se zpětnou platností, třebas nedynastických. Král Konstantin poté vydal dekret, zveřejněný 10. září 1922, jímž platnost Alexandrova sňatku s Aspasií uznal.\n\nTak se Alexandra stala legitimní členkou řeckého panovnického rodu z pohledu řeckých zákonů. Jí i její matce náležel titul \"princezna řecká a dánská\" a oslovení \"Královská Výsost\". Tento titul vznikl pro nevládnoucí členy řecké královské rodiny, kteří byli současně členy vládnoucí dynastie v Dánsku. Stále však na ni nebylo pohlíženo jako na rovnocennou členku panovnické dynastie a bylo jí odepřeno následnictví trůnu, na rozdíl od dynastických princezen, jimž podle monarchistické ústavy přináleželo - poté, co zemřel bez potomků starší bratr jejího otce, král Jiří II., její nástupnické právo bylo pominuto a na trůn dosedl otcův mladší bratr jako Pavel I. Řecký.\n\nJako dcera Aspasie a vnučka Petrose Manose a Marie Argyropoulosové byla ovšem Alexandra jediným potomkem řecké královské rodiny, který měl své kořeny v řeckém národě a v samotném Řecku. Přes svou matku pocházela, mimo jiné, od Fanariotských Řeků z Konstantinopole. Tak jako většina evropských královských rodin, také glücksburská dynastie, do které patřil její manžel, byla převážně německého původu, avšak v jeho linii bylo ve středověku i několik řeckých předků (srov. Byzantští předkové dánských panovníků v Řecku).\n\nShodou okolností se Alexandra místo první vládnoucí řeckou královnou stala poslední královnou Jugoslávie: roku 1944 se odstěhovala do Londýna, kde se provdala za Petra II. Jugoslávského a 17. července 1945 porodila syna, prince Alexandra. Alexander byl vychován svou babičkou z matčiny strany, Aspasií.\n\nKrálovna Alexandra zemřela na počátku roku 1993 ve Východním Sussexu v Anglii. Pochována v někdejší soukromé řecké královské rezidenci na Tatoi v Řecku.\n\n"}
{"id": "403459", "url": "https://cs.wikipedia.org/wiki?curid=403459", "title": "Plynový kahan", "text": "Plynový kahan\n\nPlynový kahan je laboratorní pomůcka. Existují různé druhy plynových kahanů. Například Meckerův kahan, nebo Tecluho kahan či Bunsenův kahan.\n\nPlynové kahany jsou složeny z trubice přivádějící plyn, otvoru pro vzduch a regulace přívodu vzduchu, hořákové trubice.\nDo kahanu přijde trubicí plyn, který přijde až k otvoru pro vzduch, pak stoupají hořákovou trubicí na vršek, kde hoří.\n\nPři zapalování kahanu musí být vypnut přívod plynu i vzduchu. Následně je třeba zapálit sirku a umístit ji nad hořákovou trubici. Pokud je sirka nad hořákovou trubicí, lze přidávat plyn do té míry, jak velký plamen je cílem vyvinout. Teď lze přidávat vzduch regulátorem vzduchu, a tím se plamen stane neviditelným.\n"}
{"id": "403461", "url": "https://cs.wikipedia.org/wiki?curid=403461", "title": "Dubna (Moskevská oblast)", "text": "Dubna (Moskevská oblast)\n\nDubna (rusky \"Дубна\") je město v Moskevské oblasti v Rusku. Založeno bylo v 1. polovině 20. století, status města získalo v roce 1956. Žije zde okolo 70 tisíc obyvatel.\n\nNalézá se zde Spojený ústav jaderných výzkumů v Dubně, jedna z největších vědeckých institucí v Rusku, a sídlo zde má i společnost MKB Raduga, specializovaná na vývoj raketových systémů, díky čemuž se městu někdy přezdívá „ruské Silicon Valley“.\n\nDubna se nachází na Volze po proudu za Volžskou přehradou, asi 125 km severně od Moskvy.\n\nDubna je nejsevernějším městem Moskevské oblasti.\n\nDubna byla od začátku projektována jako tzv. naukograd.\n\nV roce 1946 vláda SSSR rozhodla postavit urychlovač částic. Místo budování bylo zvoleno ze dvou důvodů – kvůli vzdálenosti od Moskvy a přítomnosti vodní elektrárny ve Volžské přehradě. Vědeckým vedoucím byl Igor Kurčatov. Nejvyšším dohlížitelem nad projektem a stavbou města, silnice a železnice do Moskvy byl šéf NKVD Lavrentij Pavlovič Berija.\n\nOficiálně otevřeny byly město Dubna a Spojený ústav jaderných výzkumů v Dubně v roce 1956. Roku 1960 bylo k Dubně připojeno město Ivankovo, stojící na levém břehu Volhy.\n\nVe výzkumném ústavu bylo objeveno a prozkoumáno mnoho základních částic a těžkých prvků, kupříkladu název 105. prvku, dubnia, je odvozen z názvu města.\n\n"}
{"id": "403470", "url": "https://cs.wikipedia.org/wiki?curid=403470", "title": "Ijselské moře", "text": "Ijselské moře\n\nIjselské moře () je největší nizozemské jezero s celkovou plochou 1100 km², které vzniklo přehrazením mořského zálivu Zuiderzee hrází Afsluitdijk v roce 1932 v rámci rozsáhlého vodohospodářského projektu Zuiderzeewerken. Jeho největší hloubka je 5,5 m u městečka Urk.\n\nIjselské moře ohraničuje hráz Afsluitdijk, pobřeží Fríska mezi Makkum a Lemmer, západní hráz Noordoostpolderu, Ketelbrug, severzápadní hráz Flevopolderu, zdymadla Houtrib, hráz z Lelystadu do Enkhuizenu a pobřeží Severního Holandska (včetně polderu Wieringermeer) z Enkhuizenu do Den Oever, kde začíná Afsluitdijk. Plocha jezera IJsselmeer je oproti původnímu mořskému zálivu Zuiderzee snížená o rozlohu polderů Flevopolder, Noordoostpolder a Wieringermeer. Hráz mezi Enkhuizenem a Lelystaden byla dokončena v roce 1976. Do té doby bylo jezero Markermeer součástí IJsselmeer, prostor Markermeer měl být odvodněn a měl zde vzniknout polder Markerwaard, ale nakonec nebyl realizován. V současnosti plní jezero především rekreační a ekologické funkce, bylo vyhlášeno ramsarským mokřadem. Zároveň je využíváno pro vodní dopravu.\n\n\nMezi polderem Flevopolder a původním pobřežím Zuiderzee byl zachován souvislý pás tzv. okrajových jezer (nizozemsky Randmeer). Ty jsou propojeny jak s jezerem IJsselmmer, tak i Markermeer. Význam okrajových jezer spočívá v tom, že oddělují vodní režim na nově vzniklých poldrech od vodního režimu okolní pevniny nizozemského pobřeží.\n"}
{"id": "403471", "url": "https://cs.wikipedia.org/wiki?curid=403471", "title": "Letiště (seriál)", "text": "Letiště (seriál)\n\nLetiště je český televizní seriál, který se vysílal od 4. září 2006 až do 19. prosince 2007 na Primě. Má celkem 118 dílů odvysílaných ve dvou sériích. Vypráví o fiktivní malé letecké společnosti Central Airlines a jejích zaměstnancích. Odehrává se v prostředích hned dvou letišť, na pražském letišti Ruzyni a na malém letišti Točná.\n\nZa seriálem \"Letiště\" stojí česká produkční skupina FilmBrigade, která již pro televizi Prima natáčela například seriál \"Přešlapy\", \"Zázraky života\" nebo nejnovější seriál z roku 2012 \"Základka\". Seriál se začal natáčet v létě roku 2006 v ateliérech na pražských Vysočanech. Stavební mistři v něm vybudovali hangár, trup dopravního letadla Boeing 737, moderní letištní halu i byty jednotlivých protagonistů děje. Vybavení dopravního letadla včetně sedadel bylo dovezeno ze skladů německé společnosti Lufthansa. Letecké záběry byly pořizované z malého letadla. Během seriálu se také několikrát zaletělo i do zahraničí. Z počátků bylo plánováno celkem 84 epizod. Později však byla potvrzena druhá série seriálu, která se začala natáčet 16. července 2007.\n\nDruhá série s sebou přinesla několik změn – změna postavy Anny Holubcové za Violu Antošovou, kterou ztvárnila Linda Rybová, nové dekorace, vyměněna byla téměř polovina dekorací, přibyly nové byty, zvětšila se paluba boeingu, prostor letiště, nákupního centra či restaurace. Poslední natáčecí den druhé série byl 28. října 2007.\n\nO třetí sérii nijak televize neinformovala, ale produkční společnost, která seriál vyráběla dala vědět, že s třetí sérií nepočítá, jelikož jsou pro ni dějové linky postav uzavřeny. Natočeno bylo celkem 118 epizod během dvou sérií.\n\nPo ukončení první série byla série s 84 epizodami odkoupena českoamerickou stanici OnlineTV, která vysílá ve Spojených státech hlavně v Chicago pro české a slovenské občany. Televize seriál uvedla v prime-time. Na podporu seriálu dokonce do Chicago odletěla i hlavní představitelka seriálu Zuzana Norisová.\n\nLetuška Anna žije se stewardem Karlem docela poklidný vztah. Sice je Karel její nadřízený a menším konfliktům se nevyhnou, ale zatím jim to docela dobře klapalo. Ale Anna se svěřuje své nejlepší kamarádce Lucii, že ji stále něco vábí k Václavovi, jejímu bývalému partnerovi, se kterým žila skoro 12 let, cítí. Avšak Václav si na ní také někdy rád zavzpomíná, ale nesmí to dávat moc najevo, protože jeho současná partnerka Martina na něm vždycky všechno pozná. Václav je vdovec, má nevlastního syna Tomáše, kterému při jedné z tragických nehod zemřela matka. Václav se o syna dříve staral společně s Annou. Jeho nejlepší přítel a také spolupracovník je Pavel Kučera. Vlastní letadlo a hangáry na Točné, avšak jako šéf se moc necítí a s Václavem řídí letiště společně.\n\nAnna tragicky zemřela. Václav se jen těžko vzpamatovává ze smrti jeho už druhé ženy. Musí být hodně statečný, už kvůli roční dceři Anežce, kterou má rád, i když není jeho biologická dcera. Tuto situaci řeší útěkem k alkoholu. V tuto těžkou dobu nastupuje jako pilotka v Central Airlines mladá a krásná Viola, do které se následovně zakouká Václav. Avšak tato láska není přijímána několika lidmi a oba si ji musí vybojovat.\n"}
{"id": "403478", "url": "https://cs.wikipedia.org/wiki?curid=403478", "title": "Nejlepší střelec Svenska hockeyligan", "text": "Nejlepší střelec Svenska hockeyligan\n\nTrofej Håkana Looba je každoročně udělovaná trofej pro nejlepšího střelce základní části švédské Svenska hockeyligan. Je pojmenována po Håkanu Loobovi, někdejším vynikajícím švédském reprezentantovi a vítězi Stanley Cupu.\n"}
{"id": "403479", "url": "https://cs.wikipedia.org/wiki?curid=403479", "title": "SN 1604", "text": "SN 1604\n\nSN 1604, přezdívaná též Keplerova supernova, je supernova, která jako poslední vybuchla v Mléčné dráze. Jasnost supernovy se z původně nevýrazné hvězdy náhle zvýšila na −2,5 zdánlivé hvězdné velikosti a tak byla pozorovatelná prostým okem celý rok. Její exploze byla pozorována v říjnu 1604 Janem Keplerem v Praze. Poprvé ji spatřil 8. října, svá pozorování později shrnul do pojednání \"De Stella nova in pede Serpentarii\" (O nové hvězdě v Hadonošových nohách). Supernova se nachází v souhvězdí Hadonoše, ve vzdálenosti přibližně 20 000 světelných let od Země. Jednotlivé části vyvrženého materiálu se pohybují rychlostí 7,2 milionů km/h.\n"}
{"id": "403483", "url": "https://cs.wikipedia.org/wiki?curid=403483", "title": "Průrazka", "text": "Průrazka\n\nPrůrazka resp. průrazová bleskojistka je ochranné elektrotechnické zařízení, které je vodivě spojeno se stožárem, jenž tvoří trakční podpěru, a které je připojeno vodičem o průměru 10 milimetrů ke koleji. Z důvodu odizolování kolejí (rušení zabezpečovacích zařízení a jiných signálů vysílaných do kolejí) se používají zařízení, která díky vložce propustí pouze vyšší elektrické napětí než\n\nPoužívá se v prostoru ohroženém trakčním vedením (POTV) kde by mohlo dojít k výskytu nebezpečného dotykového napětí. V tomto prostoru musí být osazena všechna vodivá místa – stožáry TV, mosty, ploty, okapy – vše, kde by se mohlo dostat napětí při dotyku vodiče pod napětím vyjma vodivých staveb nebo konstrukcí malých rozměrů, které neobsahují ani nepodpírají elektrická zařízení, jako jsou kryty kanálů, návěstní sloupky, sloupky výstražných křížů přejezdů, návěstní upozorňovadla, nádoby na odpadky, zábradlí a nebo konstrukcí, které nepřesahují délku 2 m a více od kolmého průmětu živé části trolejového vedení na zem. \n\n\n"}
{"id": "403490", "url": "https://cs.wikipedia.org/wiki?curid=403490", "title": "Mike Harrison", "text": "Mike Harrison\n\nMike Harrison (30. září 1942 v Carlisle, Cumbria – 25. března 2018) byl anglický hudebník. Nejvíce je znám pro své působení jako sólový zpěvák ve skupinách V.I.P., Art, Spooky Tooth, Hamburg Blues Band a dalších.\n\n\nviz Spooky Tooth\n\n\n"}
{"id": "403498", "url": "https://cs.wikipedia.org/wiki?curid=403498", "title": "Martin Schongauer", "text": "Martin Schongauer\n\nMartin Schongauer (asi 1448, Colmar, Alsasko – 2. února 1491, Breisach am Rhein) byl nejvýznamnějším německým grafikem před Albrechtem Dürerem. Jeho grafické listy byly velmi rozšířené a v Itálii byl znám jako \"Bel Martino\" a \"Martino d'Anversa\".\nSchongauer se narodil mezi lety 1445–1450, pravděpodobně jako třetí ze čtyř synů zlatníka Caspara Schogauera pocházejícího z Augsburgu. Je známo, že roku 1465 byl zapsán na Univerzitu v Lipsku a podnikl cestu do Burgundska a Holandska, než se roku 1470 usadil v Colmaru a v roce 1477 tu zakoupil dům. V malbě se patrně vyškolil u Caspara Isenmanna v Colmaru. Vlámský malíř Lambert Lombard (1505-1566) v dopise Vasarimu uvádí, že Schongauer se vyučil u Rogier van der Weydena. Od roku 1489 žil v městě Breisach poblíž Colmaru.\n\nRytectví se vyučil v dílně otce, ale mohl se školit také u německého Monogramisty E.S., pocházejícího ze Švýcarska nebo jihozápadu Německa. Americký odborník na staré tisky A. Hyatt Mayor nalezl individuální rukopis obou na různých partiích jediného grafického listu. Všechny práce s Schongauerovým monogramem M†S vykazují plně rozvinutý styl. Schongauer založil v Colmaru významnou ryteckou školu a vychoval řadu rytců miniatur z počátku 16. století (Kleinmeister), mimo jiné Albrechta Altdorfera, a velkou skupinu norimberských umělců (Pencz, Barthel, Beham). Albrecht Dürer se do Colmaru vypravil roku 1492 aby se s Schongauerem seznámil a stal se jeho žákem, ten však krátce předtím zemřel. V letech 1488–1490 byl Schongauerovým žákem Hans Burgkmair starší.\n\nJako malíř byl Schongauer následovníkem vlámského Rogiera van der Weydena a několik jeho dochovaných obrazů připomíná nádherou barev a precizností provedení nejlepší díla jeho vlámských současníků.\nJeho nejvýznamnějším dílem je oltářní obraz \"Madona v Růžové zahradě\" namalovaný pro kostel Svatého Martina v Colmaru. Musée Unterlinden v Colmaru vlastní osm obrazů, jejichž autorem je Schongauer nebo jeho dílna. Jsou mu připisovány také obrazy \"Svatá rodina\" (Mnichov, Vídeň), \"Narození Ježíška\" (Berlín), \"Madona s dítětem\" (Los Angeles). Portrét mladé ženy z roku 1478 je v soukromé sbírce v Kreuzlingen.\n\nV kostele v Breisachu se zachovaly Schongauerovy nástěnné malby.\nSchongauer za svého života vytvořil množství vynikajících mědirytin, které byly kromě Německa prodávány také v Itálii, Anglii nebo Španělsku. Nebyl ještě přímo ovlivněn italskou renesancí ale vykazuje znaky vrcholného gotického stylu. Podle italského historika Vasariho kopíroval Schongauerovu rytinu \"Utrpení sv. Antonína\" také Michelangelo.\nNáměty jeho děl jsou většinou náboženské, ale jsou mezi nimi i komické scény z běžného života (\"Rodina rolníka při cestě na trh\", \"Potyčka dvou učňů\"). Za originální rytiny jednoznačně pocházející z jeho ruky, z nichž některé jsou známé pouze v jediné kopii, je považováno 116 listů. Monogramem M†S je podepsána také řada desek jeho žáků a některé kopie umělců, kteří s ním nijak nesouviseli.\nK nejlepším Schongauerovým rytinám patří soubory \"Umučení Ježíše Krista\", \"Smrt a korunovace panny Marie,\" \"Podobenství o deseti pannách\". Některé jsou i přes svou malou velikost velkorysými kombinacemi postav, architektury, zvířat a rostlin (\"Svatá noc\", \"Klanění tří králů\"), jeho největší deska (29 x 43 cm) se scénou \"Nesení kříže\" obsahuje desítky figur. Všechny jsou mimořádné svým detailním a mistrovským zpracováním, vyváženou kompozicí a bohatou škálou tónů.\nSchongauer zavedl znázornění objemu pomocí křížového šrafování, které později převzal Albrecht Dürer. Jako první patrně použil vícehrotého rydla pro paralelní linie a zlepšil techniku vytvářením hlubších vrypů, které umožnily zhotovení více tisků z jedné desky.\nKolekce jeho grafik vlastní např. Musée Unterlinden v Colmaru, British Museum nebo sbírka grafiky v Berlíně.\na překlady z jiných anglických zdrojů.\n\n"}
{"id": "403499", "url": "https://cs.wikipedia.org/wiki?curid=403499", "title": "Hohenberg an der Eger", "text": "Hohenberg an der Eger\n\nHohenberg an der Eger (úředně: Hohenberg a.d.Eger) je město v německé spolkové zemi Bavorsko, v zemském okresu Wunsiedel im Fichtelgebirge.\n\nHohenberg an der Eger leží přímo na hranici s Českou republikou, kde sousedí s obcí Libá. Zde se také nachází oficiální turistický hraniční přechod Hammermühle/Dubina. Nejvyšším místem města je vrch Steinberg, který se tyčí do výšky 653 metrů nad mořem. Městem protéká řeka Ohře. Podél východní strany města se nachází přírodní park Smrčiny.\n\nPrvní zmínka pochází z roku 1222, kdy Bertholdus de Honberg v takzvaném \"Waldsassener Schenkungsurkunde\" zmiňuje místní hrad. Tomuto bohatému šlechtici z rytířského rodu patřil také hrad ve Wunsiedelu a panství v Chebu. Od posledního z rodu, Kneußela z Hohenbergu, získal purkrabí Friedrich III. z Norimberka v roce 1285 město Wunsiedel, a o něco později i Hohenberg. Roku 1322 byl Hohenberg zastaven českému králi Janu Lucemburskému, k vydání města však nikdy nedošlo. V roce 1413 se Hohenberg vymanil z područí chebského soudního kraje, a vznikl samostatný úřad Hohenberg, jeden ze šesti úřadů takzvaného \"Sechsamterland\" (kraje šesti úřadů), které spadali pod markrabství Brandenbursko-Bayreuthské. Pod hradem vznikla malá osada, jedno hospodářství a jeden mlýn. Obec a hrad Hohenberg měli do roku 1799 privilegia města s císařským azylem. To znamenalo, že ten kdo porušil nějaká pravidla, a podařilo se mu dostat do města, byl pod císařskou ochranou, a nesměl být dále pronásledován. Čtyři kamenné sloupy (nyní se nacházejí v nádvoří hradu) se nacházely před vstupem do města, a označovaly bezpečné místo.\n\nV roce 1814 otevřel Carl Magnus Hutschenreuther v Hohenbergu první porcelánku v severovýchodním Bavorsku.\n\nHrad Hohenberg je nejzachovalejší hrad v celých Smrčinách. Hrad má půdorys šestiúhelníku, se třemi oválnými a dvěma čtvercovými věžemi. V hradním nádvoří stojí knížecí dům z roku 1666, který dříve býval markraběcím loveckým zámečkem.\n\nMuzeum německého porcelánu, představuje na 2000 m² porcelán vyráběný během třech století. Třikrát do roka se mění zvláštní výstava s regionální, národní a mezinárodní tematikou. Muzeum patří spolu s 16 kilometrů vzdáleným muzejním komplexem v Selbu k muzeím Porcelánového světa.\n\n\n"}
{"id": "403508", "url": "https://cs.wikipedia.org/wiki?curid=403508", "title": "Original Six", "text": "Original Six\n\nOriginal Six je skupina šesti týmů, z kterých se skládala NHL ve 25 sezónách mezi 1942/1943 a 1967. \n\n"}
{"id": "403509", "url": "https://cs.wikipedia.org/wiki?curid=403509", "title": "Edvard Westermarck", "text": "Edvard Westermarck\n\nEdvard Alexander Westermarck (20. listopadu 1862, Helsinky, Finsko – 3. září 1939, Tenhola, Finsko) byl finský filosof, antropolog a sociolog. Mezi další oblasti jeho studia patřila exogamie a tabu incestu.\n\nWestermarck je známý popsáním tzv. Westermarckova efektu, který spočívá v tom, že pro dospělého muže je nepřitažlivá žena, se kterou prožil útlé dětství (do 30 měsíců jejího věku).\n\nPůsobil na London School of Economics.\n\n\n"}
{"id": "403511", "url": "https://cs.wikipedia.org/wiki?curid=403511", "title": "Triebel (Vogtland)", "text": "Triebel (Vogtland)\n\nTriebel je obec v německé spolkové zemi Sasko, v zemském okrese Vogtland. Triebel je členem česko-německého mikroregionu Přátelé v srdci Evropy.\n\nVe výšce 504 metrů n. m. se nad vesnicí tyčí vrch Kirchberg, na kterém se nacházejí zbytky kostela a zbytky zdí, o kterých se předpokládá, že se jednalo o opevnění. Nejvyšším bodem v okolí je Platzerberg, mezi Triebelem a vesnicemi Obertriebel a Haselrain, v nadmořské výšce 629 metrů.\n\nTriebel sousedí v zemském okrese Vogtland s obcemi Bösenbrunn, Burgstein a Eichigt a s městem Olešnice. Na jihozápadě sousedí s obcemi Gattendorf, Trogen a Regnitzlosau, které jsou součástí bavorského zemského okresu Hof.\n\nK obci Triebel patří malá vesnice Obertriebel, a vesnice Wiedersberg, kde se nacházejí trosky hradu Wiedersberg.\n\n"}
{"id": "403515", "url": "https://cs.wikipedia.org/wiki?curid=403515", "title": "Hans Memling", "text": "Hans Memling\n\nHans Memling (1433, Seligenstadt – 11. srpna 1494, Bruggy) byl vlámský gotický malíř. Byl posledním velkým nizozemským malířem patnáctého století a byl nástupcem Jana van Eycka a Rogiera van der Weydena, v jejichž stylu pokračoval. Byl pravděpodobně žák Rogiera van der Weydena v Bruselu.\n\nZvláště maloval náboženské výjevy plné emocí; na zadní strany desek maloval samostatná zátiší (Legenda o sv. Uršule).\n\n"}
{"id": "403516", "url": "https://cs.wikipedia.org/wiki?curid=403516", "title": "Zbyněk Berka z Dubé (velkopřevor)", "text": "Zbyněk Berka z Dubé (velkopřevor)\n\nZbyněk Berka z Dubé, velkopřevor, bohatý příslušník šlechtického rodu Berků z Dubé, (* před rokem 1518, † 6. března 1578 v Zákupech). Zúčastnil se řady vojenských výprav a měl velkou zásluhu o rozvoj Zákup.\n\nZbyněk byl příslušník původně starého rodu Ronovců, z nichž se vyčlenila celá řada rodových větví, jednou z nich byli Berkové z Dubé. Jeho otcem byl bohatý šlechtic Jindřich Berka z Dubé, který zemřel v roce 1541. Zanechal po sobě mnoho dětí, mimo Zbyňka nejstaršího Hajmana (též Heřman), dále Zdeňka, Ondřeje a Václava.\n\nOtcův bratranec byl pán Zákupska Zdislav Berka z Dubé a Lipé. A protože ten roku 1553 zemřel bez synů, ustanovením závěti zámek i celé panství po něm Zbyněk o tři roky později převzal.\nJeště před převzetím Zákup Zbyněk i jeho bratři kupovali řadu hradů v českých zemích s okolními panstvími a dosti se zadlužili a řadu z nich zas kolem roku 1541 prodali. V té době nebohatý Zbyněk využil dobrých vztahů svého rodu ke králi Ferdinandovi I.Habsburskému a stal se velkopřevorem řádu maltézských rytířů (Johanitů) v Čechách se sídlem ve Strakonicích. V tomto řádu působil i jeho starší bratr Hajman. Bylo mu v té době nejméně 23 let.\n\nZapojil se do vojenských tažení svého krále jako jeden z velitelů vojska v letech 1541–1543. V roce 1544 je evidován stále jako spolumajitel (s bratry) nepříliš výnosného panství Dřevěnice v hradeckém kraji. O dva roky později se zúčastnil červencového sněmu stavů svolaném kvůli dalším válečným událostem, jich se však Zbyněk osobně nezúčastnil, zůstal v Praze ve svém úřadu velkopřevora.\n\nPo smrti bratrance jeho otce Zdislava Berky z Dubé se stal roku 1553 majitelem velkého panství a zámku v Zákupech a tím se stal šlechticem bohatým. Dědictví se ujal společně s bratrancem Zdislavem až roku 1556, protože jej tři roky užívala vdova po strýci Anna z Vartenberka. Zdědil Zákupy, Horní Polici, Jablonné v Podještědí, od krále zastavený Mělník.\n\nV témže roce 1556 se úřadu velkopřevora vzdal a oženil se 20. ledna 1556 s Veronikou z Lobkovic, dcerou Jana ml. Popela z Lobkovic na Horšovském Týně. Přebýval pak střídavě v Zákupech a Praze. O své Zákupy se dobře staral, s pomocí soudů vyjasnil hranice panství, městečkům Zákupy a nedalekému Cvikovu zařídil četná práva, např. trhů, várečné, cechů. Z nich měl majetkový prospěch i sám. Začal také na panství budovat či renovovat velké stavby kostelů. Pak začal přikupovat další vesnice. V Zákupech dokončil stavbu kostela svatého Fabiána a Šebestiána, kde později nechal zbudovat pohřební kryptu Berků. V roce 1565 bylo definitivně vypořádáno dědictví jeho otce, Mělník předal svému příbuznému Zdislavovi.\n\nSvůj život dělil mezi své Zákupy a službou králi. V letech 1565–1566 se podílel na válečných taženích proti Turkům, nicméně samotných bitev se nezúčastnil. Byl několikrát zmiňován jako účastník zemských sněmů a pohřbu krále.\n\nPřekonal v roce 1576 následky velkého požáru zámku Zákupy, při němž zde zemřelo mnoho lidí.. V roce 1578 onemocněl a zůstal na svém zámku v Zákupech, kde také 6. března 1578 zemřel. Byl pohřben vedle své dlouholeté manželky Veroniky z Lobkovic, zesnulé o šest let dříve 30. prosince 1572, v kryptě zákupského kostela. V kryptě bylo postupně pohřbeno 23 příslušníků rozvětveného rodu Berků z Dubé.\nZbyněk měl s Veronikou min. pět dětí – Jana, Václava, Elišku (resp.Alžbětu), Jindřicha a Annu Marii. Soudě dle obrazů zachovaných v zákupském zámku měli dětí více, ale mnohé z nich brzy zemřely. Zákupy po něm převzal druhý syn Václav Berka (resp.jeho poručníci Jindřich Berka z Dubé a Markéta Adršpachová, protože v té době mu bylo jen 8 let. Druhý proto, že staršího bratra Jana 11. listopadu 1578 zavraždil jeho sluha, takže se dědictví nestačil ujmout.\n\nBerkové mají v erbu, stejně jako všechny ostatní odnože Ronovců, černé sukovité větve čili ostrve na žlutém poli. Po povýšení do hraběcího stavu byl jejich erb vylepšen o červený štítek s černým lvem na skále\n\n"}
{"id": "403526", "url": "https://cs.wikipedia.org/wiki?curid=403526", "title": "Rozšířená matice soustavy", "text": "Rozšířená matice soustavy\n\nRozšířená matice soustavy je v matematice a lineární algebře útvar vytvořený specifickým způsobem zápisu soustavy lineárních rovnic do matice.\n\nKonkrétně se jedná o přepis soustavy \"m\" lineárních rovnic \"n\" proměnnými\n\ndo matice\n\n"}
{"id": "403527", "url": "https://cs.wikipedia.org/wiki?curid=403527", "title": "Hostišov", "text": "Hostišov\n\nHostišov (dříve \"Ostešov\") je vesnice v oblasti České Sibiře, místní část města Votice. Leží na trase mezinárodní silnice E55, v nadmořské výšce 615 metrů. V katastrálním území Hostišov leží i Buchov, Větrov a Zdeboř. \n\nPrvní písemná zmínka o vesnici pochází z roku 1362.\n\nVe středověku stávala v Hostišově tvrz. V 15. století zde sídlili Ostešovští z Ostešova, později se tu připomíná Jan Řidlo z Mokřan a Burjan Otický z Otic, za něhož byl Hostišov připojen k Oticím.\n\nV roce 1890 měla osada Hostišov 9 domů a 94 obyvatel. V roce 1901 si v Hostišově postavil chalupu (podle projektu Jana Kotěry) český spisovatel, novinář a politik Jan Herben, který vesnici proslavil svou knihou \"Hostišov\" a je nesprávně považován za autora označení Česká Sibiř. Díky Herbenovi navštívil Hostišov 15. srpna 1919 československý prezident Tomáš Garrigue Masaryk.\n\n\n"}
{"id": "403529", "url": "https://cs.wikipedia.org/wiki?curid=403529", "title": "Zdymadlo Troja-Podbaba", "text": "Zdymadlo Troja-Podbaba\n\nZdymadlo Troja-Podbaba je vodní stupeň na Vltavě v severní části Prahy, plavební komora na říčním kilometru 43,50 a jez na řkm 45,58. Sestává z Trojského jezu na pravém rameni, tříkilometrového plavebního kanálu při levém břehu (vlevo od Císařského ostrova) a podbabských plavebních komor u konce plavebního kanálu. Je po proudu posledním ze čtyř pražských zdymadel, předchází mu zdymadlo Štvanice (řkm 50,69), následuje zdymadlo Klecany-Roztoky. Provozovatelem je státní podnik Povodí Vltavy.\n\nZdymadlo bylo postaveno firmou Lanna v letech 1899–1902 v rámci projektu splavnění Vltavy mezi Prahou a Mělníkem, který iniciovala Průmyslová jednota v Praze. Výstavba plavebního kanálu změnila obrys Císařského ostrova, původní meandrující rameno bylo zaslepeno a přeměněno v parkové jezírko Malá říčka. Původní hradlový jez měl tři pole o šířce po asi 38 metrech.\n\nPři povodni v červenci 1954, kdy hladina stoupla o 2,26 metrů nad normální stav, nebyl jez včas vyhrazen a došlo k jeho poškození. K podobné události došlo znovu v roce 1965. V roce 1972 byly hradlové uzávěry nahrazeny dutými ocelovými klapkami, hradící klapkové těleso se hydraulickými válci zdvihá nebo spouští podle průtoku v řece tak, aby hladina nad jezem zůstávala na stejné úrovni.\n\n20. července 1974 jez poškodily čtyři utržené nákladní čluny.\n\nV letech 1974–1979 prošlo zdymadlo rekonstrukcí. \n\nPo rekonstrukci má od roku 1998 plavební komora nový velín, který navrhli architekti Eduard Schleger a Lukáš Liesler.\n\nK dalším poškozením jezu a ostatních objektů došlo při povodni v roce 2002.\n\nPři rekonstrukci plavebních komor byla roku 1995 zprovozněna malá vodní elektrárna, která má dvě Kaplanovy přímoproudé turbiny umístěné v bočních zdech velké plavební komory.\n\nV roce 2009 byla vybudována malá vodní elektrárna a instalovány dvě přímoproudé Kaplanovy turbíny s hltností 2 x 40 m/s, a výkonem 2 x 1090 kW.\n\nPůvodní jez byl vybudován současně se stavbou plavebního kanálu a komor v letech 1899–1902. V letech 1974–1979 byl rekonstruován do dnešní podoby, dodavatelem zařízení bylo ČKD Blansko.\n\nMá tři pole o šířce 38 metrů, průtok 830 m/s a průměrné převýšení hladin 2,45 metru.\n\nPlavební propust pro vory při pravém břehu je dlouhá 409 metrů a široká 12 metrů, byla na počátku 80. let 20. století přebudována na sportovní slalomovou dráhu.\n\nKe konci plavebního kanálu vedoucího po jižní a západní (levé) straně Císařského ostrova, při severním okraji Královské obory, a dlouhého asi 3 kilometry (ve své době byl nazýván „Vltavský průplav“) je dvojice souběžných plavebních komor. Pravá komora byla v letech 1996-1998 rekonstruována a nyní má délku 135 metrů a šířku 12 metrů (třída vodních cest Va), levá komora má délku 73 metrů a šířku 11 metrů, výška komor je 8,5 metru a rozdíl hladin 5,5 metru. Pravé rameno Vltavy na severní straně ostrova, podél Troji, tak tvoří úsek s přirozeným spádem toku, takzvanou Trojskou peřej.\n\nNa plavební komoře Podbaba je podle vyhlášky Státní plavební správy stejně jako na dalších vltavských plavebních komorách severně od Prahy celoroční provoz od 7 do 17 hodin. požadavky na proplutí mezi 17 a 22 hodinami lze projednat tentýž den do 17 hodin, požadavky na proplutí mezi 22 a 24 hodinami je nutno projednat den předem.\n\nPlavební komora slouží převážně nákladní dopravě. Objem přepravného zboží v letech 1997–2007 kolísal mezi 214 až 404 tisíci tun ročně (maximum 1998, minimum 2002), počet proplavených lodí mezi 1203 až 2735 (minimum 2002, maximum 2007).\n\nSezonní linka osobní lodní dopravy Pražské paroplavební společnosti má koncové přístaviště „Praha-Troja, ZOO“ v plavebním kanále poblíž mostu přes kanál, takže přes plavební komoru vůbec neprojíždí. Linka dále směrem na Mělník jezdí jen příležitostně, asi dvakrát do roka.\n\n"}
{"id": "403538", "url": "https://cs.wikipedia.org/wiki?curid=403538", "title": "Deoxyribonukleotid", "text": "Deoxyribonukleotid\n\nDeoxyribonukleotid je nukleotid, složený z nukleové báze (A, C, G, T, U), monosacharidu deoxyribózy a jedné či více fosfátových skupin. V těle se vyrábí redukcí ribonukleosiddifosfátů pomocí ribonukleotidreduktázy. Jsou to, snad vyjma dUTP, základní stavební částice deoxyribonukleové kyseliny (DNA)\n"}
{"id": "403541", "url": "https://cs.wikipedia.org/wiki?curid=403541", "title": "Pásový opar", "text": "Pásový opar\n\nPásový opar (\"Herpes zoster\") je infekční kožní onemocnění vyvolané herpetickým virem Varicella zoster, který způsobuje rovněž plané neštovice. Virus zůstává ukryt v těle po vyléčení planých neštovic, „spí“ v některém senzitivním gangliu. Příčinou aktivace viru bývá především snížení imunity organismu, podávání kortikosteroidů či imunosupresiv, námahou či nedostatečnou výživou a podobně. Onemocnění postihuje nejčastěji osoby nad 50 let věku a častěji ženy. Projevuje se výsevem puchýřků v oblasti kůže, která je inervována daným senzitivním nervem. Vyrážku často provází bolest (\"neuralgie\"). Objevuje se nejčastěji v oblasti břicha, hrudníku, zad, ale může se objevit i na jiných místech.\n\nJednostranný výsev puchýřků, bolest, svědění nebo jiné vjemy v postižené oblasti jsou většinou dostatečně průkazné pro diagnózu pásového oparu. Podobný obraz vezikul v dermatomu (části pocházející ze stejného dermatomu mají nervové zásobení z jednoho míšního kořene) však může způsobit i coxsackie virus. Diagnózu lze potvrdit virologickým a sérologickým vyšetřením.\n\nNejčastější léčbou infekce varicella zoster virem je podávání virostatik. Virostatika se podávají buď v tabletkách nebo v infuzích (nitrožilně). Nejčastěji se používají virostatika s účinnou látkou aciclovir (Zovirax, Herpesin, Provirsan), jinou možností je látka valaciclovir (Valtrex).\n\nPásový opar se nejčastěji vyskytuje po 50. roce věku. U dětí se vyskytuje častěji při prodělání planých neštovic do 1 roku věku. Opakované pásové opary svědčí pro pravděpodobné oslabení obranyschopnosti organismu, například HIV infekcí.\nPro pásový opar je typické, že se nejdříve projeví palčivými bolestmi v oblasti krku, ramen a trupu. Po několika dnech se na části těla objeví puchýřky ve formě pásku, naplněné tekutinou. Napadená místa červenají, bobtnají a stanou se citlivými na dotek. Po jednom až dvou týdnech puchýřky pomalu splasknou a vytvoří se na nich strupy. Puchýřky by se neměly rozškrabávat, protože potom by po nich zůstaly jizvy. Bolesti většinou zmizí spolu s vyrážkou na pokožce nebo krátce poté. Ve výjimečných případech a především u starších lidí mohou ale bolesti trvat další měsíce a roky a mohou být trýznivé. Nemocní pásovým oparem jsou infekční pro své okolí v době výsevu puchýřků. Doporučuje se časté mytí a dezinfekce rukou, postižená místa neškrábat a překrýt. Včasná léčba onemocnění může předejít bolestem. Užívají se antivirotika, analgetika, antibakteriální masti a často i antidepresiva.\nU nakažených pacientů probíhá onemocnění zpravidla sice nepříjemně, ale neškodně. Někdy se však ale tvoří pásový opar na obličeji, což je označováno za tzv. „obličejovou růži“ a může vést k ochrnutí obličejových nervů. V případě, že jsou postižené také oči, vzniká riziko, že budou poškozeny spojivky a rohovky očí a dojde k úplnému oslepnutí.\n\nJe k dispozici očkovací látka proti viru VZV chránící před infekcí planými neštovicemi a pravděpodobně také před pozdějším vznikem pásového oparu. Očkování se doporučuje jednou dávkou zejména osobám nad 50 let věku, které prodělaly onemocnění planými neštovicemi.\n\n\n"}
{"id": "403544", "url": "https://cs.wikipedia.org/wiki?curid=403544", "title": "Krupá (okres Rakovník)", "text": "Krupá (okres Rakovník)\n\nObec Krupá se nachází v okrese Rakovník, kraj Středočeský, zhruba 8 km severně od Rakovníka. Obcí prochází silnice I/6, spojující Prahu a Karlovy Vary. Žije zde obyvatel.\n\nNázev vesnice je odvozen ze staročeského přídavného jména \"krupý,\" znamenajícího „hrubý“, „velký“. V historických pramenech se objevuje ve tvarech: Krupa (1353), Gruppen (1360), Krupá (1545) Krupey (1785) a Krupa (1845).\n\nPůvodně Krupá patřila ke královskému panství křivoklátskému. První písemná zmínka o vsi pochází z roku 1353, kdy císař Karel IV. Krupou spolu s Bratronicemi, Žilinou a Olešná (\"villas Bratronicz, Zylina, Krupa et Oleschna\") daroval kněžím při katedrále svatého Víta na Pražském hradě.\n\nV okolí Krupé se nachází malá černouhelná pánev, na které byly na severním okraji vesnice u silnice do Mutějovic roku 1854 vyměřeny dvě dolové míry zvané Johann Baptist společnosti Johanna Antonína Starcka. Obě byly brzy opuštěny a těžba byla obnovena až v době okolo první světové války. Roku 1921 zde byl v provozu mělký Důl Cyril Ludvíka Kasla, ve kterém se těžilo málo kvalitní uhlí.\n\nV obci Krupá \"(932 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody: lékař, zubní lékař, autodílna, biograf, cihelna 2 obchody s dobytkem, drogerie, 2 holiči, 5 hostinců, 2 obchody s chmelem, kolář, Dělnický konsum, 2 kováři, krejčí, obchod se surovými kůžemi, 2 obuvníci, 7 obchodů s ovocem a zeleninou, pekař, obchod s peřím, pila, rolník, řezník, 3 obchody se smíšeným zbožím, výroba sodové vody, spořitelní a záložní spolek v Krupé, 3 obchody se stavebními hmotami, švadlena, 3 trafiky, 4 truhláři, 3 obchody s uhlím, uzenář.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nKrupá leží u křižovatky silnice I/6 Praha – Karlovy Vary a silnice II/229 Rakovník–Louny. Vesnicí vede železniční trať 124 Lužná u Rakovníka – Žatec – Chomutov, z níž ve stanici Krupá odbočuje železniční Trať 125 Lužná u Rakovníka – Kolešovice. Železniční trať 124 je jednokolejná celostátní trať. Doprava na ní byla zahájena roku 1870. Železniční trať 125 do Kolešovic je jednokolejná regionální trať, na které byla doprava zahájena roku 1883. Od prosince 2006 je bez pravidelné dopravy.\n\nV roce 2011 v Krupé zastavovaly autobusové linky jedoucí do Kadaně, Karlových Varů, Kladna, Klášterce nad Ohří, Kraslic, Loun, Mutějovic, Nového Strašecí, Podbořan, Prahy, Rakovníka, Řevničova, Sokolova a Žatce. Po trati 124 jezdilo železniční stanicí Krupá denně 6 párů spěšných vlaků.\n\n\n"}
{"id": "403545", "url": "https://cs.wikipedia.org/wiki?curid=403545", "title": "Sylvester Stallone", "text": "Sylvester Stallone\n\nSylvester Stallone (* 6. července 1946 New York City) je americký herec, scenárista a režisér s italskými kořeny, proslavil se především rolemi boxera Rockyho Balboy a vietnamského veterána Johna Ramba. Často bývá uváděn pod přezdívkou Sly. Vystudoval American College ve Švýcarsku. Ve filmu se poprvé objevil v erotickém snímku \"The Party at Kitty and Stud’s\", první významnější hereckou příležitostí po nezávislých snímcích \"No Place to Hide\" a \"The Lord’s of Flatbush\" a řadě komparzních rolí (např. ve snímcích \"M*A*S*H\" (1970), \"Banáni\" (1971), \"Klute\" (1971) či \"Zajatec 2. avenue\" (1975)) byla vedlejší role svérázného závodníka v béčkovém filmu s Davidem Carradinem v hlavní roli \"Cesta gladiátorů 2000\" z roku 1975. Zvrat přišel v následujícím roce, kdy nabídl producentům vlastní scénář o zápase boxerského (a životního) outsidera proti mistru světa v těžké váze (inspirovaný skutečným zápasem mezi Muhammadem Ali a Chuckem Wepnerem). Stallonovi bylo za scénář nabídnuto 350 000 dolarů. Dle studia byl ideálním kandidátem na obsazení hlavní role např. herec Burt Reynolds. Stallone však nabídku odmítl s tím, že chce sám hrát hlavní roli. Nakonec si prosadil svou. Film s náklady pouhého jednoho milionu dolarů se stal celosvětovým hitem, utržil 225 mil. dolarů a získal deset nominací na Oskara (včetně dvou pro Stallona za scénář a hlavní mužskou roli), z nichž tři vyhrál (nejlepší film, režie a střih).\n\nDo češtiny Stallona nejčastěji dabují Pavel Rímský a Pavel Soukup.\n\n\n\n\n\n"}
{"id": "403547", "url": "https://cs.wikipedia.org/wiki?curid=403547", "title": "Lascaux", "text": "Lascaux\n\nLascaux (výslovnost: [lasko]) je jeskynní komplex v jihozápadní Francii proslavený díky jeskynním malbám. Jeskyně se nacházejí poblíž vesnice Montignac v départmentu Dordogne. Na stěnách jeskynních prostor se nacházejí malby z doby mladšího paleolitu (kultura magdalénien) datované mezi roky 15 000 až 13 000 př. n. l., především realistická vyobrazení zvířat.\n\nSoubor vyobrazení zdobících cca 150 m stěn chodeb jeskyně tvoří zhruba 150 maleb a více než 15 000 skalních rytin. Vyobrazení představují především býložravá zvířata (jeleni, bizoni, koně, býci), tedy především lovná zvěř. Jejich provedení je velmi výstižné a věrně realistické a ukazuje na důvěrnou znalost zpodobených objektů. Výjimečně se objeví i vyobrazení člověka, na rozdíl od dokonalého postižení zvířat jsou však provedena primitivním způsobem či silně stylizovaná. Je zjevné, že obrazy vznikaly v průběhu delší doby, s různě dlouhými odstupy (snad i několik desítek let) a u některých je možné pozorovat postupné zdokonalování a vylepšování pravěkými umělci.\n\nSoudí se, že jde o posvátné místo, sloužící k provádění rituálů populace tohoto období.\n\nJeskyně byla náhodně objevena 12. září roku 1940 čtyřmi dětmi (Marcel Ravidat, Jacques Marsal, Georges Agnel a Simon Coencas, doprovázených Marcelovým psem Robotem; ten zapadl do skalní pukliny a při jeho vyprošťování chlapci objevili výzdobu jeskyně). 21. září zde zahájil archeologický výzkum významný francouzský archeolog Henri Breuil a ještě v tomtéž zveřejnil první vědecký popis lokality, kterou přiřadil ke kulturnímu okruhu périgordienu.\n\nVeřejnosti byla památka zpřístupněna záhy po skončení války, v roce 1948. K usnadnění přístupu musela být jeskyně prohloubena, upraven vstup a vybudovány schody, bylo instalováno elektrické osvětlení a vchod byl osazen těžkými bronzovými vraty, aby jeskynní mikroklima (konstantních 14 °C) nebylo příliš silně destabilizováno. Přesto se v roce 1955 začaly projevovat neblahé důsledky působení oxidu uhličitého, vydechovaného návštěvníky (cca 1200 denně), který začal způsobovat destrukci a blednutí maleb, proto byla jeskyně v roce 1963 pro veřejnost uzavřena a vybavena nákladným větracím systémem a klimatizačním zařízením. Po uzavření byly malby restaurovány a od té doby jsou pod stálou kontrolou.\n\nJeskyně jsou zapsány v Seznamu světového dědictví UNESCO.\n\nVeřejnost ovšem projevovala neutuchající zájem o tuto výjimečnou památku. S cílem umožnit její opětovné zpřístupnění, aniž by se riskovalo její poškození či dokonce zničení, rozhodl příslušný úřad (\"\"Régie départementale du Tourisme de la Dordogne\"\") o vybudování přesné kopie jeskynního komplexu s nástěnnými malbami, a to dvou jeho nejreprezentativnějších a nejatraktivnějších částí - \"Sálu býků (La salle des Taurreaux)\" a \"Axiálního výklenku (Le Diverticula axial)\".\n\nV březnu roku 1980 se započalo s pracemi a v roce 1983 mohlo otevřít pro první návštěvníky své brány nové Lascaux II.\n\nTato replika, vybudovaná nákladem mnoha milionů eur, je situovaná ve vzdálenosti 200 m od původní jeskyně. Je zpoloviny zahloubená do země a překrytá betonovou skořepinou, jejíž vnitřek imituje originální vnitřní povrch jeskyně. K dosažení co nejpřesvědčivějšího efektu byla na betonový podklad připevněna kovová armatura překrytá drátěným pletivem s velmi malými oky, na něž byla nanesena další betonová vrstva, imitující dokonale texturu původního skalního povrchu. Na ni byla nakonec realizována vyobrazení, jak malby, tak rytiny.\n\nVyobrazení a reprodukce dalších uměleckých děl z Lascaux mohou návštěvníci zhlédnout v \"Muzeu pravěkého umění\" v Le Thot u Montignacu.\n\nV českých zemích je možné vidět některé repliky z Lascaux v pavilonu Anthropos Moravského zemského muzea v Brně.\n\n"}
{"id": "403549", "url": "https://cs.wikipedia.org/wiki?curid=403549", "title": "Hokejová reprezentace Bosny a Hercegoviny", "text": "Hokejová reprezentace Bosny a Hercegoviny\n\nHokejová reprezentace Bosny a Hercegoviny je národní hokejové mužstvo Bosny a Hercegoviny. Hokejový svaz sdružuje 151 registrovaných hráčů (z toho 39 seniorů), majících k dispozici jednu halu a tři otevřené stadiony s umělou ledovou plochou. Bosna a Hercegovina je členem Mezinárodní federace ledního hokeje od 10. května 2001. Hokejisté Bosny a Hercegoviny jsou účastníci divize III MS 2015, 2016 a 2017.\n\n15. 2. 2008 Řecko 10:1 Bosna a Hercegovina \n\n17. 2. 2008 Arménie 18:1 Bosna a Hercegovina \n\n\"Arménie prohrála kontumačně 0:5.\"\n\n8. 2. 2014 Turecko 7:2 Bosna a Hercegovina \n\n9. 2. 2014 Bosna a Hercegovina 6:4 Turecko \n\n3. 4. 2015 KLDR 13:0 Bosna a Hercegovina \n\n4. 4. 2015 Turecko 11:0 Bosna a Hercegovina \n\n6. 4. 2015 Hongkong 8:0 Bosna a Hercegovina \n\n7. 4. 2015 Lucembursko 5:0 Bosna a Hercegovina \n\n9. 4. 2015 Gruzie 4:1 Bosna a Hercegovina \n\n10. 4. 2015 Spojené arabské emiráty 5:2 Bosna a Hercegovina \n\n31. 3. 2016 Bosna a Hercegovina 5:4 Hongkong \n\n1. 4. 2016 Gruzie 8:0 Bosna a Hercegovina \n\n\"Bosna a Hercegovina vyhrála kontumačně 5:0.\"\n\n3. 4. 2016 Turecko 8:2 Bosna a Hercegovina \n\n4. 4. 2016 JAR 10:0 Bosna a Hercegovina \n\n6. 4. 2016 Lucembursko 13:0 Bosna a Hercegovina \n\n25. 6. 2016 Turecko 9:1 Bosna a Hercegovina \n\n26. 6. 2016 Gruzie 14:2 Bosna a Hercegovina \n\n10. 4. 2017 Hongkong 5:0 Bosna a Hercegovina \n\n\"Bosna a Hercegovina prohrála kontumačně 0:5.\"\n\n11. 4. 2017 Tchaj-wan 5:0 Bosna a Hercegovina \n\n\"Bosna a Hercegovina prohrála kontumačně 0:5.\"\n\n13. 4. 2017 Bulharsko 5:0 Bosna a Hercegovina \n\n\"Bosna a Hercegovina prohrála kontumačně 0:5.\"\n\n15. 4. 2017 JAR 5:0 Bosna a Hercegovina \n\n\"Bosna a Hercegovina prohrála kontumačně 0:5.\"\n\n16. 4. 2017 Spojené arabské emiráty 5:0 Bosna a Hercegovina \n\n\"Bosna a Hercegovina prohrála kontumačně 0:5.\"\n\n\n"}
{"id": "403550", "url": "https://cs.wikipedia.org/wiki?curid=403550", "title": "Kirjat Je'arim", "text": "Kirjat Je'arim\n\nKirjat Je'arim (hebrejsky , doslova „\"Město Lesů\"“, v oficiálním přepisu do angličtiny Qiryat Ye'arim, přepisováno též Kiryat Ye'arim) je místní rada (malé město) v Izraeli, v Jeruzalémském distriktu.\n\nLeží v Judských horách v nadmořské výšce 723 metrů, 10 kilometrů západně od Jeruzaléma. Nachází se na terénním hřbetu, který jižně od obce prudce spadá do údolí vádí Nachal Ksalon a na severu obdobně do údolí vádí Nachal Jitla, na jehož protější straně se zvedá hora Har Haruach.\n\nMěsto je na dopravní síť napojeno pomocí lokální silnice číslo 425, která ústí na jižním okraji obce do dálnice číslo 1 z Tel Avivu do Jeruzaléma.\n\nOsídlení v této oblasti je převážně židovské, ale s Kirjat Je'arim na východní straně sousedí arabské město Abú Ghoš.\n\nKirjat Je'arim je pojmenováno po městu zmíněném v Bibli v souvislosti s králem Davidem a archou úmluvy. Podle Bible zde archa byla po dvacet let a poté ji David nechal přenést do Jeruzaléma. Někteří věří, že nedaleký tel je pozůstatkem tohoto biblického města. Podle jiné teorie je tímto biblickým městem současný Abú Ghoš.\n\nMěsto bylo založeno roku 1975. Zbudovala ho skupina chasidů z USA a původně ho pojmenovala Kirjat Telez-Stone (podle filantropa Irvinga Stonea, který přispěl na výstavbu obce). Status místní rady získala obec roku 1992.\n\nV roce 2010 média referovala o sporech ohledně plánů na výrazné stavební rozšíření města. Vedení obce totiž zamýšlelo provést v Kirjat Je'arim masivní bytovou výstavbu a zvýšit počet zdejších obyvatel na . Kvůli tomu požadovalo rozšířit katastr města o 519 dunamů (51,9 hektarů) v prostoru podél silnice z Abú Ghoš do vesnice Neve Ilan. Představitelé Abú Ghoš i židovských vesnic v regionu a environmentalisté proti plánu protestovali, mnoho z nich i kvůli obavám z konfliktů s ultraortodoxními Židy.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Obyvatelé jsou téměř výlučně Charedim (ultraortodoxní Židé), mnoho z nich imigranti ze Severní Ameriky, Evropy či Jižní Afriky.\n\nJde o menší obec městského typu s dlouhodobě rostoucí populací. K 31. prosinci 2014 zde žilo 3801 lidí. Během roku 2014 stoupla populace o 2,7 %.\n"}
{"id": "403552", "url": "https://cs.wikipedia.org/wiki?curid=403552", "title": "SiRNA", "text": "SiRNA\n\nsiRNA (z angl. small interfering RNA, případně short interfering RNA či silencing RNA) je označení pro skupinu dvouvláknových RNA o délce 20–25 nukleotidů. Uplatňují se v procesu tzv. RNA interference, tedy jevu, kdy tato RNA ovlivňuje expresi (tedy míru translace) určitého genu. Dále hraje roli i v dalších procesech souvisejících s RNA interferencí, jako je ochrana před viry. Navíc ale zřejmě také ovlivňují prostorovou strukturu chromatinu.\n\nSiRNA má obvykle velmi typickou a dobře definovatelnou stavbu, skládá se obvykle z 21 nukleotidů, je dvouvláknový (dsRNA) a na jedné straně každého vlákna přečnívají dva nukleotidy, nespárované s nukleotidy vlákna druhého. Na 5' konci je fosfátová skupina, na 3' konci hydroxylová skupina.\n\nTato struktura je dána na základě enzymatického účinku proteinu dicer, který je schopný nastříhat dlouhé dvouvláknové řetězce RNA (ale i tzv. small hairpin RNA) na malé kousky.\n\nsiRNA byly původně chápány jako čistě exogenního původu, tzn. jako molekuly vznikající rozštěpením například virové či transpozonové RNA. A opravdu, kanonické siRNA vznikají rozštěpením právě takových, poměrně dlouhých a dvouvláknových molekul RNA. Dnes je však známo, že siRNA mohou vznikat i přepisem částí samotného genomu, například v centromerických nebo repetitivních oblastech DNA. Jisté siRNA vznikají i štěpením určitých částí molekul mRNA.\n\nV typickém případě (v kanonické siRNA dráze) se siRNA asociuje s proteinovým komplexem RISC a navádí ho ke konkrétnímu úseku mRNA, jenž je s danou siRNA plně komplementární. RISC pak katalyzuje chirurgicky přesné rozštěpení této cílové mRNA. Díky tomu dochází k tzv. posttranskripčnímu umlčení (silencingu) daného genu, tzn. gen se sice přepisuje, ale jeho mRNA je následně štěpena, takže kýžený bílkovinný produkt není vytvářen. Byly však odhaleny i způsoby, jak siRNA blokuje i samotný přepis genu – existují totiž mechanismy, jimiž siRNA navozuje vznik heterochromatinu, jenž není přepisován.\n\n"}
{"id": "403556", "url": "https://cs.wikipedia.org/wiki?curid=403556", "title": "Irská hokejová reprezentace", "text": "Irská hokejová reprezentace\n\nIrská hokejová reprezentace je irský národní výběr v ledním hokeji vzniklý v roce 1996. Reprezentace je řízena Irskou asociací ledního hokeje.\nV roce 2008 zastávala 40. místo v žebříčku IHHF.\n\nHistoricky první zápas odehrálo Irsko v roce 2004 proti Mexiku (prohrálo 3:8). Nejvyšší vítězství zaznamenalo v roce 2005, kdy porazilo Arménii 23:1.\n\nNa přelomu září a října roku 2017 se zúčastnila ve městě Canillo v Andoře turnaje Development Cup. Skončila v něm na druhém místě, když prohrála s Marokem a zvítězila s Portugalskem a s Andorrou.\n\n\n"}
{"id": "403557", "url": "https://cs.wikipedia.org/wiki?curid=403557", "title": "Honda CR-V", "text": "Honda CR-V\n\nHonda CR-V je osobní automobil typu SUV vyráběný japonskou automobilkou Honda. Vyrábí se od roku 1996 v Swindonu ve Velké Británii, v japonské Sayamě a od roku 2007 také v East Liberty,ležícím v Ohiu (USA). Má stálý pohon předních kol s možností zapnout pohon všech kol.\n\nVyráběla se do roku 2001. Typickým prvkem výbavy se stal piknikový stolek na dně úložného prostoru a otevírání pátých dveří nikoliv nahoru ale do strany (zleva doprava). V roce 1999 prošla faceliftem.\n\n\n\nVyráběla se v letech 2002 až 2006. Design byl pozměněn v duchu sedmé generace Hondy Civic. Dvakrát získala titul Nejlepší malé SUV časopisu Car and Driver magazine's v letech 2002 a 2003. V roce 2005 prošla faceliftem, při kterém dostala šestnáctipalcová kola.\n\n\n\nVyrábí se od roku 2007. Design prošel velkou změnou. Zadní kolo s z pátých dveří posunulo pod podlahu zavazadlového prostoru a páté dveře jsou otevírány klasicky nahoru, nikoliv do boku jak tomu bylo u předchozích generací.\n\nTřetí generace CR-V je poháněna nejnovější verzí standardního Honda K-sériového 2,4 benzínového čtyřválce, tento motor také najdete v aktuální generaci Honda Accord a Honda Element . V severoamerického trhu, je tento výkon 166 hp (124 kW) při 5800 otáčkách za minutu a 161 lb · ft (218 N · m) při 4200 otáčkách za minutu. Dieselový motor je pak 2,2 i-CTDI a je nabízen převážně na evropských a asijských trzích. Evropský trh pro CR-V nabízí nový R20A 2,0 benzínový motor, založený na Hondě R-série i-VTEC SOHC, stejný motor je používán v Honda Civic , na rozdíl od předchozí generace CR-V, který nabídne motor K20A.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"13\" |Zážehové motory\n! colspan=\"13\" |Vznětové motory\n</table>\n\n\n"}
{"id": "403558", "url": "https://cs.wikipedia.org/wiki?curid=403558", "title": "Körner", "text": "Körner\n\nSlovo Körner, Koerner nebo Körnerová má více významů:\n\n\n\n"}
{"id": "403559", "url": "https://cs.wikipedia.org/wiki?curid=403559", "title": "SSSR na strojke", "text": "SSSR na strojke\n\nSSSR na strojke ( ) byl sovětský časopis vydávaný v Moskvě v letech 1930–1941 a také v roce 1949.\n\nPrvní vydání proběhlo v době, kdy redakci vedl spisovatel Maxim Gorkij.\n\nČasopis ilustrovali fotožurnalisté Alexandr Rodčenko, Georgij Petrusov, Boris Ignatovič, Arkadij Šajchet, Jevgenij Chalděj, Mark Markov-Grinberg a mnoho dalších.\n\nČasopis vycházel ve čtyřech jazykových mutacích, v ruštině, francouzštině, angličtině, němčině a od roku 1938 také ve španělštině. Časopis informoval čtenáře v zahraničí o hyper rekonstrukci, která se odehrává v Sovětském svazu a líčil jej jako přední průmyslovou velmoc. Samostatným prohlášením časopisu bylo „promítnout do fotografie celý rozsah a rozmanitost stavebních prací, které nyní probíhají v SSSR“. Ve své době měl časopis nezanedbatelné místo v historii fotožurnalistiky pro svůj významný přínos v publikování obrazových zpráv.\n\nPoslední číslo vyšlo v prosinci 1949.\n\n\n\n"}
{"id": "403560", "url": "https://cs.wikipedia.org/wiki?curid=403560", "title": "Lucemburská hokejová reprezentace", "text": "Lucemburská hokejová reprezentace\n\nLucemburská hokejová reprezentace patří mezi národní reprezentace v ledním hokeji. V mezinárodním žebříčku se pohybuje pod čtyřicátým místem. Tým hraje v národních barvách, tj. v červené, bílé a světle modré.\n\nLucembursko se poprvé turnaje Mistrovství světa zúčastnilo v roce 1992 ve skupině C2 a účast si poté zopakovalo až po osmi letech v roce 2000 ve skupině D. Od roku 2002 je pravidelným účastníkem. V letech 2002 a 2004 hrálo II. divizi, ve zbývajících letech III. divizi.\n"}
{"id": "403561", "url": "https://cs.wikipedia.org/wiki?curid=403561", "title": "Rčení", "text": "Rčení\n\nRčení je útvar lidové slovesnosti. Je to krátká průpovídka vyjadřující určitou životní zkušenost, např. „nechá si pro krejcar koleno vrtat“ či „má obě ruce levé“.\n\nRčení úzce souvisí s úslovím a pořekadlem. Rčení se liší od pořekadla především tím, že rčení lze volně časovat (\"házet perly sviním\"), zatímco pořekadlo jen v omezené míře nebo vůbec ne (\"chyba lávky; já nic, já muzikant\"), úsloví pak tvoří přechodový typ mezi rčením a pořekadlem.\n\nSpecifickým typem rčení je přirovnání. Přirovnání charakterizuje vlastnost subjektu připodobněním k typické vlastnosti nějaké osoby, zvířete, předmětu apod. Nejčastěji bývá tvořeno pomocí částice „jako“, ale existuje i celá řada jiných forem přirovnání:\n\nPodobným útvarem je také přísloví, které se však od rčení liší se v několika ohledech:\n\nPravděpodobně nejobsáhlejší sbírkou českých lidových rčení je kniha Jaroslava Zaorálka \"Lidová rčení\". Kniha poprvé vyšla v roce 1947, takže pochopitelně neobsahuje nově vzniklá rčení z moderní doby.\n\n"}
{"id": "403563", "url": "https://cs.wikipedia.org/wiki?curid=403563", "title": "Veronika Vítková", "text": "Veronika Vítková\n\nVeronika Vítková (* 9. prosince 1988 Vrchlabí) je česká reprezentantka v biatlonu, bronzová medailistka ze sprintu Zimních olympijských her 2018 v Pchjongčchangu a členka stříbrné smíšené štafety na Zimní olympiádě 2014 v Soči.\n\nVe smíšené štafetě se stala mistryní světa na šampionátu 2015 v Kontiolahti a bronz si odvezla z Mistrovství světa 2013 v Novém Městě na Moravě. V juniorské kategorii vyhrála titul světové šampionky v individuálním a ve štafetovém závodu.\n\nVe světovém poháru vyhrála jeden individuální závod.\n\nJejí otec je bratrancem dalšího českého biatlonisty Zdeňka Vítka, její matka je sestrou Jany Šaldové, bývalé české reprezentantky v běhu na lyžích. Má dvě mladší sestry.\n\nOdmala se věnovala klasickému lyžování. V 5. třídě základní školy zkusila biatlon a už u něj zůstala. Vystudovala sportovní gymnázium v Jilemnici, na kterém měla individuální studium.\n\nJejím trenérem byl po dobu devíti let Jindřich Šikola. Od sezóny 2014–2015 ji připravuje Zdeněk Vítek.\n\nTalentovaná biatlonistka poprvé startovala ve světovém poháru seniorů v sezóně 2006/07 a debut na mistrovství světa si odbyla v sezóně 2007–08 ve švédském Östersundu, kde v individuálním závodě obsadila 14. místo.\n\nV sezóně 2008/09 pokračoval její výkonnostní vzestup. Na Mistrovství světa dospělých v roce 2009 obsadila v individuálním závodě 5. místo, ve stíhacím závodě 10. místo a v závodě s hromadným startem 10. místo. Po sezóně v červenci 2009, cestou na soustředění do Rakouska, musela být hospitalizována se zánětem mozkových blan v Českých Budějovicích. Vynechala tři měsíce přípravy a toto onemocnění přibrzdilo její kariéru. Lékaři následně u ní diagnostikovali hormonální nerovnováhu. Meningitida současně postihla okolí hypofýzy, což způsobovalo návaly extrémní únavy. Následky onemocnění trvaly 5 let.\n\nV sezónách 2009/10 a 2010/11 hledala s trenérem Šikolou optimální způsob přípravy a postupně se začala vracet na výkonnost z doby před vážnou nemocí. V roce 2010 reprezentovala Českou republiku na Zimních olympijských hrách ve Vancouveru 2010 bez lepšího umístění (nejlépe 24. místo ve sprintu), ale v roce 2011 na Mistrovství světa v ruském Chanty-Mansijsku už obsadila 8. místo v individuálním závodě.\n\nOd sezóny 2011/12 začala pravidelně atakovat bodované příčky ve Světovém poháru a na Mistrovství světa v Ruhpoldingu se umístila ve všech závodech do třicátého místa.\n\nV sezóně 2012/13 začali se trenérem Šikolou spolupracovat s Gabrielou Soukalovou a výsledky se dostavily. Dne 15. prosince 2012 se obě děvčata ve slovinské Pokljuce umístila do pátého místa ve stíhacím závodě. Na dalším Světovém poháru v Oberhofu dosáhla poprvé ve své kariéře na stupně vítězů. Dne 6. ledna 2013 dojela na druhém místě ve stíhacím závodě, do kterého startovala jako šestnáctá. Na Mistrovství světa v Novém Městě na Moravě patřila k nejlepším střelkyním, což však nepodpořila během a proto jí unikaly stupně vítězů v individuálních závodech. Dosáhla však úspěchu jako členka bronzové smíšené štafety, ve které běžela první úsek.\n\nV úvodu sezóny 2013/14 bojovala s nachlazením, přesto se smíšenou štafetou triumfovala ve Světovém poháru ve švédském Östersundu. Na následujícím podniku Světového poháru v rakouském Hochfilzenu dojela ve sprintu druhá.\n\nÚvod sezóny 2014/15 ve švédském Östersundu zahájila pátým místem v individuálním závodě na 15 kilometrů, ve sprintu obsadila 2. místo. V druhém podniku Světového poháru v rakouském Hochfilzenu pak pomohla české štafetě k třetímu místu.\n\nNejlepších výsledků v dosavadní kariéře dosáhla začátkem ledna v německém Oberhofu. Nejdříve zvítězila s Puskarčíkovou‎, Soukalovou a Landovou ve štafetě. Jako finišmanka ujela v posledním velkém stoupání Francouzce Bescondové a náskok si jistě udržela až do cíle. Pak zde vyhrála svůj první individuální závod světového poháru, když zvítězila ve sprintu. Ve větrném závodě udělala sice při každé střelbě jednu chybu, ale vše vyrovnala druhým nejrychlejším během. Nakonec v neděli doběhla druhá v závodu s hromadným startem, když nestačila jen na suverénní Bělorusku Domračevovou.\n\nDařilo se jí také o týden později na závodech v německém Ruhpoldingu, kde nejdříve ve štafetě zvítězila společně s Puskarčíkovou‎, Soukalovou a Landovou o 1:13,3 před druhými Běloruskami. Ve sprintu skončila osmá a v závodě s hromadným startem byla třetí za vítěznou Běloruskou Domračevovou a domácí Preussovou.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2011/12\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "403564", "url": "https://cs.wikipedia.org/wiki?curid=403564", "title": "Slabikotvorná souhláska", "text": "Slabikotvorná souhláska\n\nSlabikotvorná souhláska je souhláska, která je schopná plnit funkci jádra slabiky místo samohlásky. Slabikotvorné souhlásky se vyskytují jen v některých jazycích, přičemž tatáž souhláska může v jednom jazyku vystupovat současně jako slabikotvorná i jako běžná souhláska.\n\nSlabikotvornou funkci mohou plnit sonory (např. r, l), nosovky (m, ɲ, ŋ, n) a sykavky.\n\nV češtině jsou známé zejména slabikotvorné r \"(krk)\" a l \"(vlk),\" příležitostně ale tuto funkci plní i další souhlásky \"(pst, sedm).\"\n\nSlabikotvorné souhlásky se chovají jako samohlásky, takže mohou rozlišovat délku (např. dlouhé ŕ, ĺ ve slovenštině – mŕtvy, dĺžka).\n\nSlabikotvorné r v sanskrtu je přímo řazené mezi samohlásky a píše se jiným písmenem (ऋ) než r s funkcí souhlásky (र).\n\nSouhlásky r a l někde mají stejný foném.\n"}
{"id": "403568", "url": "https://cs.wikipedia.org/wiki?curid=403568", "title": "Řeholní slib", "text": "Řeholní slib\n\nŘeholní sliby jsou sliby, které vykonávají členové řeholních společenství v římskokatolické, anglikánské a pravoslavné církvi. Z hlediska řeholníků se jedná o veřejné prohlášení, ve kterém vyjadřují souhlas s životem v chudobě, čistotě a poslušnosti. To se chápe jako svobodné osobní rozhodnutí v následování Krista životem v řeholním společenství. Že jsou řeholní sliby zároveň veřejné, je závazkem církevního práva. Jedním z důsledků těchto slibů je taktéž život v celibátu.\n\nV řeholi svatého Benedikta od 6. století mniši a mnišky skládali tzv. benediktinské sliby, jejichž obsahem byla poslušnost, stálost (život v jednom konkrétním řeholním společenství), odmítnutí osobního majetku a život v celibátu.\n\nBěhem 12. a 13. století žebravé řády jako dominikáni či františkáni, jejichž poslání vyžadovalo větší pohyblivost a flexibilitu, upustily od slibu setrvání v jednom klášteře a držely se slibů čistoty, chudoby a poslušnosti, stejně jako členové mnoha dalších řádů či kongregací. založených ve stejné době. Sliby těchto tří tzv. evangelních rad jsou v dnešní církvi podmínkou, kterou stanovuje církevní právo.\n\nCírkevní řády 16. století a dalších jako jezuité či redemptoristé následovaly tento obecný koncept. Někteří pak k němu ještě přidávali nějaký „čtvrtý slib“, který se vztahoval k jejich specifickému zaměření.\n\nV římskokatolické církvi se slibů, které skládají členové řádů a kongregací, týkají kánony 654–658 kanonického práva. Sliby se obvykle skládají ve dvou stupních. Nejprve se skládají tzv. \"časné sliby\" (\"dočasné sliby\") a poté po několika letech tzv. \"věčné sliby\" (\"doživotní sliby\"). V některých řádech mohou být časné sliby obnovovány několikrát, než se přistoupí k závěrečným slibům věčným. Existují však i výjimky – např. jezuité skládají rovnou věčné sliby, misionářky milosrdenství založené Matkou Terezou pak pouze časné, které se však po čase obnovují.\n\nTerminologicky až do roku 1983, kdy byl vydán Kodex kanonického práva (CIC), respektive do roku 1994, kdy byl přeložen a vydán, existuje v češtině určitá terminologická nejasnost mezi pojmy \"slavné\", \"věčné \" a \"trvalé sliby\" apod. CIC pak začal používat termín \"doživotní sliby\". Stejně je tomu i v případě výrazu \"časné sliby\" aj., kdy CIC používá výraz \"dočasné sliby\". Nicméně v různé řádové legislativě (tzv. \"vlastním právu\") se stále ještě objevuje starší tradiční terminologie.\n\nV katolické církvi pak existují ještě další formy slibů pro jednotlivé muže a ženy. Skládají sice sliby poslušnosti, chudoby a čistoty, nežijí však v žádném řeholním společenství, ale ve světském prostředí.\n\nExistuje taktéž jedno společenství zasvěceného života – část Společnosti svatého Pavla – jehož členové mohou být ženatí či ovdovělí. Jejich úkolem má být život v manželské čistotě, chudobě a poslušnosti odpovídající jejich konkrétní situaci ve světě. Jsou řádnými členy tzv. Paulínské rodiny – seskupení 10 řádů, světských institucí a spolupracovníků, založených blahoslaveným Jakubem Alberionem.\n\nAčkoliv skládání slibů nebylo součástí nejranějších klášterních společenství (nejranější zaznamenaný symbol toho, že je člověk řeholníkem, bylo nošení klášterního hábitu), sliby se později staly normální částí tonzury křesťanského Východu. Předtím člověk, který se chtěl stát řeholníkem, jednoduše našel duchovního otce a žil pod jeho vedením. Doba, kdy si oblékl řeholní hábit, byla poté chápána jako životní rozhodnutí odevzdat se Bohu a zůstat pevný ve svém přesvědčení do konce života.\n\nV pravoslavné církvi skládají mniši sliby čistoty, chudoby, poslušnosti a stálosti. Než se přistoupí ke slibům, žijí kandidáti jako novici. V pravoslavné církvi má mnišství tři stupně. Do nějakého řeholního stavu pak může druhého uvádět ten, který již v příslušném či vyšším stupni je. V pravoslavné církvi musí být mnichem taktéž každý biskup.\n"}
{"id": "403570", "url": "https://cs.wikipedia.org/wiki?curid=403570", "title": "Pozpátku (album)", "text": "Pozpátku (album)\n\nPozpátku je punk-rockové album rokycanské kapely Sex Deviants vydané v roce 2008.\nAlbum se nese v rytmu rychlého melodického punku a střídání dvou vokálů mužských s ženským vokálem Oliny Peštové. Deska byla nahrána v plzeňském studiu EXavik a jedná se o v pořadí čtvrtou desku kapely. V roce 2006 při oslavách 10 let kapely natočila kapela videoklip na singl \"Kocourkov\", který se v přezpívané podobě objevil na tomto albu.\nKřest alba se odehrál 21. listopadu 2008 v Hořovicích a o den později v Plzni v klubu Pod Lampou.\n\nAlbum obsahuje 10 písní včetně bonusu, vyšlo u vydavatelství Papagájův Hlasatel Records a jeho celková stopáž je 31 minut.\n\n\n\n"}
{"id": "403572", "url": "https://cs.wikipedia.org/wiki?curid=403572", "title": "Paulínská rodina", "text": "Paulínská rodina\n\nPaulínská rodina je římskokatolická kongregace 10 řádů a laických společenství, která byla založena blahoslaveným Jakubem Alberionem v roce 1914. Kongregace chová úctu zejména ke sv. Pavlovi, podle kterého je pojmenována. Dcery svatého Pavla, jedna z řeholních organizací spadajících pod Paulínskou rodinu, v České republice provozují nakladatelství Paulínky.\n\nPosláním Paulínské rodiny je šířit znalost evangelia a lásky Krista všemi možnými způsoby moderních technologií. Obecněji pak zdůrazňovat duchovní potřeby moderního světa moderní cestou.\n\nZákladním bodem paulínské spirituality je uctívání Ježíše Krista, Božského Mistra, který je Cesta, Pravda a Život. Členové též ctí Pannu Marii Královnu apoštolů. Zdrojem inspirace je svatý Pavel.\n\nSvětová Paulínská rodina se skládá z pěti řeholních kongregací, čtyř sekulárních institutů a jednoho laického sdružení:\n\n\nErb Rodiny sv. Pavla navrhl Timotej Giaccardo 20. srpna 1964. Otec Alberione symboliku vysvětlil následovně:\n\nSpolečnost svatého Pavla\nDcery svatého Pavla\nSestry učednice Božského Mistra\nInstitut Ježíše Kněze\nSdružení paulínských spolupracovníků\n\n\n"}
{"id": "403573", "url": "https://cs.wikipedia.org/wiki?curid=403573", "title": "Snědek chocholičnatý", "text": "Snědek chocholičnatý\n\nSnědek chocholičnatý (\"Ornithogalum umbellatum\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 10–25 cm vysokou vytrvalou rostlinu s kulovitě vejčitou podzemní cibulí, která má do 3 cm v průměru, vedlejší cibulky jsou vyvinuty, obvykle jich je 5-15. Listy jsou jen v přízemní růžici, přisedlé. Na každé rostlině je cca 4-7 listů z hlavní cibule a kolem je větší množství tenčích listů z vedlejších cibulek. Čepele jsou úzce čárkovité, ploché až žlábkovité, se zřetelný bílým pruhem uprostřed, asi 2-5, vzácněji až 8 mm široké (platí pro listy z hlavní cibule). Květy jsou v květenstvích, kterým je chocholík, který obsahuje nejčastěji 8-20 květů, listeny na bázi květních stopek jsou kratší nebo stejně dlouhé jak květní stopky, květní stopky jsou šikmo vzhůru až kolmo odstálé. Okvětních lístků je 6, jsou volné, asi 15–22 mm dlouhé a asi 4–8 mm široké. Jsou svrchu bílé barvy, na vnější straně mají uprostřed široký zelený pruh, vnější bílý pruh na okraji rubu pak bývá širší než 1 mm. Okvětní lístky jsou na vrcholu jsou uťaté až tupě zaokrouhlené, ve středu hrotité. Tyčinek je 6, nitky jsou bez zoubků. Gyneceum je srostlé ze 3 plodolistů, semeníky mají hrany sblížené po 2 nebo pravidelně rozestálé. Plodem je tobolka, dolní tobolky obsahují 1-15 semen.\n\nSnědek chocholičnatý roste ve velké části Evropy na sever po jižní Skandinávii a Velkou Británii, v severní Africe a části Asie, na východ po Kavkaz a Írán., pěstovaný a zdomácnělý je i jinde, např. v Severní Americe.\n\nV ČR roste dosti vzácně od nížin do podhůří v Čechách, na Moravě skoro chybí. Jeho stanovištěm jsou různé meze, trávníky aj., dříve to byl i polní plevel.\n\n"}
{"id": "403581", "url": "https://cs.wikipedia.org/wiki?curid=403581", "title": "John 5", "text": "John 5\n\nJohn 5 (* 31. července 1971 Grosse Pointe, Michigan), vlastním jménem John William Lowery, je americký kytarista, známý svým působením ve skupině Marilyn Manson od roku 1998, kde nahradil Zim Zuma. Nyní je kytaristou Roba Zombieho. Spolupracuje též se skupinou Lynyrd Skynyrd.\nV letech 1996–1997 působil jako kytarista v kapele americké zpěvačky Leah Andreone.\n\nVěnuje se sólové kariéře; vydal již šest alb:\nNavíc bylo vydáno album remixovaných skladeb \"Remixploitation\" (2009).\n\nJohn Lowery se narodil v Grosse Pointe v Michiganu. Od mala sledoval s otcem show Hee Haw od Bucka Owense a Roye Clarka, což ho inspirovalo, aby začal hrát na kytaru. Jeho otec byl též kytarista. Na elektrickou kytaru ho začal učit hrát již v sedmi letech. Rodiče ho ve hře podporovali a otec ho bral večer do barů, kde často hrával.\n"}
{"id": "403586", "url": "https://cs.wikipedia.org/wiki?curid=403586", "title": "Zdymadlo Modřany", "text": "Zdymadlo Modřany\n\nZdymadlo Modřany je vodní stupeň na Vltavě v modřanské úžině, na říčním kilometru 66,75, po proudu první a historicky nejnovější zdymadlo na území Prahy. Předchází mu na Vltavě vranská přehrada a následuje zdymadlo Smíchov, vzdutí zasahuje i na Berounku. Modřanské zdymadlo sestává z jezu, plavebních komor při pravé straně řeky, sportovní plavební propustě při levém břehu a malé vodní elektárny. Provozovatelem je státní podnik Povodí Vltavy.\n\nV 18. století se na řece budovaly jezy a podél řeky stezky pro koňské potahy tahající lodě proti proudu. První plavební komora u jezu v Modřanech o rozměrech 26 × 7 metrů byla vybudována již v roce 1729 či 1730, postavil ji inženýr Ferdinand Schor rok po plavební komoře u županovického jezu. Hned v roce 1730 však komoru poničily jarní ledy. Ani jedna z těchto komor se do dnešních dob nedochovala.\n\nModerní modřanský jez byl vybudován proto, aby umožnil celoroční plavbu z dolní Vltavy a Labe jak k radotínskému přístavu, tak k vranské přehradě. Před vybudováním jezu zde plavební hladina klesala až na 50 – 70 centimetrů. Vzdutí hladiny navíc umožnilo odebírat vodu z Vltavy pro Podolskou vodárnu v Komořanech, před soutokem s Berounkou.\n\nJez byl budován v letech 1979 až 1987, první lodě propluly plavební komorou v květnu 1984. Náklady na stavbu byly asi 210 milionů Kčs. V roce 1979, kvůli modřanskému jezu zanikl přívoz z roku 1933, který umožňoval přístup z Modřan k nádraží Velká Chuchle. V místě strnadského přívozu se v roce 1988 kvůli výstavbě modřanského jezu zvýšila hladina o 1 metr a kvůli zpomalení proudu Vltavy musela být na loď místo bidla nasazena vesla.\n\nJez je dlouhý 87 metrů (81 metrů), má tři pole o šířce 27 metrů, oddělená třímetrovými pilíři. Hradicí konstrukcí je ocelová klapka o výšce 3,30 metru. Jez vytvořil plavební hloubku 3,5 metru, rozdíl hladin je 2,4 metru. Pod řekou prochází 90 metrů dlouhá obslužná štola, jejíž strop má tloušťku 115 centimetrů. Plocha vzdutí je 74,2 ha, objem zadržené vody 1,73 milionu m (0,7 milionu m), délka vzdutí je 9 km.\n\nMVE Modřany má celkový výkon 1,62 MW. Elektrárna má tři Kaplanovy turbíny, každá z nich má hltnost 30 m/s. Elektrárnu vlastní a provozuje společnost Energo-Pro.\n\nPlavební komora je umístěna při pravé straně řeky. Má šířku 12 metrů a výšku 7 m. Na délku je rozdělena na dvě části, první o délce 90 metrů a druhou o délce 85 metrů. Komora má přímé plnění a vyprazdňování.\n\nNa plavební komoře Modřany je podle vyhlášky Státní plavební správy celoroční provoz od 7 do 17 hodin. Požadavek na proplutí mezi 17 a 22 h lze uplatnit tentýž den do 14:30 hodin. Malá plavidla se přepravují vždy v lichou hodinu shora dolů a v sudou hodinu zdola nahoru. Plavba je zakázána při průtoku v profilu vodočtu Praha 450 m/s a vyšším.\n\nObjem přepraveného zboží se v letech 1997–2007 pohyboval od 2007 tisíc tun ročně v roce 1997 až k 18,3 tisíc tun v roce 2007, minimum v roce 2006 činilo 12,5 tun. Počet proplavených lodí kolísal ve stejném období ročně 1307 (v roce 2002) a 2633 (v roce 2007).\n\nOsobní lodní doprava přes Modřany byla zahájena roku 1865. Po roce 1880 zde měla osobní lodní doprava i dopravní význam, po výstavbě silnic a železničních tratí kolem řeky však zůstal jen rekreační účel. V současné době o sobotách a nedělích v letní sezoně projíždí zdymadlem jeden pár lodních spojů Pražské paroplavební společnosti na trase Praha–Slapy.\n\nPři levém břehu je zřízen kanoistický kanál a v jeho závěru retardérová propust. U začátku kanálu je betonové molo. Nad kanálem vede veřejně přístupný můstek na ostrov, který je kanálem vytvořen.\n\n"}
{"id": "403598", "url": "https://cs.wikipedia.org/wiki?curid=403598", "title": "Zuzana Kocumová", "text": "Zuzana Kocumová\n\nZuzana Kocumová (* 26. května 1979 Liberec) je česká komunální politička a bývalá reprezentantka v běhu na lyžích. V letech 2012 až 2014 působila jako statutární náměstkyně hejtmana Libereckého kraje, od roku 2006 zastupitelka města Liberce a od roku 2012 zastupitelka Libereckého kraje. Závodí v překážkových bězích a působí jako televizní komentátorka. \n\nVystudovala bakalářský obor sportovní management na pedagogické fakultě Technické univerzity v Liberci. Pracovala jako projektová manažerka, později jako učitelka na liberecké střední odborné škole a gymnáziu Na Bojišti.\n\nDo roku 2001 byla profesionální sportovkyní, později působila jako externí spolupracovnice České televize, pro kterou spolukomentovala závody v běhu na lyžích. Během lyžařského mistrovství světa v roce 2009 se dostala do konfliktu s redakcí sportu, neboť při komentování závodů odmítala přechylovat ženská jména. Kvůli tomu byla nejprve odvolána, následně byla nasazena na komentování mužských závodů. Ke komentování se vrátila opět v roce 2016.\n\nKocumová vykonávala i funkci předsedkyně představenstva městské společnosti \"Sportovní areál Ještěd\". Dne 18. října 2011 byla z funkce odvolána kvůli nedodržení splátkového kalendáře. Kocumová ve svém odvolání vidí reakci na svou podporu bývalého primátora Jana Korytáře.\n\nKocumová profesionálně závodila v letech 1996−2001. V sedmnácti letech nastoupila do české ženské reprezentace v běhu na lyžích. V roce 1998 se zúčastnila Zimních olympijských her v Naganu, kde ve štafetě finišovala na 6. místě, v individuálním závodě na 30 km volně skončila na 35. pozici, v kombinačním závodě na 5+10 km na 41. místě a v distanci na 5 km klasicky se umístila na 59. pozici. Roku 1999 se stala juniorskou mistryní světa a v anketě Sportovec roku byla vyhlášena nejlepším juniorem České republiky. Mezi juniorkami vybojovala bronzovou medaili na Mistrovství světa v běhu do vrchu a zlatou a stříbrnou pozici v kvadriatlonu. Na Zimní univerziádě ve Vysokých Tatrách téhož roku získala stříbrnou medaili v družstvech. Jejími nejlepšími výsledky ze seniorských mistrovství světa jsou dvě 23. místa (1997: 5 km + 10 km kombinovaný závod, 2001: 15 km), na MS startovala v letech 1997, 1999 a 2001. Ve světovém poháru dosáhla na 12. pozici ve sprintu (2000, Švýcarsko).\n\nV roce 2001, ve 21 letech, ukončila svou profesionální kariéru kvůli genetické vadě imunity. Několik let nemohla sportovat vůbec, ale postupně se zlepšující zdraví jí umožnilo vrátit se opět do výkonnostního sportu.\n\nPravidelně startuje na Jizerské padesátce (v roce 2008 skončila čtvrtá, v roce 2009 třetí, v roce 2012 třináctá), účastnila se i Cyklo Jizerské padesátky, kde byla v roce 2008 první a v roce 2009 třetí. Získala titul Jizerská královna za nejlepší součet časů z lyžařského a cyklistického závodu. V létě 2009 před olympiádou ve Vancouveru se pokusila intenzivně trénovat a vrátit se k závodnímu běžkování, ovšem zdravotní stav jí to neumožnil.\n\nPo návratu ke sportu na vrcholové úrovni se věnuje překážkovým běhům. První závod Spartan Race okusila v roce 2014, v roce 2015 se stala v Tatranské Lomnici mistryní Evropy a o měsíc později přidala i světový titul na mistrovství světa v americkém Lake Tahoe. Další tituly z mistrovství Evropy přidala i v roce 2016 v Edinburghu a 2017 v Grau Roig v Andoře. V roce 2016 zopakovala i první místo na mistrovství světa a stala se tak prvním sportovcem, který dokázal vyhrát dva roky po sobě. V roce 2017 na MS skončila na druhém místě.\n\nV roce 2006 se stala zastupitelkou města Liberec za politické hnutí Unie pro sport a zdraví. V komunálních volbách v roce 2010 post obhájila a navíc se stala náměstkyní primátora Liberce pro sport, dopravu a cestovní ruch. V dubnu 2011 podpořila primátora Jana Korytáře, kterého koalice odvolala, a v důsledku toho byla z postu náměstkyně odvolána i ona. Ač Kocumová nadále zůstávala v zastupitelském klubu Unie pro sport a zdraví, sympatizovala s Korytářovou stranou Změna pro Liberec a v krajských volbách v roce 2012 byla za sesterskou Změnu pro Liberecký kraj zvolena do zastupitelstva Libereckého kraje. V komunálních volbách v roce 2014 obhájila jako členka hnutí Změna post zastupitelky města Liberce na kandidátce subjektu \"Změna pro Liberec\" (tj. Změna a SZ). V rámci kandidátky získala vůbec nejvíce preferenčních hlasů. V listopadu 2014 byla zvolena neuvolněnou radní města.\n\nDne 27. listopadu 2012 byla zastupitelstvem Libereckého kraje zvolena statutární náměstkyní hejtmana. Kocumová je pověřená vedením resortu zdravotnictví, tělovýchovy a sportu. Dne 25. listopadu 2014 byla odvolána z postu náměstkyně hejtmana Libereckého kraje, pro její odvolání hlasovalo 35 ze 44 přítomných zastupitelů. Mezi důvody měly patřit zásadní rozpory v důležitých otázkách fungování a rozvoje kraje a také špatná komunikace. Vzhledem k tomu, že její odvolání navrhl koaliční partner Starostové pro Liberecký kraj, tak se následně rozpadla krajská koalice.\n\nVe volbách do Poslanecké sněmovny PČR v roce 2013 kandidovala za hnutí Změna v Libereckém kraji, ale neuspěla. Ve volbách do Evropského parlamentu v roce 2014 podporovala jako členka hnutí Změna ze 4. místě kandidátku Strany zelených, ale ani v tomto případě neuspěla.\n\nV krajských volbách v roce 2016 byla z pozice členky hnutí Změna lídryní společné kandidátky subjektu \"\"Změna pro Liberecký kraj\"\" (tj. hnutí Změna a Strana zelených) v Libereckém kraji. Mandát zastupitelky se jí podařilo obhájit.\n\nNa konci roku 2017 však politické hnutí Změna opustila, jelikož nesouhlasila se způsobem politiky, kterou představoval předseda Jan Korytář. V komunálních volbách v roce 2018 kandidovala jako nestraník za hnutí Tak jo! (TJ.) na kandidátce subjektu \"\"Liberec otevřený lidem - LOL!\"\" (tj. hnutí Tak jo! a nezávislí kandidáti) do Zastupitelstva města Liberec a znovu post zastupitelky obhájila.\n"}
{"id": "403599", "url": "https://cs.wikipedia.org/wiki?curid=403599", "title": "Lidská rodina", "text": "Lidská rodina\n\nLidská rodina (The Family of Man) je výstava fotografií, jejímž kurátorem byl Edward Steichen, významný fotograf původem z Lucemburska a ředitel oddělení fotografie v Muzeu moderního umění v New Yorku. V tomto muzeu byla také \"Lidská rodina\" od 24. ledna do 8. května 1955 poprvé vystavena. Výstavu nakonec při její osmileté cestě po světě vidělo přes 9 milionů lidí ve 37 zemích na 88 různých místech. Stala se tak historicky nejnavštěvovanější výstavou fotografií na světě. K dalším miliónům lidem se dostala ve formě katalogu z výstavy. V současnosti je znovu přístupná na lucemburském zámku Clervaux. V roce 2003 byla výstava zařazena do programu UNESCO Memory of the World (Paměť světa).\n\nPro Steichena výstava reprezentovala „vrchol jeho kariéry“. Na výstavě začal pracovat v roce 1952, kdy objel 29 měst v 11 evropských zemích. Při této cestě rozšiřoval povědomí o svém záměru. S oslovováním fotografů Steichenovi pomáhala i Dorothea Lange, která v roce 1953 nechala kolovat \"Výzvu fotografům z celého světa\". Zároveň s oslovováním probíral Steichen fotografie z archivů časopisů Life nebo Vogue a z fotografické agentury MAGNUM. Ačkoliv mezi podmínkami zasílání fotografií bylo uvedeno, že tyto nebudou autorům vráceny a zároveň jim nebude nic zaplaceno, sešlo se Steichenovi přes 2 miliony fotografií. Z nich bylo v prvním kole vybráno 10 000 kusů, aby byly následně zredukovány na výsledných 503 fotografií od 273 fotografů z 68 zemí, přitom 163 z nich bylo Američany a dalších 70 Evropany. Zaznamenán tak byl především západní pohled na svět.\n\n\"Lidská rodina\" nebyla klasickou fotografickou výstavou, která by byla zaměřena na fotografy nebo fotografii jako umění. Edward Steichen chtěl stvořit výstavu, jejíž sdělení by bylo pochopitelné po celém světě. Jako vhodné médium k vytvoření výstavy, která by ukazovala univerzalitu lidství (všichni lidé jsou si rovni, v životě čelí stejným situacím) se mu zdála právě fotografie. Pro větší srozumitelnost nebyly fotografie opatřeny titulky.\n\nVýstavu Steichen rozdělil do sekcí podle univerzálních lidských zážitků, jakými jsou narození, vztahy, těhotenství, dětství, rodinné aktivity, práce, tanec, jídlo, smrt, ale i nelidskost, hladomor a další. \"Lidská rodina\" byla přímou deklarací humanismu v období po druhé světové válce a snažila se být poselstvím míru v době Studené války.\n\nÚvodní text k celé výstavě sepsal Steichenův švagr Carl Sandburg, držitel Pulitzerovy ceny, který v textu např. píše:\n\n„Je jenom jeden muž ve světě a jeho jméno je Všichni Muži.\n\nJe jenom jedna žena na světě a její jméno je Všechny Ženy.\n\nJe jenom jedno dítě na světě a jméno toho dítěte je Všechny Děti.“\nArchitekt výstavy Paul Rudolph pak výstavu sestavil tak, aby ji divák četl jako fotoesej o lidském životě. Architektura výstavy byla také revoluční: Fotografie nebyly umístěny na stěnách muzea, ale v prostoru, takže divák s nimi musel interagovat. Jednotlivé fotografie byly vytištěny v různé velikosti a byly umisťovány v různých vztazích k jiným fotkám v sekci, čímž vytvářely ojedinělý prostor. Aby byl jazyk výstavy co nejuniverzálnější a všechno bylo ponecháno k vyprávění jen samotným fotografiím, nebyly u fotek umístěny žádné popisky – ani jméno autora, ani název fotografie. Jedinci tak byli naprosto potlačeni ve prospěch sdělení výstavy. Jediným textem, který se na výstavě objevoval, byly krátké citáty uvádějící jednotlivé sekce, které čerpaly z biblických knih, z tradic indiánských kmenů, Maorů, Bhagavadgíty nebo například z Jamese Joyce. Tyto citáty se objevují i v katalogu.\n\nVýstava byla poprvé vystavena v newyorském Muzeu moderního umění 24. ledna 1955. Za dobu jejího trvání do 8. května téhož roku ji vidělo 270 000 lidí, jeden den ji navštívilo 6000 lidí, což byl jasný rekord v dosavadní historii muzea. Poté výstava putovala po USA, přičemž např. v Minneapolis byla návštěvnost výstavy na hlavu mnohem větší než v New Yorku.\n\nCílem výstavy však nebylo sjednotit fotografie lidí z celého světa do jedné výstavy, ale výstava byla vymyšlena tak, aby s ní bylo možné objet celý svět. Poté, co opustila USA, tak v pěti verzích procestovala s 69 vernisážemi 37 zemí na 6 kontinentech. Cestu po světě se konala pod záštitou zahraničního programu newyorského Muzea moderního umění, přičemž výstava se objevovala i na reprezentativních akcí USA. V Evropě se \"Lidská rodina\" objevila například v Rakousku nebo v Jugoslávii, ale Československo, stejně jako Španělsko, Vietnam, Čínu nebo Rusko, minula. Lidská rodina byla vystavena v zemích jako Írán, Venezuela, Austrálie, Indie, Indonésie nebo Jižní Afrika. Výstava byla populární všude, kde se objevila. Jeden cestovatel popsal, jak v Guatemale scházeli bosí Indiáni z hor, aby výstavu ohromeně sledovali. Cesta výstavy kolem světa měla více dopadů. „Pro mnoho lidí to bylo jako poprvé vidět svět, mnoho z nich nemělo televizi nebo přístup k časopisům,“ říká k tomu Anke Reitz, konzervátor \"Lidské rodiny\" v Lucembursku.\n\nK výstavě byl také vydán katalog, který obsahoval všechny fotografie z výstavy. Byl vydán ve dvou verzích, paperbackové prodávané po dolaru, a luxusnější za 10 dolarů. Hit se stal i z něj - jeden ze sloupkařů to popsal slovy, že \"Lidská rodina\" se stane součástí rodinné knihovny stejně jako Bible.\nSamotnou výstavu navštívilo přes 9 milionů lidí a stala se tak nejnavštěvovanější fotografickou výstavou v historii. K tomu je potřeba připočíst také zhruba 2,5 milionu lidí, kteří mají v domácí knihovně katalog k výstavě, kteří se k výstavě dostali díky katalogu.\n\nZ výstavy byla nadšená široká veřejnost, fotografická obec ji ale tak nadšeně nepřijala. Bill Jay připisuje tuto skutečnost okolnosti, že fotografie jakožto umění v té době nebyla příliš podporována. Fotografové byli stavěni do pozic žurnalistických, případně svatebních fotografů. MOMA byla pod Steichenovým vedením v té době výjimkou, ukazovaly fotografii jako umění a fotografy jako umělce. „Steichen byl jako symbol naděje pro všechny kupředu hledící fotografy, kteří by rádi viděli fotografii těšící se takové oblibě veřejnosti, jaké se těší i jiné druhy umění. Do toho přišel Steichen s výstavou, která zcela podřídila individualitu fotografů a kvalitu jednotlivých fotografií jeho záměru a zcela je upozadila. Část kritiky se tak týkala vyloučení kreativní fotografie, výběru jednotlivých fotografií a upozadění individuality autorů. Bill Jay oponuje, že \"Lidská rodina\" ve své podstatě není fotografickou výstavou, protože základním podnětem pro její sestavení je chvála a uznání lidské rodině, podpora lásky, vize lidského univerzalismu.\n\nDruhá linie je ideologická, která mj. kritizuje banalitu celého konceptu, který příliš zjednodušuje svět. Roland Barthes tvrdí, že celá výstava, která ukazuje, jak se lidi rodí a umírají stejně, nám vlastně nic neříká a ve své podstatě je příkladem jeho konceptu mýtu a produktem konvenčního humanismu.\n\nKritizuje se i Streichenův předpoklad každým sdílené lidské přirozenosti: Individuality se podle něj rodí, pracují, smějí a umírají všude stejně. Lidská rodina tak popírá problémy společenské determinace - nerovností, rasových a především třídních problémů. Kritika poukazuje na zobrazení zidealizovaného příliš malého výseku reality.\n\nKritici zmiňují, že i když výstava zobrazuje fotografie z celého světa, zobrazený náhled na svět je bílý, západní a mužský. Například v sekci „Domácnost a práce v kanceláři“ jsou na fotografiích pouze vařící a uklízející ženy.\n\nAnke Reitz ke kritice říká: „Je to součást historie výstavy. Lidská rodina je výrazným obrazem své doby a svého tvůrce.“\n\nPoté, co výstava přestala být ve světě vystavována, probíhal v letech 1964-1966 přesun kompletní verze výstavy do Steichenova rodného Lucemburska, který zde pro její umístění vybral hrad Clervaux. Zde byly od roku 1974 až do roku 1989 vystavovány jednotlivé části výstavy, aby fotografie následně prošly restaurací v milánském Studio Berselli. V roce 1994 se pak stala kompletní výstava trvalou expozicí na hradě Clervaux. V roce 2003 byla zapsána do seznamu UNESCO Paměť světa. V roce 2010 prošla výstava znovu kompletní rekonstrukcí. I tentokrát probíhala ve spolupráci se Studiem Berselli. Od roku 2013 je výstava znovu otevřena veřejnosti. Je vystavěna podle vzoru v New Yorku, jen osvětlení je kvůli konzervačním důvodům vyměněno. Sekce výstavy jsou zároveň nyní datované a rozdělené podle pohlaví, takže ještě více vyniká západní pohled na svět, se kterým byla výstava vystavěna.\n\n\"Lidská rodina\" vystavovala 503 fotografií od 273 fotografů a fotografek, z nichž převážná většina pocházela z USA. Další velká část byla z Evropy. V době tzv. Studené války se mezi vystavovanými díly objevila i díla několika autorů z Ruska. Mezi fotografy je i Willi Hutig, který se narodil v Chodově, ze kterého v roce 1945 ještě před odsunem spolu s americkou posádkou odešel, aby se následně usadil v hornobavorském Starnbergu, kde také zemřel.\n\n\n"}
{"id": "403603", "url": "https://cs.wikipedia.org/wiki?curid=403603", "title": "Carl Friedrich Mylius", "text": "Carl Friedrich Mylius\n\nCarl Friedrich Mylius (* 10. ledna 1827 Frankfurt nad Mohanem, † 23. května 1916 tamtéž) byl německý fotograf.\n\nMylius se narodil 10. ledna 1827 ve Frankfurtu nad Mohanem jako syn hodináře. Absolvoval jako učeň základy litografie. V letech 1842 - 43 studoval na vyšší škole (Städelschule ?), ale studium nedokončil. Během svého putování pracoval v různých městech na jihu Německa. Roku 1851 se oženil v Norimberku. 1854 se vrátil do Frankfurtu nad Mohanem, kde setrval až do své smrti v roce 1916. Mylius je pohřben na hlavním hřbitově ve Frankfurtu.\n\nMylius se specializoval na architektonickou a krajinnářskou fotografii. Dokumentoval procesy změny a růstu ve Frankfurtu, kterými město procházelo v tomto období. Pracoval výhradně s mokrým kolodiovým procesem a zůstal u něj i po roce 1870, kdy byly objeveny suché desky. Asi 50 jeho skleněných negativů jsou v archivu ve Frankfurtu (nyní Ústav pro historii města).\n\nDokumentoval německo-francouzský konflikt v letech 1870–1871.\n"}
{"id": "403604", "url": "https://cs.wikipedia.org/wiki?curid=403604", "title": "Světový pohár ve skeletonu 2008/2009", "text": "Světový pohár ve skeletonu 2008/2009\n\n23. ročník Světového poháru ve skeletonu zahájil závod v německém Winterbergu 28. listopadu 2008. Obhájcem posledního světového poháru byl\nBrit Kristan Bromley a Američanka Katie Uhlaender.\n\n"}
{"id": "403607", "url": "https://cs.wikipedia.org/wiki?curid=403607", "title": "Bedřich Franz", "text": "Bedřich Franz\n\nBedřich Franz (německy ; 1. prosince 1796 Vysoké Veselí v Čechách – 12. dubna 1860 Nová Říše), byl vědec, fotograf a profesor fyziky a aplikované matematiky Filosofické fakulty olomoucké univerzity, který výrazně ovlivnil Gregora Johanna Mendela. V Olomouci také zastal pozici děkana Filosofické fakulty a rektora. Na sklonku života byl pak kanovníkem a opatem kláštera v Nové Říši.\n\nPokřtěn byl jako Jan Evangelista Franz, syn souseda ve Vysokém Veselí Antonína Franze a matky Terezie, rozené Žákové. Promoval v roce 1831 na Pražské univerzitě, a předtím, než se odebral do Olomouce, vyučoval fyziku na filosofickém institutu v Brně.\n\nSpolu s fyzikem a zároveň rektorem koleje v Litomyšli Ignácem Florem Staškem se zabývali vědeckými pokusy s daguerrotypií v letech 1839–1840. Začali tedy ve stejném roce, kdy francouzský výtvarník Louis Daguerre tuto metodu fotografování vyvinul. Franz se pak stal prvním vyučujícím daguerrotypie na Moravě, pořádal k tomu také první úspěšné výstavy, a je mu připisováno zdomácnění této techniky fotografování na Moravě. Franz je pravděpodobným autorem daguerrotypie slavnosti Božího těla na Zelném trhu v Brně z června 1841 – prvního reportážního snímku v českých zemích a jedné z nejstarších fotografií svého druhu na světě. Bedřich Franz údajně vytvořil nejstarší dochované portrétní snímky v českých zemích. V roce 1841 portrétoval biskupa Františka Antonína Gindla.\n\nBedřich Franz se stal profesorem fyziky a aplikované matematiky na olomoucké univerzitě v roce 1842. Mezi jeho studenty patřil také Gregor Mendel, s nímž udržoval časté styky a opatřoval mu vědeckou literaturu. Po ukončení jeho studia mu doporučil vstup do Starobrněnského kláštera, kde Mendel později definoval základní zákony dědičnosti.\n\nV roce 1844 se Franz stal děkanem Filosofické fakulty, v roce 1847 se stal rektorem olomoucké univerzity, a v roce 1850 opět děkanem Filosofické fakulty. Ta byla, v důsledku účasti olomouckých studentů a profesorů na revoluci roku 1848 a národním obrození, o rok později uzavřena.\n\nBěhem revoluce rovněž od roku 1848 do roku 1849 zasedal i jako poslanec Moravského zemského sněmu. Nastoupil sem po zemských volbách roku 1848 za kurii vysoké školy v Olomouci, coby virilista (poslanec zasedající na sněmu z titulu funkce děkana jedné z fakult olomouckého vysokého učení).\n\nPo uzavření fakulty Franz odešel do Nové Říše, kde se stal premonstrátským kanovníkem a opatem novoříšského kláštera, kde také 12. dubna 1860 zemřel.\n\n\n\n"}
{"id": "403610", "url": "https://cs.wikipedia.org/wiki?curid=403610", "title": "Bekasina větší", "text": "Bekasina větší\n\nBekasina větší (\"Gallinago media\") je slukovitý bahňák, příbuzný běžnější bekasině otavní. Liší se od ní poněkud kratším zobákem, více proužkovaným břichem a především bílými krajními ocasními pery. Hnízdí na vlhkých loukách a svazích hor severní a východní Evropy. Pravidelně v malém počtu protahuje i Českou republikou, kde byla po roce 1989 zaznamenána nejméně 28×, nejčastěji na jaře.\n\n\n"}
{"id": "403611", "url": "https://cs.wikipedia.org/wiki?curid=403611", "title": "Snědek rozkladitý", "text": "Snědek rozkladitý\n\nSnědek rozkladitý (\"Ornithogalum divergens\") je druh jednoděložné rostliny z čeledi chřestovité (\"Asparagaceae\").\n\nJedná se o asi 10–25 cm vysokou vytrvalou rostlinu s kulovitou podzemní cibulí, vedlejší cibulky jsou vyvinuty, obvykle jich je 15-60, které ovšem netvoří vedlejší užší listy jako u snědku chocholičnatého. Listy jsou jen v přízemní růžici, přisedlé, asi 5-8 z jedné cibule. Čepele jsou úzce čárkovité, ploché až žlábkovité, se zřetelný bílým pruhem uprostřed, do 6 mm široké. Květy jsou v květenstvích, kterým je chocholík, který obsahuje nejčastěji 4-10 květů, listeny na bázi květních stopek jsou kratší, květní stopky jsou nejčastěji mírně dolů skloněné. Okvětních lístků je 6, jsou volné, asi 20 mm dlouhé a asi 7 mm široké. Jsou svrchu bílé barvy, na vnější straně mají uprostřed široký zelený pruh, vnější bílý pruh na okraji rubu pak bývá širší než 1 mm. Okvětní lístky jsou na vrcholu jsou uťaté až tupě zaokrouhlené, ve středu hrotité. Tyčinek je 6, nitky jsou bez zoubků. Gyneceum je srostlé ze 3 plodolistů, semeníky mají hrany většinou pravidelně rozestálé, nikoliv po 2 sblížené. Plodem je tobolka, dolní tobolky obsahují 1-15 semen.\n\nSnědek rozkladitý roste převážně jižní Evropě s mírným přesahem do jižní části střední Evropy, na východ přesahuje do západní Asie.\n\nV ČR byl z minulosti znám ze Znojemska, kde vzácně rostl na mezích, v příkopech a akátinách. V současnosti je to nezvěstný druh flóry ČR, kategorie A2..\n"}
{"id": "403615", "url": "https://cs.wikipedia.org/wiki?curid=403615", "title": "Bělořit okrový", "text": "Bělořit okrový\n\nBělořit okrový (\"Oenanthe hispanica\") je malý lejskovitý pták, příbuzný bělořita šedého. Samec má okrové temeno, týl, hřbet a hruď, bílé břicho a kostřec, černou masku, křídla a černý ocas s bílými kořeny krajních per. Samice je zbarvena podobně, ale méně kontrastně. Hnízdí v oblasti Středozemního moře. Výjimečně zalétl dvakrát i do České republiky.\n\n\n"}
{"id": "403616", "url": "https://cs.wikipedia.org/wiki?curid=403616", "title": "Zdymadlo Klecany", "text": "Zdymadlo Klecany\n\nZdymadlo Klecany-Roztoky se nachází na Vltavě u Klecánek, pod Roztokami. Tvoří jej klecanský jez u pravého břehu a plavební kanál s plavební komorou u levého, roztockého břehu. Předchází mu zdymadlo Podbaba-Troja a následuje zdymadlo Dolánky. Provozovatelem všech zdymadel je Povodí Vltavy, státní podnik.\n\nStavbu soustavy zdymadel na Vltavě a Labi řídila „Komise pro kanalisování Vltavy a Labe v Čechách“, ustavená roku 1896. V rámci této akce bylo vybudováno podle generelního plánu z roku 1893 firmou Lanna 11 zdymadel mezi Prahou a Saskem, dimenzovaných pro plavební hloubku 2,10 metru a lodi o nosnosti 1000 tun. Zdymadlo Klecany bylo od července 1897 do roku 1898 prvním z vodních děl vybudovaných v rámci činnosti této komise. Jez byl vyzkoušen 19. února 1899. Výstavbu financovala ze dvou třetin rakouská vláda a z jedné třetiny české místodržitelství.\n\nNamísto původních dvou ostrovů mezi Roztoky a Klecanami byl vytvořen jeden ostrov. Byl zasypán náhon a odtokový kanál u tzv. Moldavského mlýna (pozdější penicilinka, dnes VUAB Pharma) a zrušen tak jeho pohon, byl vybudován nový přístav pro osobní i nákladní dopravu a upraveny stávající přívozy.\n\nV roce 1977 došlo k havárii levého a částečně středního jezového pole, což urychlilo připravovanou rekonstrukci. Tu dokončila polská firma Budimex v roce 1981. V roce 1985 byla dobudována malá vodní elektrárna s vybavením od ČKD Blansko. V letech 1999–2001 byla vybudována nová malá elektrárna.\n\nPři povodni v roce 2002 dosáhla hladina u Klecan úrovně 184,38 m n. m. (9,37 metru nad normální hladinou 175,00 m n. m.) a celé vodní dílo značně poškodila.\n\nHradlový jez má tři pole. Souběžně s jezem vede pode dnem řeky obslužná chodba, která umožňuje průchod mezi konci jezu, tj. mezi pravým břehem a ostrovem. Od rekonstrukce koncem 70. let je jez hrazen ocelovými klapkami, které jsou podpírané hydraulickými válci, a je ovládán z nového velínu.\n\nPři pravém břehu byla vorová propusť o šířce 12 metrů. V roce 1985 byla na jejím konci postavena malá vodní elektrárna s technologickým vybavením od ČKD Blansko, vybavená 4 přímoproudými Kaplanovými turbínami o průměrném výkonu 40 kW.\n\nOd prosince 1999 do léta 2001 byla postavena nová malá vodní elektrárna a osazena dvěma turbínami typu SemiKaplan, každá o hltnosti 21 m³/s a výkonu 482 kW, s průměrem oběžného kola 2300 mm. Po silném poškození při povodních roku 2002 byla znovu uvedena do provozu v roce 2003.\n\nHorní plavební kanál má délku 936 m, následují za sebou umístěné plavební komory, původně byla první se svislými zdmi o šířce 11 metrů a délce 73 metrů, druhá se šikmými zdmi o vnitřní šířce ve dně 20 m a délce 133,4 metru s vjezdovými vraty šířky 11 metrů, a dolní plavební kanál o délce 116 metrů.\n\nPři rekonstrukci na konci 80. let byly plavební komory vybaveny svislými stěnami z ocelových štětovnic a horní vzpěrná vrata byla nahrazena hydraulicky ovládanou klapkou, přičemž došlo ke zkrácení užitné délky malé komory na 58,5 metrů.\n\nPlavební komora je v provozu denně od 7 do 17 hodin. Požadavek na proplavení v době od 6.30 hodin do 7.00 hodin a v době od 17.00 hodin do 18.00 hodin je nutno předem projednat na této plavební komoře (telefon 220 911 730).\n\nBudova správy zdymadla v Klecánkách z roku 1897 dosud slouží původnímu účelu. Na její zdi jsou zaznamenány výšky hladiny Vltavy při povodních od roku 1890.\n\n"}
{"id": "403617", "url": "https://cs.wikipedia.org/wiki?curid=403617", "title": "Vaira Vīķe-Freiberga", "text": "Vaira Vīķe-Freiberga\n\nVaira Vīķe-Freiberga (* 1. prosince 1937 Riga) je bývalá lotyšská prezidentka. Byla celkově 6. osobou v úřadu prezidenta Lotyšska a první ženou vykonávající tuto funkci (stala se i první prezidentkou ve všech postkomunistických zemích). Prezidentkou byla dvě funkční období - poprvé byla zvolena v roce 1999 a znovuzvolena v roce 2003. Jejím nástupcem v úřadu se stal Valdis Zatlers, který byl zvolen 31. května 2007.\n\nVaira Vīķe-Freiberga emigrovala s rodiči po druhé světové válce. Vyrůstala v uprchlických táborech v Německu, studovala v Maroku a Kanadě. Od roku 1965 byla profesorkou psychologie na univerzitě v Montrealu. Počátkem 80. let 20. století nejdříve pracovala ve Vědecké výzkumné skupině pro NATO v Kanadě, potom byla zástupkyní šéfa Kanadské vědecké rady. Od roku 1998 opět žije v Lotyšsku. V roce 1999 byla zvolena prezidentkou až po náročném sedmikolovém volebním klání v lotyšském parlamentu, v němž porazila i kandidáta tehdejší vládní strany Lotyšská cesta, Valdise Birkavse.\n\nJe vdaná, má dvě děti. Hovoří plynně anglicky, francouzsky, německy a španělsky.\n\nČeskou republiku navštívila jako prezidentka třikrát: 27. –31. července 2000 (pracovní návštěva), 1.–3. května 2002 (setkání prezidentů pobaltských států a České republiky), 8.–10. října 2006 (účast na konferenci Forum 2000 „The Dilemmas of Global Co-Existence”) \n\n"}
{"id": "403625", "url": "https://cs.wikipedia.org/wiki?curid=403625", "title": "Berneška bělolící", "text": "Berneška bělolící\n\nBerneška bělolící (\"Branta leucopsis\") je středně velký vrubozobý pták z rodu bernešek (\"Branta\").\n\nMá černý krk s hrudí a převážně bílou hlavu s černým temenem a černým proužkem mezi zobákem a okem. Shora je šedá, černobíle vlnkovaná, břicho je bílé, ostře oddělené od černé hrudi.\n\nHnízdí na arktických ostrovech a pobřeží, zimuje převážně v oblasti Severního moře, do České republiky zalétá vzácně v zimních měsících. Na konci roku 2013 z výjimečného hejna 15 ex. na Opavsku jednu postřelili myslivci, přestože je není povoleno lovit.\n\n"}
{"id": "403627", "url": "https://cs.wikipedia.org/wiki?curid=403627", "title": "Berneška tmavá", "text": "Berneška tmavá\n\nBerneška tmavá (\"Branta bernicla\") je středně velkým druhem vrubozobého ptáka z rodu berneška. Je celkově tmavě zbarvená, s černou hlavou, krkem a hrudí, tmavošedým hřbetem, křídly a břichem a bílými podocasními krovkami. Na horní části krku je nápadná bílá skvrna (u mladých ptáků chybí). Hnízdí na arktických ostrovech a pobřeží, zimuje v oblasti Severního moře a na Britských ostrovech, přitom vzácně zalétá i do České republiky, kde byla po roce 1989 zaznamenána nejméně sedmkrát.\n\n\n"}
{"id": "403629", "url": "https://cs.wikipedia.org/wiki?curid=403629", "title": "Ludwig Lachmann", "text": "Ludwig Lachmann\n\nLudwig Lachmann (1. února 1906 – 17. prosince 1990) byl německý ekonom, který se stal členem a významným přispěvatelem Rakouské školy.\n\nLachmann získal titul Ph.D. na University of Berlin, kde byl zaregistrován jako postgraduální student v letech 1924 – 1933. O Rakouskou školu se začal zajímat během letního pobytu v roce 1926 na University of Zurich. Lachmann se přestěhoval z Německa do Anglie v roce 1933, kde na London School of Economics v třicátých letech byl jako student a kolega Friedricha Hayeka, který dále rozvinul jeho zájem o Rakouskou školu. V roce 1948 se přestěhoval do Johannesburgu v Jižní Africe, kde byl přijat jako profesor na University of the Witwatersrand a kde prožil zbývající část svého života.\n\nDomníval se, že Rakouská škola se odchýlila od původní vize Carla Mengera zcela subjektivní ekonomie. Podle Lachmanna Rakouská škola by měla být charakterizována jako evoluční, nebo \"geneticky-příčinný\", přístup proti rovnováze a dokonalým znalostem nacházející se v mainstraimu neoklasické ekonomie.\n\nLachmannův \"rakouský fundamentalismus\" byl vzácný – pouze pár žijících rakouských ekonomů vidí ve svém díle rozchod s mainstreamem. Zdůraznil, co vnímal jako odlišení od hlavního proudu: hospodářský subjektivismus, nedokonalé znalosti, různorodý kapitál, hospodářský cyklus, metodologický individualismus, alternativní náklady a \"tržní proces\". Jeho odkaz dnes tvoří základ pro \"radikální subjektivismus\" části Rakouské školy.\n\nJeho práce měla velký vliv na pozdější vývoj Rakouské školy v USA.\n\nK připomenutí jeho odkazu jeho vdova vytvořila společnost k financování \"Ludwig M. Lachmann Research Fellowship\"na katedře filozofie, logiky a vědecká metoda na LSE.\n\nByl také silný zastánce hermeneutických metod při studiu ekonomických jevů.\n\nLachmannovy myšlenky nadále ovlivňují současný sociální výzkumu. Mnoho sociálních vědních oborů explicitně nebo implicitně staví na \"radikálním subjektivismu\" Rakouské školy.\n\n\n"}
{"id": "403631", "url": "https://cs.wikipedia.org/wiki?curid=403631", "title": "Taramka", "text": "Taramka\n\nTaramka je přírodní památka v okrese Prostějov. Byla zřízena ONV Prostějov ze dne 7. 7. 1988. Důvodem je ochrana zbytků květnatých bikových bučin. Fytograficky patří území přírodní památky pod celem Bouzovská vrchovina, geomorfologicky pod Zábřežskou vrchovinu. Území je ve správě Krajského úřadu Olomouckého kraje.\n\nPřírodní památka Taramka o rozloze cca 25,2 ha se nachází asi 6,5 km severně od města Konice v katastrálním území Vojtěchova a Hvozdu. Lokalita chráněného území je v nejjižnějším výběžku Zábřežské vrchoviny a je tvořena převážně lesním a lučním porostem se zbytky původní květnaté bučiny s teplomilnějšími bylinnými druhy. Z nich se zde vyskytují spolu s teplomilnějšími i druhy horské a podhorské.\n\nK těm nejvzácnějším patří např. lýkovec jedovatý, lilie zlatohlavá, tis červený, hořeček brvitý ad. Na jaře zde rozkvétá rovněž záplava jaterníku trojlaločného.\n"}
{"id": "403632", "url": "https://cs.wikipedia.org/wiki?curid=403632", "title": "Bramborníček hnědý", "text": "Bramborníček hnědý\n\nBramborníček hnědý (\"Saxicola rubetra\") je malý monotypický druh ptáka z čeledi lejskovitých.\n\nDorůstá délky 13–14 cm, v rozpětí křídel měří 21–24 cm a váží 15–20 g. Samec má hnědavě černé strany hlavy lemované bílými proužky, oranžově béžové hrdlo a hruď, bělavé břicho a skvrnitou svrchní část těla. Samice a mláďata jsou podobná, jen méně kontrastně zbarvená.\n\nV Evropě je možné si jej splést zejména se samicí nebo mladým jedincem bramborníčka černohlavého (\"S. rubicola\"), od kterých se dá spolehlivě odlišit díky výraznému bílému nadočnímu proužku a bělejšímu břichu.\n\nSamci zpívají z vyvýšených míst. Vábí pronikavým „fytyk–tyk“ a „jiv jiv“; zpěv je hlasitý, převážně flétnovitý.\n\nHnízdí v Evropě a západní Asii v rozmezí od Irska a severního Portugalska západně až po povodí řeky Ob nedaleko Novosibirsku východně, severo-jižně pak od severního Norska po střední Španělsko a Itálii, severní Řecko a Kavkaz. Je tažný, zimuje v subsaharské Africe. Ve střední Evropě se vyskytuje od března do října.\n\nV České republice hnízdí na většině území, v počtu 10–20 tisíc párů. Je zde zvláště chráněn jako ohrožený druh.\n\nK hnízdění vyhledává hlavně vlhké louky. Na tahu se vyskytuje i v jiných otevřených krajinách, včetně polí.\n\nŽiví se hlavně hmyzem, ale i jinými bezobratlými, včetně pavouků nebo měkkýšů. Na podzim požírá také bobule. Kořist vyhlíží z vysokých bylin nebo jiných vyvýšených míst, odkud ji následně chytá na zemi nebo v letu.\n\nPohlavně dospívá ve druhém kalendářním roce. Hnízdí 1× ročně od května do srpna. Hnízdo ze stébel trav a kořínků staví na zemi v trsu trávy. V jedné snůšce je 5–6 zelenomodrých vajec o velikosti 19,1 × 14,5 mm. Na jejich inkubaci trvající 11–14 dnů se podílí pouze samice. Mláďata opouštějí hnízdo po 12–14 dnech, kdy jsou ještě nevzletná. Opeřena jsou pak ve věku 17–19 dnů.\n\n\n"}
{"id": "403635", "url": "https://cs.wikipedia.org/wiki?curid=403635", "title": "Zdymadlo Dolany", "text": "Zdymadlo Dolany\n\nZdymadlo Dolany-Dolánky se nachází na Vltavě na říčním kilometru 26,7 (jez 27,38) mezi městem Libčice nad Vltavou a vesnicemi Dolánky na pravém břehu a Dolany nad Vltavou na levém břehu, v okrese Mělník. Skládá se z jezu o dvou polích a z plavebního kanálu s plavební komorou při pravé straně řeky. Předchází mu zdymadlo Klecany, následuje zdymadlo Miřejovice. Provozovatelem všech zdymadel je Povodí Vltavy, státní podnik.\n\nStavbu soustavy zdymadel na Vltavě a Labi řídila „Komise pro kanalisování Vltavy a Labe v Čechách“, ustavená roku 1896. V rámci této akce bylo vybudováno firmou Lanna 11 zdymadel mezi Prahou a Saskem, dimenzovaných pro plavební hloubku 2,10 metru a lodi o nosnosti 1000 tun. Výstavbu financovala ze dvou třetin rakouská vláda a z jedné třetiny české místodržitelství. Zdymadlo Dolany bylo dokončeno v roce 1901, původní meandry Vltavy byly v rámci zesplavnění napřímeny. Napuštěním jezové zdrže došlo k zatopení rechlí pod Levým Hradcem, čímž zanikl i husinecký Hlouškův mlýn.\n\nV letech 1986–1989 byl jez zrekonstruován.\n\nMaximální průtok v tomto profilu byl zaznamenán v srpnu 2002, a to asi 5300 m³/s.\n\nJez měl původně dvě pole a byl pohyblívý hradlový se sklopnými slupicemi.\n\nV letech 1986–1989 byl zrekonstruován: byla přestavěna jezová pole, podjezí i jezové pilíře, postaven nový velín a vybudováno nové technologické zařízení. Nový jez má tři pole, je z dutých ocelových klapek, má hradicí výšku 3,3 metru na pevném prahu. Ve sklopné poloze tvoří práh Jamborova typu s minimálním vzdutím. Vzdutí zdrže sahá až ke klecanskému jezu, délka vzdutí je 9,64 km. Objem zdrže je 4,31 milionu m³. Ze zdrže odebírána voda například pro libčické šroubárny, klecanský kamenolom atd.\n\nJez je při levém břehu vybaven malou vodní elektrárnou, která byla stavěna od listopadu 1995 do ledna 1998. Má dvě soustrojí s horizontálními přímoproudými Kaplanovými turbínami s hltností po 80 m³, maximální celkový výkon je 4,55 MW (5 MW), provozní spád je 2,3 až 4,2 metru.\n\nPlavební kanál je při pravé straně řeky, oddělen od hlavního ramene ostrovem měsíčkovitého tvaru. Části plavebního kanálu vně plavebních komor mají délku 520 (nad komorami) a 150 metrů (pod komorami) a šířku ve dně 20–30 metrů. Komory jsou dvě, umístěné za sebou a mají jedna vrata společná. Směrem po proudu leží nejdříve menší a za ní větší.\n\nMalá plavební komora má stěny z kyklopského zdiva , užitnou délku 52,1 metrů a šířku 11 metrů. Velká plavební komora má svislé larsenové stěny užitnou délku 133,4 metrů a vnitřní šířku 20 metrů, přičemž šířka vrat a tedy užitná šířka komory je jen 11 metrů. Obě komory je též možno spojit a při otevřených středních vratech pak disponují užitnou délkou 197 metrů. (V některých i oficiálních dokumentech jsou udávány i jiné nepřesné hodnoty, např., str. 21). Zajímavostí je, že malá plavební komora měla původně užitnou délku 73 metrů a horní vzpěraná vrata, ale později byla v jejím horním ohlaví osazena hydraulicky podpíraná klapka, podobná jezové klapce, čímž došlo k jejímu zkrácení.\n\nUžitná šířka plavebních komor 11 metrů je dnes již nevyhovující a delší dobu se plánuje výstavba plavební komory nové. Původně se uvažovalo s plavební komorou s užitnou šířkou 12 metrů a délkou 90 metrů (, str. 17), dnes se připravuje výstavba plavební komory odpovídající minimálně kategorii Va mezinárodní klasifikace vodních cest , tedy minimálně šířky 12 až 12,5 metrů, délky 115 metrů a hloubky nad záporníkem 4 až 4,5 metrů. Na ostrově mezi řekou je dále rezervován prostor pro případnou výstavbu plavební komory odpovídající třídě Vb, tedy s užitnou šířkou 12 metrů a délkou 190 metrů.\n\nPlavební komory jsou v provozu denně od 7 do 17 hodin, přičemž požadavek na proplavení v době od 6:30 do 7 a od 17 do 18 hodin je třeba projednat přímo na plavební komoře (telefon 315 787 028).\n\nV současné době zde linková osobní doprava představuje jen jeden pár spojů Pražské paroplavební společnosti ročně v trase Praha–Mělník, územní plán obce Dolany nad Vltavou počítá s rozvojem turistiky a zavedením častější rekreační lodní dopravy.\n\n"}
{"id": "403643", "url": "https://cs.wikipedia.org/wiki?curid=403643", "title": "Škroup", "text": "Škroup\n\nPříjmení Škroup nosí více různých osobností :\n\n\n"}
{"id": "403646", "url": "https://cs.wikipedia.org/wiki?curid=403646", "title": "Snědek hřebenitý", "text": "Snědek hřebenitý\n\nSnědek hřebenitý (\"Ornithogalum boucheanum\", syn. \"Honorius boucheanus\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Někteří autoři, jako třeba Dostál 1989, ho dávali do samostatného rodu \"Honorius\", česky pak snědovec hřebenitý.\n\nJedná se o asi 20–50 cm vysokou vytrvalou rostlinu s vejčitou podzemní cibulí, až 3,5 cm v průměru. Listy jsou jen v přízemní růžici, přisedlé, nejčastěji 3-4 z jedné cibule. Čepele jsou čárkovité, svěže zelené, za květu už často odumřelé, asi 5–20 mm široké. Květy jsou v květenstvích, kterým je hrozen, který je hustý a všestranný, obsahuje nejčastěji 15-20 květů, listeny na bázi květních stopek jsou kratší než květní stopky. Okvětních lístků je 6, jsou volné, asi 15–20 mm dlouhé. Jsou nazelenale bílé barvy, na vnější straně mají uprostřed široký zelený pruh, který prosvítá i na vnitřní stranu. Tyčinek je 6, nitky vnitřních tyčinek mají uprostřed lištu, která je pod prašníkem zakončena výrazným zoubkem. Gyneceum je srostlé ze 3 plodolistů, čnělka je kratší než semeník. Plodem je tobolka bez zobánku..\n\nSnědek hřebenitý roste převážně v jihovýchodní Evropě s mírným přesahem do jižní části střední Evropy, na východ přesahuje do západní Asie, Anatolie, avšak i jinde v Evropě může být zplanělý.\n\nV ČR roste přirozeně jen v nížinách jižní Moravy. Najdeme ho ve světlých lesích, včetně akátin, po příkopech, na mezích a na písčinách.\n\n \n"}
{"id": "403651", "url": "https://cs.wikipedia.org/wiki?curid=403651", "title": "Všeobecně považovaný za bezpečný", "text": "Všeobecně považovaný za bezpečný\n\nVšeobecně považovaný za bezpečný (Generally Recognized as Safe, GRAS) je označení používané v USA úřadem FDA pro takové chemické látky přidávané do potravin, které jsou experty považovány za bezpečné a jsou vyňaty z obvyklých požadavků zákona FFDCA (Federal Food, Drug, and Cosmetic Act) na aditiva do potravin.\n\nOznačení se používá pro látky, které jsou experty vědecky kvalifikovanými a se zkušenostmi v oblasti kontroly bezpečnosti potravin, na základě dostatečných vědeckých důkazů (nebo, pokud se látka používala před 1. lednem 1958, buď na základě vědeckých procedur nebo zkušeností založených na běžném používání v potravinách), všeobecně označovány za bezpečné za podmínek jejich zamýšleného užití.\n\nLátka musí být \"všeobecně považována\" za bezpečnou za podmínek zamýšleného užití. Navrhovatel výjimky nese důkazní břemeno toho, že je použití látky \"všeobecně považováno\" za bezpečné. Aby mohlo dojít k takovému uznání, musí navrhovatel ukázat, že v názoru expertů ohledně bezpečnosti použití látky panuje shoda. Existence závažného rozporu mezi experty ohledně bezpečnosti látky vylučuje, aby tato látka byla \"všeobecně považována\" za bezpečnou.\n\nNesplňuje-li použití látky podmínky výjimky GRAS, podléhá látka před uvedením na trh schvalování podle zákona FFDCA. V takových případech může FDA nařídit zastavení distribuce látky nebo potravin obsahujících tuto látku, na základě toho, že jde o nelegální přídatnou látku.\n\nOznačení \"všeobecně považovaný za bezpečný\" má jednu z těchto tří forem:\n\n\n"}
{"id": "403653", "url": "https://cs.wikipedia.org/wiki?curid=403653", "title": "Jezový most a zdymadlo Miřejovice", "text": "Jezový most a zdymadlo Miřejovice\n\nZdymadlo Miřejovice se nachází v okrese Mělník, na Vltavě na říčním kilometru 18,0 v sousedství bývalých Povltavských tukových závodů v severní části obce Nelahozeves na levém břehu, kterou spojuje s městem Veltrusy na pravém břehu, z větší části v katastrálním území Veltrusy. Vesnice Miřejovice, podle které bylo vodní dílo pojmenováno, se nachází asi o kilometr dále na levém břehu. Zdymadlo se skládá z jezového mostu, z plavebního kanálu s plavební komorou po levé straně řeky, elektrárenského náhonu a elektrárny vlevo od plavebního kanálu a vorové propusti při pravém břehu. Celkem tedy rovinou jezu procházejí čtyři ramena řeky. Jezový most byl dokončen v roce 1903, elektrárna v roce 1927. Předchází mu zdymadlo Dolany, následuje zdymadlo Hořín. Provozovatelem všech zdymadel je Povodí Vltavy, státní podnik. Zatímco předchozí vltavská zdymadla jsou strohé technické stavby, miřejovické i hořínské zdymadlo mají zdobné věže. Elektrárna s jezem i mostem tvoří jednotný architektonický celek.\n\nNa místě dnešního jezového mostu postavili Chotkové v roce 1755 dřevěný most, který zanikl za povodně roku 1784; při nízkém stavu vody jsou patrné jeho zbytky. Císař Josef II. nepovolil stavbu nového mostu, a proto zde pak byl jen přívoz.\n\nJez byl postaven v letech 1900–1903.\n\nV letech 1928–1930 byl jez doplněn o elektrárenský náhon a elektrárnu a modernizován. Náhon zbudoval Ing. Faigl ze Zlonic, budovu elektrárny stavitelé Ing. Pokorný a Ing. Peka z Prahy, turbogenerátory dodala ČKD Blansko, rekonstrukci jezu provedla firma Müller a Kapsa z Prahy a ovládací velín postavil pražský závod Františka Křižíka. Od té doby neprošla stavba většími změnami, jen začátkem 21. století byly rekonstruovány plavební komory a postaven nový velín.\n\nPůvodně po mostě vedla silnice I. třídy č. 8, po postavení nového silničního mostu pro silnici I/8 (dnes II/608) asi o půl kilometru níže po proudu v roce 1974 byla z jezového mostu vyloučena silniční doprava a most slouží jen pro pěší a cyklisty, je po něm vedena dálková cyklistická trasa č. 2.\n\nAutorem jezového mostu (mostového jezu) je František Sander. Jezovou konstrukci postavila firma Breitfeld-Daněk. Mostový jez slouží jako nouzový uzávěr. Most projektoval prof. Záhorský.\n\nJez je válcový, přímý, má pět pohyblivých hradicích konstrukcí. Spád jezu je 3,45 metru. Vzdutí jezové zdrže má délku 9,62 km.\n\nMost nad jezem tvoří ocelová příhradová konstrukce uložená na pilíře. Použity jsou příhradové přímopásové nosníky dvojnásobné soustavy. Délka celého mostu je 288 metrů, celková šířka mostu je 7 metrů. Pilíře jsou zakončené manipulačními budkami v podobě věžiček, v nich jsou mechanismy pro zvedání válců. Věží je pět, jsou široké 3,5 metru a vysoké 5 až 10 metrů, s valbovými střechami; vrcholky věží jsou asi 12 metrů nad hladinou Vltavy.\n\nNa návodní straně mostu vede z levého břehu asi do dvou třetin délky mostu úzkorozchodná elektrifikovaná obslužná dráha pro rozvoz hradidel, na levém břehu má remisu z cihlového zdiva s horním světlíkem. Někdy v období mezi červencem 2009 a dubnem 2010 bylo trolejové vedení dráhy sneseno.\n\nMost se skládá z 8 polí různé délky. Má tyto části: západní předpolí, část nad elektrárenským náhonem, 48 metrů nad plavební komorou, 19 metrů nad malým válcem, 2 × 25 metrů nad dvěma stoney válci, 2 × 26,7 metru nad velkými válci, 20 metrů nad vorovou propustí a 10 metrů východní předpolí.\n\nJezové mosty jsou také například na Labi v Přelouči, Nymburce a Kolíně.\n\nVorová propusť na pravé straně byla v původním stavu krátce v 60. letech a naplno jako již upravená od roku 1984 využívána coby sportovní slalomová dráha. Celý kanál vorové propusti začíná těsně před úrovní jezu a je dlouhý asi 0,6 km, pro sportovní účely je využíváno prvních 400m.\n\nCelý plavební kanál včetně plavebních komor je dlouhý asi 0,4 km, začíná být oddělen asi 200 metrů před úrovní jezu a končí nedaleko za úrovní elektrárny. Plavební komory jsou dvě v uspořádání za sebou. Horní, malá, má užitnou šířku 11 metrů a délku 73 metrů, dolní, velká, má vnitřní šířku šířku 20 metrů a délku 133,4 metru.. Všechna tři vjezdová vrata jsou vzpěrná a mají šířku 11 metrů.\n\nUžitná šířka plavebních komor 11 metrů je dnes již nevyhovující a plánuje se výstavba plavební komory nové, odpovídající minimálně kategorii Va mezinárodní klasifikace vodních cest , tedy minimálně šířky 12 až 12,5 metrů, délky alespoň 115 metrů a hloubky nad záporníkem 4 až 4,5 metrů.\n\nElektrárenský náhon je dlouhý asi 0,7 km a odděluje se od hlavního ramene asi půl kilometru před jezem. Malá vodní elektrárna Miřejovice je asi 150 metrů za úrovní jezu. U vtoku do elektrárny je 5 stavidlových tabulí, vpravo jalový žlab hrazený stavidlovými tabulemi.\n\nBudova elektrárny je jednopatrové, obdélníkového půdorysu, s půlkruhovými okny a pultovou střechou. Dominantu tvoří transformátorová věž obrácená k levému břehu.\n\nVodní elektrárna je vybavena pěti Francisovými turbínami, celkový výkon je 3,57 MW. Elektrárnu včetně náhonu postavila v letech 1922–1928 firma ing. Pokorného a ing. Peky. Začátkem 90. let 20. století prošla elektrárna generální rekonstrukcí.\n\n"}
{"id": "403668", "url": "https://cs.wikipedia.org/wiki?curid=403668", "title": "Slemeno", "text": "Slemeno\n\nSlemeno (nebo též slémě) je archaický či odborný výraz pro horský hřeben či hřbet. \n\nNázev Slemeno má více sídel:\n"}
{"id": "403672", "url": "https://cs.wikipedia.org/wiki?curid=403672", "title": "Ze života loutek", "text": "Ze života loutek\n\nZe života loutek (\"Aus dem Leben der Marionetten\", též známého jako \"From the Life of the Marionettes\" a \"Ur marionetternas liv\") je autorský existenciální psychologický detektivní německy mluvený film, který režíroval Ingmar Bergman v roce 1980 v době své dočasné emigrace - z důvodů problémů se švédskými finančními úřady - do Západního Německa v Mnichově.\n\nDílo se v některých ohledech podobá \"Scénám z manželského života\" (jeden z předchozích Bergmanových snímků).\n\nNázev a citace filmu odkazují k Collodiho pohádce \"Pinocchiova dobrodružství\".\n\nMezilidské vztahy vrcholný Bergman obvykle zobrazuje jako osobní, jednání postav je výsledkem složité psychologie postav a jejich vnitřních bojů. V snímku Z života loutek postavy své jednání podřizují svým konkrétním sociálním rolím, čehož si jsou plně vědomi, a nedokážou překonat z toho pramenící problémy. To je další vysvětlení názvu filmu.\n\nPeter Egermann (Robert Atzorn) zavraždí prostitutku. Obraz se desaturuje (ztrácí sytost barev) a děj se v několika scénách (bez chronologického řazení) stále více přibližuje důvodům vraždy. Tyto scény jsou založeny na vyprávění vyslýchaných (manželka Katarina, dominantní Peterova matka, ošetřující psychiatr a přítel Mogens Jensen...) při vyšetřování. V barevném závěru snímku je zobrazen Peter Egermann, jak bez problémů se vzdává role manažera a přijímá roli vězně.\n\nManažer středního věku Peter Egermann navštěvuje jako pacient psychiatra a svého známého Mogense Jensena. Částečně se u něj projevu syndrom vyhoření, prožívá anxiózní stavy a především má nutkání zpestřit si svůj partnerský sexuální život násilným činem. (S manželkou považují vzájemnou nevěru za morálně přijatelné dobré zpestření sexuálního soužití. Život a společenské vztahy Egermanna jsou naprosto konvenční.) Manifestace těchto problémů neodpovídá případným konkrétním diagnózám (OCD, schizofrenie, deprese, nějaká parafilie například sadismus ...); Jensen vystupující v roli psychiatra problémy bagatelizuje a dá Egermannovi jen několik obecných rad. Egermann předstírá odchod a odhaluje Jensenův poměr se svou ženou Katarinou, Jensen se jí svěřuje s obavami z případného rozvoje Peterových stavů.\n\nTyto stavy se skutečně rozvíjí; Peter má nenormální sny a fantazie, začíná obsesivně vnímat spojení sexuálních potřeb a násilí, Peter trpí nespavostí, postupně odbourává své zábrany a společenská tabu. Jeho stav vyžaduje pracovní neschopnost a pravděpodobně i hospitalizaci, ale on dále intenzivně pracuje. V ději jsou naznačována různá psychoanalytická témata (sny, konflikt z dětství atd.). Známý mu poradí jako využít jako řešení placených sexuálních služeb (to je v souladu s Peterovým společenským postavením).\n\nPeter navštěvuje v brzkých ranních hodinách nevěstinec. Chce odejít, ale zabrání mu v tom zamčené dveře, polonahá prostitutka Ka se jej jemnými dotyky snaží přimět k nákupu sexuálních služeb, ten ji však napadá a nakonec zabíjí. Na mrtvole provede praktiky análního sexu. K činu se plně doznává, policisté začínají věc vyšetřovat a vyslýchat svědky. Jensen odborně popisuje vývoj Peterova stavu. Peter se okamžitě smiřuje se svou situací a s uvězněním (zabavuje se šachem).\n"}
{"id": "403673", "url": "https://cs.wikipedia.org/wiki?curid=403673", "title": "Čeřenská hora", "text": "Čeřenská hora\n\nČeřenská hora (664 m) je vrch v Miličínské vrchovině, na České Sibiři. Nachází se 2 km východně od města Votice. Je to výrazný strukturní hřbet z moldanubických pararul s žilnými žulami. Jsou zde četné skalní tvary zvětrávání a odnosu. Vrchol je zalesněný (smrky, místy borovice). Čeřenská hora je součástí Přírodního parku Džbány - Žebrák\nZ turistických tras se k vrcholu Čeřenské hory nejvíce přibližuje žlutá stezka z Votic do Budenína, vedoucí po východním svahu hory - vystupuje do nadmořské výšky 640 m, ve vzdálenosti 250 m od vrcholu.\n"}
{"id": "403675", "url": "https://cs.wikipedia.org/wiki?curid=403675", "title": "Islandská hokejová reprezentace", "text": "Islandská hokejová reprezentace\n\nIslandská hokejová reprezentace patří mezi národní reprezentace v ledním hokeji a je členem Mezinárodní hokejové federace. Po mistrovství světa 2017 se Island nachází na 34. místě Žebříčku IIHF.\n\n\n"}
{"id": "403679", "url": "https://cs.wikipedia.org/wiki?curid=403679", "title": "Hydrofon", "text": "Hydrofon\n\nHydrofon je podvodní mikrofon, umožňující pasivně naslouchat zvukům z okolní vody (aktivním zařízením je sonar). Hydrofon byl prvním podvodním čidlem vyvinutým na počátku 20. století. Představoval důležitý prostředek protiponorkového boje, který umožňoval odhalit a částečně i lokalizovat ponořenou ponorku. Naopak ponořená ponorka jím mohla získat informace o svém okolí. Hydrofon byl v protiponorkovém boji používán už za první světové války a přispěl tak k ochraně spojeneckých konvojů. Používá se také v seismologii.\n\n"}
{"id": "403680", "url": "https://cs.wikipedia.org/wiki?curid=403680", "title": "Čubrica", "text": "Čubrica\n\nČubrica je jednak (v bulharštině) samotná bylina saturejka, jednak směs koření, oblíbená především v balkánské kuchyni. Jde o směs ze suché saturejky a např. pálivých papriček, soli, mouky z opražené kukuřice a semen pískavice. V kuchyni se využívá hlavně do receptů z luštěnin, zapékané zeleniny, mletých mas či hustých polévek. Tvoří jednu z hlavních ingrediencí pokrmů připravovaných na grilu.\n"}
{"id": "403687", "url": "https://cs.wikipedia.org/wiki?curid=403687", "title": "Světový pohár v ledním hokeji", "text": "Světový pohár v ledním hokeji\n\nSvětový pohár v ledním hokeji je mezinárodní hokejový turnaj. Jeho první ročník byl pořádán v roce 1996. Světový pohár se stal nástupcem Kanadského poháru, který byl nepravidelně konán mezi lety 1976 až 1991. Turnaj Světového poháru se zatím konal třikrát. Poprvé v roce 1996, kdy jej získala reprezentace Spojených států amerických a dále v letech 2004 a 2016, kdy jej získala kanadská reprezentace. Světový pohár organizuje NHL, na rozdíl od Mistrovství světa a turnajů na Zimních olympijských hrách, které organizuje IIHF. Proto jsou také zápasy Světového poháru hrány podle pravidel NHL. Světový pohár se koná mimo sezónu, což znamená, že jsou k dispozici všichni hokejisté. Na Světovém poháru se na rozdíl od jiných významných mezinárodních turnajů neudělují medaile a není hrán zápas o třetí místo. Oceněn je pouze vítězný tým, který získá pohár. Každý turnaj má svůj specifický systém.\n\nSvětovému poháru předcházel Kanadský pohár k jehož vzniku v roce 1976 přispěl svým úsilím šéf organizace Hockey Canada Douglas Fisher a šéf NHLPA (hráčská asociace NHL) Alan Eagleson, kteří se nechali inspirovat Mistrovstvím světa ve fotbale. Eagleson navrhl uspořádání turnaje, který by sehráli nejlepší hokejové národní týmy. Po úspěšném jednání s úředníky sovětského hokejového svazu se v září 1974 domluvili na uspořádání prvního Kanadského poháru. Eagleson začal organizovat turnaj, který debutoval v roce 1976. Jednalo se o první mezinárodní hokejový turnaj, kterého se mohli zúčastnit všichni hokejisté, protože v té době mohli na Olympijských hrách startovat pouze hokejisté s amatérským statusem a Mistrovství světa se kryla s play-off hraném v NHL.\n\nTurnaje, které se konaly jednou za 3 až 5 let se konaly v Severní Americe. Z pěti konaných Kanadských pohárů zvítězila čtyřikrát Kanada a jednou zvítězil Sovětský svaz.\n\nV roce 1996 Kanadský pohár změnil svůj oficiální název a byl nově nazýván Světovým pohárem v ledním hokeji. V prvním Světovém poháru vyhrály Spojené státy americké, když porazily ve finále Kanadu 2:1 na zápasy. Dalšími soupeři byly týmy České republiky, Finska, Německa, Ruska, Slovenska a Švédska.\n\nO osm let později se konal druhý světový pohár v roce 2004, před zrušenou sezónou NHL (2004/05). Tento turnaj vyhrála Kanada, poté co porazila Českou republiku v semifinále a Finsko ve finále.\n\nV roce 2016 se konal Světový pohár znovu po 12 letech, tentokrát za účasti Česka, Finska, Kanady, Ruska, Spojených států, Švédska, výběru severoamerických hráčů do 23 let a výběru Evropy, který byl reprezentován hráči ze zbytku Evropy, kromě hráčů z Česka, Finska, Ruska a Švédska. Ve finále, které se hrálo na dvě vítězná utkání, porazil celek Kanady Výběr Evropy 2:0 na zápasy.\n\nBylo plánováno pořádat turnaj každé čtyři roky, avšak ročník 2020 byl zrušen a budoucnost turnaje je nejistá.\n\nV roce 2004 se udílela trofej, kterou navrhl architekt Frank Gehry. Byla vyrobena ze slitiny mědi a niklu a vnější část byla vyrobena z polyuretanu. Trofej byla často pro svůj vzhled kritizována v médiích.\n\n"}
{"id": "403688", "url": "https://cs.wikipedia.org/wiki?curid=403688", "title": "Motiv", "text": "Motiv\n\nMotiv může být:\n\n"}
{"id": "403689", "url": "https://cs.wikipedia.org/wiki?curid=403689", "title": "Simone Niggli-Luderová", "text": "Simone Niggli-Luderová\n\nSimone Niggli-Luderová (* 9. ledna 1978, Burgdorf) je švýcarská reprezentantka v orientačním běhu. Jejími největšími úspěchy je dvacet zlatých medailí ze závodů na Mistrovství světa v orientačním běhu. V současnosti běhá za švédský klub Ulricehamns OK a současně za švýcarský sportovní klub OK Tisaren. Žije taktéž střídavě ve švýcarském Münsingenu a švédském Ulricehamnu.\n\n"}
{"id": "403694", "url": "https://cs.wikipedia.org/wiki?curid=403694", "title": "Adenosin", "text": "Adenosin\n\nAdenosin je nukleosid složený z molekuly nukleové báze adeninu a cukru ribózy. Podílí se na stavbě nukleových kyselin.\n\nAdenosin je endogenní nukleosid, který ovlivňuje řadu fyziologických procesů. Fuguje jako neuromodulátor a homeostatický regulátor. Většinu jeho účinků zprostředkovávají specifické receptory, které u savců tvoří malou proteinovou rodinu: A1, A2A, A2B a A3.\n\nRůzné sloučeniny obsahující adenosin hrají ústřední roli v metabolismu (ATP, ADP), ale i jako signální molekuly (cAMP):\n\n\nV medicíně se používá adenosin v injekčním podání jako antiarytmikum na přerušení záchvatovitých arytmií – AV nodální reentry tachykardie a AV reentry tachykardie.\n\n"}
{"id": "403699", "url": "https://cs.wikipedia.org/wiki?curid=403699", "title": "Waddenzee", "text": "Waddenzee\n\nWaddenzee ( \"Wattenmeer\", \"Vadehavet\", frísky \"Waadsee\") je pobřežní část Severního moře mezi Frískými (též Wadskými) ostrovy a pevninou Nizozemska, Německa a Dánska. Jedná se o tzv. wattové moře, které je 500 km dlouhé a průměrně 20 km široké a které má nesmírnou ekologickou hodnotou. Většina jeho rozlohy je prohlášena ramsarským mokřadem, německá a nizozemská část je od července roku 2009 světovým přírodním dědictvím UNESCO (dánská od roku 2014). Waddenzee se také využívá pro rybářství, turistiku a v nizozemské části pro těžbu zemního plynu.\n\nPro Waddenzee jsou typické mělčiny a písčiny, které vznikají při odlivu a jsou rozděleny hlubokými a mělkými brázdami. Podél pobřeží je většinou písčina, která je při každém přílivu zaplavována slanou mořskou vodou. Do Waddenzee ústí v německé části řeky Emže, Vezera a Labe a v Nizozemsku IJssel a všechny vodní toky ústící do jezera IJsselmeer, které bylo od Waddenzee odděleno hrází Afsluitdijk při realizaci projektu Zuiderzeewerken.\n\nOblast o rozloze asi 10 000 km² je ukázkou přirozeného slaného mokřadu s bohatstvím flóry i fauny. Typické je především ohromné množství ptáků, čítající až 6 milionů jedinců zejména z řádu brodivých a vrubozobých. Odpočívají tu během migrací mezi severem a jihem a někteří z nich zde i přezimují. K zastávce je láká velké množství potravy - měkkýši i jiní bezobratlí, žijící v písčitém bahně na mělčinách. V mělkých vodách je také možné pozorovat velká hejna ryb a na písčinách lze dokonce zahlédnout tuleně obecné a kuželozubé.\n\nFríské ostrovy se dělí do 3 skupin: západofríské, východofríské a severofríské. Dalším možným způsobem dělení je příslušnost k jednotlivým státům.\n\n"}
{"id": "403700", "url": "https://cs.wikipedia.org/wiki?curid=403700", "title": "Seznam českých představitelek pohádkových princezen", "text": "Seznam českých představitelek pohádkových princezen\n\nToto je seznam českých představitelek pohádkových princezen.\n\n\n"}
{"id": "403701", "url": "https://cs.wikipedia.org/wiki?curid=403701", "title": "Shortland (ostrov)", "text": "Shortland (ostrov)\n\nShortland, známý též jako Alu, je vulkanicko-korálový ostrov ležící v severozápadní části Šalomounova souostroví v jihozápadním Pacifiku. Je největším ostrovem Shortlandské skupiny ostrovů, kam patří i sousední ostrůvky Ovau, Pirumeri, Magusaiai, Fauro a Ballale. Nachází se u jižního pobřeží mnohem většího ostrova Bougainville a administrativně náleží do Západní provincie ostrovního státu Šalomounovy ostrovy. Ostrov má rozlohu 202,2 km² a nejvyšší bod se nachází 237 metrů nad mořem.\n\nShortland byl pojmenován podle důstojníka Royal Navy Johna Shortlanda (1739-1803), který ostrov objevil a pojmenoval po sobě.\n\nNa tropickou vegetací porostlém ostrově se nachází vesnice Harapa a Kamaleai na severozápadě a Koliai, Harehare a Nila na východě. Nejvíce lidí žije v Korovou na východě. Vesnice Ghaomai se nachází na malém ostrůvku ležícím u západního pobřeží Shortlandu a Maleai leží na ostrůvku u jihovýchodního pobřeží. V roce 1976 žilo na ostrově 2000 obyvatel.\n\nZa druhé světové války se 30. března 1942 na ostrově vylodili Japonci. Během okupace jej používali jako námořní základnu lehkých sil japonského císařského námořnictva. Mezi východním Shortlandem (poblíž dnešní Korovou) a ostrovy Poporang () a Faisi () zřídili Japonci základnu hydroplánů.\n\nOd 28. srpna 1942 sloužila hydroplánové základna jako domovská základna pro \"„R“ Hómen Kókú Butai\" (R方面部隊 ~ letecká jednotka oblasti „R“) kontradmirála Takacugu Džodžimy. Jednotka byla vybavena A6M2-N (Rufe), F1M (Pete), E13A (Jake) a podporována nosiči hydroplánů \"Kamikawa Maru\" a \"Kunikawa Maru\". \"„R“ Hómen Kókú Butai\" operovala ze Shortlandu až do 1. dubna 1943. Také další jednotky operovaly z této základny. Od září 1942 do března 1943 zde se svými létajícími čluny H6K (Mavis) působila \"kókútai 851\" (航空隊 letecký pluk). Od ledna do dubna 1943 zde působila \"kókútai 802\" (kód NI-) s F1M a A6M2-N. Od listopadu 1942 do srpna 1943 tu působila se svými F1M a E13A \"kókútai 958\".\n\n"}
{"id": "403707", "url": "https://cs.wikipedia.org/wiki?curid=403707", "title": "Bindi", "text": "Bindi\n\nBindi (z \"bindu\", což znamená v sanskrtu „tečka“ nebo „kapka“) je ozdoba čela nošená zejména v Indii a také v dalších zemích jižní a jihovýchodní Asie. Tradičně jde o tečku červené barvy uprostřed čela blízko obočí, ale může také jít o znak nebo o šperk na tomto místě. Tradičně bindi nosily vdané ženy. V dnešní době tuto ozdobu nosí ženy i dívky bez ohledu na věk, rodinný stav, vyznání nebo etnickou příslušnosti.\n"}
{"id": "403714", "url": "https://cs.wikipedia.org/wiki?curid=403714", "title": "Kypčaci", "text": "Kypčaci\n\nKypčaci byl národ turkického původu, který původně v 8. století sídlil ve stepích Kazachstánu a jižní Sibiře na horním a středním toku řeky Irtyš. Ruskými současníky nazýváni Polovci, latinsky píšícími autory Kumáni, obě jména se obvykle vztahovala k západní části Kypčaků. Byli spřízněni se Seldžuky. Jejich jazyk patřil mezi kypčacké jazyky do skupiny jazyků východoturkických.\n\nKumáni hráli ve středověku významnou úlohu v dějinách Evropy. Od 11. století ovládali území od Kaspického moře až k Uhrám a podnikali kořistnické nájezdy do okolních států. Nejvíce postižena byla především Kyjevská Rus.\n\nKumáni usilovali o silný centralizovaný stát, ale jejich snažení překazil vpád Mongolů, který byl veden Čingischánovým vnukem Bátúem. Kumáni nalezli azyl u uherského krále Bély IV., který však musel v roce 1241 sám odolávat vpádu Mongolů. Poté co Mongolové v důsledku smrti chána Ögedeje odtáhli, Kumáni se usadili v centrální oblasti Uher kolem řeky Dunaje. V roce 1252 se zapojili jako jedna z rozhodujících složek do vojska uherského krále, jež v následujícím roce vtrhlo na Moravu, kterou vyplenilo. Pro svou vizáž – tenké špičaté kníry, vyholenou lebku a hustý cop splývající z temene, která byla doplněna odíváním se do kaftanů a plstěnou čapkou na mongolský způsob, byli v českých zemích zaměňováni právě za Mongoly.\n\nKumáni svoji neblahou úlohu pro české království sehráli i v roce 1278, kdy působili v lehké jízdě uherské armády na straně Rudolfa Habsburského proti Přemyslu Otakaru II. v bitvě na Moravském poli.\n\nKumáni postupně splývali s maďarským obyvatelstvem, a dokonce se časem deklarovali jako jedno etnikum s Huny a stali se legitimními obyvateli uherského státu.\n\n\n"}
{"id": "403716", "url": "https://cs.wikipedia.org/wiki?curid=403716", "title": "5-Methyluridin", "text": "5-Methyluridin\n\n5-Methyluridin (též thymin ribosid, ribothymidin a m5u) je pyrimidinový nukleosid. Molekula 5-methyluridinu obsahuje cukr ribózu a methylovanou nukleovou bázi ze skupiny pyrimidinů. Je to nejběžnější methylovaný nukleosid v buňkách.\n\n"}
{"id": "403722", "url": "https://cs.wikipedia.org/wiki?curid=403722", "title": "Novozélandská hokejová reprezentace", "text": "Novozélandská hokejová reprezentace\n\nNovozélandská hokejová reprezentace patří mezi národní reprezentace v ledním hokeji a je členem Mezinárodní hokejové federace. V současné době je Nový Zéland umístěn na 38. místě žebříčku IIHF.\n\n\n"}
{"id": "403729", "url": "https://cs.wikipedia.org/wiki?curid=403729", "title": "Uridin", "text": "Uridin\n\nUridin je nukleosid složený z nukleové báze uracilu a cukru ribózy, které jsou na sebe napojené β-N-glykosidickou vazbou. Podílí se na stavbě nukleových kyselin. Mimo to existují studie, které naznačují spojení mezi příjmem uridinu a antidepresivními účinky na myši.\n\n"}
{"id": "403735", "url": "https://cs.wikipedia.org/wiki?curid=403735", "title": "Wheels of Fire", "text": "Wheels of Fire\n\nWheels of Fire je třetí album britské skupiny Cream. Skládá se ze studiové desky a živé části, nahrané během vystoupení v San Francisku. Přínosný je zejména onen „živák“, který ukazuje, v čem spočívala největší síla této skupiny – naprostá volnost na pódiu, kdy daná píseň vždy sloužila pouze jako rámec pro blues-rockovou improvizaci. Dobře patrné je to na záznamech skladeb \"Toad\" nebo \"Spoonful\", jež se protáhly na bezmála 17 minut. Ne každá improvizace však musí zákonitě fungovat, jako se to podařilo především ve druhé ze jmenovaných písní nebo v úvodní \"Crossroads\".\n\nNahrávky \"Traintime\" a \"Toad\" jsou příkladem toho, že se občas i mistři tesaři utnou. Obdobnou polaritu představuje i studiové album. Na jedné straně jsou zde brilantní songy jako \"White Room\", \"Born Under a Bad Sign\" nebo \"Deserted Cities of the Heart\", na straně druhé skladby \"Passing the Time\" či \"As You Said\", které se řadí k tomu slabšímu z produkce Cream.\n\nV roce 1970 vydala album v Československu firma Supraphon v Gramofonovém klubu pod číslem 1 13 0811-12.\n\n\n\n\n\n\n"}
{"id": "403736", "url": "https://cs.wikipedia.org/wiki?curid=403736", "title": "Abel (rozcestník)", "text": "Abel (rozcestník)\n\nAbel je jméno biblického původu, které se dále používalo v mnoha evropských jazycích.\n\n\n\n\n"}
{"id": "403739", "url": "https://cs.wikipedia.org/wiki?curid=403739", "title": "Live Cream", "text": "Live Cream\n\nLive Cream je výběrový živák britské skupiny Cream, který vyšel v roce 1970. Cream byli skupinou stvořenou pro živá vystoupení, při nichž mohl každý z muzikantů naplno uplatnit svůj hudební um i potenciál svých nástrojů. Svou sílu na pódiu dokazují také na tomto albu, tvořeném z větší části live verzemi skladeb z první desky Fresh Cream. Jedinou výjimkou je bluesový tradicionál \"Lawdy Mama\". Každá z těchto pěti písní, které byly natočeny během sanfranciských koncertů v březnu 1968, je zahrána až s elektrizující přesností a zároveň hravostí, dokazující dokonalou souhru a hudební cítění této „supertrojky“.\n\n\n\n"}
{"id": "403745", "url": "https://cs.wikipedia.org/wiki?curid=403745", "title": "Guanosin", "text": "Guanosin\n\nGuanosin je nukleosid složený z nukleové báze guaninu a pětiuhlíkatého cukru ribózy. Tyto dvě stavební částice jsou spojeny glykosidickou vazbou. Je to základní stavební částice nukleových kyselin (RNA), případně guanosinových nukleotidů (GMP, GDP, GTP, cGMP).\n\nZajímavostí je, že analogem guanosinu je molekula acykloviru, což je známé antivirotikum.\n\n"}
{"id": "403753", "url": "https://cs.wikipedia.org/wiki?curid=403753", "title": "KernelEx", "text": "KernelEx\n\nKernelEx (původně \"Kernel Update Project\") je rozšíření kernel32.dll a jiných knihoven systémů Windows 98/98SE a Windows ME, umožňující spouštět novější programy určené pro Windows 2000 a XP. S tímto rozšířením lze provozovat například Firefox 3, OpenOffice 3.0 či Adobe Photoshop. Seznam zprovozněných programů a návody k rozšíření KernelEx naleznete jednak na českých stránkách neoficiální podpory pro win9x Winpack.org nebo na diskuzním foru MSFN.ORG.\n\nUkázka volby kompatibility u Firefoxu 3.5 směrem \"nahoru\" u win9x: \n\nRozšíření KernelEx lze spolehlivě rovněž odinstalovat (při instalaci si KernelEx vytváří stínové kopie původních souborů), rozšíření je universální pro veškeré jazykové verze Windows 98 a Windows Me vč. českých a slovenských verzí.\n"}
{"id": "403757", "url": "https://cs.wikipedia.org/wiki?curid=403757", "title": "Cytidin", "text": "Cytidin\n\nCytidin je nukleosid složený z nukleové báze cytosinu a pětiuhlíkatého cukru ribózy. Tyto dvě stavební částice jsou spojeny glykosidovou vazbou. Je to základní stavební částice nukleových kyselin (RNA), případně cytidinových nukleotidů (CMP, CTP, CTP a podobně).\n\nZajímavostí je, že u krys navozuje zvýšený příjem cytidinu antidepresivní účinky. Nejvyšší množství cytidinu logicky obsahuje potrava bohatá na RNA, tedy například orgány, kvasnice a podobně.\n"}
{"id": "403758", "url": "https://cs.wikipedia.org/wiki?curid=403758", "title": "Zlaté pravidlo", "text": "Zlaté pravidlo\n\nZlaté pravidlo je jednoduchá zásada vzájemnosti v jednání mezi lidmi:\n\n\nPo vzoru tohoto Zlatého pravidla se někdy nazývají „zlaté pravidlo“ také základní zásady pro různé dílčí oblasti vědy, ekonomie atd.\n\nZlaté pravidlo vyjadřuje lidskou zkušenost, že základem dobrých vztahů je schopnost představit si sebe sama na místě druhého. Aby se dítě mohlo zařadit do lidské společnosti (socializace), musí se zbavit přirozené sebestřednosti a svá jednání korigovat s ohledem na druhé. Jako všichni živočichové, je i člověk vybaven instinktem sebezáchovy a sebeprosazování, který ovšem u společensky žijících živočichů vede ke konfliktům. Mladý živočich při nich naráží na silnější a naučí se jim případně ustoupit; tak vzniká uspořádání, které popsal holandský etolog Nikolaas Tinbergen jako „klovací řád“.\n\nPro lidské společnosti ovšem toto rozřaďovací „uspořádání“ rozhodně nestačí a Zlaté pravidlo vyžaduje, aby se člověk dovedl už předem podívat na své jednání tak, jak se dívá na jednání druhých. Elementární představu „spravedlnosti“ jako vzájemnosti, „půjčky na oplátku“ (anglické \"tit for tat\"), znají i malé děti a své násilnosti často ospravedlňují tím, že ten druhý si začal. Z tohoto hlediska je třeba rozlišit obě uvedené formulace Zlatého pravidla: zatímco první z nich otázku „kdo si začal“ neřeší a jen vyžaduje, jakého jednání se člověk má zdržet, druhá vyžaduje, aby člověk sám jednal tak, jak si přeje, aby jednali ostatní. Někdy se hovoří o pasivní a aktivní formě Zlatého pravidla, která je podstatně silnější, to jest náročnější.\n\nRůzné formy Zlatého pravidla se vyskytují v mnoha kulturách a nelze stanovit, která je původnější.\n\n\nZlaté pravidlo je praktická zásada a patří spíše do oblasti osvědčené „moudrosti“ než filosofie v\n pravém slova smyslu. Kritiky jsou v zásadě dvojího druhu:\n\n"}
{"id": "403764", "url": "https://cs.wikipedia.org/wiki?curid=403764", "title": "Thymidin", "text": "Thymidin\n\nThymidin (ve skutečnosti deoxythymidin) je deoxynukleosid složený z nukleové báze thyminu a pětiuhlíkatého cukru deoxyribózy. Tyto dvě stavební částice jsou spojeny glykosidovou vazbou. Je to základní stavební částice nukleových kyselin (DNA), případně thymidinových nukleotidů (TMP, TTP a podobně). V RNA se ale místo thymidinu užívá uridinu (ribóza+uracil).\n\nThymidine - ChemicalLand.com\n"}
{"id": "403768", "url": "https://cs.wikipedia.org/wiki?curid=403768", "title": "E210", "text": "E210\n\nSpojení písmene E a číslice 210 může mít různé významy:\n\n"}
{"id": "403771", "url": "https://cs.wikipedia.org/wiki?curid=403771", "title": "Jason Arnott", "text": "Jason Arnott\n\nJason Arnott (11. října 1974) je bývalý kanadský hokejový střední útočník.\n\nByl draftován v roce 1993 v 1. kole (celkově 7.) týmem Edmonton Oilers. V sezóně 1993-94, jako nováček, odehrál 78 zápasů na levém křídle, kdy nastřádal 68 bodů a byl nominován na Calder Memorial Trophy pro nováčka roku ale trofej získal brankář Martin Brodeur. 4. ledna 1998 byl společně s Bryanem Muirem vyměněn do týmu New Jersey Devils za Valeriho Zelepukin a Billa Guerina. Poté hrával v první řadě s Patrikem Eliášem a Petrem Sýkorou a v roce 2000 s týmem vybojoval Stanley Cup, kdy byl nejlepším hráčem bodování v playoff a vstřelil vítězný gól v prodloužení v čase 8:20 proti Dallasu Stars.\n\n19. března 2002 byl společně s Randym McKaym vyměněn do týmu Dallas Stars za Joe Nieuwendyka a Jamie Langenbrunnera. Při výluce v NHL 2004/05 nehrál v žádném týmu. V sezóně 2005/06 odehrál svou nejlepší sezónu ve kterém získal nejvíc bodů 76 za tým Dallas se stal druhým nejlepším hráčem kdy mu chyběl jeden bod a stal se nejlepším střelcem týmu. Po sezóně podepsal pětiletý kontrakt za 22,5 milionů dolarů s týmem Nashville Predators. V první sezóně se stal alternativním hráčem a stal se společně s Davidem Legwandem nejlepším střelcem týmu a v následující sezóně kdy kapitán Kimmo Timonen odešel do týmu Nashville Predators se stal kapitánem týmu. V následujícím ročníku odehrál svou dosavadní nejlepší sezónu kdy nasbíral 72 bodů za 79 odehraných zápasů.\n\n19. června 2010 byl vyměněn do týmu New Jersey Devils za Matta Halischuka a druhé kole draftu v roce 2011. V týmu začal novou sezónu kdy se jim moc nedařilo a tým se nacházel na dno tabulky dal svolení týmu k výměně v případě, že půjde do týmu, který má velkou pravděpodobnost účasti v playoff. 28. února 2011 byl vyměněn do týmu Washington Capitals za Davida Steckela. V Capitals dohrál sezónu ale klub mu nenabídl smlouvu a 1. června 2011 se stal nechráněným hráčem. Po uplynutí pěti dnů podepsal smlouvu na jeden rok s týmem St. Louis Blues, ve kterém si vydělá 2 800 000 dolarů.\n\nV organizaci Blues setrval do konce sezóny a s klubem postoupili do playoff. Za tým odehrál 72 zápasů, vstřelil 17 branek a stejný počet i asistencí. Za playoff odehrál devět zápasů ve kterých zaznamenal jednu branku. Po playoff až do 1. července 2012 nedostal žádnou smlouvu na prodloužení kontraktu a stal se tak volným hráčem. Po otevření trhu volných hráčů až do konce roku si ho z žádných klubů NHL nevybral. Během výluky v NHL nikde nehrál. 27. ledna 2013 se přece dočkal nové smlouvy, s New York Rangers uzavřel jednoletou smlouvu v hodnotě 1,6 milionů dolarů. Následující den podstoupil lékařskou prohlídku, při které neprošel a jeho kontrakt byl anulován.\n\n\n\nKlubový rekord Nashville Predators\n\n"}
{"id": "403780", "url": "https://cs.wikipedia.org/wiki?curid=403780", "title": "VTOL", "text": "VTOL\n\nVTOL je zkratka anglického Vertical Take-Off and Landing a označuje letadla, která mohou startovat a přistávat vertikálně (svisle). Jedná se o konvertoplány (např. letadla s překlopnými rotory – Bell Boeing V-22 Osprey) nebo o konvenční letadla s možností vertikálního vzletu a přistání (například Hawker Siddeley Harrier). Mezi VTOL nejsou zařazeny vrtulníky, balony, vzducholodě, nebo rakety.\n\n\n\nPři startu a přistání (především na letadlových lodích nebo extrémně krátkých startovacích plochách) se využívají prostředky pro asistovaný start/přistání:\n\n"}
{"id": "403784", "url": "https://cs.wikipedia.org/wiki?curid=403784", "title": "Myjava (řeka)", "text": "Myjava (řeka)\n\nMyjava je menší řeka na západě Slovenska. Je to levostranný přítok řeky Moravy. Délka toku je 79 km. Plocha povodí měří 806 km². \n\nŘeka pramení v Bílých Karpatech na jižním úbočí Šibenického vrchu (707 m n. m.), na území České republiky, v nadmořské výšce okolo 660 m. Nejprve teče jižním směrem ke stejnojmennému okresnímu městu, kterým protéká. Odtud její tok směřuje krátce na západ. Po několika málo kilometrech se říčka obrací zpět k jihu. U obce Jablonica řeka výrazně mění směr toku a to na severozápad. U okresního města Senica přibírá Myjava z pravé strany říčku Teplicu, která je jejím nejvýznamnějším přítokem. Dále řeka teče převážně západním směrem až ke svému ústí do řeky Moravy, které se nachází jihozápadně od obce Kúty, v nadmořské výšce okolo 152 m. Řeku Moravu Myjava silně zakaluje, dokonce je to vidět ze satelitních snímků. Je to způsebeno tím, že před svým ústím eroduje své břehy a proto mají i 2 metry na výšku.\n\n\nPrůměrný průtok na dolním toku u obce Štefanov činí 2,6 m³/s.\n\n"}
{"id": "403786", "url": "https://cs.wikipedia.org/wiki?curid=403786", "title": "Seznam minerálů V-Ž", "text": "Seznam minerálů V-Ž\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž \n\n\n\n\n\n"}
{"id": "403787", "url": "https://cs.wikipedia.org/wiki?curid=403787", "title": "Jevgenij Malkin", "text": "Jevgenij Malkin\n\nJevgenij Vladimirovič Malkin (* 31. července 1986, Magnitogorsk) je Ruský hokejista , který se výrazně prosadil v kanadsko-americké NHL.\n\nV roce 2004 byl v draftu NHL vybrán týmem Pittsburgh Penguins na celkově 2. místě. Na začátku kariéry hrál v Rusku za tým Metallurg Magnitogorsk. Jeho odchod v polovině sezony nebyl zrovna od ruského týmu vítán a tak ho nechtěli pustit. Malkin z Ruska \"utekl\" do NHL. Ve své první sezoně v NHL (06/07) si připsal 85 bodů a získal Calder Memorial Trophy. Ve druhé sezoně si připsal 106 bodů a skončil těsně na druhém místě kanadského bodování. V playoff se poté dostal se svým týmem až do finále Stanley Cupu. Další sezóna (08/09) byla pro něj veleúspěšná, nejdříve ovládl kanadské bodování základní části a získal Art Ross Trophy, poté se svým týmem vyhrál Stanley Cup a získal Conn Smythe Trophy pro nejužitečnejšího hráče playoff. V sezóně 11/12 se zranil kapitán Pittsburgh Penguins Sidney Crosby a největší hvězdou se stal on. Opět vyhrál kanadské bodování a získal Art Ross Trophy, zároveň dostal ceny Hart Memorial Trophy pro nejužitečnějšího hráče v základní části a také Ted Lindsay Award pro nejužitečnějšího hráče základní části voleného samotnými hráči. Další velký úspěch \"přišel\" v sezóně 15/16, kdy vyhrál svůj druhý Stanley Cup. O rok později, v sezóně 16/17 se jeho týmu povedlo Stanley Cup obhájit a zároveň vyhrál kanadské bodování celého playoff.\n\nRusko reprezentoval na dvou turnajích mistrovství světa do 18 let a třech turnajích mistrovstvích světa hráčů do 20 let. V roce 2006 byl vedle zisku stříbrné medaile jmenován nejlepším útočníkem turnaje. V juniorských kategoriích na světových šampionátech za Rusko získal jednu zlatou, dvě stříbrné a jednu bronzovou medaili. Ze seniorských mistrovství světa (celkem 4 účasti) má dvě bronzové (v letech 2005 a 2007 a jednu stříbrnou medaili (z roku 2010) a zlato (z roku 2012) . Hrál také na ZOH 2006, 2010, 2014\n\n\n\n"}
{"id": "403789", "url": "https://cs.wikipedia.org/wiki?curid=403789", "title": "Seznam minerálů S-U", "text": "Seznam minerálů S-U\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž \n\n\n\n\n\n\n\n\n"}
{"id": "403793", "url": "https://cs.wikipedia.org/wiki?curid=403793", "title": "Seznam minerálů N-R", "text": "Seznam minerálů N-R\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž \n\n\n\n\n\n\n\n\n\n"}
{"id": "403797", "url": "https://cs.wikipedia.org/wiki?curid=403797", "title": "Seznam minerálů K-M", "text": "Seznam minerálů K-M\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž \n\n\n\n\n\n\n\n\n"}
{"id": "403799", "url": "https://cs.wikipedia.org/wiki?curid=403799", "title": "Red", "text": "Red\n\nRed nebo RED může znamenat:\n\n\n\n\n"}
{"id": "403810", "url": "https://cs.wikipedia.org/wiki?curid=403810", "title": "Xylitol", "text": "Xylitol\n\nXylitol (z řeckého ξύλον - xyl [o], \"dřevo\" + přípona - itol, která se používá k označení cukrových alkoholů) je organická sloučenina se vzorcem (CHOH)(CHOH), též se však nazývá dřevný cukr nebo březový cukr. Patří do skupiny alkoholických cukrů. Xylitol je sladidlo, které se nachází v přírodě v mnoha druzích ovoce a zeleniny, včetně různých bobulí, zejména ve švestkách, malinách a jahodách, jeho zdrojem jsou i kukuřičné plevy, oves apod. Xylitol se přirozeně vyskytuje i v lidském těle – organizmus dospělého člověka vyrobí až 15 gramů xylitolu denně. Xylitol je vhodný i pro diabetiky a má asi o 40 % menší kalorický obsah než běžný cukr. Jedna čajová lžička (5 ml) obsahující xylitol má 9,6 kalorií, což je méně ve srovnání s jednou lžičkou cukru, která má 15 kalorií. Protože neškodí zubům, je součástí mnoha speciálních žvýkaček a bonbonů. Xylitol je předmětem mnoha odborných studii, protože se předpokládá, že by mohl mít i další využití v oblasti medicíny. Nevýhodou xylitolu je to, že může mít ve vyšších dávkách laxativní (projímavý) efekt. Ve členských státech EU se xylitol označuje na výrobcích kódem E 967. Pro psy, především malých plemen, je však xylitol velmi nebezpečný, způsobuje jim hypoglykemii. Při krmení psů je proto nutné dát si pozor na potraviny, které xylitol obsahují.\n"}
{"id": "403812", "url": "https://cs.wikipedia.org/wiki?curid=403812", "title": "Katastrofy a neštěstí 1986", "text": "Katastrofy a neštěstí 1986\n\n\n"}
{"id": "403815", "url": "https://cs.wikipedia.org/wiki?curid=403815", "title": "São Paulo (stát)", "text": "São Paulo (stát)\n\nSão Paulo je nejlidnatější a hospodářsky nejdůležitější brazilský spolkový stát. Jeho hlavní město se též jmenuje São Paulo. Spolkový stát São Paulo je součástí Jihovýchodního regionu, hraničí s brazilskými státy Mato Grosso do Sul, Minas Gerais, Rio de Janeiro a Paraná a leží na pobřeží Atlantského oceánu.\n\nRozloha spolkového státu São Paulo činí 248 808 km², což činí 3 % rozlohy Brazílie. V roce 2007 měl stát São Paulo necelých 40 miliónů obyvatel, což činí kolem 22 % populace Brazílie. Hustota zalidnění je 160,5 obyvatel/km².\n\nHlavní město státu má São Paulo přibližně 10 miliónů obyvatel. V metropolitní oblasti města jsou další města s více než miliónem obyvatel jako např. Guarulhos, São Bernardo do Campo a Campinas a žije v ní 19 miliónů obyvatel.\n\nVe státě sídlí nejprestižnější latinskoamerická vysoká škola Univerzita São Paulo.\n\n35 až 40 % průmyslové produkce Brazílie pochází ze São Paula. Je zde automobilový průmysl, textilní průmysl, strojírenství, chemický a potravinářský průmysl atd. Metropole státu São Paulo je finanční a obchodní centrum Brazílie. Stát spotřebovává třetinu elektrické energie vyrobené v Brazílii. V spolkovém státě São Paulo na pobřeží Atlantského oceánu je nejdůležitější brazilský zámořský přístav Santos.\n\nNejvětší města spolkového státu São Paulo, počet obyvatel k 1. červenci 2004:\n\n"}
{"id": "403817", "url": "https://cs.wikipedia.org/wiki?curid=403817", "title": "Doprava ve Spojených státech amerických", "text": "Doprava ve Spojených státech amerických\n\nDopravu ve Spojených státech zajišťují složky dopravy silniční, železniční, letecké a vodní. Převážná většina cestujících používá na kratší vzdálenosti automobily a na delší vzdálenosti letadla (nebo v některých oblastech železnice). Nákladní dopravu obstarávají (v sestupném pořadí) vlaky, kamiony, potrubí (produktovody) a lodě; letecká doprava se obvykle používá pouze pro zboží podléhající rychlé zkáze a pro expresní zásilky.\n\nDélka železničních tratí v současnosti je o třetinu kratší než v roce 1930. Železnice zabezpečují zejména přepravu surovin a potravin. Přeprava osob převažuje zejména v městských oblastech. Většinu vlaků osobní dopravy provozuje státní společnost Amtrak. Nejvíce nákladních vlaků provozují dvě největší společnosti USA Union Pacific Railroad a BNSF, které si neustále konkurují.\n\nJestli voliči Kalifornie v listopadu 2008 dají v referendu souhlas, začne se v tomto státě výstavba první vysokorychlostní tratě Severní Ameriky.\n\nSilniční doprava využívá nejrozsáhlejší silniční síť na světě. Osobní automobil je v USA preferovaným dopravním prostředkem na krátké a středně dlouhé vzdálenosti. Počet osobních aut přesahuje 140 milionů.\n\nVětšina říčních vodních cest je ve východní části země. Nejvýznamnější jsou na Mississippi a Velkých kanadských jezerech. Námořní doprava se soustřeďuje do východních a jižních pobřežních oblastí. Největší obrat zboží má přístav South Louisiana.\n\nLetecká doprava má prvořadý význam v přepravě osob. V přepočtu na osobokilometry značně překonává všechny ostatní druhy dopravy. Světově největší z téměř 15 tisíc letišť v USA podle počtu přepravovaných osob jsou v městech Chicago, Atlanta, Dallas a Los Angeles.\n\nNeustále rostoucí ceny ropy však nutí zemi přehodnotit všechny dopravní systémy, jejichž závislost právě na této surovině je značná – američané, tvořící cca 5 % světové populace, spotřebovávají čtvrtinu celosvětově vytěžené ropy a ze tří čtvrtin jsou závislí na jejím dovozu.\n\nPřes jezero Pontchartrain, ležící na jihovýchodě státu Louisiana (severně od New Orleans), vede nejdelší most světa – Lake Pontchartrain Causeway.\n\n"}
{"id": "403818", "url": "https://cs.wikipedia.org/wiki?curid=403818", "title": "Deoxyadenosin", "text": "Deoxyadenosin\n\nDeoxyadenosin (dA) je purinový nukleosid složený z adeninu napojeného na cukr deoxyribózu glykosidickou vazbou. Deoxyadenosin se uplatňuje jako stavební částice DNA.\n\n„Deoxy-“ značí, že obsahuje o jeden atom kyslíku méně, než referenční molekula (tedy v tomto případě ribóza) - zde tento kyslík konkrétně chybí na druhém uhlíku deoxyribózy. Podobný cordycepin je v podstatě také deoxyadenosin, kterému OH skupina chybí na třetím uhlíku. Používá se ve výzkumu, protože dokáže předčasně zastavit tvorbu mRNA, neboť enzymy nedokáží rozlišit mezi ním a deoxyadenosinem. Naopak nukleosid, který má obě OH skupiny na svém místě, se nazývá adenosin.\n"}
{"id": "403822", "url": "https://cs.wikipedia.org/wiki?curid=403822", "title": "Entre Ríos", "text": "Entre Ríos\n\nEntre Ríos () je provincie na severovýchodě Argentiny. Leží mezi řekou Paraná, která tvoří hranici s provinciemi Santa Fé a Buenos Aires západě a severozápadě a řekou Uruguay, která tvoří hranici se stejnojmenným státem Uruguay na východě. Na severu hraničí s provincií Corrientes, která se taktéž nachází mezi oběma řekami.\n\nSeznam departementů provincie Entre Ríos a jejich hlavních měst:\n\n"}
{"id": "403823", "url": "https://cs.wikipedia.org/wiki?curid=403823", "title": "West End", "text": "West End\n\nWest End je oblast v centru Londýna, ve které je mnoho turistických atrakcí. Nejvíce se však West End proslavil svými divadly. Zpravidla jej ohraničují The Strand, Marylebone Road a Regent Street, které jsou také důležitými dopravními tepnami. Již v dobách osídlení Římanů byl West End sídlem bohatých kvůli své poloze. Téměř celý leží v obvodu Westminster. Budován byl po dobu 17. a 18. století, byly stavěny drahé domy, módní obchody a zábavní podniky.\n\n"}
{"id": "403827", "url": "https://cs.wikipedia.org/wiki?curid=403827", "title": "Frikční předení", "text": "Frikční předení\n\nFrikční předení je mechanicko-aerodynamický způsob výroby s otevřeným koncem příze.\n\nje naznačen na nákresu vpravo: Pramen vláken od mykacího stroje je přiváděn podávacím ústrojím (1) k vyčesávacímu bubnu (2). Jednotlivá vyčesaná vlákna nese proud vzduchu (3) kolem usměrňovacího kotouče (5) mezi spřádací bubny (4). Oba bubny se otáčí stejným směrem a perforací v jejich povrchu se odsává vzduch. Vlivem podtlaku a tření spřádacích bubnů se vlákna stáčí a napojují na otevřený konec příze, která se odvádí k navíjecímu ústrojí.\nPrvní stroj pracující na principu frikčního předení přišel do sériové výroby v roce 1977. Byl to \"DREF\" rakouského vynálezce Dr. E.\nFehrera.\n\nNa začátku 21. století se na těchto zařízeních vyrábělo ve světě ročně asi 400 000 tun příze, od roku 2008 je jediným dodavatelem těchto strojů malajská firma \"DREF Corporation\". Údaje o instalované výrobní kapacitě nejsou publikovány.\n\nPředkládaný pramen vláken může být až 40 g/m těžký. Ohrocený vyčesávací buben běží rychlostí cca 12 000 ot/min. Obvodová rychlost spřádacích bubnů usazených na 0,1 mm od sebe může obnášet až 4000 m/min. Hotová příze se navíjí na cívky o váze do 8 kg rychlostí do 250 m/min., (nejméně 20 x vyšší než prstencové stroje při dopřádání stejných přízí).\n\nStroje na výrobu tzv. \"hybridních\" (vícekomponentních) přízí (\"DREF 3\") jsou navíc vybaveny průtahovým ústrojím, které dodává druhý komponent ve směru osy spřádacích bubnů. Při výrobě \"jádrových přízí\" prochází filament určený k opřádání podávacím zařízením uloženým paralelně k průtahovému ústrojí.\n\nNa stroji se nechají spřádat všechna přírodní, umělá a \"recyklovaná\" textilní vlákna s délkou 10-120 mm a s jemností mezi 1,7 a 17 dtex. Technicky možný je výpřed do jemnosti 20 tex, rentabilní je výroba příze 10 tex až 2000 tex. Frikční příze mohou v tomto rozsahu nahradit značnou část vigoní a přízí z mykané vlny. Navíc se nechají vyrábět určité směsi materiálů a jádrové (opřádané) příze pouze touto technologií.\n\nStruktura je podobná jako u jádrové příze. Jádro sestává z rovnoběžně uložených vláken (nebo filamentů), bez zákrutu, vnější vrstva vláken je kolem něj ovinuta ve tvaru šroubovice stočené doprava (Z zákrut).\n\nFrikční příze jsou objemnější než prstencové, pevnost je asi o 40 % nižší, stejnoměrnost je však dostačující natolik, že se z hotové příze nemusí odstraňovat tenká a tlustá místa, takže odpadá soukání. Příze se používají z největší části na technické textilie.\n\n\n\n"}
{"id": "403830", "url": "https://cs.wikipedia.org/wiki?curid=403830", "title": "Srbské hnutí obnovy", "text": "Srbské hnutí obnovy\n\nSrbské hnutí obnovy, (zkratka SPO – ze Srpski pokret obnove) je politická strana v Srbsku, založená 14. března 1990 v Bělehradě spojením Srbské národní obnovy a Srbského svobodného hnutí. Předsedou strany je od jejího založení Vuk Drašković.\n\nStrana zastává proevropské i konzervativní postoje a vymezuje se vůči radikálním silám, které byly aktivní hlavně v 90. letech. V té době SPO organizovala několik protivládních protestů proti Miloševićovi, z nichž největší se konala roku 1991. Cílem SPO je vstup Srbska do Evropské unie a NATO. Strana svolává každé čtyři roky sjezd (zatím se konaly 4 sjezdy, a to v letech 1990, 1993, 1997, 2001 a 2005. Poslední shromáždění delegátů SPO se neslo v proevropském duchu a bylo tak reakcí na protievropské nálady tradicionalistických stran. Největší volební úspěch zaznamenala SPO v roce 1993, kdy získala koalice DEPOS, jíž se SPO účastnila celkem 20 % hlasů (26 poslanců) ve volbách do národní Skupštiny. V dalších hlasováních byly výsledky již nižší a pohybovaly se kolem hranice 10 %.\n"}
{"id": "403847", "url": "https://cs.wikipedia.org/wiki?curid=403847", "title": "Deoxyuridin", "text": "Deoxyuridin\n\nDeoxyuridin (dU) je pyrimidinový nukleosid složený z nukleové báze uracilu napojeného na cukr deoxyribózu glykosidickou vazbou. V buňce se nepoužívá pro přípravu nukleových kyselin, na rozdíl od ostatních podobných ribonukleosidů či deoxynukleosidů, protože uracil je součástí pouze RNA, a to jen v podobě uridinu.\n\nNa základě chyby se však i deoxyuridin do řetězce DNA může dostat, a to zejména díky dvěma situacím: buď prostou deaminací cytosinu (již přítomného v řetězci) na uracil, čímž vzniká deoxyuridin (například adicí vodíkového kationtu z molekuly alkylovaného guaninu), nebo za druhé, záměnou thymidinu za deoxyuridin, pokud se např. v okamžiku replikace DNA vyskytuje deoxyuridinu větší množství.\n\n"}
{"id": "403851", "url": "https://cs.wikipedia.org/wiki?curid=403851", "title": "Jaroslav Kubera", "text": "Jaroslav Kubera\n\nJaroslav Kubera (16. února 1947 Louny – 20. ledna 2020 Ústí nad Labem) byl český pravicový politik, od listopadu 2018 do úmrtí v lednu 2020 předseda Senátu Parlamentu České republiky. V horní komoře tak navázal na předchozí působení ve funkcích místopředsedy Senátu a předsedy Ústavně-právního výboru. Senátorem za obvod č. 32 – Teplice byl poprvé zvolen v roce 2000. Mezi lety 1994 až 2018 stál v čele města Teplice, nejprve jako starosta, od roku 2001 jako primátor. \n\nV období pražského jara byl členem KSČ. Po sametové revoluci se stal členem Občanského hnutí, z něhož v roce 1992 přestoupil do Občanské demokratické strany.\n\nJako politik vystupoval velmi aktivně. Mediální pozornost získával žertovnými a často kontroverzními výroky, pro něž býval řazen mezi nejzajímavější členy parlamentu. Patřil k náruživým kuřákům. Roku 2017 ztvárnil roli Edvarda Beneše ve filmu \"Toman\".\n\nPodle životopisu, který zveřejnil na svých internetových stránkách, odmaturoval a následně studoval matematiku na Masarykově univerzitě v Brně a zahraniční obchod na Vysoké škole ekonomické v Praze, avšak vysokoškolské studium nedokončil. V letech 1967–1969 pracoval v podniku Sklo Union Teplice, v letech 1969–1990 v podniku Elektrosvit Teplice, v letech 1990–1994 jako tajemník Městského úřadu v Teplicích, od roku 1994 byl profesionálním politikem. \n\nZemřel dne 20. ledna 2020. V kanceláři ho postihla nevolnost, asistentka zavolala záchranáře, následně byl převezen do nemocnice v Teplicích a poté přemístěn do kardiocentra v Ústí nad Labem, kde zemřel na těžký infarkt myokardu. Kubera byl vášnivý kuřák. Například při návštěvě prezidenta republiky Zemana vykouřil 16 cigaret. Restrikce uplatňované na kuřáky dlouhodobě kritizoval. Zákaz kouření označil za „nikoterorismus“.\n\nDne 3. února 2020 proběhlo veřejné smuteční rozloučení s Jaroslavem Kuberou v Krušnohorském divadle v Teplicích, kde byla vystavena rakev s jeho ostatky zahalená českou státní vlajkou a s čestnou vojenskou stráží. Téhož dne odpoledne proběhlo v pražském Rudolfinu uzavřené pietní shromáždění k uctění Kuberovy památky. Smuteční projevy přednesli bývalí senátoři Tomáš Töpfer a Přemysl Sobotka. Celou pietu hudebně doprovázela Severočeská filharmonie Teplice pod vedením dirigenta Charlese Olivieri-Munroa. Samotný pohřeb Jaroslava Kubery se uskutečnil pouze v úzkém kruhu rodinném. \n\nPo volbách do poslanecké sněmovny v roce 2013 vyzval ODS, aby navázala bližší spolupráci s mimoparlamentní Stranou svobodných občanů. Podle Kubery . Předseda Svobodných Petr Mach spolupráci odmítl a naopak vyzval nespokojené členy ODS, aby přešli ke Svobodným.\n\nV komunálních volbách v roce 2014 obhájil post zastupitele Teplic, když vedl kandidátku ODS. Strana volby ve městě vyhrála (26,74 % hlasů, 8 mandátů), uzavřela koalici s ČSSD a TOP 09 a v listopadu 2014 se Jaroslav Kubera stal pošesté primátorem statutárního města Teplice.\n\nV krajských volbách v roce 2016 byl za ODS zvolen zastupitelem Ústeckého kraje. Na kandidátce původně figuroval na 55. místě, ale vlivem preferenčních hlasů skončil druhý. Po volbách do Senátu PČR v roce 2016 se stal místopředsedou Senátu PČR, když dne 16. listopadu 2016 obdržel 59 hlasů od 78 přítomných senátorů. Zároveň se vzdal postu předsedy Senátorského klubu ODS, v této funkci jej nahradil Miloš Vystrčil.\n\nV červenci 2017 oznámil, že v Senátu získal potřebný počet podpisů pro prezidentskou kandidaturu, nakonec ji ale nepodal. Ve volbách do Senátu PČR v roce 2018 obhajoval za ODS mandát senátora v obvodu č. 32 – Teplice. Se ziskem 41,81 % hlasů vyhrál první kolo voleb a ve druhém kole se utkal s nestraníkem za hnutí Senátor 21 Zdeňkem Bergmanem. Toho porazil poměrem hlasů 55,60 % : 44,39 % a zůstal tak senátorem.\n\nV komunálních volbách v roce 2018 byl lídrem kandidátky ODS do Zastupitelstva města Teplice, mandát zastupitele obhájil. Vítězná ODS vytvořila koalici se třetím hnutí ANO 2011, novým primátorem byl zvolen Hynek Hanza z ODS. Kubera se rozhodl věnoval plně práci v Senátu PČR, primátorem města byl 24 let.\n\nDne 14. listopadu 2018 byl zvolen předsedou Senátu PČR a vystřídal tak ve funkci Milana Štěcha. Uspěl ve druhém kole první volby, v němž porazil poměrem hlasů 46 : 24 Václava Hampla (nestraník za KDU-ČSL a Zelené). V prvním kole byl jejich soupeřem ještě Jan Horník (STAN). Jeho volba nebyla všemi vítaná, např. režisérka Apolena Rychlíková po zvolení psala o „další ostudné personě ve vysoké funkci“ a to nejen pro Kuberovo sexistické chování.\n\nMěl specifický způsob žertování, který spočíval i v tom, že u mnoha jeho návrhů nebylo každému hned zřejmé, zda byly míněny vážně anebo v žertovné nadsázce. Navrhl poslancům uzákonit měsíční příjem 270 tisíc Kč (se současným zrušením nezdaněných náhrad), bojoval za ochranu práv kuřáků. Koncem července 2005 se objevil v týdenní desítce nejcitovanějších českých politiků, zejména když komentoval zamítnutí novely protikuřáckého zákona Senátem. Mezi nejcitovanějšími politiky se objevil i na přelomu března a dubna 2006, kdy se vyjadřoval k senátnímu zamítnutí zákoníku práce a k záměru Senátu zrušit chystaný zákaz předjíždění pro všechny kamiony.\n\nV ODS patřil k výrazným kritikům Lisabonské smlouvy a k euroskeptikům. Evropskou unii přirovnal k SSSR a kritizoval socialistické sklony EU ().\nV roce 2006 podpořil vznikající motoristickou iniciativu \"ChceteZmenu.cz\", která požadovala snížení postihů za různé dopravní přestupky, výstavbu rychlostní silnice R35 (od roku 2016 značené dálnice D35) a zvýšení maximální rychlosti na dálnicích na 140–160 km/h. V témže roce dostal od sdružení Děti Země negativní ocenění Zelená perla za větu vyřčenou v souvislosti s peticí proti jihomoravské dálnici D43, kterou podepsalo kolem 35 tisíc lidí: Byl hlavním iniciátorem novely Zákona o pozemních komunikacích, která ruší odpovědnost majitelů přilehlých nemovitostí za škody způsobené závadami ve schůdnosti chodníku a de facto tak ruší jejich tradiční povinnost zajistit zimní údržbu chodníku. V otázce takzvaného „šrotovného“, tedy státní podpory nákupu nových vozidel v rámci řešení světové ekonomické krize, zastával Kubera názor, že šrotovné by majitelům starých vozidel neměl platit stát, ale automobilky, které mají problémy s odbytem.\n\nV roce 2006 zveřejnily \"Literární noviny\" diskusi Jaroslava Kubery s Josefem Vaculíkem o rozpočtovém určení daní. Zatímco Vaculík prosazoval změnu rozdělovacích koeficientů státních dotací ve prospěch menších obcí, Kubera se stavěl za hledání možností, jak zvýšit přímé příjmy obcí, například tím, že by daň z nemovitosti a různé místní poplatky byly nahrazeny daní z bydlení, a nepřenášet na obce stále další povinnosti státu, když stát takto vzniklé náklady obcím dostatečně nehradí. Zároveň zmínil, že v České republice jsou obce příliš malé: Na konci roku 2008 z pozice primátora v médiích kritizoval byrokracii, usiloval o znovuzavedení okresů a zrušení krajů, varoval před nedostatkem strážníků a zdůvodňoval, proč Teplice neuspořádaly novoroční ohňostroj.\n\nV analýze přístupu k feminismu v českých médiích za období od dubna 2004 do dubna 2005 se ocitl mezi 8 jmenovanými osobnostmi vystupujícími proti feminismu, výslovně byl zmíněn Kuberův výraz citovaný v článku Václava Dolejšího v \"MF Dnes\" 1. prosince 2004. V diskusi o registrovaném partnerství se zasazoval o rovnost bez ohledu na pohlaví a sexuální orientaci, tedy o to, aby registrovat bylo možno i vztah druh–družka. V Nedělní partii na TV Prima 18. května 2008 se vyjadřoval proti návrhům ministryně Džamily Stehlíkové, která mimo jiné prosazovala, aby zákon zakázal tělesné tresty dětí v rodinách, a tlak EU na aplikaci zákonů prostřednictvím pokut označil za děsivý. V polovině července 2007 se vyjadřoval k výrokům senátorky Liany Janáčkové o Romech, k boji proti diskriminaci, vyjadřoval se proti trestnosti přechovávání dětské pornografie a z pozice primátora komentoval síť poboček Czech Point a příspěvek města na lékařský přístroj. V senátní diskusi 18. července 2007 Kubera mimo jiné řekl: \n\nI přes výhrady podpořil návrh nového trestního zákoníku, na němž uvítal zejména zavedení alternativních trestů typu domácího vězení a sledovacích elektronických náramků.\n\n\nRežisér Ondřej Trojan obsadil v roce 2017 Kuberu do malé role prezidenta Edvarda Beneše ve film \"Toman\", popisujícím osudy Zdeňka Tomana, vedoucího odboru zahraniční rozvědky v letech 1945 až 1948. Jednalo se o jeho jedinou filmovou hereckou zkušenost. Vyzkoušel si i několik divadelních rolí, např. v teplickém Krušnohorském divadle hrál principála v \"Prodané nevěstě\".\n\n"}
{"id": "403856", "url": "https://cs.wikipedia.org/wiki?curid=403856", "title": "Peter Stašák", "text": "Peter Stašák\n\nPeter Stašák (* 5. června 1950 v Spišském Bystrém) je slovenský zpěvák, textař a moderátor.\n\nMá vlastní relaci \"Kaviareň Slávia\". Účinkoval v hudebně zábavném programu \"Repete\".\n\n\n"}
{"id": "403858", "url": "https://cs.wikipedia.org/wiki?curid=403858", "title": "Heavy Model aneb srdce pro Anubise", "text": "Heavy Model aneb srdce pro Anubise\n\nHeavy Model aneb srdce pro Anubise je album české folk-punkové kapely Znouzectnost vydané v roce 2008.\n\nPlzeňská kapela Znouzectnost kombinuje na tomto albu prvky punku a folku. Jednotlivé písně jsou jak rychlejší a melodičtější (\"Jednou za tisíc let\", \"Srdce pro Anubise\", \"Kluk s pistolí\") a pomalejší (\"Malý bubeník\", \"Poutníci\", \"Tesáno do kamene\").\n\nKapela album vydala na nosičích CD ale také jej celé uveřejnila volně ke stažení na svých internetových stránkách.\nAlbum obsahuje 15 písní, vyšlo u vydavatelství Sisyfos Records a jeho celková stopáž je 39 minut 35 sekund.\n\n\n"}
{"id": "403861", "url": "https://cs.wikipedia.org/wiki?curid=403861", "title": "Seznam písní Petra Stašáka", "text": "Seznam písní Petra Stašáka\n\nToto je seznam písní zpěváka Petra Stašáka.\n\npoz. -píseň - duet s - (autor hudby písně / autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "403863", "url": "https://cs.wikipedia.org/wiki?curid=403863", "title": "Deoxyguanosin", "text": "Deoxyguanosin\n\nDeoxyguanosin (dG) je purinový nukleosid složený z guaninu napojeného na cukr deoxyribózu glykosidickou vazbou. Deoxyguanosin se uplatňuje jako stavební částice DNA.\n\nPokud tato molekula obsahuje místo deoxyribózy ribózu, jmenuje se guanosin. Významným derivátem je také například dGMP, tedy deoxyguanosinmonofosfát.\n"}
{"id": "403866", "url": "https://cs.wikipedia.org/wiki?curid=403866", "title": "Deoxycytidin", "text": "Deoxycytidin\n\nDeoxycytidin (dC) je pyrimidinový nukleosid složený z cytosinu napojeného na cukr deoxyribózu glykosidickou vazbou. Deoxycytidin se uplatňuje jako stavební částice DNA.\n\nPokud tato molekula obsahuje místo deoxyribózy ribózu, jmenuje se cytidin. Významným derivátem je také například dCMP, tedy deoxycytidinmonofosfát.\n"}
{"id": "403867", "url": "https://cs.wikipedia.org/wiki?curid=403867", "title": "72 jmen na Eiffelově věži", "text": "72 jmen na Eiffelově věži\n\nKonstruktér Gustave Eiffel nechal na Eiffelovu věž napsat příjmení 72 vědců jako uznání a připomínku toho, že bez jejich teoretických i praktických příspěvků vědě by vybudování věže nebylo možné. Eiffelovo gesto mělo vyjádřit jeho uznání vědě. Nejméně 34 lidí v tomto seznamu představuje odborníky z technických oborů. Většina z nich byla členy Francouzské akademie věd. Až na rodáka z Itálie Lagrangea a švýcarského rodáka Sturma jde o francouzské vědce, vynálezce a konstruktéry.\n\nNa každé ze čtyř stran věže je umístěno vždy 18 jmen na ocelové konstrukci balkonu mezi oblouky a první plošinou. Na počátku 20. století byla jména při natírání věže zatřena barvou, v letech 1986/87 byla opět zviditelněna při renovaci, kterou prováděla \"Société nouvelle d'exploitation de la tour Eiffel\" (SNTE).\n\nSeznam byl kritizován pro vyloučení matematičky Sophie Germainové, bez jejíž základů teorie pružnosti by nebylo postavení takto konstruované věže možné. Životopisec Sophie Germainové John Augustine Zahm (píšící pod pseudonymem H. J. Mozans) předpokládal, že byla ze seznamu vyloučena jen proto, že byla žena.\n\nJako jediný z uvedených vědců se otevření Eiffelovy věže dožil fyzik Hippolyte Fizeau, který zemřel o 7 let později. Chemik a fyzik Michel Eugène Chevreul zemřel necelý měsíc před uvedením věže do provozu ve věku 102 let.\n\n\n"}
{"id": "403869", "url": "https://cs.wikipedia.org/wiki?curid=403869", "title": "Andrew James Trauth", "text": "Andrew James Trauth\n\nAndrew James Trauth (* 14. září 1986 Chicago, Illinois), všeobecně známý jako A. J. Trauth, je americký herec, zpěvák a dabér.\n\nFilmová kariéra A. J. Trautha začíná v roce 1999, kdy, ve věku 13 let, získává roli Bena ve filmu \"\". Rok poté ztvárňuje roli Alana Twittyho v úspěšném seriálu \"Báječní Stevensovi\". Díky tomuto seriálu začíná jeho úspěšná dráha mladého herce. V roce 2002 byl dokonce nominován na ocenění Young Artist Awards za nejlepší herecký výkon v seriálu \"Báječní Stevensovi\". Od té doby měl četná vystoupení a role v řadě filmů a televizních pořadů.\n\nRok 2003 byl pro toho herce velice úspěšný, získal svou další velkou roli ve filmu \"Jedno přání\", kde si zahrál společně s Lalaine. Dále byl natočen komediální film \"Stevensovi bodují\" navazující na seriál Báječní Stevensovi. Následně hrál ještě menší role ve dvou seriálech a začal s dabováním Jacka Longa v animovaném seriálu \"Americký drak\".\n\nNásledovalo mnoho dalších malých i velký rolí, například v seriálech \"Dr. House\", \"Kriminálka Las Vegas\", \"„Pepper Dennis“\" a podobně. V současné době (rok 2009) natáčí \"Tango Late\".\n\nV roce 2002 založil společně se svými staršími bratry Petem a Chrisem rockovou kapelu Badge, kterou v prosinci 2003 přejmenovali na Mavin.\n\nAndrew zpívá s kruhem hvězd Disney chanellu a společně s Eltonem Johnem nazpíval píseň \"Kruh života\" pro film \"Lví král\". Dále je autorem písně \"Now And Again\", která zazněla ve filmu \"Jedno přání\".\n\nMezi jeho zájmy patří matematika, herectví a hudba. Ve svém volném čase se také věnuje sportům, především surfování, snowboardingu, skateboardingu a wakeboardingu. Má také zlatého retrívra jménem Dylan.\n\nTabulka filmů a seriálů, ve kterých A.J. Trauth účinkoval:\n\n"}
{"id": "403870", "url": "https://cs.wikipedia.org/wiki?curid=403870", "title": "Sakura ozdobná", "text": "Sakura ozdobná\n\nSakura ozdobná, též třešeň pilovitá nebo slivoň sakura (\"Prunus serrulata\", japonsky: 桜 nebo 櫻; pomocí katakany: サクラ; hiragany: さくら) je druh ovocného stromu z rodu slivoň. Plody třešní (v Japonsku nazývané sakuranbo) jsou z jiného druhu stromu.\n\nJe to 3–7 metrů vysoký opadavý strom nebo keř s širokou korunou. Borka je hnědá, hladká, slabě lesklá, stejně jako letorosty. Listy jsou řapíkaté, vejčité, červenohnědé až zelené. Květy jsou růžové, často plnokvěté, uspořádané v krátkých hroznech; kvetou od dubna do května. Plodem je drobná, kulovitá nebo vejčitá peckovice. V zemi původu roste obvykle v lesích, lesních pláštích a na křovinatých stráních, často je vysazována okolo lidských sídel.\n\nDomovem sakury je mnoho asijských států, např. Japonsko, Čína, Indie, Vietnam a Korea. Japonsko má mnoho variant sakury (více než 200 kultivarů).\n\nBěhem období Heian (794–1191) převzala japonská společnost mnoho zvyků z Číny, včetně zvyku pozorování květů (japonsky hanami: 花見), kdy císařská rodina, básníci, zpěváci a aristokracie nejčastěji oslavovali květy sakury. V Japonsku byly pěstovány stromy pro svou krásu a zkrášlení okolí kjótskou šlechtou nejméně od roku 794. V Číně funkci sakury původně zastával strom švestky ume (meruňka japonská, \"Prunus mume\"), ale v polovině 9. století ho nahradila sakura.\n\nKaždý rok japonští meteorologové a veřejnost sledují s příchodem teplejšího počasí květy sakury. Sakura začíná nejdříve rozkvétat na jihu Okinawy, kde je v plném květu kolem 30. března, v Kjótu a Tokiu rozkvétají sakury většinou na konci března nebo začátkem dubna. Rozkvět sakurových stromů postupuje do oblastí ve vyšších nadmořských výšek a na sever, na Hokkaidó přichází o několik týdnů později (kolem 10. května). Japonci věnují velkou pozornost předpovědím začátku kvetení sakury a po rozkvětu se vydají do parků, svatyní a chrámů, aby se příbuznými a známými pokochali krásou rozkvetlých květů. Svátky zvané Hanami oslavují krásu sakury a pro mnoho Japonců jsou příležitostí se uvolnit a potěšit z pěkného pohledu. Zvyk hanami je velmi starý – kronika z osmého století Nihonšoki zaznamenává, že oslavy Hanami byly pořádány již v třetím století našeho letopočtu.\n\nNejvětší japonské školy a veřejné budovy mají stromy sakury ve svém okolí. V Japonsku začíná fiskální rok a školní rok v dubnu, v mnoha částech ostrova Hokkaidó je první pracovní den a školní den v období rozkvětu sakur.\n\nZatímco v Číně třešňové květy symbolizují ženskou krásu, ženskost nebo lásku, v Japonsku, kvůli krátké kvetoucí době sakury, jsou symbolem pomíjivé povahy života. Třešňové květy také symbolizují oblaka, díky své povaze tvořit shluky květů.\n\nKvěty jsou také častou ozdobou na všech druzích spotřebního zboží v Japonsku, včetně kimon, papírnického zboží a nádobí.\n\nSakura je předzvěstí dobrého bohatství, je symbolem lásky, zalíbení a také reprezentuje jaro.\n\nBěhem druhé světové války, byla sakura používána pro motivaci a manipulaci japonských obyvatel. Japonští piloti malovali po straně letadel květy sakury či si s sebou brali na své mise větvičky stromů. Třešňový květ namalovaný na straně bombardéru symbolizoval intenzitu a pomíjivost života.\n\nVe svých koloniálních zemích císařské Japonsko často zasazovalo stromy sakury jako symboly \"nároku na obsazené oblasti jako japonský prostor\".\n\nVelmi oblíbeným kultivarem sakury je v Japonsku Somei Jošino (染井吉野, Prunus × yedoensis). Její květy jsou téměř bílé, v blízkosti kmenu s lehkým růžovým nádechem. Její květy opadají obvykle do týdne, před rozpukem listů. Proto stromy vypadají jako celé bílé. Tato varieta získala své jméno podle vesnice Somei, která je nyní částí čtvrti Tošima (豊島) v Tokiu. Vyšlechtěna byla v druhé polovině 19. století na konci období Edo.\n\nZimní sakura (fujuzakura/Prunus subhirtella autumnalis) začíná kvést na podzim a pokračuje s kvetením sporadicky přes zimu. Je křížencem mezi třešní Tokio Higan (江戸彼岸(桜),Edohiganzakura/P. pendula) a Mamezakura(豆桜)/P. incisa.\nDalšími kultivary jsou jamazakura (山桜), jaezakura (八重桜) a šidarezakura(枝垂桜). Jaezakura má velké květy, se silně růžovými okvětními lístky. Šidarezakura, nazývaná též převislá třešeň, má větve ohnuté směrem dolů jako smuteční vrba, při kvetení vytváří vodopády květů.\n\nSakury bývají většinou roubované na kmínek třešně ptačí nebo mahalebky obecné. Díky tomu jsou odolnější vůči suchu i dalším nepříznivým vlivům. Místo, kde se nachází roub, zpravidla mění svůj objem, neboť roub „tloustne“ jinou rychlostí než podnož. Všechny výhony, které vyrůstají pod tímto místem, je třeba odstraňovat, jinak strom časem zplaní. Roub pak dostává od kořene stále méně živin, slábne, přerůstá ho koruna narůstající přímo z podnože, až nakonec uschne.\n\n"}
{"id": "403872", "url": "https://cs.wikipedia.org/wiki?curid=403872", "title": "Big band", "text": "Big band\n\nBig Band (česky tedy \"velká kapela\", ale doslovný překlad se nepoužívá) je specifický jazzový (konkrétně swingový) orchestr. Zatímco v menších souborech, hrajících kupříkladu neworleanský dixieland, mají hráči možnost improvizovat, big bandy hrají jakožto velké orchestry přesně podle not. Tato tělesa mívají zpravidla svého kapelníka. Většinou to nebývá pouze dirigent, ale instrumentalista, který ovšem také diriguje - takovými byli kupř. pozounista Glenn Miller, klarinetista Benny Goodman či klavírista Count Basie.\n\nVe \"zlaté éře swingu\", tj. 30. a 40. léta 20. století, byly bigbandy především v Americe, ale i v západní Evropě, velmi oblíbené jakožto interpreti tehdejší populární a taneční hudby. Většina skladeb byla čistě instrumentální a vznikaly i velmi nápadité melodie. S úpadkem swingu (předznamenaným hlavně příchodem rock´n´rollu, který sebral tradičnímu jazzu titul \"moderní hudby\") ale bigbandy nezanikly, jen se změnila jejich úloha: většinou doprovázely velké pěvecké hvězdy, jako byl třeba proslulý Frank Sinatra. Jelikož je ale jazz v USA oblíben vlastně stále, mnoho bigbandů existuje stále a hraní v nich či jejich řízení bývá nezřídkakdy jakousi rodinnou tradicí.\n\nNení zcela jasně specifikováno. Uvádí se, že základní bigband má sedmnáct členů (zpěváky nepočítaje) a to jsou: dvakrát altový saxofon, dvakrát tenorový saxofon, jeden barytonový saxofon, čtyřikrát trumpeta, čtyřikrát pozoun, dále pak klavír, kontrabas, bicí a kytara. Větší bigbandy mají i klarinety a velkou či malou smyčcovou sekci. Pochopitelně může být kontrabas nahrazen basovou kytarou, místo klasických périnetových trubek se občas vyskytne křídlovka či kornet, z níže položených dechových nástrojů není výjimkou ani basklarinet, tuba (nejčastěji suzafon), basový pozoun a různé neobvyklé nástroje typu baskřídlovek či bastrubek.\n"}
{"id": "403877", "url": "https://cs.wikipedia.org/wiki?curid=403877", "title": "Diskografie Petra Stašáka", "text": "Diskografie Petra Stašáka\n\nToto je diskografie zpěváka Petra Stašáka. \n\n\n\"Bez veľkých obetí\" je studiové hudební album Petra Stašáka.\n\nSeznam skladeb:\n\"Bože, nedaj láske zahynúť\" je studiové hudební album Petra Stašáka.\n\nSeznam skladeb:\n\n\"Buď mojím prílivom\" je studiové hudební album Petra Stašáka.\n\nSeznam skladeb:\n\"Golden melody\" je studiové album Petra Stašáka. Album vydalo MSP v roce 1999 na CD.\n\nSeznam skladeb:\n\"Prístavy túžob\" je studiové album Petra Stašáka. Album vydalo MSP v roce 2001 na CD.\n\nSeznam skladeb:\n\nbonus\n\n\n\"Žijem, žijem...\" je studiové album Petra Stašáka. Album vydalo MSP v roce 2002 na CD.\n\nSeznam skladeb:\n\nBonus:\n\n\n\"Loď lásky\" je studiové album Petra Stašáka. Album vydalo MSP v roce 2002 na CD.\n\nSeznam skladeb:\n\nBONUS:\n\n\n\n\"Môj život je pieseň\" je studiové album Petra Stašáka. Album vydalo MSP v roce 2003 na CD.\n\nSeznam skladeb:\nBonus:\n\n\n\"Všetko najlepšie (The best of)\" je výběrové album Petra Stašáka. Album vydalo MSP v roce 2003 na CD.\n\nSeznam skladeb:\n\"Láska svetom letí\" je studiové album Petra Stašáka. Album vydalo vydavatelství Masta v roce 2004 na CD.\n\nSeznam skladeb:\n\nbonus:\n\n\"Aká je láska...\" je studiové album Petra Stašáka. Album vydalo vydavatelství Masta v roce 2005 na 2CD.\n\nSeznam skladeb:\nCD1\n\n\n\n\"Šťastné a veselé Vianoce\" je studiové album Petra Stašáka. Album vydalo vydavatelství Masta v roce 2006 na CD.\n\n\n\n\"...najkrajšie na svete\" je studiové album Petra Stašáka. Album vydalo vydavatelství Masta v roce 2008 na CD.\n\nSeznam skladeb:\n\n\n\"Peter Stašák a priatelia\" je studiové album Petra Stašáka. Album vydalo vydavatelství Masta v roce 2008 na CD.\n\nSeznam skladeb:\n\nBonus\n\n\n\"Zlatý výber 1\" je výběrové album Petra Stašáka, které vydalo vydavatelství Masta v roce 2010 na CD. Album je prvním výběrem největších hitů.\n\n\nJe obdivovatel Štefana Harabina a veřejně deklaroval, že on a celá jeho rodina by ho volili, pokud by kandidoval na prezidenta.\n\nZlatý výber 2 - 2011\n\n"}
{"id": "403880", "url": "https://cs.wikipedia.org/wiki?curid=403880", "title": "SPO", "text": "SPO\n\nZkratka SPO může znamenat:\n\n\n\n"}
{"id": "403883", "url": "https://cs.wikipedia.org/wiki?curid=403883", "title": "Schirnding", "text": "Schirnding\n\nSchirnding je obec s tržními právy \"(Markt)\" v německé spolkové zemi Bavorsko, v zemském okresu Wunsiedel im Fichtelgebirge.\n\nSchirnding leží v blízkosti hranic s Českou republikou, v oblasti Smrčin. Obcí protéká řeka Röslau.\n\n\nObec Schirnding je spolu s rodem von Schirnding poprvé zmiňována 8. října 1377.\nDo roku 1807 spadal Schirnding pod Bayreuthské knížectví. V témže roce byla obec v rámci Tylžského míru připsána Francii, která ho v roce 1810 předala Bavorskému království.\n\n\nObcí do roku 1995 procházela zatížená spolková silnice 303. V blízkosti se nachází hraniční přechod s Českou republikou Schirnding-Mühlbach/Pomezí nad Ohří. V roce 1995 byl otevřen obchvat obce, což značně ulevilo dopravní situaci v obci.\n\nSchirnding leží na železniční trati Norimberk-Cheb (železniční trať Cheb-Schirnding) a má vlastní nádraží.\n"}
{"id": "403894", "url": "https://cs.wikipedia.org/wiki?curid=403894", "title": "Thiersheim", "text": "Thiersheim\n\nThiersheim je obec s tržními právy \"(Markt)\" v německé spolkové zemi Bavorsko, v zemském okresu Wunsiedel im Fichtelgebirge.\n\nObec se nachází ve Smrčinách, v blízkosti hranic s Českou republikou.\n\nNázev Thiersheim pochází pravděpodobně ze spojení Heim des Teor (také Tior či Tier).\n\nPrvní zmínka o obci pochází z roku 1182, kdy císař Friedrich Barbarossa daroval obci benediktýnský klášter Reichenbach. Mezi lety 1415 až 1791 byl Thiersheim pod vládou purkrabích z Norimberka a později markrabat Braniborských-Bayreuthských. Markrabství Ansbachsko-Bayreutské spolu s obcí přešlo v roce 1791 Pruskému království. V roce 1810 se Thiersheim stal majetkem království Bavorského.\n\n\n"}
{"id": "403897", "url": "https://cs.wikipedia.org/wiki?curid=403897", "title": "Olympia Heist op den Berg", "text": "Olympia Heist op den Berg\n\nOlympia Heist op den Berg je belgický klub ledního hokeje z Heist-op-den-Berg. Vznikl v roce 1959 a hraje 2. belgickou ligu.\n\nVítězem ligy se stal v letech 1979, 1983, 1986, 1987,1988,1989, 1990, 1991, 1992, 1999 a 2004. \n\nKlubovými barvami jsou zelená, bílá a modrá. Domácí aréna nese název Die Swaene.\n\nOficiální web\n"}
{"id": "403898", "url": "https://cs.wikipedia.org/wiki?curid=403898", "title": "Arkebuzír", "text": "Arkebuzír\n\nArkebuzíři, zvaní též karabiníci nebo německy Bandelierreiter, byli druhem jezdectva v době třicetileté války. Z ochranné zbroje měli na sobě jen přilbu a přední plát. Byli vyzbrojeni krátkou ručnicí s kolečkovým zámkem a jednou nebo dvěma pistolemi, vše předovky. Po boku měli stejně jako kyrysníci poboční zbraň. Arkebuzu neboli ručnici měli zavěšenou pomocí karabinky na bandalíru. \n\nArkebuzíři bojovali po celou dobu bitvy zásadně na koních. V bojích pak užívali především střelných zbraní.\n\nTento druh vojska zmizel postupně v druhé polovině 17. století, kdy jejich činnost převzali dragouni. \n\n"}
{"id": "403901", "url": "https://cs.wikipedia.org/wiki?curid=403901", "title": "Bitva u Smolenska", "text": "Bitva u Smolenska\n\nV historii se s pojmem bitva u Smolenska setkáváme v těchto souvislostech:\n\n"}
{"id": "403905", "url": "https://cs.wikipedia.org/wiki?curid=403905", "title": "Ekonomická krize", "text": "Ekonomická krize\n\nEkonomická krize je jedna z fází hospodářského cyklu, která nastává, pokud ekonomický pokles trvá po dobu nejméně čtyři čtvrtletí. Kratší období nejméně (půlroční) se nazývá odborně recesí. Chápeme-li ekonomiku jako hospodaření, tj. nejen jako souhrn výsledků hospodaření, ale i jako proces jejich tvorby, potom ekonomickou krizí označujeme takový stav, kdy se proces tvorby hospodářských výsledků projevuje negativní společenskou situací.\n\nUž od válečných reparací po první světové válce přední ekonomové formulovali teorie o vzniku ekonomických krizí. Ekonomická krize je tedy již 100 let vnímána jako globální problém. S nárůstem globalizace se zvýšila i rychlost šíření negativních zpráv, a tedy vzrůstá i rychlost, s jakou je povědomí o existenci ekonomické krize šířeno. Z hlediska společenské nálady je ekonomická krize fenomén, který jako výsledek masové dohody vede k politizaci projevů krize, například nezaměstnanosti, pokles příjmů, nárůst cen, apod.\n\n\nPokud bychom chtěli zkoumat ekonomickou krizi a její důsledky jako kvalitu systému, museli bychom vytvořit vhodný model ekonomiky (tj. model procesu tvorby výsledků). V takovém systému zcela nepochybně budou hrát významnou roli peníze (fenomén naší epochy), jako nosič toku v procesu tvorby výsledků od zdroje k cíli. Funkce peněz je přitom nevylučitelná, neboť má-li něco být ekonomické, musí to být za peníze směnitelné. Prvky takového systému potom budou patrně osoby, ať už fyzické nebo právnické. Proces tvorby výsledků a jejich následné směny za peníze potom bude ekonomikou. Takový systém potom charakterizují už jednotlivé pojmy, které známe z jednotlivých společenských věd, jež se ekonomikou zabývají: ekonomie, ale i např. právo. Příkladem takových pojmů je poptávka, nabídka, závazek, pohledávka, majetek, atd.\n\nPokračujme ovšem v rozkladu problému dále. Stav (protipól), který vnímáme, když není ekonomická krize, je opět výsledek masové dohody a zjednodušeně bychom jej mohli nazvat spokojenost s fungováním ekonomiky – tj. stav kdy ekonomika „\"šlape\"“. Kdy to \"„jede, tak jak má“\". To tedy znamená určitou stabilní úroveň toků v systému, tj. směna peněz za výsledky probíhá hladce, \"„bez zádrhelů“\".\n\nPokud bychom systém toků mezi jednotlivými prvky vyjádřili matematicky funkcí, šlo by to vyjádřit například takto:\n\nMatematik by řekl, že pokud ekonomika funguje, tj. \"\"šlape\"\", \"\"jede\"\", čili\" \"probíhá hladce\"\", pak to znamená, že tok systémem (společností) je homogenní. Nemá žádné poruchy, které by se projevovaly jako něco, co stabilitu toků změní. Matematicky by to šlo vyjádřit prostřednictvím operátoru divergence, který říká, že je-li divergence nula, potom všechno, co do zkoumané oblasti nateklo, tak z ní zase vyteklo (neexistence poruch zhuštění nebo zřídnutí).\n\n\"Příklad: pokud si napustíme vanu, tak dokud bude zašpuntovaná a bude-li přívod další vody vypnutý, tak divergence v celém objemu bude nulová. Molekuly vody se pohybují sem tam, ale není žádný přítok ani výtok. To se změní v okamžiku, kdy vytáhneme špunt. Potom bude divergence nenulová.\" \n\nTento zápis má svou logiku, pokud si uvědomíme, že i tisk nových peněz probíhá uvnitř systému, tj. v rámci ekonomiky jako reálný projev inflace, který má za následek to, že hodnota výsledku zítra bude vyšší než dnes, což motivuje k tomu, abych se výsledek pokud možno prodal co nejdříve.\nJe zde i další opodstatnění takového modelu. Vždyť přece peníze fungují tak, že se nikam neztrácí. Jako energie. Pokud někdo zbohatl, tak někdo musel zchudnout. Peníze neubývají. Je to jako spojené nádoby.\n\nOtázka zní: Kde tedy jsou ty peníze, když je ekonomická krize? Kde končí? Kam se poděly? Proč nefungují toky, jako dosud?\n\nOdpověď by bylo možné hledat v našem modelu. Připustíme-li, že stav bez krize je stavem bez „\"poruch\"“ v toku, potom stav s krizí je stavem s poruchou toku výsledků v systému směny.\n\nInterpretovat by to šlo takto: V systému již není homogenní prostředí. Někde nám to prostředí zřídlo a někde naopak zhoustlo. Jsou místa, kde peníze chybí, a ta se zvětšují. Modely systémů s velkým množstvím prvků dnes již umí simulovat a řešit matematici za použití počítačů moderními metodami (například metodou konečných prvků), protože takové modely vedou k obrovským soustavám parciálních diferenciálních nerovnic (v našem případě).\n\nOtázka: \"\"Jaký to má ale důsledek?\" \"Pravděpodobně to funguje tak, že určité množství osob získá tolik peněz, že s jejich pomocí mohou vydělávat ještě rychleji (peníze jsou u nich v hustějším výskytu, než je únosné pro stabilitu toku výsledků). To vede ke zřídnutí množství peněz ve zbytku populace (většiny), která ovšem určuje společenskou náladu. Po dosažení určitých mezních hodnot se objeví shoda na tom, že existuje krize. To vede k politizaci témat souvisejících s projevem krize. Zároveň se krize prohlubuje tak dlouho, dokud nedostatek, jako hlavní projev krize, se nestane hlavní politikum. Pak už jen všechny osoby v systému hledají cestu z krize. Společenská shoda o tom, že „je krize“, přestane mít význam (je všudypřítomná) a nedostatek způsobí novou konjunkturu toku výsledků.\n\nSoučasné trendy výzkumů ekonomie lze shrnout jako zdokonalování současné ekonomické teorie. Důkazem jsou i oceněné ekonomické práce laureátů Nobelových cen v poslední době:\n\nKdyby někdo uměl formulovat takový makroekonomický model použitelný pro řízení států, jednotlivých ekonomik i firem, ve kterém by udržení div \"φ (x,ε,t)\"=0 bylo jedním z hlavních politických témat, potom možná bychom mohli pojem ekonomická krize používat pouze v učebnicích historie. Zatím je to ale aktuální téma a každý občan, který se dožil důchodového věku, se za posledních sto roků minimálně dvakrát za život ocitl uprostřed ekonomické krize. Možná je to novodobé Orwellovské téma vybízející ke vzniku ministerstva vášně, jež by regulovalo bohatství osob jako cestu vedoucí ke stabilitě.\n\n"}
{"id": "403907", "url": "https://cs.wikipedia.org/wiki?curid=403907", "title": "White Caps Turnhout", "text": "White Caps Turnhout\n\nWhite Caps Turnhout je belgický klub ledního hokeje z Turnhoutu. Vznikl v roce 1981 a hraje nejvyšší belgickou hokejovou ligu. Vítězem ligy se stal v letech 2006, 2007 a 2008.\n\nKlubovými barvami jsou modrá a bílá. Domácí zápasy hraje klub na stadionu Kempisch ijsstadion.\n\nOficiální web\n"}
{"id": "403915", "url": "https://cs.wikipedia.org/wiki?curid=403915", "title": "Snědek nicí", "text": "Snědek nicí\n\nSnědek nicí (\"Ornithogalum nutans\", syn. \"Honorius nutans\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Někteří autoři, jako třeba Dostál 1989, ho dávali do samostatného rodu \"Honorius\", česky pak snědovec nicí.\n\nJedná se o asi 20–50 cm vysokou vytrvalou rostlinu s vejčitou podzemní cibulí, asi 2,5-3,5 cm v průměru, kolem hlavní cibule bývají dceřiné cibulky. Listy jsou jen v přízemní růžici, přisedlé, nejčastěji 4-6 z jedné cibule. Čepele jsou čárkovité, sivozelené, za květu většinou ještě neuvadlé, asi 10–15 mm široké. Květy jsou v květenstvích, kterým je hrozen, který je víceméně jednostranný a řídký, obsahuje nejčastěji 6-10 květů, listeny na bázi květních stopek jsou delší než květní stopky. Okvětních lístků je 6, jsou volné, asi 15–28 mm dlouhé. Jsou bílé barvy, na vnější straně mají uprostřed široký zelený pruh, který ale příliš neprosvítá i na vnitřní stranu. Tyčinek je 6, nitky vnitřních tyčinek mají uprostřed lištu, zoubek pod prašníkem na rozdíl od snědku hřebenitého chybí. Gyneceum je srostlé ze 3 plodolistů, čnělka je delší než semeník. Plodem je tobolka na převislé plodní stopce s krátkým zobánkem..\n\nSnědek nicí je domácí v jihovýchodní Evropě, hlavně v Bulharsku a Řecku a v Malé Asii. Pěstovaný a zplanělý je však ledaskde v Evropě, Asii i Severní Americe.\n\nV ČR je často pěstován jako okrasná rostlina v zahradách a parcích a občas zplaňuje..\n\n\n \n"}
{"id": "403919", "url": "https://cs.wikipedia.org/wiki?curid=403919", "title": "Cikorka", "text": "Cikorka\n\nCikorka je pražený drcený kořen čekanky, a je používaná jako náhražka kávy. Na rozdíl od kávy však cikorka neobsahuje kofein, a tudíž je vhodná i pro děti a kojící matky. Jak barva, tak aroma je kávové.\n\nCikorka byla velmi oblíbená v dobách kávových krizí, především během světových válek.\nV Evropě je však známa již z konce 17. století, kdy ji začali připravovat Holanďané. První česká továrna na zpracování kořene čekanky byla založena dne 30. 3. 1804 v Mochtíně. Výroba cikorky se dařila a z té doby pochází i epigram českého humoristy F. J. Rubeše: \nNa konci 19. století byla v Praze-Bubnech, v Bubenečské ulici, továrna na \"Kolbenovu cikorku\", kterou vlastnil p. Markus. Ten ji zdědil po svém strýci Kolbenovi. Pro její výrobu se pěstovaly v Čechách celé lány čekanky. \n\nNápoj se připravuje vsypáním čerstvé směsi do vroucí vody a ihned poté se nádoba odstaví, vařit se dál nesmí kvůli ztrátě chuti i vůně. Po 3 minutách se přecedí. Někdy se používala cikorka na dochucení zrnkové kávy, tedy jako přísada. Konzumovat jej je možné jak horký, tak studený. Hotový nápoj lze pak buďto pít, nebo do něj namáčet kousky pečiva, např. bábovku.\n\nCikorkový nápoj lze libovolně dochutit, nejčastěji se dolévá mlékem a sladí cukrem.\n\nMluvčí Nejvyššího soudu Petr Knötig označil v internetové diskuzi na Facebooku skupinu Romů jako \"„cikórky“\". (Posléze byl za tento a další incidenty odvolán.) Svůj komentář hájil tím, že jde o zavedený a neutrální slang, který je údajně uveden i ve Slovníku spisovného jazyka českého (SSJČ). Ve skutečnosti SSJČ tuto variantu vůbec neuvádí. Jiné slovníky zmiňují slangové označení \"„cikorky“\" jako jednoznačně hanlivé slangové označení.\n\n\n"}
{"id": "403921", "url": "https://cs.wikipedia.org/wiki?curid=403921", "title": "Bulldogs de Liège", "text": "Bulldogs de Liège\n\nBulldogs de Liège (\"Buldoci z Lutychu\") je belgický klub ledního hokeje z Lutychu. Hraje amatérskou belgickou hokejovou ligu.\n\nBarvami Buldoků jsou červená, modrá a bílá. Domácí aréna se nazývá Coronmeuse.\n\n"}
{"id": "403923", "url": "https://cs.wikipedia.org/wiki?curid=403923", "title": "IHC Leuven", "text": "IHC Leuven\n\nIHC Leuven je belgický klub ledního hokeje z Lovaně. Vznikl v roce 1993 a hraje 2. belgickou ligu.\n\nBelgickou nejvyšší hokejovou ligu vyhrál pouze jednou, v roce 2005. Klubovými barvami jsou červená a černá. Domácí zápasy hraje na stadionu IJsbaan Leuven.\n\nOficiální web\n"}
{"id": "403926", "url": "https://cs.wikipedia.org/wiki?curid=403926", "title": "HYC Herentals", "text": "HYC Herentals\n\nHYC Herentals je belgický klub ledního hokeje z Herentals. Hraje nejvyšší belgickou hokejovou ligu.\n\nMistrem ligy se klub stal v sezónách 1996/1997, 1997/1998, 2001/2002 a 2008/2009. Klubové barvy jsou červená a bílá. Domácí zápasy hraje na stadionu Bloso Centrum Netepark.\n\nOficiální web\n"}
{"id": "403928", "url": "https://cs.wikipedia.org/wiki?curid=403928", "title": "Phantoms Deurne", "text": "Phantoms Deurne\n\nPhantoms Deurne je belgický klub ledního hokeje z Antverp. Vznikl v roce 1972 a hraje 2. belgickou ligu.. Mistrem se stal v letech 2000, 2001 a 2003.\n\nKlubovými barvami jsou modrá a žlutá. Domácí zápasy hraje na stadionu Ijsbaan Ruggerveld.\n\nOficiální web\n"}
{"id": "403929", "url": "https://cs.wikipedia.org/wiki?curid=403929", "title": "Puškinie ladoňkovitá", "text": "Puškinie ladoňkovitá\n\nPuškinie ladoňkovitá (\"Puschkinia scilloides\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 10–20 cm vysokou vytrvalou rostlinu s vejčitou podzemní cibulí. Listy jsou jen v přízemní růžici, přisedlé, nejčastěji 2 z jedné cibule. Čepele jsou čárkovité, asi 1-2,5 cm široké. Květy jsou v květenstvích, kterým je hrozen, obsahuje nejčastěji 6-20 květů. Okvětních lístků je 6, jsou dole srostlé v krátkou okvětní trubku, která je trochu nafouklá. Jsou bledě modré až bělomodré barvy, na vnější straně mají uprostřed tmavěji modrý pruh. Tyčinek je 6, nitky jsou ploché, srostlé v trubku. Gyneceum je srostlé ze 3 plodolistů. Plodem je kulovitá tobolka.\n\nPuškinie ladoňkovitá je původní na Kavkaze, v severním Íránu, v Turecku a v Libanonu.\n\nV ČR je často pěstována jako okrasná rostlina v zahradách a parcích a občas v obcích zplaňuje. Byla vysazena i v Českém krasu. Kvete brzy na jaře, už v březnu až dubnu.\n\n"}
{"id": "403931", "url": "https://cs.wikipedia.org/wiki?curid=403931", "title": "William Howard Russell", "text": "William Howard Russell\n\nWilliam Howard Russell (28. března 1820 – 11. února 1907) byl irský novinářský fotograf. \n\nRussel si v rámci zpravodajství pro magazín \"The Times\" jako první novinář vysloužil označení „válečný zpravodaj“. Bylo to v krymské válce v letech 1853–1856, ve které strávil 22 měsíců. Krymská válka byla díky Russellovi vůbec první fotografovaná válečná událost, o které byla veřejnost informována prostřednictvím zpráv posílaných telegrafem. Russel byl prvním a tehdy největším válečným korespondentem.\n\nV květnu 1895 byl W. H. Russell pasován na rytíře.\n\nSir William Howard Russell zemřel roku 1907 ve svých 86 letech a je pochován na Bromptonském hřbitově v Londýně.\n\n\n"}
{"id": "403932", "url": "https://cs.wikipedia.org/wiki?curid=403932", "title": "Dobeš", "text": "Dobeš\n\nDobeš je jméno slovanského původu. Je vykládáno jako domácká podoba rodného jména Dobroslav, Dobroslava.\n\nJako rodné jméno jej užívali:\n\nPříjmení Dobeš nosí více různých osobností:\n\nNázev Dobeš má sídlo:\n\n"}
{"id": "403935", "url": "https://cs.wikipedia.org/wiki?curid=403935", "title": "Švališér", "text": "Švališér\n\nŠvališér (z francouzského chevau-léger, \"cheval\" – kůň, \"léger\" – lehký) byl příslušník lehkého jezdectva, které se objevilo poprvé ve Francii za Jindřicha IV. Pluky švališérů se užívaly ještě za napoleonských válek, postupně splynuly s jiným jezdectvem. \n\nŠvališéři byli užívání i v armádě habsburské monarchie, resp. rakouského císařství od poloviny 18. století, roku 1851 však byli převedeni k dragounským a husarským jednotkám. Podobné jednotky existovaly i v Sasku a Bavorsku, tam dokonce ještě v průběhu 1. světové války.\n\n"}
{"id": "403936", "url": "https://cs.wikipedia.org/wiki?curid=403936", "title": "Kolovratové", "text": "Kolovratové\n\nKolovratové (starým pravopisem Kolowratové) jsou starobylý český šlechtický rod, původem ze středních Čech, jehož historie sahá až do konce 13. století. Rod Kolowratů hrál nezanedbatelnou úlohu v historii a politice nejen v Čechách, ale i v celé střední Evropě. Řada příslušníků rodu Kolowratů podporovala umění, kulturu, vzdělání, hospodářský a stavební vývoj a podílela se na ekonomicko-sociálním rozvoji státu. Najdeme mezi nimi nositele dědičných říšských i českých hraběcích titulů či rytíře řádu zlatého rouna, mnoho z nich získalo také vysoká vojenská, císařská či papežská ohodnocení. Členové rodu zastávali nejrůznější významné funkce, díky nimž se zapsali do historie. Našli bychom mezi nimi polní maršály, první ministry, nejvyšší kancléře, královské místodržící, guvernéry, ambasadory, arcibiskupy a také podporovatele českého národního obrození.\n\nBájný příběh podle Bohuslava Balbína vypráví o silákovi, který zachránil českého krále a jeho malého syna před jistou smrtí, když zachytil loukotě jejich vozu a zastavil tak splašené koně. Rodové příjmení Kolowrat pak vzniklo spojením slov „kolo\" a „vrátit\" a na počest této události směli páni z Kolowrat užívat erb v podobě kola s osmi loukotěmi.\n\nKronikář Dalimil pokládá za prvního předka rodu Kolowratů lučanského knížete Vlastislava, což však dnes nelze nijak doložit. Podle tradice a listinného falsa pochází rod Kolowratů z konce 13. století a jeho kolébkou je ves Kolovraty poblíž Uhříněvsi u Prahy, kde kdysi stávala tvrz. Podle tohoto falsa je zmiňován k roku 1297 Zosimír z Kolovrat a z Průhonic. \n\nZa zakladatele rodu a prvního historicky doloženého pána z Kolowrat je považován až Albrecht starší z Kolowrat, jehož předkové pocházeli z vesnice Kolovraty. Hejtman a maršálek královny Anny Svídnické (manželky Karla IV.), přísedící zemského a dvorního lenního soudu vstupuje do historie v roce 1347, kdy figuruje jako svědek při prodeji Rožmitálu. Se třemi manželkami měl osm dětí, z toho šest synů, kteří položili základy tohoto šlechtického rodu. V roce 1373 zakládá Albrecht z Kolowrat v Ročově augustiniánský klášter Nanebevzetí Panny Marie, kde je také po své smrti pohřben.\n\nBěhem 14. a 15. století se rod Kolowratů rozdělil do osmi rodových větví, které jsou odvozovány od synů Albrechta z Kolowrat. Známe tedy Kolowraty Liebsteinské (konec 14. století – 1861), Nowohradské (konec 15. století – 1802), Bezdružické (počátek 15. století – 1642), Maštovské (polovina 15. století – 1623), Černonické (počátek 15. stolet í –1534), Kornhauzské (konec 14. století – 1511/20), Žehrovické (počátek 14. století – 1473) a jediné dosud žijící – Krakowské.\n\nLinie rodu Kolowrat-Krakowských odvozuje svůj název od hradu Krakovec u Rakovníka, který zakoupil v roce 1443 Albrecht z Kolowrat (1422–1470) a založil tak nejpočetnější větev Kolowratů, jejíž potomci žijí dodnes.\n\nVýznačným příslušníkem linie Kolowrat-Krakowských je bezesporu vzdělaný a schopný politik, kterého si dokonce oblíbila Marie Terezie – hrabě Leopold Vilém (1727–1809), který získal řád Zlatého rouna. Leopold Vilém měl se dvěma manželkami 17 dětí a nejmladší z nich – hrabě František Xaver (1783–1855) je společným předkem všech dnes žijících potomků pánů z Kolowrat. Jeho nejstarší syn Leopold (1804–1884) zakládá starší týneckou, tzv. Leopoldovu linii a druhý syn Theodor (1806–1875) mladší rychnovskou, tzv. Theodorovu linii.\n\nLeopoldova větev Kolowrat-Krakowských, dnes spravuje lesy na Tachovsku, Klatovsku a vlastní majetky v Praze. Theodorovi potomci sídlí na Rychnovsku a dnes používají variantu jména Kolowrat-Krakowští-Liebsteinští. Rychnovsko-černíkovické panství nyní spravuje Jan Egon, syn Kryštofa Jaroslava (1927–1999), který se po roce 1989 vrátil do Československa z rakouského exilu.\n\nRodovou linii zakládá Albrecht mladší z Kolowrat (uváděn 1369–1416), sídlí na hradě Libštejn, od kterého odvozují také svůj název. V majetku Liebsteinských byli mimo jiné statky Krašov, Kolešovice, Bezděkov a Jezeří. Rodová linie vymírá s nejslavnějším členem rodu hrabětem Františkem Antonínem II. v roce 1861. František Antonín II. (1778–1861) se stal v letech 1836–1848 1. ministerským předsedou Rakouského císařství, de facto 2. mužem v Rakousku-Uhersku. Získal řád Zlatého rouna. Před ním se držiteli řádu stali také hrabata František Karel I., Norbert Leopold či Vincenc Maria Kolowrat-Liebsteinští. Mezi členy rodu patřili také významní mecenáši, například hrabě Václav (1634–1659) zafinancoval výstavu profesního domu a chrámu sv. Mikuláše na Malé Straně v Praze.\n\nZakladatelem této linie byl Albrecht († 1491), bratr Jana Bezdružického. Rod vlastnil tvrz v Jimlíně, nedaleko od něj si však postavili Nový Hrad, podle něhož získali také své jméno. Dále vlastnili Buštěhrad, Košátky, panství Mělník, Libochovice, Krásnou Horu, Lnáře, Vimperk nebo palác na Hradčanském náměstí v Praze (nyní Sasko-lauenburský palác). Tato rodová linie vymírá Františkem Antonínem v roce 1802.\n\nZ významných členů rodu jmenujme Jáchyma, který dosáhl politické kariéry na dvoře Rudolfa II. ve funkci místodržícího. Stal se také karlštejnským purkrabím, během této funkce nechává opravit a rozšířit Karlštejn. Zastával tedy zemský i dvorský úřad, což nebylo příliš obvyklé. Hynek (Ignác) Jindřich (1575/77–1628) se proslavil díky své duchovní kariéře, neboť se stal zástupcem olomouckého biskupa Františka kardinála Dietrichsteina, byl zvolen také proboštem olomoucké kapituly. Wolf († 1609) byl poručníkem Petra Voka z Rožmberka, kterému radil jak v obchodních, tak politických otázkách. Stal se zemským soudcem a zastával další dvorské úřady. Zajímavou osobností je také Jan Václav, který v roce 1675 koupil statky Přimda a Velké Dvorce, které se staly sídli rodu Kolowratů.\n\nRodovou linii Bezdružických založil čtvrtý syn Albrechta z Kolowrat Purkart († před 1410). Svůj název získali díky vlastnictví statku Bezdružice. Jeho potomci vlastnili Bezdružice a Opočno, dále pak Buštěhrad, Bystrou, Svojanov, Chrášťany a Bělou pod Bezdězem. Rod vymírá roku 1642 po přeslici.\n\nJednou z významných postav rodu byl Jiří (1481–1526), který byl nejvyšším zemským soudcem a stal se svědkem soupeření panského stavu s královskými městy a moc v zemi. Dalším významným členem rodu byl Václav († před 1539), který byl nejvyšším lenním soudcem a purkrabím na Vyšehradě. Zasloužil se o rozsáhlou opravu rodového kláštera v Dolním Ročově.\n\nZakladatelem větve Mašťovských z Kolowrat byl Herbort. Vlastnili statky Mašťov, podle kterého odvozovali také svůj název, Ročov a Pnětluky. Linie Mašťovských pravděpodobně vymírá Herbortovým vnukem Václavem v roce 1623, neboť k tomuto roku se váže poslední písemná zmínka o této linii rodu Kolowratů. Za zmínku stojí ale další Václav († před 1555), jenž byl hejtmanem žateckého kraje, v roce 1554 byl nejvyšším dvorským (lenním) soudcem v Čechách. \n\nTato větev rodu dostala název podle německého pojmenování obce Mšec. Založil ji druhý syn Mikuláše Žehrovského z Kolowrat Jan (1393–1437). Kornhauzští z Kolowrat vymřeli po meči v letech 1511–1520.\n\nZakladatel této větve byl nejstarší syn Mikuláše z Kolowrat Albrecht († asi 1416). Rodová linie odvozuje svůj název od tvrze Žehrov. Albrecht zdědil po otci statek Žehrovice a sídlil na tvrzi Žehrov. Mezi majetky Žehrovských počítáme také Úhošťany, Dolany, Mšec, Černoc a Dobrovíz. Tato větev rodu Kolowratů vymřela po přeslici roku 1473.\n\nNejslavnější příslušník této větve rodu byl Jan (uváděn 1434–1473), syn Mikuláše Žehrovského a Anny Bekové z Dubé. Proslavil se díky tomu, že byl spojencem Jiřího z Poděbrad a zúčastnil se jeho mírového poselstva ve střední a západní Evropě v letech 1465–1467. Anglický král Eduard IV. mu udělil Zlatý řád a pasoval jej na rytíře. Proslavil se také díky mnoha rytířským turnajům, kterých se účastnil. Díky své výšce a síle byl obávaným rytířem.\n\nZakladatelem rodu a prvním písemně doloženým příslušníkem rodu Kolowratů se stal Albrecht starší (zemřel 1391). Písemně je poprvé zaznamenán jako svědek při prodeji Rožmitálu v roce 1347. Je znám především díky tomu, že se stal maršálem královny Anny Svídnické, manželky císaře Karla IV. Společně se svými syny nechává založit augustiniánský klášter Nanebevzetí Panny Marie v Dolním Ročově, který je i dále v rodě udržován. Zde je Albrecht starší také pohřben a k jeho náhrobku se váže rodová pověst, která se traduje po staletí. Albrechtovi synové a vnuci položili základ osmi rodovým větvím šlechtického rodu Kolowratů. Jeho nejstarší syn Albrecht mladší (uváděn 1369–1416) založil větev Kolowrat-Liebsteinskou a snad i Kolowrat-Krakowskou, jejíž potomci žijí dodnes. Po vzoru otce finančně podporoval klášter v Dolním Ročově.\n\nHanuš I. (uváděn 1390–1450) se stal bezesporu jedním z nejmocnějších mužů v zemi, neboť se v roce 1437 stal jedním ze šesti dočasných správců království českého po dobu, než se nový král ujme vlády. Poté se stal dokonce hejtmanem měst pražských. Jeho syn Hanuš II. (uváděn 1430–1483) se na rozdíl od svého děda a otce nevěnoval politické kariéře, jak se od něj očekávalo, ale obrátil se na duchovní stranu. Stal se administrátorem Pražského arcibiskupství. Proslavil se především jako mecenáš katolické církve, a to svým činem, kdy v roce 1465 daroval do Svatovítského pokladu stříbrný drahokamy posázený Kolowratský plenář s relikviemi českých patronů, dále kalich s paténou a vyšívaný ornát. Kapitulní knihovně daroval vzácný iluminovaný rukopis cestovního brevíře a další inkunábule.\n\nZ rodu Žehrovských jmenujme Jana (uváděn 1434–1473), který se stal spojencem krále Jiřího z Poděbrad zúčastnil se jeho mírového poselstva ve střední a západní Evropě v letech 1465–1467.\n\nZ rodu Nowohradských je znám Jáchym (2. polovina 16. století), který dosáhl politické kariéry na dvoře císaře Rudolfa II. ve funkci místodržícího. Stal se také karlštejnským purkrabím, během této funkce nechává výrazně opravit a rozšířit Karlštejn. Zastával tedy zemský i dvorský úřad, což nebylo příliš obvyklé. Dále můžeme jmenovat Ignáce Jindřicha (1575/77–1628), který se proslavil naopak díky své duchovní kariéře, neboť se stal zástupcem olomouckého biskupa Františka kardinála Dietrichsteina, následně byl zvolen dokonce proboštem olomoucké kapituly.\n\nZ příslušníků rodu Bezdružických zmiňme Jiřího (1481–1526), jenž byl nejvyšším zemským soudcem a stal se svědkem soupeření panského stavu s královskými městy o moc v zemi. Dalším významným členem rodu byl Václav († před 1539), který byl nejvyšším lenním soudcem a purkrabím na Vyšehradě. Pokračoval v tradici udržitelnosti kláštera v Dolním Ročově, zasloužil se tak o rozsáhlou opravu celé stavby.\n\nBěhem 17. století se událo mnoho významných změn. Pro rod Kolowratů jsou nejdůležitější události, kdy jednotliví členové byli povyšování do českých a říšských hraběcích stavů. V roce 1629 byla mezi mužskými příslušníky všech větví rodu uzavřena rodová dohoda, ve které byla sjednána nedělitelnost majetku, udržování kláštera v Dolním Ročově, zachování erbu a rodové historie a nemísení rodové krve.\n\nToto období bylo bohaté na mnoho výjimečných osobností. Mnoho z nich se stalo významnými mecenáši především katolické církve. František Karel I. (1620–1700), držitel Řádu zlatého rouna během svého života finančně podporoval výstavbu mnoha církevních budov. V roce 1674 založil fideikomis sestávající z Rychnova nad Kněžnou, Černíkovic a Borohrádku. Oldřich František (1607–1650) stál u vzniku kapucínského kláštera v Sušici, podpořil založení jezuitských kolejí v Klatovech, v Březnici a v Hlohově. Kryštof Jaroslav (1604–1659) v letech 1647–1648 zajistil rozsáhlé opravy kláštera augustiniánů v Dolním Ročově.\n\nVáclav (1634–1659) je považován za největšího mecenáše celého rodu, neboť se v roce 1654 vzdal celého majetku a věnoval jej na výstavbu chrámu sv. Mikuláše a profesního domu na Malé Straně. Maximilian Norbert (1660–1721) finančně pomohl, po odchodu francouzských vojsk ze země, zajistit opravy jezuitské koleje, gymnázia a semináře v Klatovech. V neposlední řadě jmenujme poslední manželku Viléma Albrechta I. (1600–1688) Ludmilu Evu Františku (1616–1695), která odkázala v roce 1691 své diamantové šaty pražské Loretě, z nichž byla vyhotovena Paprsková monstrance známá jako Pražské slunce. Zajímavou osobností je ale i sám Vilém Albrecht I., nejvyšší hofmistr a zemský soudce, který díky své obratnosti a podnikatelskému duchu rozšířil vlastnictví Kolowratů o mnohé statky. Mimo jiné v roce 1688 založil fideikomis finanční pro primogenituru a pro sekundogenituru sestával z Týncem, Běšin a dalších statků.\n\nJan Vilém Vojtěch (1627–1668) zasvětil svůj život duchovní kariéře, byl několikanásobným kanovníkem a prelátem. V roce 1668 se stal dokonce pražským arcibiskupem.\n\nV 18. století získalo mnoho příslušníků rodu významná ocenění, stali se například držiteli cenných řádů. Několik z nich získalo dokonce řád Zlatého rouna, mezi ně můžeme zařadit Norberta Leopolda (1655–1711), celoživotního podporovatele katolické církve a císařovny Eleonory, pro kterou vykoupil Karlštejn do svého majetku. Stal se zakladatelem bohaté obrazové sbírky, kterou jeho nástupci rozšiřovali o nová umělecká díla. Dalším významným držitelem ocenění a tohoto řádu Zlatého rouna je Filip Nerius (1686–1773), zakladatel hrobské pošlosti, dlouholetý nejvyšší purkrabí českého království a zemský sudí. Dalším držitelem se stal Leopold Vilém (1727–1809), jenž získal také velkokříž uherského řádu sv. Štěpána a řádu Leopoldova. Vykonával post prvního státního a konferenčního ministra a nejvyššího česko-rakouského kancléře, byl ale také schopným podnikatelem v tabákovém a jehlovém průmyslu.\n\nVýznamných ocenění se dočkal polní maršál a generál Jan Nepomuk Karel Josef (1748–1816), když za svůj život získal velkokříž řádu Leopoldova a řádu Čestné legie a vojenský řád Marie Terezie, stal se také komturem řádu Maltézských rytířů. Polním maršálem a vojenským velitelem na Moravě se stal Kajetán František (1689–1769). Generálem, polním podmaršálem, majitelem pluku „Kolowrat“ se stal Emanuel Václav (1700–1769), který byl mimo jiné také velkopřevorem řádu Maltézských rytířů.\n\nZmiňme ještě Viléma Albrechta II., nejvyššího kancléře království českého, který převzal dědictví po vymřelém rodu Jeníšků z Újezda a díky tomu získal mnoho statků, včetně Březnice, které zůstali v majetku rodu Kolowratů.\n\nNejvýznamnějším politickým činitelem z rodu Kolowratů byl bezesporu František Antonín II. (1778–1861) držitel řádu Zlatého rouna. Stal se 1. ministerským předsedou Rakouského císařství, zastával tedy jeden z nejvýznamnějších postů rakouského císařství, když se stal de facto druhým mužem po císaři Ferdinandu I. Dlouhé 19. století poznamenalo rod Kolowratů mnoha významnými okamžiky. Členové rodu stáli u vzniku většiny národních institucí, které symbolizovaly jednotu českého národa. I v tomto období se mezi Kolowraty našli velcí mecenáši, filantropové a podporovatelé umění a kultury.\n\nJiž zmiňovaný František Antonín II., držitel mnoha ocenění, pomáhal řadě českým uměleckým a vědeckým spolkům, finančně také zajišťoval vydávání českých knih, ač sám česky hovořil jen málo. Spolu s Josefem Mariem (1746–1824) a Janem Nepomukem Karlem (1794–1872) stál u vzniku Vlasteneckého muzea (dnes Národní muzeum), kterému mimo jiné odkázal knihovnu se vzácnými tisky a sbírku minerálů. Jan Nepomuk Karel (zvaný Hanuš), rytíř řádu Maltézských rytířů, muzeu také odkázal své sbírky a březnickou knihovnu s mnoha vzácnými inkunábulemi a iluminovanými rukopisy. Nezapomínal také na podporu českých spisovatelů, finančně zajistil například Boženu Němcovou či Karla Havlíčka Borovského. Jednou z nejvyšších částek přispěl do sbírky na výstavbu Národního divadla. František Josef II. (1747–1829) stál při zrodu další významné instituce, obrazárny Společnosti vlasteneckých přátel umění (dnes Národní galerie), které daroval svou rozsáhlou obrazovou sbírku.\n\nI v tomto období se našli příslušníci rodu, kteří se vydali cestou politické či vojenské kariéry. Vincenc Maria (1749–1824) byl držitelem řádu Zlatého rouna a mnoha dalších ocenění, stal se velkopřevorem Maltézských rytířů, ve vojenské kariéře dosáhl hodnosti velícího generála a polního podmaršála. Právě v této hodnosti velel 4. rusko-rakouské koloně pěchoty o 16 000 mužích v bitvě u Slavkova 2. prosince 1805, kdy se jeho armáda postavila císaři Napoleonu Bonapartovi. František Xaver II. (1803–1873) se stal taktéž velkopřevorem řádu Maltézských rytířů a získal řádu Leopoldův. Je znám především díky své funkci vyslance u císařského dvora. Leopold Maria (1804–1863) zasvětil celý svůj život vojenské dráze, stal se polním podmaršálem a velícím generálem, stal se dokonce guvernérem Benátek, byl oceněn mnoha řády a vyznamenáními. Z významných politiků jmenujme Leopolda Filipa (1852–1910), který se stal poslancem Českého zemského sněmu a Říšské rady.\n\nNezapomeňme také na duchovní, zmiňme Alois Josef (1759–1833), pomocný biskup olomoucký, biskup královéhradecký a od roku 1830 arcibiskup pražský.\n\nVe 20. století mezi ostatními vyniká svým talentem filmový producent a průkopník rakouského filmového průmyslu, automobilový a motocyklový závodník, letec Alexander Josef (1886–1927), kterému nikdo neřekl jinak než Saša. Byl držitelem záslužného kříže Františka Josefa. Po první světové válce finančně podporoval výrobu Laurin & Klement, dokonce se stal spolumajitelem této společnosti, finančně zajišťoval některé automobilové závody, spolupracoval s automobilovým designérem Ferdinandem Porschem. Pro film objevil hvězdu Marlene Dietrich a režiséra Michaela Curtize. Do dějin 20. století významně zasáhl také Sašův mladší bratr Jindřich Josef (1897–1996), jenž byl významným politikem, diplomatem, národohospodářem, protinacistický bojovníkem a mecenášem v duchu rodové tradice. Byl nositelem mnoha vyznamenání a ocenění jak za politické aktivity, tak za celoživotní dílo. Mezi dalšími držiteli řádů jmenujme Bohuslava (1876–1934), Jana (1879–1955) a Zdeňka (1881–1941).\n\nPo roce 1989 se do tehdejšího Československa vrátili z exilu v USA Jindřich Kolowrat-Krakowský (1897–1996), kterého, jako jediný z potomků, doprovázel jeho nejmladší syn František Tomáš (1943–2004), aby společně restituovali rodový majetek v Československu. Po navrácení majetku pronajal Kolowratský palác Národnímu divadlu za symbolickou 1,- Kč ročně. Hrabě Jindřich v roce 1996 zemřel a jediným dědicem a správcem rodového majetku stanovil Františka Tomáše.\n\nFrantišek Tomáš zakládá s JUDr. Dominikou Kolowrat-Krakowskou, rozenou Perutkovou, rodinu a na svět přichází syn Maxmilián Alexander (*1996) a dva roky poté dcera Francesca Dominika (*1998). Po předčasném úmrtí hraběte Františka Tomáše v roce 2004 přebírá řízení a správu rodového majetku, z pozice správce majetku, paní Dominika Kolowrat-Krakowská. Ta společně se svými dětmi Maximiliánem a Francescou zakládá dne 26. února 2008 u příležitosti nedožitých pětašedesátých narozenin Františka Tomáše Nadační fond Kolowrátek. V návaznosti na historickou tradici rodu Kolowrat-Krakowských směřují aktivity také do oblasti kultury, vzdělávání a lidských práv, do podpory osob v tíživé sociální situaci a do podpory poskytování sociálních a zdravotně-sociálních služeb.\n\nV dubnu roku 1992 byl dle restitučního zákona vrácen zámek v Rychnově nad Kněžnou včetně sbírek, zámek v Černíkovicích, a v srpnu 1992 i pozemky, tj. lesy a zemědělská půda Kryštofu Jaroslavu Kolowrat-Krakowskému-Liebsteinskému, který zde hospodařil do roku 1999. Nyní správu nad majetkem zajišťuje jeho syn Jan Egon.\n\nŘíšský hraběcí titul získal dne 15. dubna 1624 jako první Zdeněk Lev Kolowrat-Liebsteinský (1588–1640).\n\nDo říšského hraběcího stavu byl povýšen také Zdeněk Kolowrat-Nowohradský († 1658), a to 4. října 1653.\n\nDne 20. července 1658 byli za své zásluhy František Karel, Jan Vilém a Leopold Oldřich, tři bratři z linie Kolowrat-Liebsteinský, povýšeni do říšského hraběcího stavu a do českého hraběcího stavu potom 8. listopadu 1660.\n\nZ Kolowrat-Krakowských obdržel říšský hraběcí stav 25. srpna 1671 a český 14. listopadu 1674 Vilém Albrecht (1600–1688).\n\nZe starší větve Kolowrat-Krakowských získal dne 16. října 1700 český hraběcí stav Albrecht Jindřich (1655–1704), který nebyl dědičný.\n\n\n\n\n\nMezi pražské nemovitosti, které byly po roce 1989 vráceny rodu Kolowrat-Krakowských a které jsou označovány souhrnným názvem Kolowratovy domy, patří Kolowratský palác na Ovocném trhu, Nový Kolowratský palác na Příkopech a Palác Chicago na Národní třídě. V roce 2010 se součástí Kolowratových Domů stal rovněž Palác Purkyňova. Kolowratovy domy se nachází přímo v historickém centru Prahy.\n\nLesní hospodářský celek (LHC) Kolowratovy lesy se nachází na Plzeňsku a v oblasti Orlických hor a jejich podhůří. Obhospodařovaný majetek o výměře 14 tisíc hektarů je rozdělen do několika částí. Polesí Diana nalezneme v okrese Tachov v srdci Chráněné krajinné oblasti Český les a polesí Týnec v okrese Klatovy. Tato lesní správa má sídlo v centru panství, v obci Diana u Rozvadova. Správa Kolowratových lesů ležících v oblasti Orlických hor je umístěna na zámku v Rychnově nad Kněžnou.\n\nPůvodní erb Kolowratů tvořilo zlaté kolo s osmi loukotěmi na červeném poli. Rodový erb mají Kolovratové společný s několika dalšími rody (odtud také teorie o společném předkovi) jako například Janovici, Čejky či Dvořeckými. Modrý štít, stříbro-červeně polcená orlice se zlatou zbrojí a se zlatým perizoniem. Od 15. století nese orlice na krku zlatou královskou korunu. Po zisku hraběcího titulu liebsteinská větev přidala polepšení rakouský srdeční štítek či změnily orlici na orla. Na prsou má červený štítek se stříbrným břevnem, korunovaný knížecí korunou. Klenot na zlatě korunované turnajové přilbě s červeno-stříbrnými přikryvadly tvoří uzavřená orlí křídla, přední červené se zlatým perizoniem a s knížecí korunou, korunovaným červeným štítkem se stříbrným břevnem.\n\nSpojili se s Berky,Colloredo-Mannsfeldy, Gutštejny, Lobkovici, Martinici, Schwarzenbergy, Šliky, Šternberky či Valdštejny.\n\nPáni z Kolowrat se hlásí k rodovému heslu Věrně a stále, zůstávají vždy věrni své zemi, panovníkovi a Bohu. Příslušníci rodu Kolowratů získali v minulosti celou řadu vysokých státních vyznamenání a v jejich řadách byla i celá řada velkých národních vlastenců a mecenášů katolické církve.\n\nHrabě Norbert Leopold Kolowrat-Liebsteinský nechal přestavět rodový klášter v Dolním Ročově. Po přestavbě začalo v klášterním kostele docházet k pozoruhodnému úkazu. Náhrobní kámen zakladatele kláštera Albrechta staršího z Kolowrat bez vnější příčiny vlhnul. A to někdy natolik, že na něm stály krůpěje vody. Jeho „pot“ prý byl vždy předzvěstí nějaké vážné události v rodě, těžké nemoci, nebo smrti. Pokaždé, když se náhrobní kámen orosil, převor kláštera rozesílal listy členům rodu a varoval je před blížícím se nebezpečím.\n\nDalší, velmi podobný příběh je spojen s hradem Krakovcem – nad hlavní branou, nad vstupem do hradu, visel až do počátku 19. století zvoneček, o němž byla mezi okolním lidem rozšířena pověst, že vždy sám od sebe začal zvonit, kdykoliv někdo z rodiny Kolowratů měl zemřít.\n\nDne 29. ledna 1629 uzavřeli mužští příslušníci všech větví rodu Kolowratů rodovou smlouvu, kterou potvrdil císař Ferdinand II. Smlouva pozbyla právní platnosti se vznikem občanského zákoníku v roce 1811. V dohodě bylo sjednáno, že si mužští potomci za manželky vyvolí vždy členky panských nebo rytířských rodů. Pokud se tak nestane, jejich potomci nejsou přijati za právoplatné členy rodové linie. Dále jim pak nebylo povoleno užívat erb, jména a nesměli využívat žádného odkazu či dědictví od ostatních osob pocházejících z rodu. Bylo dohodnuto udržování kláštera v Dolním Ročově, zachování erbu a vedení rodinného archivu. Každá rodová linie shromáždila nejcennější listiny, provedly se jejich opisy a uspořádaly do pěti knih. Ty pak udržoval nejstarší člen dané rodové větve.\n\nJednou z hlavních zásad rodu Kolowratů je rodový majetek řádně spravovat a udržovat pro další generace. Páni z Kolowrat podobně jako jiné šlechtické rody s cílem zabránit nerozvážnému hospodaření a tím zchudnutí rodu, zřizovali rodová svěřenectví (tzv. fideikomis). O právně zajištěný, nedělitelný, nezcizitelný a neprodejný soubor majetku, který přecházel na dědice podle pravidel stanovených zůstavitelem, se staral jeho držitel v roli správce, jenž měl povinnost vyživovat ostatní příslušníky rodiny. Smrtí posledního člena rodu fideikomis zaniká, v případě pánů z Kolowrat svěřenectví po smrti posledního žijícího příslušníka jedné z rodových větví přechází na příslušníky dosud žijící větve.\n\n\n\n"}
{"id": "403939", "url": "https://cs.wikipedia.org/wiki?curid=403939", "title": "Marie Kyselková", "text": "Marie Kyselková\n\nMarie Kyselková (20. srpna 1935 Brno – 21. ledna 2019 Praha) byla česká manekýnka a herečka, původním povoláním zdravotní sestra, druhá manželka herce Petra Haničince. V české kinematografii se stala známou díky své jediné hlavní roli princezny Lady ve filmu režiséra Martina Friče \"Princezna se zlatou hvězdou\".\n\nPo studiu střední brněnské zdravotní školy se odstěhovala do Prahy, kde se stala manekýnkou. Zde si jí povšiml režisér Jiří Sequens, který jí v roce 1955 svěřil drobnou roli ve svém filmu \"Větrná hora\". Jako herečka vystupovala také v libeňském Divadle S. K. Neumanna (dnešní Divadlo pod Palmovkou). Následovaly další dvě drobné filmové role ve snímcích \"Bomba\" a \"Touha\". Svoji jedinou, avšak velmi známou hlavní roli princezny Lady ztvárnila vlastně čirou náhodou, neboť na poslední chvíli zaskočila za nemocnou kolegyni Miriam Hynkovou.\n\nPo tomto snímku se věnovala své rodině a výchově svých tří dětí, k natáčení dalších filmů a k herecké profesi se již nikdy nevrátila. Objevila se pouze v dokumentu o Petru Haničincovi z cyklu \"Příběhy slavných\". Od konce 90. let 20. století pracovala 15 let jako vrátná na strahovských kolejích v Praze. Zemřela v 83 letech v lednu 2019. Herečku našel 21. ledna 2019 v jejím bytě herec Ivo Niederle, který bydlel ve stejném domě a přátelil se s ní.\n\nBěhem natáčení \"Princezny se zlatou hvězdou\" se seznámila se svým prvním manželem, hercem Petrem Haničincem, s nímž pak měla syna Ondřeje. Její druhý manžel byl o 12 let mladší zubař, s ním měla dvě dcery.\n\n\n"}
{"id": "403941", "url": "https://cs.wikipedia.org/wiki?curid=403941", "title": "Přechod Venuše", "text": "Přechod Venuše\n\nPřechod Venuše (též tranzit Venuše) přes sluneční disk je astronomická událost, během níž planeta Venuše projde přímo mezi Sluncem a Zemí, a zakryje tak malou část slunečního kotouče. Venuše může být během přechodu pozorována ze Země jako malý černý disk pohybující se napříč slunečním kotoučem. Přechody Venuše obvykle trvají několik hodin (např. přechod z roku 2004 trval 6 hodin). Přechod je podobný zatmění Slunce Měsícem, ovšem Venuše se vzhledem ke své vzdálenosti od Země jeví mnohem menší, ačkoliv ve skutečnosti je její průměr téměř čtyřikrát větší než průměr Měsíce. V počátcích astronomie se přechod Venuše využíval k měření sluneční paralaxy a následnému výpočtu vzdálenosti Země od Slunce.\n\nPřechody Venuše patří mezi nejvzácnější předpověditelné astronomické úkazy. V současné době lze každých 243 let pozorovat dvě dvojice přechodů, kdy dva přechody od sebe dělí 8 let, po nichž následují dlouhé pauzy se střídavou délkou 121,5 a 105,5 roku. Poslední dvojice přechodů byla pozorována 8. června 2004 a 6. června 2012. Nejbližší další dvojice přechodů se odehraje v prosinci 2117 a prosinci 2125.\n\nPřechod Venuše je možné bezpečně sledovat za dodržení stejných opatření, jako při pozorování částečného zatmění Slunce. Pozorování zářivého povrchu Slunce (tzv. fotosféry) nechráněným zrakem může rychle vyústit ve vážné a často i trvalé poškození zraku.\n\nRovina oběžné dráhy Venuše svírá s rovinou oběžné dráhy Země úhel 3,4°. Důsledkem je, že během dolních konjunkcí (kdy se obě planety nacházejí na téže straně Slunce) Venuše obvykle projde nad nebo pod slunečním kotoučem. Vzdálenost planety od Slunce při pohledu ze Země může být až 9,6°. Protože úhlový průměr Slunce je asi půl stupně, může kolem něj Venuše během běžné konjunkce procházet i ve vzdálenosti větší než 18 průměrů slunečního kotouče. Přechod je ze Země viditelný pouze tehdy, pokud konjunkce Venuše se Zemí nastane poblíž jednoho z uzlů její dráhy (tj. místa, kde dráha Venuše protíná oběžnou rovinu Země, tzv. ekliptiku) nebo přímo v něm.\n\nPřechody Venuše sledují 243letý cyklus. Během něj lze obvykle pozorovat dvě dvojice přechodů. Každá dvojice je od sebe oddělená 8 lety a mezi dvěma dvojicemi uběhne vždy střídavě 121,5 a 105,5 roku. Cyklus má délku 243 let, protože 243 pozemských siderických let má 88 757,3 dní a současně 395 siderických let Venuše má 88 756,9 dní. V těchto periodách se tedy obě planety vrací do přibližně stejné vzájemné polohy. Tato doba odpovídá také 152 synodickým periodám Venuše.\n\nSoučasné periody o délce 105,5, 8, 121,5 a 8 let v rámci 243letého cyklu jsou způsobeny malým rozdílem v délkách siderických let obou planet. Před rokem 1518 se v rámci cyklu střídaly tři periody o délkách 8, 113,5 a 121,5 let a před rokem 546 proběhlo 8 přechodů za sebou vždy po 121,5 letech. Současná podoba cyklu skončí roku 2846, kdy se počet period opět sníží na tři a jejich délky budou 105,5, 129,5 a 8 let. Z toho vyplývá, že 243letý cyklus je poměrně stabilní a mění se pouze počet přechodů planety a doba, kdy nastávají.\nPři přechodu Venuše lze pozorovat čtyři tzv. kontakty planety se slunečním kotoučem:\n\nDalším význačným bodem je střed či maximální fáze přechodu, kdy se Venuše ocitá uprostřed své cesty napříč slunečním kotoučem.\n\nPohyby planety Venuše zaznamenávali již starověcí řečtí, egyptští, babylonští i čínští hvězdáři. Staří Řekové považovali večerní a ranní východy Venuše za různá tělesa, přičemž Večernici nazývali \"Hesperos\" a Jitřenku \"Fosforos\". Za prvního Řeka, který si uvědomil, že se jedná o jednu planetu, bývá považován Pythagoras. Hérakleidés z Pontu si všiml, že Venuše prochází někdy nad a někdy pod slunečním kotoučem. Někteří historikové z toho vyvozují, že si byl vědom faktu, že Venuše obíhá okolo Slunce a nikoliv okolo Země. Nic však nenasvědčuje tomu, že by některá z těchto kultur věděla o přechodech Venuše přes sluneční disk.\n\nVenuše byla známá též americkým předkolumbovským civilizacím. Mayové ji nazývali \"Noh Ek\" („Velká hvězda“) nebo také \"Xux Ek\" („Vosí hvězda“) a ztotožňovali ji s bohem Kukulkánem (Aztékům pak pravděpodobně známý jako Quetzalcoatl, tj. „Opeřený had“). V tzv. Drážďanském kodexu je zmapován celý cyklus Venuše. Nic ovšem nenasvědčuje tomu, že by Mayové měli také znalosti o přechodech planety přes sluneční disk.\n\nPrvní, byť ne zcela potvrzené zprávy o pozorování přechodu Venuše máme od středověkého perského učence Ibn Síná, známějšího pod polatinštěným jménem Avicenna (980–1037), který údajně Venuši pozoroval jako skvrnu na slunečním disku. Ačkoliv o tomto údajném pozorování a jeho interpretaci panují pochybnosti, zcela vyloučit to nelze. První skutečně potvrzená pozorování jevu však pocházejí až ze 17. století.\n\nPůvodní zájem vědců o přechod Venuše byl, kromě vzácnosti jevu, motivován především snahou vypočítat velikost sluneční soustavy. Ačkoliv astronomové už v 17. století uměli vypočítat poměrnou vzdálenost planet od Slunce a vyjádřit ji v astronomických jednotkách, absolutní hodnota této vzdálenosti byla v této době ještě neznámá.\n\nJako první předpověděl přechod Venuše Johannes Kepler. Z údajů o oběžných dráhách planet v jeho Rudolfinských tabulkách z roku 1627 vyplývalo, že planeta přejde přes sluneční kotouč 7. prosince 1631. Podobně předpověděl také přechod Merkuru, který se měl odehrát přesně o měsíc dříve, 7. listopadu 1631, a který úspěšně pozoroval francouzský astronom Pierre Gassendi. Keplerovy výpočty však nebyly dostatečně přesné na to, aby si uvědomil, že přechod Venuše nebude viditelný z větší části Evropy, a tak se za ním do jiných oblastí žádný astronom nevypravil. Sám Kepler se tohoto data nedožil – zemřel 15. listopadu 1630, rok před očekávanou událostí.\n\nPrvní vědecká pozorování přechodu Venuše se tak uskutečnila až 4. prosince 1639, kdy ho z vesnice Much Hoole poblíž Prestonu v severozápadní Anglii sledoval Jeremiah Horrocks a nedaleko odtud ze Salfordu poblíž Manchesteru další anglický astronom William Crabtree. Kepler přitom předpověděl přechody pouze v letech 1631 a 1761; na rok 1639 předpovídal, že Venuše sluneční kotouč těsně mine. Horrocks však Keplerovy výpočty oběžné dráhy Venuše opravil a uvědomil si, že přechody této planety přes sluneční disk se odehrávají ve dvojicích, navzájem od sebe vzdálených osm let. Díky tomu se Horrocks a jeho přítel Crabtree stali jedinými, kdo událost pozoroval. Ačkoliv si Horrocks nebyl zcela jist přesným časem, předpověděl, že přechod začne přibližně v 15:00. Aby mohl pozorovat bez nebezpečí poškození zraku, zaostřil pomocí jednoduchého dalekohledu obraz Slunce na malý papír, a přestože bylo zataženo, strávil u dalekohledu většinu dne. Nakonec mu přálo štěstí a v 15:15, půl hodiny před západem, se Slunce ukázalo mezi mraky. Zatímco Crabtreemu počasí a snad také radost ze zážitku neumožnily provést žádná měření, Horrocks dokázal změřit úhlovou velikost Venuše. Na základě mylné teorie, že velikost planet je přímo úměrná jejich vzdálenosti od Slunce tak, aby při pohledu ze Slunce byly jejich úhlové velikosti stejné, pak odhadl vzdálenost Země od Slunce na 59,4 milionu mil, tj. 95,6 milionu kilometrů. Přesto byl tento údaj mnohem přesnější než veškeré předchozí odhady, ačkoliv od správné hodnoty 149,6 milionu km se stále významně lišil. Horrocksova pozorování byla zveřejněna ve spise (česky \"Venuše před Sluncem spatřená\") až roku 1662, dlouho po jeho smrti.\n\nRoku 1761 pozoroval přechod Venuše v Sankt Petěrburgu Michail Lomonosov, který si všiml lomu slunečních paprsků na okraji planety. Na počátku přechodu zaznamenal kolem Venuše v místech, která ještě nepřišla do kontaktu se slunečním kotoučem, světlý prstenec. Stejný prstenec pak pozoroval i po třetím kontaktu na konci přechodu. Lomonosov správně usoudil, že prstenec lze vysvětlit pouze existencí atmosféry na Venuši.\nDvojici přechodů v letech 1761 a 1769 využili astronomové k určení přesnější hodnoty astronomické jednotky za pomocí sluneční paralaxy a Keplerova třetího zákona. Tuto metodu poprvé popsal skotský matematik a astronom James Gregory ve svém díle z roku 1663. Metoda byla založena na přesném změření malého časového rozdílu v počátcích nebo koncích přechodu pozorovaných z navzájem velmi vzdálených stanovišť na zemském povrchu. Vzdálenost mezi stanovišti potom posloužila jako základ pro trigonometrický výpočet vzdálenosti Země od Venuše a od Slunce.\n\nS myšlenkou expedic do nejrůznějších oblastí světa, odkud bude možné přechod pozorovat a vzájemným porovnáním údajů pak vypočítat sluneční paralaxu, přišel již roku 1716 Edmund Halley, který však zemřel téměř dvacet let před jejím uskutečněním. Početné výpravy, které za pozorováním přechodu roku 1761 vyrazily, jsou považovány za jeden z prvních případů široké mezinárodní vědecké spolupráce. Při prvním z dvojice přechodů se do různých míst světa, včetně Sibiře, Newfoundlandu a Madagaskaru, vydali vědci z Velké Británie, Rakouska a Francie. Příležitost k pozorování přinejmenším části přechodu měla většina z nich, mezi nimi např. Jeremiah Dixon a Charles Mason na mysu Dobré naděje. Roku 1769 astronomové vyrazili zase do Hudsonova zálivu, na Kalifornský poloostrov (tehdy pod španělskou nadvládou) a opět do Norska. Přechod byl pozorován též z Tahiti v rámci první průzkumné cesty kapitána Cooka, a sice z místa, kterému se dodnes říká „“. Český astronom Christian Mayer sledoval přechod ze Sankt Petěrburgu, kam ho pozvala carevna Kateřina Veliká, ovšem jeho pozorování z větší části zmařila zatažená obloha. Smůla provázela zejména francouzského astronoma Guillauma Le Gentil, který při své neúspěšné snaze spatřit alespoň jeden z obou přechodů strávil na cestách 11 let a 6 měsíců, během nichž ztratil svou ženu i majetek, neboť byl prohlášen za mrtvého. O více než sto dvacet let později jeho osudy posloužily jako předloha divadelní hry \"\" kanadské autorky Maureen Hunter.\nKvůli tzv. efektu černé kapky (též známému jako Bailyho kapka) nebylo možné změřit počátek a konec přechodu s dostatečnou přesností. Efekt černé kapky byl dlouho připisován husté atmosféře Venuše a původně byl dokonce považován za důkaz její existence. Současné studie však prokázaly, že se jedná jen o optický efekt způsobený rozmazáním obrazu planety turbulencemi v zemské atmosféře nebo vadami dalekohledu. Roku 1771 francouzský astronom Jérôme Lalande využil údajů získaných během přechodů v letech 1761 a 1769 a vypočítal hodnotu astronomické jednotky, která podle něj dosahovala 153 milionů kilometrů (±1 milion km). Ačkoliv přesnost stále nebyla s ohledem na efekt černé kapky velká, přesto se ve srovnání s Horrocksovými výpočty jednalo o znatelný pokrok.\n\n Lalandem vypočtenou hodnotu astronomové dále zpřesňovali během přechodů v letech 1874 a 1882. Roku 1874 se několik expedic vydalo na Kerguelenské ostrovy. Tentokrát již astronomové mohli využít výhod vynálezu fotografie, který jim umožnil mikrometrická měření vzdálenosti Venuše od okraje slunečního kotouče, takže již nebyli odkázáni na prchavé okamžiky kontaktů na počátku a konci přechodu. Využití našly také tzv. heliometry, původně určené na měření slunečního průměru. I tato měření však byla stále zatížena velkou chybou. Americký astronom Simon Newcomb zkombinoval data ze čtyř posledních přechodů a odvodil hodnotu astronomické jednotky na 149,59 milionu kilometrů (±0,31 milionu km).\n\nV současné době se již výpočty pomocí paralaxy k určení hodnoty astronomické jednotky nepoužívají, neboť moderní metody využívající vesmírných sond či radarových pozorování těles sluneční soustavy umožnily určit její hodnotu s přesností ±30 m. Přesto roku 2004 přechod Venuše opět vzbudil zájem vědců, kteří událost využili k měření míry poklesu slunečního záření během zákrytu, čímž se snažili zpřesnit metody hledání extrasolárních planet. Dnes se planety u jiných hvězd hledají dvěma způsoby. Prvním je měření změn ve vlastním pohybu hvězdy nebo změn v Dopplerově posuvu, způsobených změnou radiální rychlosti hvězdy. Takto lze detekovat velké exoplanety o rozměrech Jupiteru či Neptunu obíhající v blízkosti hvězdy, které svou gravitací dokáží tuto hvězdu nepatrně vychýlit. Další metodou je využití gravitační mikročočky, kdy planeta přecházející před hvězdou způsobí efekt podobný tzv. Einsteinovu prstenu. Měření poklesu intenzity světla během přechodu planety přes disk hvězdy by však mohlo být mnohem citlivější a mohlo by umožnit hledat i malé planety. Tato metoda je ovšem velmi náročná na přesnost měření: např. přechod Venuše způsobí, že jasnost Slunce poklesne pouze o hodnotu 0,001, a pokles jasnosti hvězdy způsobený přechodem malé exoplanety by byl podobně nepatrný.\n\nZatím poslední přechod proběhl 6. června 2012. Nejlépe viditelný byl v některých částech Tichomoří, z Česka bylo možné pozorovat v časných ranních hodinách jen jeho poslední čtvrtinu.\n\nV současné době se přechody Venuše přes sluneční disk mohou odehrávat pouze v červnu nebo prosinci (viz tabulku). Tato kalendářní data se však pomalu zpožďují; před rokem 1631 připadaly na přechody měsíce květen a listopad. Přechody se odehrávají ve dvojicích, přičemž druhý z nich nastává po osmi letech, takřka ve stejné datum. Důvodem je, že 8 pozemských let je téměř stejně dlouhých jako 13 oběhů Venuše, takže každých osm let se obě planety vůči sobě nacházejí přibližně ve stejné pozici. Tato konjunkce však není dostatečně přesná na to, aby se mohly opakovat tři nebo i více přechodů po sobě, protože Venuše na místo pokaždé dorazí o 22 hodin dříve než při předchozí události. Poslední přechod, který neproběhl ve dvojici, se odehrál roku 1396 a znovu se tak stane roku 3089. Roku 2854 (kdy má proběhnout druhý přechod z dvojice 2846/2854) Venuše z pohledu pozemského rovníku sluneční kotouč těsně mine, ovšem v některých částech jižní polokoule bude viditelný alespoň částečný přechod.\n\nNěkdy Venuše přejde pouze po okraji slunečního kotouče. V takovém případě je možné, že v některých částech Země je viditelný pouze částečný přechod (tj. bez druhého a třetího kontaktu). Poslední přechod tohoto typu proběhl 6. prosince 1631 a další nastane 13. prosince 2611. Také může nastat případ, kdy v některých částech světa je viditelný částečný přechod, zatímco při pohledu z jiných částí Země Venuše zcela Slunce mine. Takový přechod proběhl naposledy 19. listopadu 541 př. n. l. a znovu se tak stane 14. prosince 2854.\n\nExtrémně vzácnou událostí je současný přechod planet Venuše a Merkuru. Naposledy takový případ nastal 22. září 373 173 př. n. l., a opět se tak stane 26. července 69 163. Další simultánní přechod bude následovat až v roce 224 508. Podobně vzácným úkazem je i přechod Venuše probíhající současně se zatměním Slunce, kdy sluneční disk zakryje i Měsíc. Naposledy se tak stalo při prstencovém zatmění 1. listopadu 15 607 př. n. l. a znovu tato konstelace nastane při tzv. kombinovaném zatmění Slunce 5. dubna 15 232. Ovšem 3. června 1769 byli pozorovatelé této události velmi blízko, neboť úplné zatmění Slunce, viditelné ze Severní Ameriky, Evropy a severní Asie, nastalo pouhý den po přechodu Venuše přes sluneční disk.\nNejbezpečnější způsob pozorování přechodu je promítání obrazu Slunce pomocí dalekohledu, triedru nebo dírkové komory na plátno, ovšem událost je možné sledovat i přímo za použití speciálních filtrů (např. astronomický sluneční filtr pokrytý tenkou vrstvou chrómu či hliníku), brýlí na pozorování Slunce nebo ochranného svářečského skla. Dříve využívané ochranné pomůcky, jako např. osvícený černobílý fotografický film, se již nepovažují za bezpečné, neboť malé vady filmu mohou způsobit, že škodlivé ultrafialové záření tímto filtrem projde. Vyvolaný barevný film zase (na rozdíl od černobílého) neobsahuje stříbro, takže je průhledný pro infračervené záření, což může vést k popáleninám na sítnici. Přímé pozorování Slunce bez použití filtru nebo s nevhodným filtrem může způsobit poškození buněk sítnice, a tím dočasnou nebo i trvalou ztrátu zraku.\n\n\n\nčesky:\nanglicky:\n"}
{"id": "403942", "url": "https://cs.wikipedia.org/wiki?curid=403942", "title": "Hyacint východní", "text": "Hyacint východní\n\nHyacint východní (\"Hyacinthus orientalis\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 10–30 cm vysokou vytrvalou rostlinu s kulovitou podzemní cibulí s šupinami, obalenou v hnědofialové slupce. Listy jsou jen v přízemní růžici, přisedlé, nejčastěji 4-6 z jedné cibule. Čepele jsou čárkovité až čárkovitě kopinaté, asi 2–4 cm široké, na vrcholu mají kápovitou špičku. Květy jsou v květenstvích, kterým je hrozen, obsahuje nejčastěji 10-20 květů, na bázi květních stopek jsou drobné listeny. Okvětních lístků je 6, asi 10–25 mm dlouhé, jsou srostlé v okvětní trubku, která je dole trochu nafouklá, nahoře jsou cípy vně vyhnuté. Pěstuje se mnoho barevných kultivarů, nejčastěji modré, růžové a bílé. Tyčinek je 6, jsou srostlé s okvětní trubkou, prašníky jsou modré. Gyneceum je srostlé ze 3 plodolistů. Plodem je kulovitá tobolka.\n\nHyacint východní je původní v jihozápadní Asii, hlavně v Turecku a v Sýrii. Pěstovaný a zdomácnělý je i jinde, např. v jižní Evropě.\n\nV ČR je často pěstován jako okrasná rostlina v zahradách a parcích. Kvete brzy na jaře, už v březnu až dubnu.\n\n"}
{"id": "403944", "url": "https://cs.wikipedia.org/wiki?curid=403944", "title": "Alexandr Gardner", "text": "Alexandr Gardner\n\nAlexander Gardner (17. října, 1821 – 10. prosince, 1882) byl skotský a americký fotograf. Je známý především svými dokumentárními snímky z Americké občanské války a portréty amerického prezidenta Abrahama Lincolna.\n\nGardner fotografoval většinou krátce po skončení bitev. Nevyhýbal se ani detailním pohledům na mrtvé. Ukázalo se však, že nejméně jedna jeho fotografie je zmanipulovaná. V roce 1961 Frederic Ray z magazínu \"Civil War Times\" srovnával několik Gardnerových fotografií, na kterých byli dva mrtví konfederační ostřelovači a zjistil, že stejný subjekt byl fotografován na různých místech. Zdá se, že Gardner nebyl spokojen s kompozicí, nechal těla různě zpřeházet a vytvářel si tak vlastní verzi reality. Rayovu analýzu ještě rozšířil v roce 1975 William Frassanito.\n\nAbraham Lincoln se stal americkým prezidentem v listopadových volbách 1860 a spolu s jeho jmenováním přišla hrozba války. Gardner měl ve Washingtonu velmi dobrou pozici a cit pro velké věci. Jeho popularita začala vzrůstat portrétováním vojáků odcházejících do války. Napadla jej myšlenka fotografovat občanskou válku.\n\nNejznámější jsou Gardnerovy reportážní snímky z pohřbu Abrahama Lincolna a seriál z popravy atentátníků. Patrně poprvé v dějinách fotografie bylo v jeho reportáži využito dramatického účinku střídání celkových záběrů a detailů v delším časovém úseku, neboť Gardner zachytil nejen průběh popravy, ale i tváře atentátníků.\n\nMathew Brady, který zůstával většinou ve Washingtonu, D. C., kde organizoval své asistenty a zřídka navštívil bitevní pole osobně, zaměstnával několik fotografů, kromě Alexandera Gardnera také Jamese Gardnera, Timothyho O'Sullivana, Williama Pywella, George N. Barnarda a dalších osmnáct mužů, kteří byli ochotni kdykoliv vyjít ven do rozpoutané války a fotografovat scény z americké občanské války. Jejich snímky byly součástí knihy \"Photographic Sketch Book of the War\" svazek 1 a 2 (Washington, DC. Philp & Solomons), kterou Gardner vydal v roce 1866. William Pywell jej doprovázel také při expedici do Kansasu.\n\n\n"}
{"id": "403951", "url": "https://cs.wikipedia.org/wiki?curid=403951", "title": "Středoasijský pastevecký pes", "text": "Středoasijský pastevecký pes\n\nStředoasijský pastevecký pes (anglicky: Central Asian Shepherd, rusky: Среднеазиатская овчарка, zkratka SAO), v asijských zemích také nazývaný alabaj, je molossoidní pracovní psí plemeno původem z Turkmenistánu (tzv. Turkménský alabaj) a dalších států střední Asie. Středoasijský pastevecký pes má kvůli velkému území, na němž je chován, mnoho typů, které se od sebe liší exteriérem (stavbou těla, hlavy, mohutností).\n\nPro svůj silně vyvinutý teritoriální pud se využíval a dosud využívá k hlídání stád a vesnic proti predátorům, jako jsou vlci, lišky, medvědi. Nejrozšířenější je toto plemeno v zemích bývalého Sovětského svazu, státech střední Asie a jim přilehlých oblastech, kde je spojeno dlouholetou tradicí se způsobem obživy a uplatněním ve strážní službě. S postupným zánikem kočovného pasteveckého způsobu života tamních obyvatel se začaly počty těchto psů rapidně snižovat. Přičiněním ruských chovatelů, kteří se ujali chovu, zůstalo plemeno zachováno. Oficiálně bylo uznáno FCI roku 1989.\n\nTemperament: smělý, přizpůsobivý, zvědavý, silný, nezávislý, chladný\n\nStředoasijští pastevečtí psi jsou velcí psi, robustní stavby těla, silní, odvážní, nedůvěřiví vůči cizím, snadno přizpůsobiví různým klimatickým podmínkám. To umožňuje široké využití plemene v nejrůznějších oblastech. Středoasiati snesou i drsnější povětrnostní podmínky, jelikož jsou od přírody vybaveni kožichem obdařeným velmi hustými a dlouhými pesíky. Dobře snášejí náročné podmínky i situace, kdy musejí vydržet bez dostatku potravy a vody. V některých oblastech fungují dokonce při teplotách pod -40 °C. Milují sníh. Jinak je tomu v tuzemských podmínkách, kde se s dlouhodobě nízkými teplotami a vytrvale zasněženými oblastmi nesetkají.\n\nUši a ocas se v zemích původu krátce kupírují, aby útočící šelmy neměly možnost psa uchopením za uši či ocas znehybit a zabít.\n\nTito psi potřebují ke svému životu prostor, aby se uplatnilo jejich vrozené sebevědomí a pud chránit svěřený majetek. Nejlépe se cítí tam, kde mají k dispozici velký pozemek. Rozhodně se nehodí pro držení v kotci. Nemají rádi uzavřené malé prostory a spíše než klasickou boudu uvítají přístřešek, který je ochrání před prudkým deštěm, mokrým sněhem a průvanem. Pokud tuto možnost pes nemá, vyhrabe si v zemi pelech sám nebo se schová pod keř. Má rád vyvýšené plochy, ze kterých pozoruje okolí. Pokud se na jednom pozemku nachází psů víc, rozdělí si teritorium na menší úseky a každý hlídá svou část.\nPro Středoasijského pasteveckého psa je důležitá řádná socializace, obdobně jako u jeho blízkých příbuzných Kavkazského pasteveckého psa a Moskevského strážního psa. Primárně je samostatný hlídač a obranář. Hlídá neustále a veškerý čas, i během spánku, podřizuje této prioritě. Pokud začne chránit, příkazy psovoda jsou pro něj druhořadé. V situacích, které vyhodnotí jako krizové, kdy je jeho rodina či majetek v nebezpečí, jedná zcela podle vlastního uvážení. Proto je důležité nenechávat psa o samotě s cizími návštěvami, neboť by je mohl vyhodnotit jako vetřelce a napadnout je. Přechod z klidové fáze do útoku bývá velmi rychlý. Pokud pes cítí vážné ohrožení svých blízkých, je připraven protivníka i zabít.\n\n„\"Již štěně středoasijce instinktivně ví, že jeho povinností je obrana nejenom pána, nýbrž každého člověka, který je v nouzi a potřebuje pomoci. Tento příkaz má také zakódován hluboko v genech, a tak není třeba psa na obranu cvičit. Jediný rozdíl mezi obranou provedenou mladým a dospělým psem je ten, že dospělý pes útočí bez hlesu jako střelná zbraň opatřená tlumičem. Proč? Nesmí při obraně stáda vyplašit ovce, které by se mohly v panice ušlapat, spadnout do strže či si jinak ublížit. Středoasijec je při dávení nepřítele diskrétnost sama. Stejně postupuje i při obraně člověka. Tichý útok psa je daleko děsivější, než kdyby při něm vrčel, kňučel nebo štěkal,\"“ (Irena Sehnerová: \"Asijští démoni: co o nich ještě nevíte\").\n\nStředoasiat bedlivě sleduje pohyb na svěřeném hlídacím úseku a ze svého místa startuje až po důkladném zvážení, s velkou razancí a se silným hlasovým doprovodem, čímž odrazuje možné narušitele. Zasahuje zpravidla až v situaci, kterou, podle jeho vyhodnocení, není schopen chráněný subjekt sám zvládnout. Při výcviku zadržení na cvičný rukáv přirozeně zpravidla nereaguje, ale pokud jde o zadržení figuranta s možností kousání do celého těla, bývá dost aktivní.\n\nStředoasiati se nehodí pro klasický služební výcvik, jako je stopování a prvky vyšší poslušnosti. Nesnášejí jakoukoli drezuru a ačkoli chápou velmi dobře, co je po nich vyžadováno, nepovažují často cviky za smysluplné, a odmítají je proto vykonat. Zejména v mladém věku je obvyklé, že po povelu psovoda následuje prodleva, ve které pes přemýšlí, zda uposlechne. Tato svéhlavost vychází z historické podstaty plemene: pastevečtí psi byli v horách při ochraně stáda odkázáni pouze sami na sebe, museli se rozhodovat samostatně. Neznamená to však, že by pes byl zcela neovladatelný. Podmínkou je pevný, kladný vztah psa ke svému pánovi založený na (oboustranném) respektu a důvěře.\n\nVýcvik není pes schopen ukončit na 100 %, oproti tomu k obraně ho není třeba nijak zvlášť cvičit. Je dobré nasměrovat psa tak, aby si upevnil návyk kdy a v jaké situaci má zasáhnout. Neméně důležité je, aby se jeho psovod naučil, jak se při obranném zásahu svého psa má chovat, protože jeho útočný projev je svou silovou stránkou zcela odlišný od běžných strážních a služebních psů. Obvykle není nutné psa k obraně pobízet, je na místě jeho snahu napadat domnělé nepřátele spíše tlumit a usměrňovat, aby nebyl vůči svému okolí příliš útočný. Zpravidla stačí klidný tón hlasu, z něhož pes pochopí, že má psovod situaci pod kontrolou.\n\nPsa je vhodné vodit na dostatečně pevném vodítku a je třeba umět jej zvládnout fyzicky, ale především psychologicky. Nezbytná je důsledná a trpělivá výchova. Ke Středoasijskému pasteveckému psu je nutné přistupovat laskavě, klidně a ohleduplně. Musí být jasně stanoveny hranice, které pes nesmí překročit. Křik a fyzické tresty jsou zcela nevhodné.\n\nPři systematickém a vhodném vedení je Středoasijec oddaným společníkem a obranářem ochotným položit za svou lidskou smečku život. Pokud se jeho výchova podcení, zanedbá či zkazí, jedná zcela podle vlastního uvážení a může být svému okolí i nebezpečný. Nehodí se pro nezkušené začátečníky či nedůsledné a nevyrovnané majitele, kterým snadno přeroste přes hlavu.\n\n\n"}
{"id": "403952", "url": "https://cs.wikipedia.org/wiki?curid=403952", "title": "Josefov (Jaroměř)", "text": "Josefov (Jaroměř)\n\nJosefov (, před rokem 1793 \"Pleß\") je východočeské historické pevnostní město v okrese Náchod v Královéhradeckém kraji. Spolu se sesterským městem Terezínem bylo na příkaz císaře Josefa II. vybudováno v 80. až 90. letech 18. století v odezvě na změnu severní hranice Habsburského mocnářství potvrzenou po sedmileté válce Hubertusburským mírem.\n\nPůvodně se město jmenovalo Ples podle vesnice, která jeho stavbě podlehla. Na Josefov bylo na počest jeho zakladatele přejmenováno roku 1793 na příkaz císaře Františka II. Josefov je od roku 1948 součástí města Jaroměře. V roce 1971 byl prohlášen městskou památkovou rezervací\n\nToto pevnostní město bylo vystavěno na místě vesnice Ples na příkaz císaře Josefa II. Popud k jeho výstavbě dala změna severní hranice Habsburského mocnářství zapříčiněná ztrátami Kladského hrabství a většiny Slezska včetně tamních pevností po válkách o rakouské dědictví (1740–1748). Tyto územní změny byly potvrzeny Hubertusburským mírem po sedmileté válce (1756–1763).\n\nV rámci zabezpečení této nové státní hranice a zároveň přístupu k Vídni byla nejprve zmodernizována pevnost Olomouc (1742–1757). Výstavba pevnostního města Plesu se už rok po skončení sedmileté války (1764) stala předmětem \"„války per“\" mezi převážně francouzskými a rakouskými vojenskými inženýry ve službách Habsburků. Vysoké vojenské a dvorské kruhy se tehdy přiklonily k názoru rakouské strany inženýrského sboru a prosadily přestavbu Hradce Králové na bastionovou pevnost (1766–1779).\n\nStavba pevnostního města na místě starší vesnice Ples byla zahájena po válce o bavorské dědictví (1778–1779). Tento konflikt mezi Pruskem a Habsburskou monarchií potvrdil, že na to, aby pevnost Hradec Králové účinně bránila pruské armádě v rozvíjení útočných operací, stojí příliš hluboko ve vnitrozemí. Zároveň znovu upozornila na strategické přednosti mírného návrší nad soutokem řek Labe a Metuje, kde se vesnice Ples rozkládala.\n\nProjekt pevnostního města Plesu vypracoval francouzský vojenský inženýr v habsburských službách Claude Benoît Duhamel de Querlonde (1721–1808), který stavbu také mezi lety 1780–1783 řídil. Po něm vedení stavby na počátku roku 1784 převzal rakouský inženýr Franz von Lauer (1735–1803).\n\nQuerlonde v plánech opevnění propojoval tehdy nejpokročilejší koncepty francouzského vojenského inženýrství. Těmi byly Louisem de Cormontaigne (1695–1752) upravený třetí systém maršála Sébastiena le Prestre de Vauban z konce 17. století a poznatky školy v \"Mézières\" (dnešní Charleville-Mézières, 50. léta 18. století), přičemž Vauban svůj třetí systém uplatnil pouze v projektu pevnostního města Neuf Brisach. Obdobně teoretické poznatky Mézièrské školy byly užity téměř výhradně při stavbě Plesu / Josefova a Terezína.\n\nPro opevnění Plesu/Josefova jsou typické jak mimořádně rozsáhlé sítě podkopů v délce cca 42km, tak zesílení menších bastionů podél jižní strany vnitřního obranného pásma velkými detašovanými bastiony ve středním pásmu a nezvykle silnou krytou cestou, osazenou velkými pevnůstkami v jejích zalomeních. \n\nVlastní stavbě předcházela koupě smiřického panství, kde se vesnice Ples nacházela. Tuto državu od Jana Václava knížete z Paaru zkraje roku 1780 odkoupila císařská komora. Základní kámen pevnostního města byl pak následně položen 3. října 1780. Opevnění města a většina vojenských budov vně hradeb vznikly mezi lety 1780–1790. Josef II. ale tento pevnostní komplex jako bojeschopný slavnostně vojsku předal už 16. září 1787.\n\nStavba Plesu obnášela nejen vyhloubení příkopů a navršení zemních valů, ale také přeložení říčních koryt. Toky Labe a Metuje byly zregulovány, přehrazeny a jejich soutok posunut o 700 metrů dál po proudu. Přitom byla vzniklá ostrožna kilometr před soutokem přerušena kanálem, aby zde mohl vzniknout umělý ostrov tvořící základ obrany severní strany pevnostního města. Protože se město rozkládá zčásti na skalnatém podloží, bylo povoláno též 200 horníků z Banské Štiavnice, aby do skály vyrazili štoly pro část podzemních chodeb a kanalizační stoky.\n\nPevnostní staveniště spolykalo asi 360 milionů cihel z jaroměřských cihelen, pískovec z lomů v Dubenci, Choustníkově Hradišti a Stanovicích. Rozsahu prací a objemu užitých materiálů odpovídalo též množství dělníků, jež plesským staveništěm prošlo. Bylo jich asi dvanáct tisíc. Ohromující byla i celková suma 10 550 141 zl. 33 3/4 kr. investovaná do roku 1790 do stavby pevnosti.\n\nZvláštní kapitolu tvoří civilní městská zástavba. Měšťanské domy byly stavěny pro nejrůznější řemeslníky, živnostníky a jejich rodiny, které se v Josefově usazovaly. Dělo se tak na základě osidlovacího patentu Josefa II. z 9. prosince 1782. Tento dokument výměnou za nejrůznější služby mnohonárodnostní pevnostní posádce sliboval převážně českému civilnímu obyvatelstvu stálý výdělek, finanční zvýhodnění a daňové úlevy.\n\nVlivem opevňovacího ředitelství, které trvalo na dodržování územního plánu, jsou tyto měšťanské domy dodnes typické jednotným vzhledem. Ředitelství nestrpělo žádné stavební úpravy, které by překážely ve výhledu nebo snižovaly odolnost budov vůči dělostřelbě. Není tudíž bez zajímavosti, že řád, upravující zástavbu Josefova a Terezína, se stal předobrazem dnešního územního plánování.\n\nPři příležitosti korunovace císaře Leopolda II. českým králem byl Ples povýšen na královské svobodné město. Dva roky poté nechal císař František II. pevnostní město přejmenovat na Josefov (německy \"Josefstadt\") na počest svého strýce Josefa II.. V roce 1789 vypuknuvší Velká francouzská revoluce donutila Pruské království a Habsburskou monarchii přenést se přes dosud nesmiřitelné vzájemné nepřátelství. Ples tedy ke svému původnímu účelu tehdy použit nebyl. Ani za napoleonských válek se přes opakovaná uvedení do bojové pohotovosti neuplatnil jinak než jako arest pro zajaté Napoleonovy vojáky.\n\nCoby „žalář národů“ sloužila pevnost i v dalších letech. Zadržováni zde byli třeba italští a uherští revolucionáři (1849) a turečtí vojáci (1878–1879 a 1912) Mezi zdejší významné vězně patřili ale i polský polyhistor Hugo Kołłątaj (1750–1812), diktátor (vůdce) polského Lednového povstání Marian Langiewicz (1827–1887), nebo roku 1857 revolucionář a dobrodruh Anton Schütte (1817–1867), kterému se z Josefova podařilo téhož roku uprchnout.\n\nKdyž se pruská a rakouská vojska střetla znovu, psal se rok 1866. Tehdy už sice Josefov za vývojem vojenské taktiky a techniky zaostával, i tak však byl připraven k obraně. Zátopové kotliny na severovýchodě města byly zatopeny. Předpolí bylo vyklizeno a tamní aleje a parky vykáceny, aby neposkytovaly nepříteli ochranu. Pruská vojska se však tehdy nezdržovala s dobýváním Josefova. Obešla jej a s rakouskou armádou se střetla v bitvě u Hradce Králové. Josefov tedy plnil spíše druhořadou úlohu obří zbrojnice, muničního a výstrojního skladu a špitálu.\n\nPosádkovým městem ale Josefov zůstal ještě více než sto let po zrušení jeho pevnostního statutu (1888), který velmi přísně omezoval jakoukoliv výstavbu v pevnosti a jejím okolí. Dokonce se zde usídlilo velitelství IX. armádního sboru (1883–1908). Z prvků opevnění se však navzdory rozsáhlým demoličním pracím na konci 19. a v 1. pol. 20. století většina zachovala.\n\nMnohonárodnostní ráz pevnostního města ještě víc zdůraznila první světová válka. Během ní ve vlastním Josefově a později i v jeho blízkém okolí vznikl rozsáhlý zajatecký tábor pro italské, litevské, polské, rumunské, ruské a srbské zajatce. Na tuto dobu dodnes upomíná pomník ruským zajatcům z roku 1916 znázorňující minulost, současnost a budoucnost Rusi. Jeho autory jsou sochaři Nikolaj Alexandrovič Suškin a Leonard Dobrowolski.\n\nJako zajatecký tábor Josefov sloužil už jen krátce po první světové válce. V průběhu druhé světové války se uplatnil spíš jako cvičiště protektorátního vládního vojska a wehrmachtu. Více než druhá světová válka vzhled pevnostního města poznamenala okupace sovětskými vojsky (1968–1991). Přesto zatím zdaleka největším zásahem do života města uvnitř staré bastionové pevnosti se stal trvalý odchod vojska z města v polovině 90. let 20. století.\n\nNejvětší turistickou atrakcí Josefova jsou podzemní chodby. Tajuplnost a romantiku josefovského labyrintu umocňuje osvětlení voskovými svícemi. Návštěvníci tak na vlastní kůži zažívají pocity vojáků bránících pevnost před nepřítelem. Promenády, lemující horní část pevnosti, poskytují v parném létě stín a klid a zájemcům o pevnostní architekturu možnost prohlédnout si objekty tvořící hlavní a vnější obranný val Josefova. Návštěvu podzemí lze zpestřit prohlídkou lapidária s originály soch M. B. Brauna nebo návštěvou hned několika muzejních expozic – Historické expozice Josefov Městského muzea v Jaroměři, Traxlerovy sýpky, Bastionu IX, Ravelinu XIV, Bastionu IV, Prvního vojenskohistorického muzea M. Frosta či Muzea Waldemara Matušky.\n\nNa rok 2019 se nově připravuje expozice Historické kovárny na Bastionu XII a nová expozice na Bastionu X.\n\nČástí podzemního obranného systému pod Cornichonem a Shromaždištěm No. XXX se přičiněním zdejší pobočky Klubu československých turistů provází už od roku 1923. Podzemní i nadzemní části tohoto úseku opevnění byly navíc zejména 70. a 80. letech 20. století ve spolupráci s Městským muzeem v Jaroměři pod záštitou Svazarmu opravovány skupinou dobrovolníků, zárodkem pozdějšího \"Klubu vojenské historie (KVH) Josefov – Pevnostní dělostřelecká rota\". \n\nNa jejich činnost následně navázala na přelomu 80. let a 90. letech další neformální uskupení na jiných místech hradeb. Ta se na počátku 21. století přeměnila v občanská sdružení pojmenovaná podle obnovovaných pevnostních prvků. Jedná se hlavně o Ochránce památek pevnosti Josefov (OPPJ) - Ravelin No. XIV a Společnost Retranchement No. XVIII. Hlavním důvodem k jejich přetvoření ve spolky se stala možnost čerpat finanční prostředky na opravy z dotačních programů.\n\nJosefov, ač část města Jaroměře, má vlastní systém názvů ulic. Některé ulice v Josefově měly názvy shodné s názvy ulic v Jaroměři. Duplicity byly odstraněny v roce 2016 přejmenováním tří ulic v Jaroměři a čtyř v Josefově (Palackého na Kracíkovu, Husova na Traxlerovu, Jiráskova na Guldovu, Lužická na Kpt. Kroužela.\n\n\n\nJosefov je vzhledem ke své vojenské minulosti od 80. let 20. století významným dějištěm akcí souvisejících s oživlou historií konfliktů 18. až 20. století. Své expozice zde mají zřízené jak místní spolky Ochránci památek pevnost Josefov (OPPJ) Ravelin No. XIV a KVH Brendy Josefov, KVH Josefov, tak členové ČSOL. Bastion I a podzemí nabízí návštěvníkům možnost prohlídky podzemního obranného systému a lapidária M. B. Brauna.\n\nJosefovské exteriéry a interiéry využívají také filmové štáby. Natáčely se zde například dánská televizní minisérie 1864 a film Satisfakce 1720 (pův. název Tordenskjold & Kold), rakouský televizní snímek Sarajevo 1914 Andrease Prochasky, Musíme si pomáhat a trilogie Zahradnictví Jana Hřebejka, dále pak dramata Oběti a vrazi, I ve smrti sami a Post Bellum, komedie Wilsonov Tomáše Mašína (2016) nebo americký koprodukční film Úkryt v Zoo novozélandské režiséry Niki Caro.\n\nNatáčeny zde byly i televizní dokumenty mapující historii a legendy města Josefova, josefovské kasárny a pevnosti.\n\nProstředí josefovských hradeb tvoří exteriéry také festivalu extrémního metalu Brutal Assault, který se v Josefově koná pravidelně od roku 2007 v první polovině srpna.\n\nAreál pevnostní vojenské nemocnice hostí od roku 2014 uměleckou přehlídku Špitál Art. Jejími součástmi jsou umělecké instalace, performance, divadelní představení a koncerty. V Josefově působí rovněž Umělecká kolonie Bastion IV, jejímiž členy jsou například sochař Petr Novák z Jaroměře, měditepec a grafik Vojtěch Jirásko, malířka Barbora Smékalová, keramička Markéta Škopková, řezbář Jan Paďour ml. a st., textilní výtvarnice Terézia Kalinayová, fotografka Aneta Vašatová, malíř Josef Kleiner, Aleš Černý, kovosklář a provozovatel Divokolárny, vytváří mimo jiné i kulisy pro Brutal Assault nebo výrobce nábytku z netradičního materiálu Tomáš Mrkvica. V objektu je umístěno také Muzeum hraček Josefa Voborníka.\n\nOblast Jaroměře-Josefova patří ke svrchní křídě. Převažují tu sedimenty mělkého moře, hlavně turonské vápnité slínovce s obsahem CaCO3 v průměru okolo 10%. Vápnitá složka se lehce rozpouští a v podzemí opět usazuje. V pevnostních chodbách se proto na mnoha místech vytvořily krápníky, brčka, sintrové povlaky a na podlaze sintrové hrázky a jezírka. Časté jsou i jeskynní perly.\n\nMěkké, avšak relativně pevné slínovce na povrchu tvoří skály podléhající mrazovému větrání, které se následně lehce lasturnatě až střípkovitě rozpadají. Toto lze pozorovat i v nevyzděných částech josefovské kanalizace, kde se za přívalových vod ze stěn a stropů odlupují kousky horniny a zachytávají se na česlích v odlehčovacích komorách.\n\nSpíš než rozpukanost slínovců se v podzemí Josefova negativně projevuje jejich nasákavost a větrání na jíl, který při zamokření nabývá na objemu a může způsobovat deformaci zdí chodeb.\n\nNa vrstevních plochách lze často ve výkopech nalézt různé druhy zkamenělých škeblí, z nichž nejhojnější je rod \"Inoceramus\". Křídový útvar je zdrojem veškeré kvalitní vody v širokém okolí, ale je též náchylný vůči jejímu znečištění.\n\nPestrost prostředí Josefova a jeho okolí předurčuje i poměrně vysokou rozmanitost ve flóře a fauně území. Mokřadní louky v nivě Metuje, glacis, rozlehlý systém podzemních chodeb pod ním, parky i vlastní pevnostní město tvoří mozaiku výrazně odlišných stanovišť. Na poměrně malé ploše se tu vyskytují dvě evropsky významné lokality soustavy Natura 2000 a jedna z největších nestátních rezervací v České republice.\n\nRozsáhlý komplex podzemních prostor se stal evropsky významnou lokalitou z důvodu zimování vrápence malého, jehož počty tu v době hibernace dosahují téměř jednoho tisíce. Podzemní chodby jsou však důležitým zimovištěm i pro netopýry brvité a netopýry velké. Vzácněji v chladnějších partiích najdeme netopýra ušatého, dlouhouchého, černého a vodního. Málo využívané půdy josefovských budov jsou pak místem, kde samice vrápenců malých a netopýrů velkých rodí svá mláďata. Bez zajímavosti není výskyt zvláštního podzemního korýše blešivce z rodu \"Niphargus\" v čistších vodách odděleného systému podzemních chodeb v Korunních hradbách. \n\nBiologicky poměrně hodnotné jsou i parky a stromořadí josefovských promenád podél někdejší kryté cesty. Kromě běžných druhů sov, jako je puštík obecný a kalous ušatý, tu např. hnízdí i ohrožený strakapoud prostřední. Starší stromy s dutinami jsou pak důležitými úkryty pro „stromové“ druhy netopýrů.\n\nTato nestátní rezervace České společnosti ornitologické (ČSO) se nachází na severovýchod od Josefova. ČSO tu od roku 2006 vytváří životní prostředí pro mokřadní ptáky a další na mokřady vázanou faunu a flóru. Hloubení různých tůní, přivádění vody do území opraveným historickým zavlažovacím systémem, redukce vegetace a další zásahy vedou k hnízdění vzácných, ohrožených nebo jinde dramaticky ubývajících druhů ptáků (např. bekasina otavní, čejka chocholatá, chřástal vodní, chřástal kropenatý). Do roku 2017 tu bylo pozorováno přes 160 druhů ptáků, mezi něž patří i každoročně sledovaní jeřábi popelaví nebo zimu zde trávící vzácnější sovy kalousi pustovky. Sycení prostředí vodou pomohlo i k raketovému nárůstu početnosti obojživelníků. Najdete tu skokany skřehotavé a hnědé, vzácněji ropuchy obecné a zelené nebo kuňku ohnivou. Žije zde početný čolek velký a obecný. Obnovení mokřadu se projevilo i na rozmanitosti vážek, brouků a dalších skupin živočichů. Nalezen tu byl také největší vodní brouk na světě vodomil černý. Ptačí park je volně přístupný veřejnosti, pro kterou tu je naučná stezka a pozorovatelna. Jsou tu pořádány exkurze. Předem definované území 76 ha ČSO postupně vykupuje z darů dobrovolných dárců.\n\nZ jihu lemuje ptačí park Stará Metuje, jejíž koryto a bezprostřední okolí bylo vyhlášeno evropsky významnou lokalitou pro vážku klínatku rohatou. Té vyhovuje poměrně čistá voda, štěrkopískové úseky dna a přirozený charakter toku. V Metuji bylo zaznamenáno přes 30 druhů ryb, žije zde bobr evropský, vydra říční, ale i nepůvodní norek americký, nutrie říční či ondatra pižmová.\n\nUmělé svahy na severní straně Josefova (glacis) navzdory své orientaci hostí teplomilná a suchomilná společenstva rostlin a živočichů. Žijí zde ještěrky obecné, slepýši křehcí, ale také např. tři druhy orchidejí – bradáček vejčitý, kruštík širolistý a okrotice bílá. Pod glacis jsou vlhčí plochy, kam stéká ze svahů voda. Zde, stejně jako na Josefovských loukách, kvete uprostřed léta silně ohrožený česnek hranatý a létají tu celoevropsky chránění mokřadní motýli – modrásci bahenní a očkovaní. Těžkou technikou brázděná krajina vojenského cvičiště na východním okraji Josefova se stala domovem některých vzácných stepních druhů brouků jako je svižník německý nebo bizarně vypadající chrobák ozbrojený. Po celém obvodu Josefova brzy na jaře vylézají černí brouci s výrazně tlustým zadkem, majky, známé kapičkami jedu, které vylučují z končetin.\n\n\n"}
{"id": "403953", "url": "https://cs.wikipedia.org/wiki?curid=403953", "title": "Sloup v Čechách", "text": "Sloup v Čechách\n\nObec Sloup v Čechách (německy \"Bürgstein\") se nachází v okrese Česká Lípa, kraj Liberecký. Díky zdejšímu skalnímu hradu, koupališti, nové rozhledně a sousedícím Lužickým horám patří k oblíbeným cílům turistů. Žije zde  obyvatel.\n\nPrvní zachovalá zmínka o obci pochází z roku 1318. Tehdy zde vedla obchodní stezka z Prahy do Žitavy a z roku 1324 je první záznam o existenci strážního hradu u obce. Je však pravděpodobné, že je o 30 let starší. V první čtvrtině 14. století kraj od Žitavy přes Lužické hory až na Českolipsko patřil Ronovcům, Chvalovi z Lipé a jeho synům. Syn Chval se nechal psát po roce 1290 jako Čeněk z Ojvína a zřejmě on využil skálu ve Sloupu připomínající Ojvín ke stavbě hradu. Vesnice pod hradem byla roku 1352 psána jako farní. Od roku 1400 patřila ves Hynkovi Hlaváčovi z Dubé, který ji i s okolím roku 1412 prodal za 200 kop grošů šlechtici Hanušovi Welfovi z Varnsdorfu. Husitské války Sloup přežil bez újmy.\n\nPozději po husitských válkách získal sloupské panství loupeživý rytíř Mikeš Pancíř ze Smojna. Podnikal odtud loupeživé nájezdy na okolí i do Saska a Lužické vojsko mu v odvetě v letech 1444 a 1445 hrad zbořilo. Mikeš jej později obnovil a loupil dál, v roce 1455 jej předal synům. V lednu 1471 ho i s podhradím koupili Berkové z Dubé.\n\nV roce 1595 Adam Berka z Dubé ve vsi postavil panský dům, Berkovský zámek, k obývání daleko pohodlnější než zdejší hrad. Během třicetileté války roku 1639 hrad oblehlo vojsko švédského generála Banera, dobylo jej a vypálilo. Obnoven již nebyl. O 50 let později byla ve skále u hradu vyhloubena poustevna.\n\nPo zesnulém Ferdinandu Hroznatovi jeho dědici roku 1708 prodali panství Sloup za 280 000 zlatých hraběti Václavu Norbertu Oktaviánu Kinskému, pánu v České Kamenici. Když ten zemřel, testamentem a dědickou dohodou rodiny Kinských sloupské panství získal jeho druhorozený syn Josef, který byl v době otcova úmrtí nezletilý. Proto až do roku 1726 panství spravoval starší bratr Štěpán Vilém Oldřich Kinský.\nObec se začala rozvíjet po roce 1726, kdy panství převzal hrabě Josef Jan Maxmilián Kinský. Nechal zde postavit v letech 1730–1733 zámek v barokním slohu, který hrabě Kinský později stále upravoval. Roku 1779 zde hostil císaře Josefa II. a koncem července 1822 i arcivévodu Františka Karla. U něj je zámecký park s kašnou a vodotryskem. Po znárodnění majetku vysídlených Němců byla v zámku zřízena ozdravovna pro děti z Prahy, sloužil i jako škola v přírodě a ústav sociální péče. Pak se zde usídlil Domov pro seniory\n\nHrabě Kinský podnikal na celém svém panství, v samotném Sloupu využil i svůj zámek, kde od roku 1756 vyráběl na třech, později devíti stavech jemné plátno. V roce 1759 v obci, ve dvoře pod hradem zřídil barvírnu pláten, kterou postupně rozšířil na kartounku, nejstarší v Čechách. Formíři připravující dřevěné formy k potisku pracovali v obecním domě a v budově, ze které se později stal hostinec Fichtelschänke poblíž hradu. Nedaleko u potoka měl prádelnu pláten. V obci zřídil tkalcovskou školu a roku 1760 manufakturu na výrobu barchetu, kde zaměstnával v roce 1761 na 35 stavech 250 lidí, o 3 roky později jich bylo 400. Roku 1762 založil manufakturu na výrobu cvilinku, řízenou mistrem ze Saska.\n\nV roce 1848 byl vlastníkem Panství Sloup Karel, hrabě Kinský. Součástí jeho panství bylo 26 obcí, z nichž 24 je dnes v okrese Česká Lípa. Po zrušení nevolnictví a v důsledku revolučních událostí roku 1848 došlo v Rakousko-Uhersku k radikálním změnám státní správy. Byla zrušena panství šlechty (včetně panství Sloup), ustanoveny během roku 1850 nové kraje, politické a soudní okresy. Sloup byl i s Janovem začleněn do Českolipského kraje, politického okresu Česká Lípa řízeného okresním hejtmanstvím, soudního okresu Nový Bor. Příslušný krajský soud byl v České Lípě.\n\nV roce 1855 byl Českolipský kraj zrušen, Sloup byl v okrese Nový Bor, který byl začleněn do Litoměřického kraje. Při další reformě státní správy roku 1862 byly kraje zrušeny úplně, okresy zůstaly. Tento stav se do roku 1918 téměř nezměnil.\n\n\n\nNávrh znaku i praporu zpracoval Miloslav Sovadina a Heraldická komise při Státním okresním archivu v České Lípě. V lednu 1993 návrhy projednalo Obecní zastupitelstvo, v květnu 1998 jej posoudil Podvýbor pro heraldiku a vexilologii PS PČR (prodleva kvůli nedostatečně odůvodněnému návrhu) a 18. června 1998 jej obci předseda Poslanecké sněmovny udělil.\n\nV 19. století se stává Sloup oblíbeným letoviskem a také zde vznikla řada spolků, např. Horský a zkrášlovací, či Tělocvičný a Divadelní. V obci je řada ubytovacích zařízení, restaurací, naučné stezky a okruhy. Svou mezinárodní základnu, která je zároveň ubytovacím zařízením, má v objektu Herberk (Lesní 205) dětská asociace A-TOM.\n\nV roce 1905 bylo na okraji obce z Radvaneckého rybníka vytvořeno přírodní koupaliště, na břehu fungovala restaurace, půjčovna loděk, byla zde plavecká škola. V období mezi světovými válkami se areál nazýval \"Vlaštovčím jezerem\" (\"Schwalbensee\"), protože zde hnízdící břehule Němci nazývali břehovými vlaštovkami. Po roce 1945 zůstalo koupaliště v provozu a byl u něj postaven kemp i s chatkami.\n\nV roce 1989 byl kemp veden jako veřejné tábořiště \"Na koupališti\", provozovaný Okresním podnikem služeb, závod 06, Nový Bor. Rozloha oploceného areálu byla 80 000 m², provozováno sociální zařízení, půjčovna loděk, restaurace Jednoty III. cenové skupiny, další kiosky s občerstvením, byl zde povolen tehdy i windsurfing.\n\nDo obce zajíždějí autobusové linky několika dopravců. Jedná se o spoje na trase Česká Lípa - Nový Bor (přes Sloup), Česká Lípa - Cvikov a Nový Bor - Zákupy. Nádraží v Novém Boru na železniční trati 080 Bakov nad Jizerou - Česká Lípa - Jedlová je od středu obce vzdáleno necelé 4 km. Přes Sloup vede mezinárodní červeně značená turistická trasa pro pěší E10 z České Lípy i trasa značená modře. Vedou zde cyklotrasy 3062 a 3066. Obec si vybudovala vlastní vyhlídkové okruhy obcí a po přilehlých památkách. V červnu 2014 byla otevřena poblíž Lesního divadla naučná stezka pro děti.\n\nFotbalový tým mužů zakončil sezonu 2010/2011 ve III. třídě okresu Česká Lípa na 4. místě čtrnáctičlenné tabulky. Rok poté soutěž vyhráli a postupují pro sezónu 2012/2013 do II. třídy okresu Česká Lípa.\n\n\nV nedalekém Janově se narodili:\n\n\n\n"}
{"id": "403954", "url": "https://cs.wikipedia.org/wiki?curid=403954", "title": "Ivars Godmanis", "text": "Ivars Godmanis\n\nIvars Godmanis (* 27. listopadu 1951, Riga, Sovětský svaz, dnes Lotyšsko) je politik a bývalý předseda vlády Lotyšska, kterým byl od prosince 2007 do března 2009. Tento úřad již zastával v období před a po získání nezávislosti země na Sovětském svazu v letech 1990–1993.\n\nGodmanis se narodil v Rize. V letech 1990–1993 byl poprvé předsedou vlády, která se zaměřila na obtížný transformační proces ekonomiky od plánového komunistického modelu k otevřenému kapitalistickému hospodářství. V období 1998–1999 zastával úřad ministra financí. Přestože byl původně spjatý s Lotyšskou lidovou frontou, tak po jejím zániku přešel do strany Lotyšská cesta, jejímž je v současnosti předsedou. V listopadových parlamentních volbách 2006 vytvořila strana sdružení s Lotyšskou první stranou a opět se vrátila do parlamentu (Saeima). Godmanis se stal ministrem vnitra.\n\n14. prosince 2007 byl navržen prezidentem Valdis Zatlersem na místo předsedy vlády. 20. prosince téhož roku pak potvrzen parlamentem v poměru hlasů 54 pro ku 43 proti.\n\n18. června 2008 byl zraněn při dopravní nehodě. Při srpnovém rižském koncertu hudební skupiny Queen v roce 2008, vystřídal při písni \"All Right Now\" bubeníka Rogera Taylora.\n\nKvůli světové finanční krizi, která na Lotyšsko tvrdě dopadla a obviněním z korupce, klesla popularita jeho vlády na minimum. V prosinci 2008 oznámil výraznou změnu vlády, kdy se počet ministrů měl zredukovat z 18 na 11. V únoru 2009 se vláda ocitla v tíživé situaci.\n\n20. února 2009 v důsledku světové finanční krize podala vláda premiéra Ivarse Godmanise demisi, kterou prezident Valdis Zatlers přijal.\n"}
{"id": "403955", "url": "https://cs.wikipedia.org/wiki?curid=403955", "title": "Metropolis", "text": "Metropolis\n\nMetropolis, původně více než dvouhodinový snímek, je německý černobílý němý film rakouského expresionistického režiséra Fritze Langa. Jde o jeden z prvních snímků z žánru science fiction. Jedná se o sci-fi antiutopii.\n\nPremiéru měl v roce 1926 v Německu a v roce 1927 byl poprvé odvysílán v USA. Jedná se o jeden z nejdražších filmů v té době vůbec – stál 7 miliónů tehdejších marek. Předlohou byl stejnojmenný román od Thei von Harbou, která v té době byla Langovou manželkou.\n\nFilm financovalo velké německé studio UFA a jeho komerční neúspěch studio téměř zničil. Na svou dobu se jednalo o film s vynikajícími vizuálními efekty, které byly překonány až ve druhé polovině 20. století.\n\nBrzy po premiéře byl nákladný film stažen z distribuce, aby byl proti Langově vůli nově sestříhán. Tato zkrácená verze se dochovala dokonce i v kolorovaném remixu (o délce 80 minut) Giorgia Morodera z osmdesátých let.\n\nV roce 2002 byla vydána restaurovaná verze (118 minut) s vloženými spojovacími mezititulky namísto scén, které se ztratily, čímž vznikl snímek, jenž se ve větší míře přibližuje původní Langově představě. V této verzi jsou nejen přidány scény nalezené v různých archivech a muzeích, které celá desetiletí nikdo neviděl, ale také je zde zachován jejich původní sled a jsou vloženy správné mezititulky. Až do této doby bylo dílo považované za spektakulární, i když poněkud jednoduchý sci-fi film, avšak tato nová verze odhaluje, že futuristická výprava nebyla zamýšlena jako prorocká, nýbrž jako mystická, s prvky architektury, průmyslu a designu dvacátých let.\n\nTéměř kompletní původní verze filmu byla nalezena až v červenci 2008 ve filmovém muzeu v Buenos Aires. Po nezbytném restaurování byla tato verze poprvé uvedena v Berlíně a Frankfurtu v únoru 2010.\n\nFilm měl vliv na mnoho dalších tvůrců, kteří z jeho vizuální stránky čerpali. Jmenujme alespoň film \"Blade Runner\", který se vizí Langovy \"Metropolis\" inspiroval zcela zjevně. Také německá skupina Kraftwerk natočila ke své skladbě \"Trans-Europe Express\" videoklip inspirovaný Langovým filmem a na jejich desce The Man Machine je skladba \"Metropolis\". Britská rocková skupina Queen pro videoklip ke své skladbě \"Radio Ga Ga\" použila mnoho záběrů z filmu.\n\nPlakát k tomuto filmu se stal v roce 2005 nejdráže prodaným filmovým plakátem v historii. Neznámý americký sběratel zaplatil za tento plakát ve stylu art deco 650 tisíc dolarů. Prodaný plakát je jednou ze čtyř známých originálních kopií, které se ze stovek výtisků dochovaly. Jednu kopii vlastní newyorské Muzeum moderního umění, druhou berlínské Filmové muzeum a třetí je součástí další soukromé sbírky.\n\nV megapolis dvacátého prvního století žijí dělníci v podzemním ghettu, kde se nachází průmyslové srdce; mají zákaz vycházet do vnějšího světa. Ponoukaní nasazeným robotem se vzbouří proti intelektuální třídě, která má moc, a vyhrožují destrukcí města na povrchu. Freder (Gustav Frölich), syn vůdce Metropolis, a krásná Marie (Brigitte Helm) z podzemí se pokusí zabránit destrukci, apelujíce na soucit a lásku.\nDěj filmu se odvíjí v roce 2026, v městě-státě ohromných rozměrů zvaném Metropolis. Společnost je rozdělena do dvou protikladných skupin: jednou je na povrchu žijící elitní skupina bohatých a vědců, druhou kasta dělníků, kteří žijí pod městem a pracují bez přestávky, umožňujíce tak udržet způsob života těch nahoře. Presidentem města je Johhan „Joh“ Fredersen (Alfred Abel).\nCharismatická a usmiřující postava jménem Maria se bere za práva dělníků. Nepodněcuje však k revoltě, ale naléhá na dělníky, aby hledali východisko mírové a měli trpělivost a naději v příchod „Prostředníka“, který spojí obě poloviny společnosti. Syn Fredersenův, Freder (Gustav Fröhlich) pozná Marii a je jí okouzlen. Sleduje ji bez jejího vědomí, pronikne do podzemního světa dělníků a vidí na vlastní oči bídné podmínky, v dělníci žijí a pracují, stejně jako naprosté opovržení bohatých, kteří dávají přednost strojům před dělníky a před pomocí těm, kteří v nich utrpěli úrazy. Zhnusen tím, co vidí, Freder se rozhodne připojit k Marii.\n\nFredersen se dozví o Mariiných aktivitách a v obavách před revoltou dělníků se rozhodne požádat o pomoc vědce Rotwanga (Rudolf Klein-Rogge), který mu ukáže antropomorfního robota, kterého vynalezl. Robot může mít jak chování, tak podobu nějaké osoby, takže se rozhodnou vyrobit Mariinu kopii. Tento robot má za úkol vyvolat nepokoje, aby měl Fredersen záminku spustit násilnou represi proti dělníkům. Fredersen však neví, že Rotwang dal robotovi duši Hel – své ex ženy, která měla milostný poměr s Fredersenem a zemřela při porodu jeho syna Fredera, a že Rotwang použije robota jako nástroj pomsty proti presidentovi Metropolis, jeho synovi a celému městu.\n\nSkutečná Maria je uvězněna v Rotwangově sídle v Metropolis, zatímco robot ji nahrazuje a rozpoutává nepokoje. Vedle toho robot začíná další aktivity v Rotwangově plánu pomsty a proměňuje se v exotickou tanečnici v proslulém kabaretu Yoshiwara, která zamlžuje rozum přítomných a způsobuje nesváry a úpadek mezi bohatou mládeží. Podle špatných rad Marie-robota dělníci zahájí revoltu a zničí „Stroj-Srdce“, který poskytuje energii oživující všechny stroje Metropolis. Destrukce tohoto stroje ovšem způsobí i to, že nádrže vody pro město jsou zničeny a voda zaplaví spodní svět dělníků, kteří zaslepeni řečmi robota nedbali o bezpečí svých dětí, které však nakonec zachrání Freder se skutečnou Marií. Seznajíce svůj fatální omyl a chybu, zoufalí dělníci vycházejí na povrch a hledají svou „nepřítelkyni ve věži“, (nepravou) Marii. Dav zaplaví zábavní čtvrť města a nepravou Marii zajme, připoutá ke sloupu a chce upálit. Zoufalý Freder vše pozoruje, ale když hranice hoří, zjistí, že nehoří člověk, ale stroj, navíc vidí, že Marii honí pomatený Rotwang po střeše katedrály města. Freder Rotwanga pronásleduje a nakonec ho svrhne se střechy. Maria a Freder se vracejí na ulici a jdou na setkání s Johem a Grotem (tj. lídry města a dělníků), které dává tušit naději na začátek nové společnosti.\nS mottem \"\"Mittler zwischen Hirn und Hand muss das Herz sein\"\" (\"„prostředníkem mezi Mozkem a rukama musí být srdce“\"), které je nutno interpretovat jako výraz toho, že v lidském bytí se má láska spojovat s rozumem a mocí, se usmíří magnát Joh Fredersen s dělníky Metropolis díky Frederovi. V nich jsou ztělesněni tři činitelé této rovnice: rozum, práce a srdce.\n\n"}
{"id": "403957", "url": "https://cs.wikipedia.org/wiki?curid=403957", "title": "Inteligentní plán", "text": "Inteligentní plán\n\nInteligentní plán či inteligentní design (běžně zkracováno jako ID) je tvrzení, že některé rysy vesmíru a živých věcí se dají lépe vysvětlit inteligentní příčinou, a nikoliv neřízeným procesem, jakým je přirozený výběr. Je to protiteorie k obecně uznávané evoluční teorii, a má odborným způsobem dokázat existenci inteligentního stvořitele, aniž by se přímo odvolávala na Boha. U počátku této teorie stáli křesťanští kreacionisté, ale podíleli se na ní také vědci jako Michael Behe nebo Dean H. Kenyon, nespokojení s teorií evoluční. Odborná veřejnost ale teorii za vědeckou obecně nepovažuje, podle řady výzkumných a pedagogických institucí je to pseudověda a dle soudního rozsudku v USA se jedná o latentní formu kreacionismu.\n\nJev, u kterého je možné vyloučit, že k němu došlo postupným vývojem.\n\nJev, u kterého je možné vyloučit, že k němu došlo náhodou.\n\nFyzikální konstanty vesmíru jsou vyladěny tak, aby mohl existovat život (či dokonce inteligentní život - antropický princip).\n\nExistuje inteligentní příčina vesmíru.\n\nInteligentní plán je moderní formou tradičního teleologického argumentu pro existenci boha. Na rozdíl od kreacionismu neupřesňuje povahu nebo totožnost inteligentního návrháře. Tato myšlenka byla rozvinuta skupinou amerických kreacionistů, kteří přeformulovali své argumenty ve sporu „stvoření nebo evoluce“, aby tak obešli rozhodnutí soudu, které zakazuje výuku kreacionismu jako vědy. Většina čelních zastánců inteligentního plánu je členy amerického politicky konzervativního think tanku Discovery Institute a někteří věří, že návrhářem je křesťanský bůh. Podle klubu českých skeptiků Sisyfos financují masivní propagaci inteligentního plánu americké křesťanské kruhy a prosazují jej autoři bez biologického vzdělání.\n\nZastánci inteligentního plánu tvrdí, že inteligentní plán je vědeckou teorií, a požadují předefinování vědy tak, aby zvažovala nadpřirozené vysvětlení skutečnosti. Obecně přijímaný vědecký konsenzus je, že inteligentní design není věda.<ref name=\"doi:10.1038/nmeth1207-983\">\n</ref><ref name=\"doi:10.1038/sj.embor.7401131\">\n</ref>\nPodle \"United States National Academy of Sciences\" nejsou kreacionismus, ID ani ostatní tvrzení o nadpřizozeném zásahu ve vzniku života nebo druhů vědou, protože nejsou testovatelné vědeckou metodou.\n\"United Stated National Science Teachers Association\" a \"American Association for the Advancement of Science\" označily ID za pseudovědu.\nDalší vědecké komunity s tímto tvrzením souhlasí, jiné nazývají ID „junk science“. Inteligentní plán není považován za skutečnou vědu, protože nedodržuje procedury vědeckého diskursu a neobstojí u přezkumů vědecké komunity. Hnutí pro inteligentní plán nepublikovalo ani jeden řádně odborně recenzovaný článek ve vědeckém časopise. Jonathan Wells ve své knize tvrdí, že „každému, kdo doufá, že udělá kariéru na akademické půdě, je inteligentní plán nebezpečný.“\n\nVe Spojených státech ve věci, zdali inteligentní plán učit na školách či ne, proběhl v roce 2005 soudní proces (případ \"Kitzmiller versus Dover Area School District\"), ve kterém odpůrci ID dokázali, že inteligentní plán je latentní forma kreacionismu. V zemích Evropské unie podvýbor pro kulturu, vědu a vzdělání vydal zprávu, ve kterém inteligentní design odsuzuje jako nebezpečný a ve které dále píše: „kreacionismus v jakékoli své formě, včetně ID, není založen na faktech, nepoužívá jakékoli vědecké dedukce a jeho obsah je zoufale neadekvátní pro vyučování vědeckých předmětů“.\n\nV Praze se ve dnech 22.–23. října 2005 konala mezinárodní konference „Darwin and Design. A Challenge for the 21th Century Science.“\n\n\n\n"}
{"id": "403961", "url": "https://cs.wikipedia.org/wiki?curid=403961", "title": "Andreas Hammerschmidt", "text": "Andreas Hammerschmidt\n\nAndreas Hammerschmidt (1611 nebo 1612, Most – 29. října 1675, Žitava) byl skladatel a varhaník, představitel německé protestantské chrámové hudby 17. století.\n\nAndreas Hammerschmidt se narodil snad v roce 1611 nebo roku 1612 v severočeském Mostě. Jeho otec byl sedlářem a pocházel z vesnice Carthaus nedaleko Cvikova. Po vydání rekatolizačních patentů císaře Ferdinanda II. ve dvacátých letech 17. století musel Hammerschmidtův otec buď přestoupit na katolickou víru, nebo z Čech odejít. V roce 1626 Hammerschmidtovi jako mnoho dalších protestantů odešli do Freibergu v Sasku. Jejich syn zde pokračoval ve studiu hudby. V roce 1633 odešel se svým učitelem komponování Stephanem Ottou do Weesensteinu u Drážďan na dvůr hraběte Rudolfa z Bünau.\nHammerschmidt ve Weesensteinu působil jako dočasný varhaník. V roce 1634 si Hammerschmidta vybrala městská rada ve Freibergu na místo ředitele kůru v kostele sv. Petra, místa se ujal v červnu následujícího roku. Ve Freibergu se roku 1637 oženil a získal měšťanské právo.\n\nRoku 1639 se Andreas Hammerschmidt přestěhoval do Žitavy, kde v kostele sv. Jana Křtitele zastával místo varhaníka a ředitele kůru. V roce 1656 si Hammerschmidt zakoupil dvůr, o tři roky později rozšířil svůj pozemek nákupem pustého místa před jednou z žitavských bran, která dříve byla součástí městských hradeb. Zde si postavil panský dům. \n\nAndreas Hammerschmidt zemřel v Žitavě 29. října 1675.\n\nHammerschmidt skládal již za svého pobytu ve Weesensteinu, kde složil \"Sirachs Lob und Dankspruch\", následoval zpěvník \"Freut euch ihr Christen alle\". Hammerschmidtovo dílo obsahuje přes šest stovek skladeb především chrámové hudby jako mše, madrigaly, kantáty, symfonie, moteta či chorály s instrumentálním a varhanním doprovodem. Známé jsou jeho duchovními koncerty. Vedle vokálních děl skládal i instrumentální skladby. Dále jsou to tzv. dialogy, ve kterých spojil chrámové písně a koncertem. Dialogy komponoval na biblické texty. Jeho nejslavnějšími dialogy jsou \"Musikalische Andachten\" (1638-1652) a \"Gespräche über die Evangelia\" (1655). Další část Hammerschmidtovy tvorby tvoří slavnostní písně, pokání a děkovné písně. V roce 1662 vyšel pod názvem \"Kirchen- und Tafelmusic\" soubor 22 skladeb věnovaný žitavskému purkmistrovi. Hammerschmidt složil i 159 tanců. Jeho další přínos spočívá v písňové tvorbě, kterou představují orchestrální taneční suity a skladba \"Weltliche Oden oder Liebesgesänge\" obsahující dueta, tria a monodie s nástrojovým doprovodem. Posledním autorovým dílem jdou šestihlasé časové modlitby z roku 1671.\n\n"}
{"id": "403963", "url": "https://cs.wikipedia.org/wiki?curid=403963", "title": "Mistrovství světa ve snowboardingu 2009", "text": "Mistrovství světa ve snowboardingu 2009\n\n8. ročník Mistrovství světa ve snowboardingu 2009 se konal v lyžařském středisku Hyundai Sungwoo Resort nedaleko Duwon-ri v okrese Hoengseong v provincii Kangwon od 18. ledna do 25. ledna 2009. Na programu mistrovství světa byl snowboardcross, paralelní obří slalom (snowboarding), paralelní slalom (snowboarding), U rampa (snowboarding) a muži měli navíc Big Air. \n\n\n"}
{"id": "403968", "url": "https://cs.wikipedia.org/wiki?curid=403968", "title": "Ostrovní trilogie", "text": "Ostrovní trilogie\n\nOstrovní trilogie je označení filmů autorských filmů \"Hodina vlků\", \"Hanba\" a \"Náruživost\" od režiséra Ingmara Bergmana z let 1968 a 1969. Všechny tři snímky jsou oceňovány i pro výkon hlavního kameramana Svena Nykvista.\n\nToto Bergmanovo tvůrčí období navazuje na nejasně definované tzv. komorní období či někdy komorní trilogie (představované například filmy \"Mlčení\", \"Hosté Večeře Páně\", \"Persona\", \"Jako v zrcadle\"). V období následujícím po Ostrovní trilogii vynikají především \"Šepoty a výkřiky\".\n\nV komorním období Bergman užívá jen nezbytné minimum děje a interiérů. Ostrovní trilogie je výpravnější a akčnější.\n\nV komorním období studuje lidskou psychiku a existenci (především žen). V Ostrovní trilogii studuje především partnerské vztahy.\n\nHlavní partnerské dvojici hráli vždy bergmanovští herci Liv Ullmannová a Max von Sydow. Charaktery těchto postav byly v celé trilogii vcelku analogické (viz hesla jednotlivých filmů \"Hodina vlků\", \"Hanba\", \"Náruživost\").\n\nDěj všech tří filmů se na pobřeží málo osídleného ostrova; tato skutečnost je z hlediska příběhů nezanedbatelná.\n\nTrilogie byla natáčena téměř výhradně na \"filmařském\" ostrově Fårö.\n"}
{"id": "403970", "url": "https://cs.wikipedia.org/wiki?curid=403970", "title": "Otisk", "text": "Otisk\n\nOtisk může mít význam:\n\n"}
{"id": "403977", "url": "https://cs.wikipedia.org/wiki?curid=403977", "title": "Bonaire", "text": "Bonaire\n\nBonaire (papiamentsky: \"Boneiru\") je jeden z ostrovů bývalých Nizozemských Antil, v současnosti je součástí Nizozemska. Má rozlohu 288 km² a žije na něm okolo patnácti tisíc obyvatel. Leží v jižní části Karibského moře před pobřežím Venezuely, patří do jižní části Závětrných ostrovů a je součástí Malých Antil. Hlavním městem Bonaire je Kralendijk a nejstarší usedlost je Rincon. Spolu s ostrovy Saba a Svatý Eustach tvoří tzv. Karibské Nizozemsko – správně-administrativní seskupení těchto tří ostrovů, které mají postavení \"zvláštního správního obvodu Nizozemska\".\n\nS ostrovy Aruba a Curaçao tvoří Bonaire skupinu ABC ostrovů – jižní část Malých Antil. Ačkoliv se zde běžně hovoří papiamentsky, anglicky a španělsky, je úředním jazykem nizozemština.\n\nPůvodními obyvateli ostrova byl aravacký kmen Caquetio, po kterém se zachovaly četné skalní malby. Z jejich jazyka pochází výraz \"bonay\" (nízká země), který byl později upraven na francouzské \"bonaire\" (dobrý vzduch). Roku 1499 zde přistál Alonso de Hojeda, ostrov ovládli Španělé, kteří většinu původních obyvatel odvezli jako otroky na ostrov Hispaniola a začali zde pěstovat dobytek. Roku 1636 je vyhnali Nizozemci, ostrov se stal střediskem pěstování kukuřice a sběru soli. Otrokářství bylo zrušeno roku 1862. Po druhé světové válce byla založena velké textilka firmy Schunck a ropná rafinerie. V roce 2010 proběhlo referendum, po kterém zaniklo zámořské území Nizozemské Antily a Bonaire spolu se sousedním ostrůvkem Klein Bonaire se stalo integrální součástí Nizozemska.\n\nOstrov je tvořen převážně vápencem a pískovcem, obklopuje ho korálový útes. Pobřeží je nízké, lemované mangrovy a slanými jezírky, ve vnitrozemí dominují skalnaté pahorky porostlé kaktusy, nejvyšším bodem je Brandaris Hill s nadmořskou výškou 241 m. Podnebí je horké, suché a větrné, teploty se pohybují celoročně okolo 27 °C, na rozdíl od většiny Karibiku se ostrovu vyhýbají hurikány. Základem zdejší ekonomiky je cestovní ruch, ale oproti sousedním ostrovům se Bonaire místo na masovou turistiku zaměřuje na milovníky neporušené přírody a vyznavače vodních sportů: provozuje se potápění, kitesurfing a jachting. Panují přísné předpisy na ochranu životního prostředí, na jejichž dodržování dohlíží nezisková organizace STINAPA (lodě například mají zakázáno vyhazovat kotvy, aby neponičily korálové útesy). Okolní moře je od roku 1979 chráněným územím, severní pětinu ostrova zaujímá národní park Washington Slagbaai, vyhlášený roku 1969. Typickým ptákem je plameňák karibský (až dvacet tisíc kusů), po kterém je pojmenováno také místní letiště Flamingo International Airport, žije zde také vzácný amazoňan žlutoramenný. Většinu dopravy zajišťují osli, turistickou atrakcí je útulek pro přestárlé osly, který zřídila roku 1993 Malina Melisová.\n\n"}
{"id": "403979", "url": "https://cs.wikipedia.org/wiki?curid=403979", "title": "Radek Bělohlav", "text": "Radek Bělohlav\n\nRadek Bělohlav (* 11. dubna 1970 České Budějovice) je bývalý český hokejista.\n\nOd roku 2011 se věnuje trénování. V současnosti působí jako hlavní trenér u týmu HC Dynamo Pardubice.\n\nJde o odchovance jihočeského hokeje − začínal v Soběslavi, od dorostu hrál za Motor České Budějovice. V roce 1997 přestoupil do Vsetína a při zápasech v bývalém působišti musel čelit atakům tamních fanoušků. Je mistrem světa z roku 1996 a trojnásobným mistrem České extraligy (1998, 1999, 2002). V roce 1998 přispěl významným způsobem k zisku bronzových medailí na mistrovství světa v ledním hokeji pro český tým, když patřil mezi dva jeho nejlepší střelce (v oficiálních statistikách mu byl ovšem jeden gól neoprávněně přičten). Hrával též v dresu HC Sparta Praha. V sezóně 2008/09 vstoupil do Klubu hokejových střelců deníku Sport. Před sezónou 2008/09 mu patřilo 14. místo v tabulce podle počtu odehraných zápasů v československé a české nejvyšší hokejové soutěži. Během sezóny 2008/2009 překročil hranici 800 odehraných zápasů a posunul se na 6. místo. V následující sezóně dosáhl jako šestý hráč v historii hranice 900 utkání (5. března 2010), na konci téže sezóny byl pátý a po sezóně 2010/2011 se posunul s 974 zápasy na 3. místo.\n\n\nStatistiky reprezentace:\nKdyž v červnu 2013 firma Mountfield převedla extraligovou licenci z Českých Budějovic do Hradce Králové, vzdal se Radek Bělohlav své pozice asistenta trenéra u extraligového mužstva a zůstal v Budějovicích. Stal se spoluzakladatelem společnosti CB Hokej 2013, která za podpory bývalých budějovických hráčů (Václava Prospala, Stanislava Neckáře, Milana Michálka, Jaroslava Modrého a Aleše Kotalíka) zachovala hokej v Budějovicích alespoň na úrovni 1. ligy. Sám se stal hlavním trenérem a zároveň sportovním ředitelem narychlo sestaveného mužstva. Vzhledem k náročnosti obou pozic se vedení 14. 11. 2013 rozhodlo, že hlavního kouče bude dělat zkušený Jaroslav Jágr, kterému bude asistovat právě Radek Bělohlav, v jedné osobě i sportovní manažer týmu.\n\n\n"}
{"id": "403983", "url": "https://cs.wikipedia.org/wiki?curid=403983", "title": "Saba", "text": "Saba\n\nSaba je nejmenší z 6 karibských ostrovů, které spadají pod svrchovanost Nizozemského království. Leží v severozápadní části Karibského moře západně od Velkých Antil, patří do severní části Závětrných ostrovů a je součástí Malých Antil. Nejbližšími ostrovy jsou Svatý Martin, Svatý Bartoloměj a Svatý Eustach. Nachází se zde nejkratší ranvej na světě, která je dlouhá pouze 396 metrů.\n\nOd 10. října 2010 je Saba jedním ze 3 zvláštních správních obvodů Nizozemska. Další jsou ostrovy Bonaire a Svatý Eustach, souhrnné pojmenování pro tyto 3 ostrovy je „Karibské Nizozemsko“. Do té doby byl ostrov v rámci Nizozemského království součástí kontituční země Nizozemské Antily. Hlavním městem je Bottom.\n\nSaba leží asi 30 km na jihozápad od ostrova Svatý Martin, jeho průměr je asi 4,5 km o rozloze 13 km². Saba je neaktivní sopka se čtyřmi krátery, které se strmě svažují do moře. Nejvyšší vulkanický kráter je Mount Scenery, jehož nejvyšší bod 877 m nad mořem, a tím je také i nejvyšším bodem Nizozemského království. Ostrov má tropické podnebí a většina ostrova je sekundární tropický prales. K ostrovu patří i neobydlený ostrůvek Green Island na sever od Saby.\n\n\n"}
{"id": "403986", "url": "https://cs.wikipedia.org/wiki?curid=403986", "title": "Adenosinmonofosfát", "text": "Adenosinmonofosfát\n\nAdenosinmonofosfát (AMP, případně přesněji 5'-adenosinmonofosfát) je nukleotid složený z nukleové báze adeninu, cukru ribózy a jedné fosfátové skupiny. Má, podobně jako mnohé ostatní nukleotidy, centrální postavení v energetickém metabolismu. V podstatě je také jedním ze stavebních nukleotidů RNA.\n\nZajímavostí je, že se zřejmě podílí i na vnímání chuti. Jeho přítomnost v potravě způsobuje, že chutná sladce, ačkoliv je jinak kyselá. Tato skutečnost by mohla hrát roli ve vývoji potravin, které chutnají sladce, ale nezpůsobují obezitu.\n\nAdenosinmonofosfát může vznikat pomocí enzymu adenylátkinázy, který udržuje v buňce energetickou rovnováhu:\n\nDále vzniká hydrolýzou nukleotidů s vyšším počtem fosfátových skupin:\n\nAMP vzniká i při rozkladu RNA v buňce na jednotlivé nukleotidy.\n\nNaopak při odstraňování AMP probíhá např. tyto reakce:\n\nPřípadně také může probíhat rozklad AMP na kyselinu močovou, která je následně vyloučena z těla.\n\n"}
{"id": "403987", "url": "https://cs.wikipedia.org/wiki?curid=403987", "title": "AMP", "text": "AMP\n\nAMP může znamenat:\n\n"}
{"id": "403989", "url": "https://cs.wikipedia.org/wiki?curid=403989", "title": "Čempionat Kazachstana po chokkeju s šajboj", "text": "Čempionat Kazachstana po chokkeju s šajboj\n\nČempionat Kazachstana Vysšaja liga (česky \"Kazašská vyšší liga\") je nejvyšší profesionální hokejovou ligou v Kazachstánu. Byla založena v roce 1955. Ligy se účastní 10 týmů. Jeden kazašský tým hraje v druhé nejvyšší ruské lize Vyšší hokejové lize a jeden v KHL.\n\n"}
{"id": "403993", "url": "https://cs.wikipedia.org/wiki?curid=403993", "title": "Josef Řezníček", "text": "Josef Řezníček\n\nJosef Řezníček (* 30. listopadu 1966 Plzeň) je bývalý český hokejový obránce.\n\nByl rekordmanem v počtu odehraných zápasů v československé a české nejvyšší hokejové soutěži - jako první v historii překonal hranici 1000 zápasů. Je mistrem české extraligy 1993/94 a 2008/2009. Byl v sestavě ČSFR, která skončila na celkovém 6. místě na mistrovství světa v hokeji v roce 1991. Po zisku titulu v roce 2009 ukončil aktivní kariéru. V roce 2010 krátce působil jako asistent trenéra v klubu HC Energie Karlovy Vary. Dne 29. března 2012 jej vedení ČSLH jmenovalo šéfem extraligy. Funkce se ujal 1. června 2012.\n\n\n\n"}
{"id": "403994", "url": "https://cs.wikipedia.org/wiki?curid=403994", "title": "Goodbye (album)", "text": "Goodbye (album)\n\nGoodbye je rozlučkové album britské skupiny Cream a jakoby pokračovalo ve stopách předchozí desky Wheels of Fire. Na rozdíl od ní se sice jedná pouze o jednodiskovou záležitost, ale i ta se dělí na živou a studiovou část. I zde platí, že živá A-strana prezentuje skupinu jako mistrné hudebníky pohrávajícími si s blues-rockovými improvizacemi. Skladby \"Politician\" a \"Sitting on Top of the World\" však znějí daleko bluesověji než jejich studiové verze a kapela jakoby se jimi vracela k tradičnějšímu pojetí blues, kterým se uvedla na debutové desce Fresh Cream.\n\nStudiová strana B je vyplněna spíše oddechovými písněmi. Zatímco ale úvodní \"Badge\", na níž se s Claptonem autorsky podílel také George Harrison, je příjemně hravá, \"Doing That Scrapyard Thing\" už sklouzává k nevkusu. Přesto ostatní písně spolehlivě drží kvalitu této desky dost vysoko na to, než aby se dalo hovořit o pouhé labutí písni v té době již neexistující skupiny.\n\nNahrané živě v The Forum, Los Angeles, 19. října 1968.\n\n\n"}
{"id": "403995", "url": "https://cs.wikipedia.org/wiki?curid=403995", "title": "Live Cream Volume II", "text": "Live Cream Volume II\n\nLive Cream Volume II je výběrový živák britské skupiny Cream, který vyšel roku 1972.\nToto druhé oficiální live album zachycuje kapelu na jejím úplném vrcholu a na písních, které jsou zde nahrány, je to znát. První dva kousky pocházejí z oaklandského vystoupení v říjnu 1968, ostatní nahrávky byly pořízeny (stejně jako na prvním live albu) v březnu téhož roku v San Francisku. Album otevírá „pěkně od podlahy“ skladba \"Deserted Cities of the Heart\", které zdařile sekundují rozjeté \"White Room\", \"Tales of Brave Ulysses\" či \"Sunshine of Your Love\".\n\nZ pohledu běžného posluchače je předností této desky fakt, že obsahuje skladby Cream v „poslouchatelné“ délce, které nejsou, s výjimkou poslední písně \"Steppin' Out\", neúnosně natahovány instrumentálními vyhrávkami jednotlivých členů kapely. Živá hudba Cream je tak tady zaznamenána ve velmi přirozeném provedení, které svou energií musí uchvátit každého i po více jak třiceti letech od pořízení těchto nahrávek.\n\n\n\n\"Stopa 5 byla nahraná 9. března, 1968 ve Winterland Ballroom, San Francisco.\"\n\"Stopy 4 & 6 byly nahrány 10. března, 1968 ve Winterlandu, San Francisco.\"\n\"Stopy 1, 2 & 3 nahrány 4. března, 1968 v Oakland Coliseum Aréně, v Oaklandu.\"\n\n"}
{"id": "403996", "url": "https://cs.wikipedia.org/wiki?curid=403996", "title": "Rade Končar", "text": "Rade Končar\n\nRade Končar (v srbské cyrilici Раде Кончар, 6. srpna/28. října 1911 – 22. května 1942) byl jugoslávský vůdce a legendární bojovník v časech druhé světové války.\n\nRade Končar se narodil ve vesnici v Končarevském Kraji v občině Plitvička Jezera poblíž města Korenica. Některé zdroje udávají datum 28. října 1911, zatímco jiné 6. srpna 1911. Jako chorvatský Srb Končar odešel do srbského města Leskovac, kde dokončil školu a pracoval jako kovodělník. V roce 1934 se v Bělehradě stal členem komunisitcké strany. V roce 1936 bylo bělehradské křídlo strany zakázáno. Končar byl zatčen a uvězněn na jeden rok, kdy vykonával tvrdé práce ve věznici ve Sreské Mitrovici. Po propuštění se přestěhoval do Záhřebu a začal pracovat pro Siemens. Ve městě založil komunistické hnutí a v roce 1938 zorganizoval úspěšnou stávku.\n\nJako aktivní komunista v tehdejší jugoslávské komunistické straně stoupal rychle vzhůru, v roce 1939 byl již členem Politbyra. Během bojů byl zajat italskými fašisty a zastřelen v Šibeniku. Pro tehdejší jugoslávský režim se stal po válce hrdinou; in memoriam získal ocenění hrdiny lidu Jugoslávie. Pojmenována po něm byla jedna z brigád JLA, strojírenský podnik v Záhřebu a gymnázium v Bělehradě.\n"}
{"id": "403997", "url": "https://cs.wikipedia.org/wiki?curid=403997", "title": "Meego Remmel", "text": "Meego Remmel\n\nMeego Remmel (27. dubna 1966 v Tallinnu) je estonský baptistický kazatel a teolog.\n\nPůsobí jako předseda Estonské unie evangelikálních křesťanů a baptistů a jako rektor semináře baptistů a svobodných církví.\n\nV oblasti teologie se věnuje zejména etickým otázkám. Je autorem knihy \"The Role of Christian Ethics in Postmarxist and Postmodern Estonia\" (2002).\n"}
{"id": "403998", "url": "https://cs.wikipedia.org/wiki?curid=403998", "title": "Tiskárna H.R.G.", "text": "Tiskárna H.R.G.\n\nH.R.G. spol. s r. o. (HRG je zkratka z „Horse Radish Graphics“ – \"křenová grafika\") je ofsetová tiskárna zaměřující se na archový tisk (brožury, letáky, návody, časopisy, knihy) a packaging (obaly, krabičky, stojánky aj.)\n\nHistorie Tiskárny H.R.G. sahá těsně před sametovou revoluci, kdy začínal její zakladatel Petr Lorenc, sám vyučený knihtiskař, podnikat v oboru polygrafie. Samotná společnost H.R.G. byla založena v roce 1992 v Litomyšli, kdy měla cca 8 zaměstnanců. Rychlý růst v následujících letech byl umožněn vlastním patentem na prokládací zařízení. V roce 1997 došlo k výstavbě velké výrobní haly a nákupu prvního tiskového stroje od německé firmy Heidelberg, čímž se H.R.G. etablovala jako standardní tiskárna střední velikosti. V současnosti je považována za nejmoderněji vybavenou středně velkou tiskárnu v České republice.\n\nAčkoli H.R.G. formálně existuje teprve od roku 1992, de facto navazuje na pětisetletou tradici tiskárenství v Litomyšli, neboť většina jejích tehdejších zaměstnanců přešla v 90. letech z krachující tiskárny Augusta (pod tímto jménem známá od roku 1852, ovšem založena již roku 1503 jako jedna z nejstarších tiskáren v českých zemích). Sám majitel a zakladatel H.R.G., Petr Lorenc, se v tiskárně Augusta vyučil.\n\nVlastníky v roce 2014 byli:\n\nCelková výše základního kapitálu H.R.G. spol. s r. o., zapsaná v obchodním rejstříku k 19. 2. 2009, činila 4,9 milionů Kč.\n\n\n\n\n"}
{"id": "403999", "url": "https://cs.wikipedia.org/wiki?curid=403999", "title": "Mats Troeng", "text": "Mats Troeng\n\nMats Troeng (* 11. červenec 1978, Uppsala) je švédský reprezentant v orientačním běhu žijící ve švédském městě Uppsala. Je juniorským mistrem světa v orientačním běhu z roku 1998. Mezi jeho největší úspěchy lze považovat 4 místo z MS v japonském Aichi z roku 2005. V současnosti běhá za švédský klub OK Linné.\n\n"}
{"id": "404000", "url": "https://cs.wikipedia.org/wiki?curid=404000", "title": "Nykvist", "text": "Nykvist\n\nNykvist je švédské příjmení. Známí nositelé tohoto příjmení jsou:\n\n"}
{"id": "404003", "url": "https://cs.wikipedia.org/wiki?curid=404003", "title": "Lega Italiana Hockey Ghiaccio", "text": "Lega Italiana Hockey Ghiaccio\n\nLega Italiana Hockey Ghiaccio (celý italský název: \"La Lega Italiana Hockey su Ghiaccio\") nebo mezinárodně známá pod jménem Serie A je nejvyšší profesionální hokejová liga v Itálii. Založena byla v roce 1924. Tato hokejová liga spadá pod \"La Federazione Italiana Sport del Ghiaccio\" (FISG). Italská liga bývá častým útočištěm zahraničních hráčů, kteří se neprosadí v NHL. Počet cizinců je v týmu omezen 4 hráče.\nPrvní část: (základní sezóna) - každý tým hraje s každým týmem čtyři zápasy.\n\nDruhá část: Po odehrání první části jsou týmy rozděleny do dvou skupin, ve kterých se rozhodne o účasti v play off respektive play out.\n\nTřetí část: (Play off) - Ve čtvrtfinále se utká 1. tým z 8. týmem, 2. tým ze 7. týmem, 3. tým ze 6. týmem a 4. tým z 5. týmem. Poté se odehraje semifinále a finále, ve kterém se rozhodne o mistrovi ligy pro daný ročník. Samozřejmě se odehrají i zápasy play out, ve kterých se rozhodne, který tým z ligy sestoupí. Stejně jako v ostatních italských Serie A ligách, bude vítěz ligy nosit následující sezónu na svých dresech Scudetto. Jedná se o malý štít, na kterém je vyobrazena italská vlajka. Mistr navíc obdrží RBK Hockey Cup, který odráží sponzorství této ligy Reebokem. Vybrané zápasy této nejvyšší italské hokejové soutěže jsou vysílány v televizi.\n\n\nSložení ligy pro rok 2014/2015.\n"}
{"id": "404004", "url": "https://cs.wikipedia.org/wiki?curid=404004", "title": "Tuleň kroužkovaný", "text": "Tuleň kroužkovaný\n\nTuleň kroužkovaný (\"Pusa hispida\"), je tuleň obývající severní pobřeží Evropy, Asie a Ameriky.\n\nDospělí jedinci měří 85 – 160 cm a váží 40 – 90 kg. Jsou světle šedí s černým tečkováním; skvrny jsou často obklopeny světlými prstenci. Jsou malí a buclatí. Rypáky mají krátké a úzké.\n\nVyskytují se v celém Severním ledovém oceanu. Lze je nalézt i ve vodách Baltského a Beringova moře. Dávají přednost odpočinku na ledových krách, které je posouvají dál na sever. Některé poddruhy mohou být nalezeny i ve sladkých vodách.\n\nSamička dosáhne pohlavní zralosti mezi 5 – 7 rokem, zatímco samci kolem 6 – 8 roku. Samičky rodí mláďata na ledové kře od poloviny března do počátku dubna. Březost trvá přibližně devět měsíců. Tulení mláďata jsou závislá na mateřské péči 40 dní, kdy si vybudují silnou tukovou vrstvu. Tuleni kroužkovaní jsou ploutvonožci, kteří si v ledu udržují otvor, kolem kterého mají svá stanoviště.\n\nPáření začíná od srpna do září. Samci si hledají volnou samičku se kterou stráví před pářením několik dní. Poté si hledá jinou samičku.\n\nPřirozenými nepřáteli jsou kosatky, lední medvědi, vlci a rosomáci. Jsou důležitou složkou potravy ledních medvědů. Kromě ledních medvědů je ohrožuje i globální oteplování.\n\nTuleni kroužkovaní se živí treskami, sledi, síhy, okouny, korýši.\n\nV arktické Kanadě jsou mladí tuleni loveni u zamrzajících trhlin v ledu.\n\nPodle výskytu se dělí na jednotlivé poddruhy:\n\n\nPoslední tři poddruhy jsou izolovány od ostatních a jsou příbuzné s tuleněm kaspickým a bajkalským.\n"}
{"id": "404011", "url": "https://cs.wikipedia.org/wiki?curid=404011", "title": "Jean-Claude Juncker", "text": "Jean-Claude Juncker\n\nJean-Claude Juncker (* 9. prosince 1954 Redange) je lucemburský politik a právník, který v letech 2014–2019 zastával úřad předsedy Evropské komise. Evropský parlament nominaci schválil většinou 422 ze 729 hlasů. \n\nV letech 1995 až 2013 působil jako předseda vlády Velkovévodství lucemburského, čímž se stal nejdéle sloužícím premiérem v historii Evropské unie a jedním z nejdéle působících hlav vlád v demokratických zřízeních vůbec. Současně s tímto úřadem zastával v období 1989–2009 post ministra financí. Mezi roky 1990–1995 byl předsedou Sociálně křesťanské strany (PCS/CVS).\n\nV rámci lucemburského předsednictví EU, v letech 1997 a 2005, byl vždy na šest měsíců předsedou Evropské rady, respektive Rady Evropské unie. Mezi roky 2005–2013 vedl jako první stálý prezident Euroskupinu.\n\nNarodil se v Redange a většinu dětství strávil v Belvaux. Jeho otec, profesí ocelářský dělník, bojoval ve druhé světové válce na straně Třetí říše, když byl přinucen narukovat do Wehrmachtu. Mladý Jean-Claude studoval v belgickém Clairefontaine a před návratem domů úspěšně odmaturoval v Lycée Michel Rodange. V tuto dobu, konkrétně v roce 1974, vstoupil do Sociálně křesťanské strany. Následně roku 1979 absolvoval magisterské studium práv na francouzské University of Strasbourg, ale právnickou praxi nikdy nevykonával. Juncker mluví kromě svého rodného jazyka (lucemburština) také plynně francouzsky, německy a anglicky.\n\nPo návratu do Lucemburku se díky svým rétorickým schopnostem stal tajemníkem v parlamentu. Poprvé byl do Sněmovny reprezentantů, jednokomorového šedesátičlenného lucemburského parlamentu, zvolen v roce 1984 a okamžitě se v nové vládě pozdějšího předsedy Evropské komise Jacquese Santera stal ministrem práce. Tím se ujal role moderátora řady debat při jednáních v Evropské unii, kde se poprvé projevila jeho proevropská profilace. Zároveň se stal guvernérem Světové banky.\nKrátce před parlamentními volbami v roce 1989 byl vážně zraněn při silniční nehodě. Následně strávil dva týdny v kómatu. Nicméně se po znovuzvolení vrátil do Sněmovny reprezentantů a v nové vládě zastával dvě ministerská křesla, když k portfeji práce získal i portfej financí.\n\nNa počátku 90. let předsedal ECOFINu, Radě ministrů financí členských zemí EHS, která se klíčově podílela na konečné verzi Maastrichtské smlouvy. Juncker byl spoluzodpovědný za uzavření oddílu ekonomické a monetární politiky unie a sám smlouvu podepsal v roce 1992. V tomto období se stal parlamentním lídrem své strany.\n\nDo sněmovny byl znovuzvolen v roce 1994, aby pokračoval v obou ministerských úřadech. Po oznámení nominace Santera na místo předsedy EK, byl 20. ledna 1995 jmenován velkovévodou Jeanem za předsedu vlády, ve které byla jeho strana v koalici se Socialisticko-dělnickou stranou (POSL-LSAP). Po jmenování se vzdal postu ve Světové bance, ale ponechal si obě předešlé ministerské funkce. Navíc se stal i ministrem zahraničí.\n\nV prvním funkčním období premiéra se Juncker zaměřil na ekonomickou platformu v prohlubování bilaterálních mezinárodních vztahů, tak aby zvýšil prestiž Lucemburska v zahraničí. V roce 1996 v rámci své návštěvy Dublinu, se projevil jako úspěšný mediátor při sporu mezi francouzským prezidentem Jacquesem Chiracem a německým kancléřem Helmutem Kohlem ohledně politiky Ekonomické a monetární unie EU, jejímž byl členem. Tisk o něm referoval jako o \"hrdinovi z Dublinu\", kterému se podařilo urovnat jejich spor.\nV roce 1997 se z titulu funkce předsedy vlády stal na půl roku předsedou Evropské rady. Zaměřil na integraci unie především oblasti sociálních věcí a vytvořil plán boje s nezaměstnaností, který byl pojmenován jako „lucemburský proces“ (předsedou EK byl také Lucemburčan). Inicioval vznik neformální skupiny \"Euro 11\" ministrů financí, kteří se zamýšleli nad další monetární politikou unie.\nV roce 1999 byl znovuzvolen do parlamentu a podržel si i funkci premiéra. Koalice se Socialisticko-dělnickou stranou již nebyla obnovena, místo ní vytvořil vládu s Demokratickou stranou (PD/Dp). Po dalších volbách v roce 2004, se socialističtí dělníci stali druhou nejsilnější stranou a Juncker se vrátil k obnovení koalice s nimi. Na Sumitu EU byl dezinformován o smrti tehdy již nemocného Jásira Arafata, což předčasně oznámil do médií.\n\nV roce 2005 se podruhé stal předsedou Evropské rady. V této roli navštívil amerického prezidenta George Bushe ve Washingtonu. Krátce před jeho koncem proběhlo v Lucembursku referendum o ratifikaci Smlouvy o Ústavě pro Evropu. Juncker spojil existenci vlády s úspěchem v referendu. Výsledkem 56,5 % pro smlouvu z celkové 88% účasti voličů, slavil úspěch. V Scheveningenu byl v témže roce zvolen na schůzce ECOFINu představitelem pro společnou měnu, tzv. „Panem Euro“ na dobu dvou let. Jeho úkolem byla koordinace hospodářské politiky eurozóny.\n\nV roce 2009 odsoudil snětí exkomunikace nad kontroverzním biskupem Richardem Williamsonem.\n\nKdyž v prosinci 2013 opustil úřad lucemburského premiéra, byl nejdéle sloužícím předsedou vlády v historii Evropské unie (dříve Evropských společenství). 15, července 2014 jej Evropský parlament zvolil novým předsedou Evropské komise.\n\nJuncker prosazuje povinné kvóty pro přerozdělování uprchlíků mezi členské státy EU. S Junckerem a Evropskou komisí se kvůli tomu dostal do sporu maďarský premiér Viktor Orbán, který odmítl její návrh na přerozdělování uprchlíků a návrh Evropské komise označil za \"absurdní, téměř šílený\".\n\nPo smrti dlouholetého kubánského vůdce a revolucionáře Fidela Castra Juncker tweetoval, že \"Smrtí Fidela Castra ztratil svět muže, který byl pro mnohé hrdinou.\"\nJuncker podpořil v roce 2014 sankce EU proti Rusku. V červnu 2017 Juncker kritizoval nové americké sankce proti Rusku, které připravil Kongres USA a které postihnou i evropské firmy spolupracují na rozšíření plynovodu Nord Stream, který přivádí zemní plyn z Ruska do Německa po dně Baltského moře.\n\nLucembursko pod vedením Junckera dne 21. února 2008 uznalo jednostranné vyhlášení nezávislosti Kosova na Srbsku. 9. července 2011 Lucembursko pod vedením Junckera uznalo výsledky referenda o samostatnosti Jižního Súdánu a vyhlášení nezávislosti na Súdánu.\n\nV říjnu 2017 jako předseda Evropské komise Juncker odmítl referendum o nezávislosti Katalánska a jednostranné vyhlášení nezávislosti na Španělsku, které je členským státem EU. V projevu, který pronesl na univerzitě v Lucemburku, prohlásil: „Pokud Katalánsku dovolíme - a nic nám do toho není - aby se oddělilo, jiní udělají totéž. To nechci.“\n\nDíky únikům informací LuxLeaks vyšlo najevo, že v letech 2002–2010, v době kdy byl Juncker lucemburským premiérem, pomáhalo Lucembursko nadnárodním monopolům platit nižší daně. Tajné dohody s nadnárodními firmami se týkaly okolo 340 společností. Juncker měl přitom cíleně bránit daňové reformě EU. Jenom Německo přišlo na daních kvůli politice Lucemburska o 197,99 miliónu dolarů. Podle německého vyšetřovatele Norberta Naulina „Tato podpora při daňových únicích, kterou jsme viděli při svém vyšetřování u bank, je systematickou a organizovanou formou hospodářské kriminality.“ \n\nEuroposlanec Fabio de Masi, který je místopředsedou Vyšetřovacího výboru Evropského parlamentu pro praní peněz, vyhýbání se daňovým povinnostem a daňové úniky (PANA), uvedl: „Je absurdní, že milióny Evropanů, kteří trpěli kvůli úsporným politikám, mají nyní za předsedu Komise EU kmotra daňového dumpingu.“ Kvůli daňové aféře vyvolala skupina europoslanců, včetně předsedy britské UKIP Nigela Farage či Marine Le Penové z FN, hlasování o vyslovení nedůvěry Evropské komisi pod vedením Junckera, návrh ale nezískal podporu většiny europoslanců.\n\nV květnu 2018 se Juncker zúčastnil slavnostního odhalení obří sochy Karla Marxe, kterou zaplatila Čína, v Marxově rodném městě Trevír v Německu u příležitosti 200. výročí jeho narození. Bývalý český prezident Václav Klaus jeho účast označil za přiznání vlivu, který Marx na „projekt evropské integrace v jeho dnešní podobě Evropské unie má“.\n\n\n"}
{"id": "404012", "url": "https://cs.wikipedia.org/wiki?curid=404012", "title": "Petr Lorenc", "text": "Petr Lorenc\n\nPetr Lorenc (* 10. listopadu 1955 Litomyšl) je zakladatel, jednatel a částečný vlastník Tiskárny H.R.G.. V roce 2008 byl vyhlášen podnikatelem roku Pardubického kraje.\n\nPetr Lorenc je synem Františka Lorence a Marie Lorencové (roz. Kudrnové). Byl vyučen jako sazeč, v 80. letech pracoval ve Východočeské státní tiskárně (nyní Východočeská tiskárna), odkud před sametovou revolucí odešel a začal zakázkově tisknout v domácích podmínkách.\n\nV roce 1992 založil Tiskárnu H.R.G., již k rychlému růstu dopomohl také Lorencův patent na prokládací zařízení. V roce 1997 prošla firma zásadní modernizací a od té doby patří ve svém oboru k nejdůležitějším subjektům na českém trhu. Kromě Tiskárny H.R.G. je Lorenc také jediným vlastníkem zastřešující firmy Press Island. Petr Lorenc má dvě dcery a jednoho syna.\n\n\n\n"}
{"id": "404013", "url": "https://cs.wikipedia.org/wiki?curid=404013", "title": "Svatý Eustach (ostrov)", "text": "Svatý Eustach (ostrov)\n\nSvatý Eustach ( ) je jeden z nejmenších karibských ostrovů. Leží na severozápadním okraji Karibského moře západně od Velkých Antil, patří do severní části Závětrných ostrovů a je součástí Malých Antil. Hlavním městem je Oranjestad.\n\nOd 10. října 2010 je Svatý Eustach jedním ze 3 zvláštních správních obvodů Nizozemska. Další jsou ostrovy Bonaire a Saba, souhrnné pojmenování pro tyto 3 ostrovy je „Karibské Nizozemsko“. Do té doby byl v rámci Nizozemského království součástí konstituční země Nizozemské Antily.\n\nSvatý Eustach je s největší pravděpodobností neaktivní vulkán s kráterem na jihovýchodě ostrova. Kráter se jmenuje The Quill a je asi dvě stě tisíc let starý. Na sever od kráteru je vyvřelá hornina a zbytek nížinaté krajiny.\n\n\n"}
{"id": "404019", "url": "https://cs.wikipedia.org/wiki?curid=404019", "title": "Weekendavisen", "text": "Weekendavisen\n\nWeekendavisen (\"Víkendové noviny\") je dánský kulturně-společenský týdeník novinového formátu. Jako nástupce původních novin Berlingske Tidende je považován za nejstarší noviny na světě (zal. v roce 1749). V dnešní podobě však noviny vznikly až v roce 1971.\n\n\"Weekendavisen\" vychází každý pátek. Je rozdělen do několika rozsáhlých sešitů. Pokrývá společenská a kulturní témata nadnárodního dosahu, včetně kulturně-společenské a ideové debaty. Obsahuje též objemnou literární přílohu.\n\nNáklad je přibližně 60 000 výtisků (2007), čtenářská obec však dle výzkumů dosahuje přibližně 290 000 osob.\n\n"}
{"id": "404026", "url": "https://cs.wikipedia.org/wiki?curid=404026", "title": "Chattanooga Choo Choo", "text": "Chattanooga Choo Choo\n\nChattanooga Choo Choo je jazzová skladba Harryho Warrena. Její text, který byl vytvořen Mackem Gordonem, pojednává o cestě vlakem z New Yorku do města Chattanooga v Tennessee. Prvním interpretem byl orchestr Glenna Millera, jenž skladbu nahrál do soundtracku k filmu \"Sun Valley Serenade\" (1941), kde ji zpíval hlavní tenorsaxofonista Millerova orchestru Gordon „Tex“ Beneke.\n\nKromě řady orchestrálních nahrávek existuje česká verze, kterou nazpíval pod původní názvem Ladislav Vodička. Tato nahrávka byla vydána v roce 1999 na albu \"„Byl to Shane“\"\n"}
{"id": "404031", "url": "https://cs.wikipedia.org/wiki?curid=404031", "title": "Rallye Dakar 2009", "text": "Rallye Dakar 2009\n\nRallye Dakar 2009 byl 31. ročník dálkové soutěže, která se poprvé v historii odehrával na jihoamerickém kontinentě, konkrétně ve státech Argentina a Chile.\n\nPředchozí ročník byl z důvodu hrozby teroristického útoku zrušen. Poté ředitel soutěže Etienne Lavigne oznámil, že se soutěž přesune do Jižní Ameriky. Soutěž vedla z Buenos Aires přes Santiago de Chile zpět. Tento ročník byl náročný, odstopilo mnoho posádek. Na zástavu srdce zemřel motocyklista Pascal Terry. Na start bylo přihlášeno 217 motocyklů, 177 automobilů, 25 quadů a 81 kamionů. Závod měl obrovskou podporu místních fanoušků.\n\nPo osmé za sebou zvítězila značka KTM. Podruhé na ní Španěl Marc Coma. Ten vedl celou soutěž už od startu. Za začátku ho na rozdíl od soupeřů nepostihly defekty. I přes unikající olej a jeden pád si udržel vedení až do cíle. Druhý dojel vítěz posledního ročníku francouz Cyril Despres. Třetí dojel další Francouz David Frétigne na motocyklu Yamaha. Ve stejném týmu soutěžil i Čech Martin Macek. Původně byl v kategorii sériových motocyklů, kterou vedl, ale po protestu na velikost brzdového kotouče byl přeřazen do kategorie Super production. Celkově dokončil na 24. pozici. Dalšími Čechy na startu byli Jan Froněk, který dojel 44. a David Pabiška 65. Dušan Randýsek odstoupil pro zranění kolene.\n\n\nČech Josef Macháček zvítězil již popáté. Z celkového počtu dorazilo do cíle pouze třináct. Macháček byl zpočátku druhý za Gonzálesem, ten ale později odstoupil. Náskok na Argentince Patronelliho byl přes dvě a půl hodiny. Druhý Čech Oldřich Bažina dokončil na páté pozici.\n\n\nPo sedmi letech nezvítězil tým Mitsubishi a teprve potřetí v celé historii neměl vůz na stupních vítězů. Zvítězil Jihoafričan De Villiers. Druhý byl Američan Mark Miller. Oba řídili vůz Volkswagen Touareg. Mitsubishi skončilo s vývojem vozu Pajero a představilo typ Lancer. Kvůli technickým problémům ale většina posádek vypadla. Za Volkswagen dlouho vedl Španěl Carlos Sainz, ale po havárii odstoupil. Třetí dokončil Američan Gordon s vozem Hummer H3. Dobré výkony předvedli i jezdci s vozy BMW X3. Úspěchem bylo i umístění Miroslava Zapletala s vozem Mitsubishi L200. Ten dojel sedmý a byl nejlepším pilotem Mitsubishi v cíli. Na 51. pozici dorazil Jiří Janeček s vozem Toyota Land Criuser.\n\n\nV první etapě dojel Aleš Loprais na páté pozici. Poté měl problémy s převodovkou a propadl se. Nakonec odstoupil před startem do poslední etapy. V páté etapě odstoupil Martin Macík s Liazem také kvůli převodovce. V déváté etapě vážně havaroval Tomáš Tomeček s Tatrou. Ale nikdo z posádky nebyl vážně zraněn. Druhý vůz z Letka racing team - Tatra Brazilce de Azeveda dojela šestá. Nejlepší pozici z českých jezdců - sedmé místo držel Marek Spáčil na soukromém Liazu. Ten odstoupil ve 12. etapě pro poruchu předního náhonu. První dvě místa obsadily posádky Kamazů v pořadí Kabirov a Čagin. Třetí dojel Gerard de Rooy na voze Ginaf.\n\n\n"}
{"id": "404039", "url": "https://cs.wikipedia.org/wiki?curid=404039", "title": "Daihatsu Feroza", "text": "Daihatsu Feroza\n\nDaihatsu Feroza je malým terénním automobilem, který v letech 1989 až 1999 vyráběla japonská automobilka Daihatsu. Feroza měla původně být nástupcem modelu Rocky. Nakonec se oba typy vyráběly současně.\n\nMěla nézávislé zavěšení předních kol a tuhou zadní nápravu. Tlumiče mohly být nastaveny pro tři stupně tvrdosti. Dodávala se s jediným motorem - zažehovým o výkonu 95 koní. Délka byla 3800 milimetrů. Na výběr byla karoserie s plátěnou nebo pevnou sundavací střechou. Později byla vyráběna i verze s pohonem všech kol.\n"}
{"id": "404046", "url": "https://cs.wikipedia.org/wiki?curid=404046", "title": "Kočičí zlato", "text": "Kočičí zlato\n\nKočičí zlato může označovat\n\n"}
{"id": "404050", "url": "https://cs.wikipedia.org/wiki?curid=404050", "title": "Bombový útok na Světové obchodní centrum 1993", "text": "Bombový útok na Světové obchodní centrum 1993\n\nBombový útok na Světové obchodní centrum proběhl 26. února 1993. V autě zaparkovaném pod Světovým obchodním centrem v New Yorku explodovala bomba, která zabila šest lidí a více než tisíc jich zranila.\n\nK útoku byla použita výbušnina na bázi nitrátu močoviny o váze 606 kg, která byla uložena v dodávce zanechané v podzemním parkovišti.\nVybuchla ve 12 hodin 17 minut. Navzdory nízkému počtu 6 obětí útok naprosto šokoval americkou veřejnost. Teroristé vypověděli, že jejich cílem bylo narušit statiku mrakodrapu – k tomu však nedošlo.\nÚtok byl naplánován pákistánskými muslimskými extremisty pod vedením Ramzího Júsefa, kterého financoval jeho strýc Chálid Šajch Muhammad. Za útok na Světové obchodní centrum byli obviněni čtyři muslimští extremisté, každý z nich byl odsouzen ke 240 letům vězení. Celou akci údajně financovala teroristická skupina al-Káida.\n"}
{"id": "404051", "url": "https://cs.wikipedia.org/wiki?curid=404051", "title": "Naše příroda", "text": "Naše příroda\n\nNaše příroda je populárně naučný přírodovědný časopis zaměřený převážně na českou a slovenskou přírodu a nejbližší okolí. Časopis vydává občanské sdružení \"Naše příroda\" od dubna 2008. Prvním rokem vycházel časopis čtvrtletně, od roku 2009 vychází jako dvouměsíčník. Přináší informace z oblasti ekologie, botaniky a zoologie. Je tištěn na křídový papír formátu B5. Šéfredaktorkou je Mgr. Pavla Mládková.\n\nČasopis přináší informace o ochraně životního prostředí, ohrožených druzích místní fauny a flóry, zajímavých lokalitách tuzemské a okolní přírody a seznamuje čtenáře s novými vědeckými poznatky, zejm. v oblasti zoologie a botaniky.\n\nFormát časopisu Naše příroda je B5, tisk celobarevný na křídovém papíře, rozsah 80 stran. Populárně naučné texty jsou doprovázeny fotografiemi předních českých fotografů přírody. Časopis Naše příroda spolupracuje s Ondřejem Prosickým, Janem Ševčíkem, Jiřím Bohdalem, Pavlem Krásenským, Rostislavem Stachem, Liborem Votočkem, Janem Veberem a mnoha dalšími.\n\nOd počátku je ředitelem časopisu Naše příroda Mgr. Vítězslav Šrámek a šéfredaktorkou Mgr. Pavla Mládková.\n\n"}
{"id": "404054", "url": "https://cs.wikipedia.org/wiki?curid=404054", "title": "František Kožík", "text": "František Kožík\n\nFrantišek Kožík (16. května 1909, Uherský Brod – 5. dubna 1997, Praha) byl český spisovatel a esperantista, autor historických a biografických románů (Deburau, Camões, Cervantes, Sade, Komenský, Janáček, Mánes, Vojan, Tyl, Čermák, Braunerová, Těsnohlídek) aj. Jako textař písní a herec používal pseudonym Jiří Žalman.\n\nŠkolní docházku začal ve válečném roce 1915 na cvičné škole při učitelském ústavu v Kroměříži. Poté v roce 1919 nastoupil na reálné gymnázium v Uherském Hradišti, kde však studoval pouze do roku 1925 a maturoval v roce 1927 již na českém státním reálném gymnáziu v Brně. Posléze studoval na Právnické fakultě Masarykovy univerzity, kde v roce 1931 získal titul doktora práv. V letech 1931–1933 byl také posluchačem Filozofické fakulty Masarykovy univerzity a od roku 1928 mimořádným posluchačem brněnské konzervatoře, kde v roce 1931 vykonal absolutorium v oboru režie a dramaturgie.\n\nMezi léty 1933 a 1940 byl rozhlasovým režisérem programu \"Verda Stacio\" v Brně, vysílajícího v esperantu, členem herecké skupiny TRAKT, živil se tedy mj. jako dramaturg a herec. Rozhlas vysílal v roce 1935 jeho operetu v esperantu \"Sur rozoj sternite\" (\"Na růžích ustláno\"; napsal spolu s Bohumírem Poláchem, hudba Jaromír Weinberger, do esperanta přeložil Jiří Vítězslav Šamla). V češtině připravil mnoho dalších rozhlasových pořadů, zvláště pro mládež. Méně známou skutečností je, že psal také libreta k operám (např. \"Pohádka máje\", uvedená 1950 Národním divadlem).\n\nZa protektorátu byl dramaturgem propagandistických rozhlasových skečů. 30. dubna 1943 František Kožík o svých zážitcích z cesty do Katyně promluvil v rozhlase.\n\nV devadesátých letech se účastnil podvečerů a besed na výstavách, které uspořádalo \"Masarykovo demokratické hnutí\".\n\nJeho první manželka Zdeňka Švabíková byla herečka, také členka TRAKTu; jeho druhá manželka Olga Horáková byla spisovatelka, jejíž drama \"Epizodo komenciĝas\" odvysílala Verda Stacio v roce 1949.\n\n\n\n\n"}
{"id": "404059", "url": "https://cs.wikipedia.org/wiki?curid=404059", "title": "Redange", "text": "Redange\n\nRedange, také Redange-sur-Attert (: \"Réiden\", : \"Redingen\") je město na západě Lucemburska. Leží na řece Attert, která je přítokem Alzette, blízko u belgických hranic. Je hlavním městem kantonu Redingen.\n\nV roce 2005 zde žilo 2 308 obyvatel. Dalšími městy této oblasti jsou Lannen, Nagem, Niederpallen, Ospern a Reichlange.\n\nRedange je rodištěm bývalého předsedy vlády lucemburského velkovévodství a předsedy Evropské komise Jeana-Clauda Junckera.\n"}
{"id": "404063", "url": "https://cs.wikipedia.org/wiki?curid=404063", "title": "Svatých Pět bratří", "text": "Svatých Pět bratří\n\nSvatí bratři Benedikt, Jan, Matouš, Izák a Kristin jsou kamaldulští mučedníci z území dnešního Polska, pokračovatelé v díle sv. Vojtěcha.\nBenedikt a Jan byli kněží italského původu, žáci sv. Romualda z jeho mnišské komunity u Ravenny. Na přání krále Boleslava Chrabrého a císaře Oty III. přišli v roce 1001 do Polska, aby tam pokračovali v díle sv. Vojtěcha. Usadili se v poustevně západně od Poznaně a čekali až dostanou z Říma pověření k misionářskému působení. Brzy se k nim připojili učedníci domácího původu – Matouš a Izák. Jejich komunitu ovšem přepadli lupiči a všechny, včetně kuchaře Kristina, zabili. Mělo se tak stát 11. listopadu 1003. Brzy po roce 1009 dal jejich těla Boleslav Chrabrý přenést do katedrály v Hnězdně. Jejich přítel svatý Bruno Querfurtský o nich napsal legendu (1008).\n\nJejich ostatky přenesl roku 1039 spolu s tělem druhého pražského biskupa sv. Vojtěcha kníže Břetislav I. do Prahy. Odtamtud byla většina jejich ostatků přenesena do nově založeného kapitulního staroboleslavského kostela sv. Václava. Roku 1128 bylo pak tělo sv. Kristina přeneseno do olomoucké katedrály.\nV roce 1352 byly ostatky dvou z nich uloženy do nových olověných schrán arcibiskupem Arnoštem z Pardubic za přítomnosti císaře Karla IV. Od husitských válek je ovšem jejich hrob nezvěstný. Jen kaple v závěru jižní boční lodi nese podle tradice jejich zasvěcení. V pokladu Metropolitní kapituly u sv. Víta jsou chovány dva plenáře s ostatky, raně gotická dřevěná deska, upravená v době barokní, a stříbrný stojací relikviář darovaný rodinou Lobkowiczů roku 1617. kapitulním pokladu ve Staré Boleslavi je chována menší gotická plenářová deska z 1. poloviny 14. století s ostatky 4 z 5 bratří. Ostatky sv. Kristina v barokní relikviářové tumbě jsou uloženy v presbytáři katedrály v Olomouci.\n\nSvatí bratři jsou čeští patroni a jejich svátek se slaví 25. srpna.\n\n\n\n"}
{"id": "404078", "url": "https://cs.wikipedia.org/wiki?curid=404078", "title": "Lawrence Gonzi", "text": "Lawrence Gonzi\n\nLawrence Gonzi (* 1. července 1953 Pietà) je maltský politik a v letech 2004–2013 předseda vlády Maltské republiky, kterým byl jmenován 23. března 2004 po rezignaci Edwarda Fenecha Adamiho. Působí také ve funkci předsedy Národní strany (maltsky: \"Partit Nazzjonalista\").\n\nPo prohraných maltských parlamentních volbách v březnu 2013 se stal vůdcem opozice a v úřadu premiéra jej nahradil Joseph Muscat.\n\nLawrence Gonzi je synem Luigi Gonziho a Ines Galea a prasynovcem Mikiela Gonziho, bývalého maltského arcibiskupa. Má mladšího bratra Michaela Gonziho. Je ženatý s Catherine Callusovou, s níž má tři děti Davida, Mikelu a Paula.\n\nV roce 1987 se úspěšně účastnil voleb do parlamentu s Národní stranou. V roce 1988 byl zvolen do čela Sněmovny reprezentantů (Kamra tar-Rapprezentanti) maltského jednokomorového parlamentu a tuto funkci obhájil i v roce 1992, kdy získal jednomyslnou podporu zákonodárců. Jako opoziční poslanec zastával post stínového ministra sociálních věcí, později se stal generálním tajemníkem strany.\n\nV roce 1998 byl jmenován ministrem sociálních věcí, následující rok se stal místopředsedou Národní strany i místopředsedou vlády (1999-2004). V parlamentních volbách uspěl i v roce 2003.\n\nV březnu 2004 po odstoupení předsedy strany a premiéra Edwarda Fenecha Adamiho zvítězil v boji o jeho posty. Krátce nato byl jmenován předsedou vlády a ujal se i role stranického šéfa. Ve vládě současně zastával úřad ministra financí (2004-2008).\n\nPo parlamentních volbách 8. března 2008, byl Gonzi znovuzvolen premiérem. 4. května 2008 pak znovu potvrzen ve funkci stranického předsedy.\n"}
{"id": "404081", "url": "https://cs.wikipedia.org/wiki?curid=404081", "title": "Kniha o Blanche a Marii", "text": "Kniha o Blanche a Marii\n\nKniha o Blanche a Marii je román švédského spisovatele P. O. Enquista z roku 2004 (název v originále: \"Boken om Blanche och Marie\").\n\nKniha líčí fiktivní životopis Blanche Wittmanové, pacientky doktora a zakladatele psychiatrie J. M. Charcota, založený na deníku, který si Blanche údajně psala za svého života. Tato žena vystupuje v románu jako pomocnice Marie Curie v ústavu, který se dnes nazývá Institut Curie, a umírá na následky vystavení radioaktivnímu ozáření poté, co jí byly amputovány obě nohy a paže.\n\nArchivy Curieova Institutu dokazují, že Blanche Wittmannová nikdy nebyla asistentkou Marie Curie. Tohoto spojení však autor využívá k tomu, aby názorně spojil dva prvky moderního světa, které se objevily ve stejné době - objev radioaktivity a vznik psychiatrie. Román se zabývá vztahem vědy a etiky, také realisticky popisuje tehdejší společnost a postavení žen v ní. Z tohoto hlediska má tedy román dokumentární povahu, ačkoliv řada popisovaných událostí je smyšlena.\n\nV češtině kniha vyšla roku 2007 v překladu Z. Černíka. Její první divadelní adaptaci v nastudování režiséra J. Nebeského uvádí pod názvem \"Blanche a Marie\" Divadlo Na zábradlí s premiérou 21. února 2009.\n"}
{"id": "404082", "url": "https://cs.wikipedia.org/wiki?curid=404082", "title": "Fontána di Trevi", "text": "Fontána di Trevi\n\nFontána di Trevi je římská fontána, vybudovaná na Piazza di Trevi v letech 1732 až 1762 podle návrhu Nicoli Salviho v pozdně barokním stylu s přechodem ke klasicismu.\n\nVoda do fontány přitéká z větší části podzemním kanálem Aqua Virgo, který nechal vybudovat Marcus Vipsanius Agrippa v roce 19 př. n. l. Kanál zásoboval vodou Agrippovy lázně na Campus Martius, nedaleko Pantheonu. Je zvykem, že lidé do fontány hází mince, aby se jim splnilo jejich přání. Fontána patří mezi nejnavštěvovanější místa v Římě. Byla proslavena především koupací scénou Marcella Mastroianniho a Anity Ekbergové ve filmu \"Sladký život\".\n\nVe 14. století napájely tři výstupy, kterými akvadukt končil, fontány v okolí Via del Corso. Název \"Trevi\" pro městskou část a pro fontánu se pravděpodobně odvíjí od vyústění akvaduktu nebo od křížení tří silnic (italsky \"tre vie\"), které jsou v blízkosti.\n\nRoku 1453 nechal papež Mikuláš V., po provedené rekonstrukci akvaduktu, vytvořit nové vyústění. Leon Battista Alberti vybudoval fasádu s nápisem a papežským erbem, kde byla tři vyústění, ze kterých tryskala voda.\n\nPapež Pius IV. zorganizoval v letech 1561 až 1570 zásadní sanační práce na kanálu od pramene až po město.\n\n"}
{"id": "404093", "url": "https://cs.wikipedia.org/wiki?curid=404093", "title": "Fujara trombita", "text": "Fujara trombita\n\nFujara trombita je největším lidovým hudebním nástrojem Slovenska, dosahuje délky i 550 cm s průměrem až 20-25 cm, skládá se ze dvou částí: z kónicky se rozšiřující trubice a nátrubku. Kónická trubice je složena ze dvou vydlabaných plášťů, které jsou na přilehlých plochách slepené živicí, stáhnuté dřevěnými nebo plechovými obručemi a ovinuté třešňovou nebo březovou kůrou, nátrubek je hrubostěnná cylindrická trubička vsazená do ústí tenčího konce trombity. Tělo nástroje se vyrábí z jedle, smrku nebo z javoru s dostatečně vysokým kmenem, při hře se rty hráče přitlačují na nátrubek, mezi kterým je v pohybu proud vzduchu, prací s rty, zmenšením otvoru rtů, dochází k jejich chvění, které se přenáší na vzduchový sloupec nasazeného nátrubku, který podnítí kmitavý proces vzduchového sloupce i ve vlastní píšťalové trubici, povaha rtů hráče umožňuje vytváření vyšších harmonických tónů.\n\n"}
{"id": "404094", "url": "https://cs.wikipedia.org/wiki?curid=404094", "title": "Hinamacuri", "text": "Hinamacuri\n\nSvátek panenek (japonsky 雛祭り, Hinamacuri) nebo Den dívek je japonský svátek, který se slaví 3. března. V tento den se na několikapatrovém podstavci pokrytém červeným přehozem vystaví sada ozdobných panenek (figurek) nazývaná hinaningjó (雛人形). Tyto panenky představují císaře, císařovnu, jejich sluhy, a hudebníky v tradičním dvorním oblečení z období Heian.\nVedle podstavce pak je místo pro sake, rýžové vdolečky, různé pamlsky a květiny.\n\nZvyk zobrazující panenky začaly v období Heian. Lidé věřili, že panenky mají moc do sebe pojmout zlé duchy. Hinamacuri má původ ve starověkému japonském zvyku nazývaném nagaši-bina, kdy se slaměná panenka posílá po vodě k moři, aby s sebou odnesla problémy a špatnou náladu.\n\nObvyklým nápojem tohoto svátku je amazake, sladký a nealkoholický druh sake z vykvašené rýže; obvyklým jídlem je barevné pečivo arare velikosti sušenky a ochucené sójovou omáčkou. Servíruje se také polévka uvařená ze sójové omáčky a obsahující škeble se skořápkou. Skořápky škeble v ní jsou považovány za symbol soudržného a spokojeného páru, protože pár skořápek škeblí se hodí přesně k sobě navzájem a žádná jiná nemůže některou z dvojice nahradit.\n"}
{"id": "404095", "url": "https://cs.wikipedia.org/wiki?curid=404095", "title": "Sergipe", "text": "Sergipe\n\nSergipe je brazilský spolkový stát na severovýchodě Brazílie. Je rozlohou nejmenším brazilským spolkovým státem. Má hranice se spolkovými státy Alagoas a Bahía, leží na pobřeží Atlantského oceánu. Sergipe měla podle sčítání v roce 2005 1 970 371 obyvatel a má rozlohu 22 050,3 km². Hustota zalidnění je 91,3 obyvatel na km². Hlavní město spolkového státu je Aracaju. Spolkový stát má jméno podle řeky Rio Sergipe, na jejímž západním břehu leží hlavní město Aracaju. Severní hranici s státem Alagoas tvoří řeka São Francisco.\n\nNejvětší města spolkového státu Sergipe, počet obyvatel k 1. červenci 2004:\n\n"}
{"id": "404103", "url": "https://cs.wikipedia.org/wiki?curid=404103", "title": "Trinity", "text": "Trinity\n\nTrinity může znamenat:\n\n\n"}
{"id": "404105", "url": "https://cs.wikipedia.org/wiki?curid=404105", "title": "Trichostrongylidae", "text": "Trichostrongylidae\n\nTrichostrongylidae je druhově velmi bohatá čeleď hlístic. Jedná se o parazity trávicí soustavy především přežvýkavců, případně prasat, koní, králíků a zajíců, ptáků, výjimečně člověka. Vývoj je přímý a jsou odděleného pohlaví.\n\nZástupci čeledi jsou nitkovitého či vláskovitého tvaru těla, s málo vyvinutou či jen rudimentární ústní kapsulou. Samci jsou menší než samice a na kaudálním konci mají silně vyvinutou kopulační bursu (bursa copulatrix), kterou tvoří dva laterální laloky a jeden rudimentární dorzální lalok. Spikuly samců jsou krátké a stejné délky. Vulva samic ústí poblíž análního otvoru a bývá překryta chlopní.\n\nDospělí jedinci trichostrongylidů se lokalizují v abomasu (žaludku u monogastrů), tenkém nebo tlustém střevě hostitele. Pomocí ústní kapsuly jsou dospělí helminti přichyceni k sliznici a sají krev. U silně patogenního druhu \"Haemonchus contortus\" se průměrná ztráta krve odhaduje na 0,05 ml krve na jednoho parazita za den. Samičky po kopulaci kladou vajíčka, která odcházejí s trusem do vnějšího prostředí. Jedna samice naklade až 10000 vajíček za den. Vajíčka v trusu mají již rozbrázděnou protoplazmu a obsahují 10–40 blastomer v závislosti na druhu. Ve vajíčcích se ve vnějším prostředí vyvíjejí larvy L1, které se líhnou do 15–42 hodin. Larvy L1 se svlékají a vytváří se larvy L2. Tyto dvě larvální stádia žijí neparazitickým způsobem a živí se bakteriemi nebo detritem na povrchu rostlin a půdy. Pro jejich přežívání a další vývin je nezbytná vysoká vlhkost (80–100 %) a teplota v rozmezí 18–26 °C. U larev L2 se postupně zevnitř formuje další nová vrstva kutikuly, přičemž původní kutikulu nesvlékají ale zůstává na těle larvy. Toto stádium se označuje jako larva L3 a je již infekční pro definitivního hostitele. Larvy L3 jsou díky původní vyschlé kutikule L2 chráněny před vyschnutím a mrazem, zároveň však nemohou přijímat potravu a přežívají ze zásob získaných během předchozích larválních stádií. Hostitel se nakazí pozřením vegetace s infekčními larvami L3. V abomasu nebo střevě se larvy ještě 2 x svlékají a dospívají v pohlavně zralé jedince. První svlékání se odehrává v lumen GIT traktu, kdy se larvy zbavují ochranné kutikuly L2. Následně se larvy zanořují do sliznice (v případě rodů \"Ostertagia\" a \"Teladorsagia\" se larvy zanořují do slizničních žláz abomasa), kde se přeměňují na larvy L4 a podruhé svlékají. Nezralá adultní stádia (také označovaná jako L5) se poté vracejí do lumen GIT, kde dorůstají a pohlavně dozrávají. Dospělí červi jsou zanořeni ústní kapsulou do sliznice a sají krev.\n\n"}
{"id": "404106", "url": "https://cs.wikipedia.org/wiki?curid=404106", "title": "Formosa (provincie)", "text": "Formosa (provincie)\n\nFormosa je provincie na severovýchodě Argentiny a patří k argentinskému regionu Gran Chaco. Formosa na severu a východě s Paraguayí, severovýchodní cíp provincie leží naproti hlavnímu paraguayskému městu Asunción. Na západě hranicí s provincií Salta a na jihu s provincií Chaco. Hlavní město provincie se též jmenuje Formosa.\n\nSeznam departementů provincie Formosa a jejich hlavních měst:\n\n"}
{"id": "404107", "url": "https://cs.wikipedia.org/wiki?curid=404107", "title": "Modřenec širolistý", "text": "Modřenec širolistý\n\nModřenec širolistý (\"Muscari botryoides\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 10–30 cm vysokou vytrvalou rostlinu s podzemní cibulí, která je obalena bledě šedohnědou slupkou, dceřiné cibulky chybí. Listy jsou jen v přízemní růžici, přisedlé, nejčastěji 2-4 z jedné cibule, asi stejně dlouhé jako stvol. Čepele jsou široce čárkovité, víceméně ploché, asi 3–8 mm široké. Květy jsou v květenstvích, kterým je vrcholový hrozen, který obsahuje asi 12-20 květů, za květu je víceméně hustý, za plodu se prodlužuje. Okvětí se skládá z 6 okvětních lístků, které jsou skoro po celé délce srostlé v baňkovitou okvětní trubku, jen nahoře jsou krátké ven vyhnuté cípy bílé barvy. Okvětní trubka je většinou světle modrá až světle modrofialová, někdy se v zahradách pěstují i albinotičtí jedinci. Květy jsou nevonné. Tyčinek je 6, nitky srostlé s okvětní trubkou. Gyneceum je srostlé ze 3 plodolistů, plodem je tobolka.\n\nModřenec širolistý je přirozeně rozšířen v jižní Evropě a v jižní části střední Evropy, ale pěstovaný a zplanělý je i ledaskde jinde v Evropě i v Severní Americe.\n\nV ČR roste ve světlých listnatých lesích, ve vinicích a v lesních lemech od nížin po pahorkatiny teplejších oblastí. Na jižní Moravě je snad původní, v Čechách jen pěstovaný a zplanělý. Květe na jaře, v dubnu až v květnu.\n\n\n \n"}
{"id": "404109", "url": "https://cs.wikipedia.org/wiki?curid=404109", "title": "Jiří Dohnal", "text": "Jiří Dohnal\n\nJméno a příjmení Jiří Dohnal užívá více osob:\n\n"}
{"id": "404112", "url": "https://cs.wikipedia.org/wiki?curid=404112", "title": "Andelnans", "text": "Andelnans\n\nAndelnans je francouzská obec v departementu Territoire de Belfort, v regionu Franche-Comté v severovýchodní Francii. Ve městě se nachází malý hřbitov, památník války a historická radnice.\n"}
{"id": "404115", "url": "https://cs.wikipedia.org/wiki?curid=404115", "title": "Aplikovaná fyzika", "text": "Aplikovaná fyzika\n\nAplikovaná fyzika je mezioborový (interdisciplinární) obor na rozhraní fyziky a technických oborů.\n\nPředmětem studia je modelování chování složitých systémů, zkoumání (analyzování) komplikovaných dějů a jevů při technologických procesech, kombinování poznatků z oblasti fyziky s poznatky z technických aplikací, sumarizace získaných vědomostí a znalostí, interpretace poznatků z hlediska řešení problémů v praxi.\n\nZákladem studia oboru je obecný matematicko-fyzikální základ (především matematická analýza). Tento základ je později rozvíjen například v elektronice, přístrojové fyzice, počítačové technice, programování, řízení experimentu, moderních elektronických a optických měřících metodách a dalších.\n\nObor se dělí do mnoha různých specializací například na metrologii, na fyziku technologických procesů, na fyzikálně-chemické modelování, na biofyziku, na počítačovou techniku a její aplikace, na inženýrskou fyziku a mnoha dalších.\n\nSpecializace na metrologii zahrnuje soubor fyzikálních disciplín zabývajících se teoretickými, experimentálními, aplikačními a technickými klasickými a kvantovými aspekty měření, fyzikálních principů a automatizace měřicích metod a měřicích přístrojů, nedestruktivních měření, způsobů měření elektrických i neelektrických veličin elektrickými, optickými a jinými speciálními způsoby. Obsahuje též problematiku vyhodnocování souborů naměřených hodnot metodami statistické a numerické matematiky za použití počítačové techniky a fyzikálních aspektů metrologie.\n\nSpecializace je zaměřena na fyziku pevných látek a inženýrství materiálů, technologii vytváření tenkých vrstev a modelování termomechanických procesů, na seznámení s elektronickými systémy a měřící technikou potřebnou pro studium struktury a vlastností látek.\n\nSpecializace se podrobně zabývá mechanikou kontinua, hydromechanikou, akustikou, termodynamikou, teorií přenosových procesů, vytváření, řešení a optimalizování fyzikální modelů rozmanitých (např. biologických) systémů.\n\nV roce 2013 možnost studovat aplikovanou fyziku jako samostatný obor nabízely v České republice tyto univerzity:\n\n\nAplikovanou fyziku jakožto studijní program pak dále nabízí Masarykova univerzita v Brně (Přírodovědecká fakulta), Ostravská univerzita (Přírodovědecká fakulta) a Slezská univerzita v Opavě (Filozoficko-přírodovědná fakulta).\n\n\n"}
{"id": "404116", "url": "https://cs.wikipedia.org/wiki?curid=404116", "title": "Trinity (přítok Mexického zálivu)", "text": "Trinity (přítok Mexického zálivu)\n\nTrinity ( ) je řeka na jihu USA ve státě Texas. Je dlouhá 1050 km od pramene Západní Trinity, z čehož 820 km tvoří vlastní tok od soutoku zdrojnic. Povodí řeky zaujímá plochu 45 600 km².\n\nVzniká soutokem Západní a Východní Trinity a ústí do zálivu Galveston Mexického zálivu.\n\nZdrojem vody jsou dešťové srážky. Průměrný průtok poblíž ústí činí 206 m³/s.\n\nNa řece byly vybudovány přehradní hráze. Na Západní Trinity leží města Fort Worth a Dallas.\n"}
{"id": "404119", "url": "https://cs.wikipedia.org/wiki?curid=404119", "title": "Ring of Fire", "text": "Ring of Fire\n\n„Ring of Fire“ je píseň ve stylu country, kterou zpopularizoval Johnny Cash v roce 1963. Coververzi „Je to zlé“ s českým textem Jiřího Grossmanna nazpíval Ladislav Vodička.\n\nAutorství písně není zcela jednoznačné. Za autorku bývá považována Cashova pozdější druhá žena June, která ji měla napsat spolu s Merlem Kilgorem. Píseň pak roku 1962 nahrála Anita Carterová, sestra June. V noci, poté co skladbu slyšel Johnny Cash, měl prý sen, ve kterém slyšel tuto píseň za doprovodu mexických rohů. Anitě vzkázal: „Dávám ti pět nebo šest měsíců, pokud do té doby neuděláš z písně hit, nahraji ji tak, jak ji cítím já.“ Nahrál ji v březnu roku 1963 a záhy se stala mezinárodním hitem.\n\nOkolnosti vzniku písně ale zpochybnila Cashova tehdejší žena Vivian když ve své vzpomínkové\nknize \"I Walked the Line: My Life with Johnny\" (česky \"I Walked the Line: Můj život s Johnnym\") napsala: „Do dneška mě přivádí do úžasu pečlivě připravený příběh, který June o psaní té písně pro Johnnyho na potkání vykládala. Ona ji nesložila o nic víc než já. Je to směšné. Pravda je, že tu písničku Johnny napsal pod vlivem prášků a alkoholu o jisté privátní části ženského těla.“\n\n"}
{"id": "404120", "url": "https://cs.wikipedia.org/wiki?curid=404120", "title": "Mitsubishi Galant", "text": "Mitsubishi Galant\n\nMitsubishi Galant je automobil střední třídy, který vyrábí japonská automobilka Mitsubishi od roku 1969. Jméno Galant pochází z francouzštiny a znamená v překladu rytířský nebo galantní. Vyrábí se už jeho devátá generace.\n\nVyráběla se do roku 1973 jako dvou- (od roku 1970) nebo čtyřdveřový sedan. Prodávala se pod názvy Mitsubishi Colt Galant nebo Dodge Colt. Bylo to první Mitsubishi prodávané v USA a to od roku 1971. V roce 1970 se objevilo i kupé s karoseríí fastback. Šlo o sportovní model který nesl označení GTO. To napodobovalo vzhled amerických Muscle cars a prodávalo se do roku 1975.\n\n\nV podstatě se jednalo o důkladnou modernizaci první generace. Prodávala se po dobu dvou let do roku 1975. Na americkém kontinentě se prodávala pod názvy Dodge Colt, Plymouth Colt, Plymouth Cricket a Chrysler Valiant Galant v Austrálii.\n\n\nVyráběla se v letech 1976 až 1980. Z karosářských variant zmizel dvoudveřový sedan, ale objevilo se kombi. Označovala se řeckým písmenem Σ (Sigma). Prodávalo se pod názvem Chrysler Sigma. Nové kupé, které nahradilo Galant GTO neslo označení Lambda. Třetí generace vyhrála titul Auto roku Jihoafrické republiky roku 1977.\n\n\nVyráběla se v letech 1980 až 1987. Prodávala se také pod názvem Mitsubishi Eterna. Poprvé se zde v japonském voze objevil vznětový motor. Tentokrát vyhrálo titul Auto roku Nového Zélandu v roce 1981. Kupé se prodávalo pod názvy Mitsubishi Scorpion v Austrálii a Dodge Challenger nebo Plymouth Sapporo v USA. Čtvrtá generace byla větší, spolehlivější a bezpečnější než předchůdce. Byla přesto brzy nahrazena novým modelem, pouze kombi zůstalo ve výrobě do roku 1987\n\nVyráběla se v letech 1983 až 1990. Galant měl poprvé pohon předních kol.\n\n\nVyráběla se v letech 1987 až 1993. Objevila se i varianta hatchback a pohon všech kol. Některé vozy s pohonem všech kol byly vybaveny i systémem řízení všech kol. Vyhrála titul Auto roku v Japonsku pro rok 1987. Od roku 1988 bylo k dispozici kupé s názvem Eterna. V roce 1989 byla v nabídce sportovní verze upravená firmou AMG s bodykitem a sportovními doplňky.\n\nZávodní verze, která byla předchůdcem modelu Lancer EVO. Objevilo se v roce na americké Olympus rallye 1988. Bylo to první Mitsubishi s pohonem všech kol, šestnáctiventilovým dvoulitrovým motorem řízením zadních kol. Oproti konkurenci bylo větší a těžší. Vůz byl upraven pro skupinu N a Michael Lieu s ním zvítězil. O rok později se představila verze pro skupinu A. Mikael Ericsson vyhrál Rallye 1000 jezer 1989 a Pentti Arikkala RAC rallye 1989 a tým byl úspěšnější než konkurenční Toyota. O rok později Mitsubishi testovalo 3 druhy diferenciálů a tak si připsalo jen jedno vítězství na Rallye Pobřeží slonoviny 1990. To zopakovali i v letech 1991 a 1992. V roce 91 vyhrál ještě Keneth Eriksson Švédskou rally. V roce 1992 získal Erwin Weber titul mistra Evropy.\n\n Naftové\n Benzínové \n\n\nVyráběla se v letech 1992 až 1998. Ve Spojených státech začal prodej v roce 1994. Po nástupu typu Lancer do rallye se již tento typ nezúčastňoval automobilových soutěží.\n\n\nVyráběla se v letech 1996 až 2004. Navazovala na design předchozí generace. V letech 1996 a 1997 vyhrála titul Auto roku Japonska. Opět se objevila sportovní verze kombi, která nesla jméno Legnum se šestiválcovým motorem 2,5l a dvěma turbodmychadly.\n\n\n\nVyrábí se od roku 2004 jako čtyřdveřový sedan. Design vytvořil Olivier Boulay. Poprvé byla představena na autosalonu v New Yorku v roce 2003. Prodává se ve státech USA, Kanada, Mexiko, Rusko, Ukrajina, Čínská republika, Čína, Austrálie, Nový Zéland a Saúdská Arábie. Divize Ralliart vytvořila na základě Galantu sportovní model.\n\n\n"}
{"id": "404141", "url": "https://cs.wikipedia.org/wiki?curid=404141", "title": "Skochovice (Vrané nad Vltavou)", "text": "Skochovice (Vrané nad Vltavou)\n\nSkochovice jsou částí obce Vrané nad Vltavou v okrese Praha-západ, přibližně 4 kilometry jižně od hranic Prahy.\n\nSkochovice navazují na jižněji položenou část Vraného a tvoří přibližně dvě třetiny obce Vrané nad Vltavou.\nČást obce se nachází na pravém břehu Vltavy v blízkosti Vodní nádrže Vrané.\n\nAdministrativně byly Skochovice v letech 1869–1921 obcí v tehdejším okrese Smíchov (s osadou Vrané), v roce 1930 obcí v okrese Praha-venkov (s osadou Vrané), v roce 1950 osadou obce Vrané nad Vltavou, v letech 1961 až 2002 částí obce Vrané nad Vltavou. Od 1. srpna 2002 se oficiálně Skochovice jako část obce neuvádí.\n\nDo roku 1950 nesla obec skládající se z osad Skochovice a Vrané název Skochovice.\n\nSkochovicemi prochází železniční trať z Prahy do Čerčan a Dobříše otevřená v roce 1897. Ve Skochovicích se trať dělí na čerčanskou a dobříšskou větev na odbočce Skochovice, dobříšská větev hned za odbočkou překonává po železném mostě Vltavu. Zastávka Skochovice byla zprovozněna v roce 1934.\n\n\n"}
{"id": "404142", "url": "https://cs.wikipedia.org/wiki?curid=404142", "title": "Mitsubishi Lancer Evolution", "text": "Mitsubishi Lancer Evolution\n\nMitsubishi Lancer Evolution, hovorově také Lancer Evo, nebo jen Evo, je sportovní automobil vyráběný firmou Mitsubishi Motors. Do roku 2016 bylo vyrobeno již jedenáct generací tohoto vozu. Všechny Lancery Evolution mají dvoulitrový motor s turbodmychadlem a pohon všech čtyř kol. Modely před Lancerem Evolution VII. měly primárně sloužit k účasti v šampionátech WRC (skupina A) a proto se musely odvíjet od sériově vyráběných Lancerů. První generace se objevila na trhu v roce 1992 a původně se počítalo pouze s prodejem v Japonsku, ale velký zájem a černý vývoz rozhodly, že Mitsubishi Lancer Evo IV. se do Evropy dostane i oficiálně. S osmou generací potom následoval i oficiální dovoz do USA. Výroba těchto vozů byla ukončena v roce 2016.\n\nLancer Evolution I byl představen v roce 1992 za účelem účasti v šampionátě WRC. Používal motor 4G63 – 2,0 l turbo DOHC s výkonem 182 kW (247 PS), který zůstal v Lancerech Evo s úpravami až do IX. generace. Pohon všech kol byl vzat ze sportovní verze Galantu VR-4. Prodával se ve dvou výbavách – GSR a RS. Levnější verze postrádala elektrická okna, zadní stěrač a další věci a měla ocelová kola, což způsobilo, že byla o 70 kg lehčí, než verze GSR (1238 kg). Mezi roky 1992–93 se prodalo 5 000 ks Evo I.\n\nÚspěšný Lancer Evolution I. byl nahrazen novou generací v prosinci roku 1993 a ta byla vyráběna až do roku 1995. Změny se týkaly především zlepšení řízení vozidla, zvětšení rozvoru a výšky, vylepšení karoserie o větší spoiler a pneumatik, které byly o 10 mm širší. Motor byl stejný, ale výkon byl o 6 kW větší při stejném točivém momentu.\n\nMitsubishi představilo Evolution IX v Japonsku dne 3. března 2005. V ten stejný den také společnost ukázala vůz pro evropský trh na Geneva Motor Show. Severoamerický trh se dočkal Evolutionu IX na výstavě New York International Auto Show o měsíc později. 2.0 L 4G63 motor s technologií MIVEC (proměnné časování ventilů) a revidovaný design turbodmychadla zvýšil oficiální výkon na klikové hřídeli na 214 kW / 291 koní s točivým momentem 392 Nm.\n\nTři verze Lanceru Evolution IX byly představeny pro Japonsko, Evropu a Asii. Přestože všechny modely používají 291 koňový motor, točivý moment se liší. V Evropě, ale byl Evolution IX osazen motorem o výkonu 206 kW / 280 koní. GSR model produkuje 400 Nm točivého momentu, zatímco verze RS a GT produkují 407 Nm.\n\n\n\n\nV Japonsku bylo představeno celkem 2 500 kusů limitované edice Evolution IX Wagon, a to krátce po debutu sedanu. Evolution IX Wagon má zadní část z Lanceru Sportback Wagon, která byla použita do sedanu. Byly představeny dva modely: GT se 6stupňovou manuální převodovkou a GT-A s 5stupňovou automatickou převodovkou. Tak jako jiné verze, měla verze Wagon změněny chromové lišty a jinak navrženy sedadla, zbytek interiéru byl stejný jako v sedanu.\n\nV roce 2005 Mitsubishi představilo koncept další generace Lanceru Evolution na 39. ročníku autosalonu Tokyo Motor Show, který nesl název Concept-X. Koncept navrhl Omer Halilhodžić ze společnosti Evropského designového centra. Mitsubishi představilo v roce 2007 druhý koncept s názvem Prototype-X na výstavě North American International Auto Show (NAIAS).\n\nLancer Evolution X má novo navrhnutý přeplňovaný motor \"4B11T\" s objemem 2.0 L (1 998 cm³) celohliníkový řadový čtyřválec. Výkon a točící moment závisí na trhu, kde se prodává, ale všechny verze mají aspoň 230 kW/305 koní. (JDM verze), verze prodávaná v USA má o něco vyšší výkon. Britské modely sú přestavovány tamní firmou v souladu s předcházejícími MR edicemi nesoucími označení FQ. Možnosti výkonů motorů pro britský trh je od 250 kw/320 koní do 300 kW407 koní.\n\nDvě verze vozidla jsou prodávány v USA: Lancer Evolution MR se 6-rychlostní dvoj-spojkovou převodovkou (TC-SST). Druhá verze GSR má 5-rychlostní manuální převodovku. Evolution X má systém permanentního pohonu všech čtyř kol S-AWC (Super All Wheel Control), který je pokročilejší verzí systému AWC používaném v předchozí generaci.\n\nAž čtvrtá generace ale přišla s designem, který měl dravé sportovní prvky. Ten už dosahoval výkonu 280 koní. Další generace byla vybavena diferenciálem, který rozděloval výkon podle toho, jaké kolo je v záběru. Bylo použito i výkonnější turbodmychadlo a sedmnáctipalcová kola. Šesté EVO dostalo nový chladič. Prodávaly se tři modely odvozené z EVO VI. Základní verze nesla označení GSR. Sportovnější variantou byl model RS, který byl už v základu schopen závodů ve skupině N. Pod ním byl typ RS2, který měl klimatizaci, ABS ale chyběly mu elektricky ovládaná okna. Na konci výroby se představila limitovaná edice Tommi Mäkinen s výkonnějším turbem. V interiéru se dodávala sportovní anatomická sedadla Recaro a závodní volant Momo.\n\nTommi Mäkinen s verzí Lancer EVO 4x vyhrál titul mistra světa v rallye. Při prvním startu s EVO VI na Rallye Monte Carlo 1999 a s EVO VI 2001 na Rallye Monte Carlo 2001 získal hned debutové vítězství.\n\nLancer EVO VII WRC byl prvním automobilem, který byl stavěn přímo pro tuto kategorii. Vůz se účastnil Mistrovství světa v rallye 2002 a tým Ralliart vybojoval páté místo, stejně jako Škoda Motorsport. Vůz byl poháněn motorem o objemu 1996 cm, který dosahoval výkonu 221 kW a točivého momentu 540 Nm. Měl rozvod DOHC a turbodmychadlo vlastní konstrukce. Šestistupňová sekvenční převodovka byla typu Xtrac. Vůz měl elektronicky řízené diferenciály a spojku AP Racing. Tým používal pneumatiky Michelin. Na asfaltu jezdil na osmnáctipalcových a na šotolině na patnáctipalcových kolech. První start proběhl na Rallye San Remo 2001.\n\n"}
{"id": "404147", "url": "https://cs.wikipedia.org/wiki?curid=404147", "title": "SSD", "text": "SSD\n\nSSD je zkratkou pro:\n"}
{"id": "404149", "url": "https://cs.wikipedia.org/wiki?curid=404149", "title": "Josef August Rakouský", "text": "Josef August Rakouský\n\nJosef August Viktor Klemens Maria Rakouský (9. srpna 1872, Alcsútdoboz – 6. července 1962, Straubing) byl rakouský arcivévoda, člen Habsbursko-lotrinské dynastie.\n\nJosef byl synem arcivévody Josefa Karla Ludvíka Rakouského a princezny Klotyldy Sasko-Kobursko-Gothajské. Jeho děd byl uherským palatinem, rovněž jeho otec žil převážně v Uhrách. Zde navštěvoval benediktinské gymnázium v Györu.\n\nRoku 1902 nastoupil do uherských zemských sil (Honvéd) a v roce 1904 velel 79. honvédské pěší divizi. Roku 1910 se stal brigadýrem c. a k. 31. divize od roku 1911 byl polním podmaršálkem. Přitom studoval práva na univerzitě v Budapešti.\n\nV 1. světové válce sloužil jako velitel Korps- a Heeresgruppe c. a k. armády. Roku 1918 byl povýšen na polního maršála a stal se velitelem 10. a 11. (tyrolské) armády. Dne 27. října 1918 jej císař Karel I. jmenoval \"homo regius\", svým zástupcem v Uhrách, neboť z důvodu nepokojů byla nutná stálá přítomnost nositele monarchistického rozhodnutí v Budapešti. Načež Maďarsko 16. listopadu 1918 vyhlásilo republiku a král se 13. listopadu zřekl veškerého podílu na vládních záležitostech. V dobách Maďarské republiky rad znělo jeho jméno \"Joseph von Alcsút\". Po obnovení monarchie byl od 7. do 23. srpna 1919 říšským správcem, a v této funkci byl později vystřídán admirálem Horthym.\n\nJako kulturně založený a nadaný člověk byl uctěn čestnými doktoráty univerzit v Budapešti a Kolozsváru (rumun. Cluj) a v letech 1936 až 1944 byl prezidentem uherské akademie věd.\n\nZemřel 6. července 1962 ve věku 89 let v Rain/Straubingu v Německu.\n\nDne 15. listopadu 1893 se oženil se s bavorskou princeznou Augustou Marií Luisou, dcerou Leopolda Maxmiliána Bavorského a arcivévodkyně Gisely Luisy Rakouské, dcery Františka Josefa I.\n\n\nKromě psaní publikací též psal do vědeckých časopisů:\n\n"}
{"id": "404156", "url": "https://cs.wikipedia.org/wiki?curid=404156", "title": "Majonéza", "text": "Majonéza\n\nMajonéza (z fr. \"mayonnaise\" nejistého původu) či majolka je hustá tučná omáčka bílé či nažloutlé barvy vzniklá emulgací oleje a vaječného žloutku.\n\nPodle Émile Littré může název pocházet z Port Mahón, hlavního města španělského ostrova Menorca. Když v roce 1756 zvítězil francouzský vévoda Maréchal de Richelieu nad Brity v bitvě o přístav Port Mahón, nechal na počest vítězů připravit velkolepou hostinu. Na ní se měla podávat i omáčka ze smetany a vajec. Smetana se však v kuchyni srazila, a tak ji šéfkuchař z nouze nahradil olejem. Nová omáčka Francouzům zachutnala a rozhodli se jí tak pojmenovat podle místa svého vzniku – mahonnaise.\n\nVyrábí se rozšleháním rostlinného oleje a žloutku, ale lze použít i celé vejce nebo žloutek nahradit mlékem. Majonéza se obvykle dochucuje, např. solí, pepřem, octem či citronovou šťávou, cukrem, hořčicí apod.\n\nMajonéza často tvoří základ dresinků a tatarské a dalších omáček. Přidává se také do řady salátů, včetně bramborového, ve kterých slouží jako pojidlo.\n\nNa výrobu majonézy byla v Československu v roce 1959 stanovena oborová norma, podle níž se majonéza skládá z vaječných žloutků, rostlinného oleje, octa a soli. Mimo jiné bylo určeno, že kilogram majonézy obsahuje 8 vaječných žloutků a že podíl oleje činí 78 %. \n\nZrušením oborových norem počátkem 90. let 20. století došlo ke snížení kvality průmyslově vyráběných majonéz. Ta se výrazně nezlepšila ani po zavedení potravinářské vyhlášky č. 326/2001 Sb., která stanovuje, že podíl oleje v majonéze může být od 10 do 85 % a na kilogram výrobku stačí jeden vaječný žloutek. Majonézy jsou tak nastavovány vodou, zahuštěny zahušťovadly (např. guarovou nebo xanthanovou gumou) a obarveny, aby získaly přirozenou barvu. \n\nNěkteří výrobci však nedodržují ani tyto minimální požadavky, což prokázal v roce 2012 rozbor časopisu dTest. Některým výrobcům po provedení testů bylo odebráno ocenění kvality Klasa.\n\n"}
{"id": "404160", "url": "https://cs.wikipedia.org/wiki?curid=404160", "title": "Audi RS4", "text": "Audi RS4\n\nAudi RS4 je nejvýkonnější verze modelu Audi A4 automobilky Audi.\n\nV roce 2000 představila firma Audi ve spolupráci s automobilkou Porsche nástupce svého modelu Audi RS2 Avant - výkonný rodinný kombík Audi RS4. Na rozdíl od svého předchůdce byl model RS4 100% produktem sesterské společnosti Quattro GmbH, která je od 90. let zodpovědná za vývoj sportovních modelů automobilky Audi. RS4 B5 byla, tak jako i její předchůdce, prodávaná výhradně ve verzi Avant a konstrukčně vycházela z modelu Audi A4 B5.\n\nPro verzi RS4 B5 byl použit koncernový motor 2,7 V6 Biturbo 195 kW/265PS a 400 Nm při 1 850 ot./min. používaný pro model S4 B5, modifikovaný firmou Cosworth, tehdejším členem VW-Group.\n\nPro zvýšení výkonu motoru byly do tohoto motoru montována větší turbodmychadla a mezichladiče, přepracované hlavy válců, nové výfukové potrubí a vylepšená elektronika motoru. Na základě těchto změn stoupl výkon motoru na 280 kW/380PS a točivý moment na 440 Nm při 2 500 ot./min.\n\nPřenos výkonu jako předchozí verze zajišťovala výhradně 6 st. manuální převodovka a stálý pohon všech kol Quattro. \n\nI přes své nemalé váze 1620 kg poskytoval motor autu dynamiku, která v praxi znamenala zrychlení z 0 - 100 km/h za 4,9 s. \n\nVýroba verze RS4 B5 byla ukončena v roce 2001 s počtem 6 030 vyrobených vozidel. Poslední vyráběné vozy byly registrovány s rokem výroby 2002.\n\nPo dlouhé přestávce Audi představilo RS4 Sedan v létě 2005. O rok později přišla verze RS4 Avant a RS4 Cabriolet. V srpnu 2006 dorazila na severoamerický trh a dodávaná byla v karosářských verzích sedan, kombi a cabrio. \n\nV interiéru se verze RS4 od běžného modelu A4 B7 lišila především širší cejchovaným tachometrem, ze spodní strany seříznutým sportovním volantem a velmi kvalitními skořepinovými sedadly Recaro.\n\nV exteriéru bylo evidentních změn poměrně více, přičemž mezi nejmarkantněji patří širší rozchod kol, adaptivní sportovní odpružení s možností změny tuhosti podvozku, zpětná zrcátka v provedení hliník, masivnější nárazníky a např. oválné koncovky výfuku. \n\nMotory\n\nSe zavedením motoru 4,2 V8 vstoupilo Audi u svých modelů RS poprvé do sféry vysokootáčkových motorů (8 250 ot./min). Předešlé motory modelů RS byly do tohoto momnetu vždy dopovány turbodmychadly. Za pomoci koncernové technologie vstřikování paliva FSI, dosahoval model RS4 B7 výkonu 309 kW (420 PS) při 7 800 ot./min a disponoval kroutícím momentem 430 Nm při 5 500 ot./min, přičemž 90% momentu bylo k dipozici již od 2 250 ot./min. Tento umožňoval dosahovat zrychlení z 0–100 km/ h za 4,9 sekundy a nejvyšší rychlost 250 km/h. \n\nNa rozdíl od svých předchůdců disponoval pohonem všech kol quattro této verze RS4 asymetrickým rozdělením přenosu výkonu v poměru 40% na přední nápravu a 60% na zadní nápravu.\n\nJedinou dodávanou převodovkou byla šestistupňová manuální.\n\nStejně jako koncernový model Audi RS6 disponuje i tento model podvozkem s funkcí Dynamic Ride Control (DRC), který kompenzuje naklánění a tzv. potápění se přední části vozidla při prudké deceleraci.\n\nKoncernem nabízená dodatečná úprava vozidla zahrnovala montáž sportovního podvozku Plus a odblokování omezovače elektroniky motoru, což vozu umožnilo dosáhnout nejvyšší rychlosti cca 280 km/h.\n\n"}
{"id": "404161", "url": "https://cs.wikipedia.org/wiki?curid=404161", "title": "Audi RS6", "text": "Audi RS6\n\nAudi RS6 quattro obvykle označované jako RS6 je nejvýkonnější verze a vrcholná třída modelu Audi A6, která je umístěna nad třídou Audi S6. Jde o sportovně orientovaný automobil vyšší střední třídy vyráběný soukromou dceřinou společností orientovanou na vysokovýkonné automobily quattro GmbH automobilky Audi AG, které je součástí koncernu Volkswagen.\n\nJsou vyráběny dvě verze RS6, a to 5-dveřové, 5-sedadlový \"Avant\" (název pro kombi) a 4-dveřový, 5-sedadlový sedan. Navíc jejich spalovací motory, které jsou montované vpředu a podélně, nejsou sdílené s jinými automobily Audi. Převodovka je montována bezprostředně na zádi motoru v podélné orientaci ve formě transaxle.\n\nIniciály \"RS\" jsou převzaty z německého \"Rennsport\", což v doslovném překladu znamená \"závodní sport\", a je vrcholná vysokovýkonná úroveň výbavy, který je umístěn o zřetelný krok vyšší než verze \"S\". Podobně jako všechny modely Audi RS je RS6 průkopníkem některých nejnovějších a nejmodernějších technologií techniky Audi. RS6 tak mohl být popsán jako slavný automobil, jehož nejnovější generace má nejvýkonnější spalovací motor ze všech modelů Audi s vyšším výkonem než fyzicky většího modelu S8. Navíc stejně jako všechny RS modely i RS6 je k dispozici pouze s Audi ochrannou značkou permanentního pohonu všech kol quattro na základě samosvorného diferenciálu torsen.\n\nVýroba \"Audi C5 RS6\" začala v červnu 2002 a skončila v září 2004. Současná druhá generace \"Audi C6 RS6\" byla představena v roce 2007 na Autosalonu ve Frankfurtu. První generace RS6 byla prvním RS modelem, který byl exportován do Severní Ameriky, zatímco současná generace se prodává pouze v Evropě.\n\nHlavními konkurenty RS6 na trhu jsou BMW M5 a Mercedes-Benz E63 AMG\n\nAudi C5 RS6 quattro (\"Typ\" 4B) byl vrcholový model používající platformu Volkswagen Group C5 (1997–2004) a byl k dispozici jako 5-dveřové, 5-sedadlové kombi \"Avant\". 4-dveřový, 5-sedadlový sedan následoval krátce po verzi Avant. Vyráběl se od července 2002 do září 2004.\n\nOficiální představení výkonových hodnot pro verzi Avant při použití doporučeného vysokooktanového bezolovnatého benzínu 98 \"Super Plus\" dosáhne zrychlení z 0 na 100km/h za 4,6 sekundy, zrychlení z 0 na 200 kmh za 16,8 sekundy (16,6 sekundy pro sedan). Oficiální hodnota maximální rychlosti je stanovena na 250 km/ h, ačkoli většina 'RS' majitelů prohlašuje, že omezovač rychlosti je dost velkorysý pro všechny RS automobily se skutečně 'omezenou' maximální rýchloťou na hodnotě 270 km/h, kterou lze dosáhnout. Použití benzinu s nižším oktanovým číslem než je standardní bezolovnatý 95 \"Premium\" sníží výkon motoru a logicky sníží i výstupní výkonové parametry.\n\nObjem zavazadlového prostoru je ve verzi Avant v rozmezí 455 litrů až do 1 590 litrů při sklopených zadních sedadlech. Pro sedan je hodnota objemu zavazadlového prostoru na hodnotě 424 litrů.\n\nPro C5 RS6 je pohonnou jednotkou spalovací motor z hliníkové slitiny s zdvihovým objemem 4172 cm s dvěma turbodmychadly ('biturbo'), 2 x DOHC, s 5 ventily na válec. Se dvěma turbodmychadly (jedno na řadu válců) výkon osmiválcového motoru dosahuje hodnoty 331 kW/450 koní při 5 700 až 6 400 ot./min a 560 Nm točivého momentu. Kombinace 4,2 V8 motoru s variabilním časováním ventilů a dvěma turbodmychadly dává RS6 mimořádně široké výkonové pásmo s maximálním točivým momentem, který je k dispozici od 1 950 do 5 600 ot / min.\n\nDalší podrobnosti o motoru je plně sekvenční vícebodové vstřikování paliva se vstřikovacími tryskami umístěnými v sběrači sacího potrubí, mapováné přímé zapalování, s polovodičovým vysokonapěťovým elektrickým rozvodem pomocí osmi samostatných jednojiskrových zapalovacích cívek a svíček NGK s dlouhou životností a 3 snímači detonace motoru. Řízení motoru používá řídící jednotku Bosch Motronic ME 7.1.1, která ovládá všechny funkce motoru včetně dodávání paliva, zapalování, časování ventilů, emisního kontrolního systému a kontrola snížení kroutícího momentu – ta pracuje ve spojení s Bosch ESP 5.7 Electronic Stability Programme v rámci \"proti-smykové kontroly\" (ASR) regulace prokluzu. Motor je standardně v souladu s emisní normou Euro 3 a obsahuje dva katalyzátory a 4 sondy lambda, které spravují řadu válců selektivní lambda kontrolou. To má za následek hodnotu CO na úrovni 350 g/km pro sedan i Avant.\n\nRS6 má elektronicky řízenou 5-rychlostní ZF 5HP24A tiptronic automatickou převodovku (převodové poměry: 1. st: 3.571, 2. st: 2.200, 3. st: 1.505, 4. st: 1.000, 5. st: 0.804) s blokovacím měničem momentu na každé rychlosti. Řídící jednotka převodovky obsahuje funkci \"fuzzy logika\" s její \"Dynamic Shift Programme\" (DSP) s měnitelnou charakteristikou, která se přizpůsobuje individuálním stylem jízdy. Manuální řazení 'tiptronic' může být prováděno buď řadicí pákou nebo 'pádly' pod volantem.\n\nRS6 byl k dispozici pouze se stálým pohonem všech kol quattro založeným na diferenciálu Torsen, využívající Torsen T-2 dynamický 'automatický odklon točivého momentu' a středový diferenciál. Točivý moment z motoru je nejprve veden z výstupního hřídele převodovky do středového diferenciálu Torsen a potom automaticky dělený a rozložený mezi přední a zadní nápravu.\n\nPřední a zadní diferenciál (poměr: 3.197) jsou konvenčního \"otevřeného\" typu, ale využívají \"Electronic Differential Lock\" (Elektronická uzávěrka diferenciálu). EDL je navíc integrovanou funkcí Bosch Electronic Stability Programme (ESP) a působí tak, že monitoruje a porovnává jednotlivé rychlosti kol přes nápravu a brzdění jednotlivých kol, což je snímáno při ztracení trakce (prokluzu), čímž se přenáší točivý moment na kolo, které má přilnavost. \"Anti-Slip Regulation\" (ASR) většinou známější jako systém kontroly trakce splňuje Bosch ESP pomocné prostředky jízdy.\n\nVyužití zcela stejného nezávislého čtyřčlenného předního pérování a dvojitého lichoběžníkového vzadu, jako je podobné u Audi A6 a S6, bylo u RS6 sníženo o 20 milimetrů spolu se 30% tužšími pružinami ao 40% zvýšeným tlumením. RS6 také sloužil jako model pro debutovou novinku Audi \"Dynamic Ride Control\" (DRC). Systém DRC je mechanický, ale používá čerpadlo na poskytnutí přídavného tlaku jednotlivým tlumičem při průjezdu zatáčkou, při zrychlení či brzdění nebo při kolísání či náklonu. Systém umožňuje neustálou změnu tlaku v tlumičích, což poskytuje pohodlnou jízdu po rovné silnici a na vysoké úrovni při velké přilnavosti při tvrdém zatáčení, brzdění nebo zrychlování. Hlavní výhodou systému DRC je to, že funguje bez nutnosti složité elektroniky jak je požadováno v podobných systémech konkurentů jako Mercedes-Benz a dalších konkurentů. Jeho hlavní nevýhodou je, že DRC tlumiče jsou známé pro selhání (únik kapaliny z priečnoväzobného okruhu), které může mít vliv na řízení a kvalitu jízdy vozidlem; někteří majitelé oznámili, že potřebují větší náhradu za chybné jednotky DRC a mnoho řidičů se rozhodlo nahradit systém jednodušším a spolehlivějším podvozkem z druhovýroby.\n\nPosilovač řízení citlivý na rychlost \"Servotronic\" byl také standardem s poměrem 16,2 a poloměrem otáčení 11,4 metru.\n\nPřední brzdy mají pevné Brembo osmipístové monoblokové brzdové třmeny se čtyřmi brzdovými destičkami v každém třmenu spolu s plovoucími a radiálně odvětrávanými brzdovými kotouči průměru 365 mm a tloušťky 33 mmm. Zadní brzdy mají jednopístové plovoucí brzdové třmeny ATE s integrovanou, kabelem ovládanou parkovací brzdou spojené s 335 mm odvětranými brzdovými kotouči tloušťky 23 mm. Přední a zadní brzdové třmeny mají finální vysoce lesklou černou barvu, vpředu s logem Audi \"RS\". Přední i zadní plovoucí brzdové kotouče jsou připevněny kovovými čepy na odlehčený náboj kola a umožňují boční tepelnou roztažitelnost o 1 mm.\n\nBosch ESP 5,7 Electronic Stability Programme, s ABS, Electronic Brakeforce Distribution (EBD) a Brzdový asistent (BA) jsou standardní výbavou.\n\nByly k dispozici celkem 3 typy OEM kol a pneumatik pro RS6. V Evropě a jinde byly 19 \"kola standardem, s volitelnými 18\". 18\" zimní balíček s pneumatikami Dunlop SP Winter Sport M3 (225/45 ZR18 95V) byl normálně k dispozici.\n\nOd dubna do září 2004 se vyráběla limitovaná edice ještě výkonnějšího RS6 s názvem RS6 Plus. Měl vyšší výkon motoru – 353 kW/480 koní při 6 000 až 6 400 ot./min se stejnou hodnotou točivého momentu na úrovni 560 Nm při 1 950 až 6 000 ot./min. Tento motor byl vyvinut a vyráběn ve Velké Británii firmou Cosworth Technology (dnes známá jako MAHLE Powertrain). Oficiální hodnoty ukazují, že zrychlení z 0 na 100 km/h zvládne za 4,6 sekundy az 0 na 200 km/ h za 17,36 sekundy při oficiální maximální rychlosti 280km /h.\n\nRS6 Plus měl k dispozici jako standard Dynamic Ride Control (DRC) a bezplatné sportovní pružení \"Sports Suspension Plus\", které snížilo RS6 Plus ještě o 10 milimetrů. Disky kol byly k dispozici pouze v rozměru 9Jx19 \"s pětipaprskovým designem v barvě \"anthracite\" (tmavě šedá) s pneumatikami rozměrů 255/35 ZR19 96Y XL.\n\nDruhá generace RS6 nazývaná Audi RS6 5.0 TFSI quattro (\"Typ\" 4F), postavená na základě platformy Volkswagen Group C6, byla představena v roce 2007 na Autosalonu ve Frankfurtu. S výrobou se začalo v dubnu 2008 a od stejného data byl okamžitě dostupným v Evropě, export začal v roce 2009. Od ledna 2010 je nejvýkonějším Audi jaké kdy automobilka vyrobila, s pozicí před svými hlavními konkurenty BMW M5 a Mercedes-Benz E63 AMG pokud jde o výkon motoru. RS6 motor 5,0l V10 biturbo dává maximální výkon 426 kW/579 koní při 6 250 až 6 700 ot./min a 650 Nm točivého momentu při 1 500 do 6 250 ot./ min, tedy o 52 kW/71 koní a 150 Nm více než atmosférický motor 5,0l V10 z BMW M5.\n\nOficiální výkonové parametry pro Avant jsou: zrychlení z 0 na 100 km/h za 4,6 sekundy, zrychlení z 0 na 200 km/ h za 12,3 sekundy a maximální rychlost elektronicky omezena na 250 km/h s tovární možností nastavit maximální rychlost na hodnotu 274 km/ h. Ve standardní formě jsou emise C0 omezeno na hodnotu 333 g/km. Sedan dosáhne zrychlení z 0 na 100 km/h za 4,5 sekundy.\n\n5-dveřový Avant (kombi) se začal prodávat v dubnu 2008 a 4-dveřový sedan byl k dispozici od srpna 2008. Vyrobený z oceli v designu skořepinové konstrukce, která používá odlehčený hliník pro přední blatníky a kapotu.\n\nVizuálně se RS6 liší od příbuzného S6 zejména rozšířenými podběhy blatníků podle vzoru Audi Quattro s cílem širšího rozchodu kol. Má rovněž odstraněná přední mlhová světla kvůli větším předním vstupům vzduchu (pro dva postranně montované mezichladiče a další chladiče). Deset (na stranu) předních LED diod pro denní svícení jsou i na příbuzném S6, ale u mlhových světel ve spodní části předního nárazíku – na RS6 se nacházejí v hlavní světlomety. LED technologie je použita i u zadních světel. Nový RS6 rovněž obsahuje adaptivní světlomety, které se otáčejí při otáčení volantu.\n\nObjem zavazadlového prostoru je v rozmezí od 565 do 1 660 litrů ve verzi Avant.\n\nPohonnou jednotkou pro RS6 C6 je spalovací motor, který je prvním celohliníkovým 5,0-litrovým (4991 cm) 90° desetiválcem přeplňovaným dvěma turbodmychadly (biturbo) s přímým vstřikováním benzínu (FSI) a s mazacím systémem se suchou klikovou skříní. Spekulovalo se, že ještě výkonější verze tohoto motoru s výkonem více než 600 koní se bude montovat do Audi S8 modelového roku 2011. Tento motor je podobný motoru V10 s atmosférickým sáním z modelů Audi S6, Audi S8 či Lamborghini Gallardo.\n\n5,0l V10 motor má 4 ventily na válec s dvěma vačkovými hřídeli poháněnými dvěma řetězy (2xDOHC) a variabilním časováním ventilů pro sací a výfukové vačkové hřídele. Nasávaný vzduch je chlazen dvěma postranními mezichladiče. Řízení motoru je prováděno prostřednictvím dvou řídících jednotek Bosch DI-Motronic ME 9.1.2, které pracují na principu \"master\" a \"slave\"; dvě řídící jednotky jsou potřebné z důvodu vysokých otáček, které motor může dosáhnout. Rovněž používá systém přímého zapalování s deseti samostatnými přímo-působícími zapalovacími cívkami, elektronickým regulačním systémem drive-by-wire (Bosch \"E-Gas\"), a lambda-regulace řady válců s využitím osmi lambda sond.\n\nCelkově je pro chlazení motoru a souvisejících komponentů pod hliníkovou kapotou RS6 potřeba sedm chladičů a čtyři elektrické ventilátory.\n\nVýkon motoru prochází upravenou ZF 6HP26A 6-rychlostní automatickou převodovku tiptronic (převodové poměry- 1. st: 4.171, 2. st: 2.340, 3. st : 1.521, 4. st: 1.143, 5. st: 0.867, 6. st: 0.691), se zkrácenými řadicími časy s \"Dynamic Shift Programme\" (DSP) a módem \"Sport\". Ten má řazení pádly pod volantem, podobně jako je tomu u Audi RS4 B7. Hydraulický měnič točivého momentu má funkci lock-up, která je na každé ze šesti rychlostí, a je schopna se zcela odpojit když vozidlo stojí a tak šetří palivo.\n\nPodobně jako všechny Audi RS modely je RS6 vybavena standardně stálým pohonem 4 × 4 quattro; u této verze RS6 s použitím nejnovější asymetrické dynamické předvolby 40:60 (vpředu a vzadu) rozdělení točivého momentu přes středový diferenciál Torsen T-3. Tato nejnovější verze torsenu, nejprve montovaná do RS4 B7, může automaticky rozdělit až po maximum 100% za zadní nápravu nebo 80% na přední nápravu a to v závislosti na trakčních podmínkách.\n\nPodobně jako předchozí generace RS6 a také jako RS4 B7, tato generace RS6 má systém sportovního pružení \"Dynamic Ride Control\" (DRC). Systém může dynamicky nastavit tuhost jednotlivých tlumičů, přičemž neustále udržuje komfortní jízdu a vysokou přilnavost. Tato verze má tři stupně hydropneumatického pérování, které jsou nastavitelné ovládáním Multi Media Interface.\n\nŘízení obsahuje hřebenový posilovač řízení \"servotronic\" s poměrem 12,5 a průměrem otáčení 12,2 metrů.\nStandardní brzdy RS6 tvoří vrtané radiální odvětrávané a plovoucí brzdové kotouče, přední o průměru 390 mm a tloušťce36 mm a zadní o průměru 356 mm a tloušťce 28 mm. Do předních kotoučů jsou nasazeny lesklé černé 6-pístové litá brzdové třmeny Brembo s integrovaným \"RS\" logem a černé jednopístové plovoucí třmeny s integrovanou elektromechanickou parkovací brzdou na zadních brzdách.\n\nVolitelné \"Audi ceramic\" uhlík-uhlík laminátové (C/SiC) kompozitní přední brzdy jsou k dispozici pouze spolu s 20 \"koly a používají brzdové kotouče průměru |420 mm a tloušťky 40 mm, které jsou vrtané, ventilované a plovoucí kompozitní od firmy SGL Carbon s šedými 8-pístovými brzdovými třmeny Alcon s logem \"Audi ceramic\".\n\nBez ohledu na konstrukci brzdových kotoučů se všechny montovaly prostřednictvím vysokopevnostních ocelových spojů, které spojují 'pracovní' povrch kotouče s nábojem kola.\n\nSportovně 'laděný' Bosch ESP 8.0 Electronic Stability Programme je standardem a obsahuje Antiblokovací systém (ABS), elektronický rozdělovač brzdného účinku (EBD) a Brzdový asistent (BA). Tento ESP systém má tři uživatelem volitelná nastavení: \"ESP-on\" – standardní výchozí režim plné ochrany, \"ESP-sico\" – (který vypne ASR a EDL trakční funkce) a \"ESP off\" (který zcela deaktivuje všechny funkce spojené s trakcí a stabilizací).\n\n\n"}
{"id": "404165", "url": "https://cs.wikipedia.org/wiki?curid=404165", "title": "Jeordie White", "text": "Jeordie White\n\nJeordie Osbourne White (* 20. červen, 1971), také známý pod pseudonymem Twiggy Ramirez – převzato od modelky Twiggy a sériového vraha Richarda Ramireze, je americký muzikant, multi-instrumentalista a vokalista (Goon Moon).Byl baskytarista kapely Marilyn Manson v letech 1993–2002 a poté v letech 2008–2017. Dále byl známý jako basskytarista Nine Inch Nails, se kterými nahrál album Beside You In Time (live). Přispěl také k projektu Billa Howerdela – A Perfect Circle.\n\nJako dítě se přestěhoval na Floridu, kde vyrostl a potkal se s Marilynem. Twiggyho prý nejvíce ovlivnili Iron Maiden, Bauhaus a Twisted Sister. V roce 1987 zakládají hudební projekt Satan on Fire. Tento projekt se rozpadl, ale znovu založili nový projekt Mrs. Scabtree, který také neprorazil. Na dobu se jejich cesty rozešly. Až se v březnu roku 1993 připojuje k Mansonovým Spooky Kids (nahrazuje Gidgeta Geina, protože ten se neustále sjíždí heroinem). Po dvou změnách jména se kapela jmenuje konečně Marilyn Manson. Twiggy opouští kapelu 29. května 2002, kvůli tomu, že se mu nelíbí jakou cestou se kapela vydává (je nahrazen Timem Skoldem). To vypadá jako, že se Twiggyho a Mansonovy cesty navždy, alespoň v hubední tvorbě rozešly. Ale překvapivě se Twiggy 9. ledna 2008 vrací, aby mohl odehrát druhou americkou část turné Rape Of World.\n\nDne 25.10. 2017 byl z kapely vyhozen pravděpodobně z důvodu obvinění ze znásilnění. Nahradil jej Juan Alderete se kterým kapela poprvé vystoupila 5.6.2017 v Mexicu.\n\nTwiggy také umí hrát na flétnu.\n\n\n\n\n\n\n\n\n\n"}
{"id": "404168", "url": "https://cs.wikipedia.org/wiki?curid=404168", "title": "Solid-state drive", "text": "Solid-state drive\n\nSolid-state drive (zkratka SSD, česky \"polovodičový disk\") je v informatice zařízení pro čistě elektronické ukládání dat. Je nástupcem magnetických pevných disků a na rozdíl od nich neobsahuje pohyblivé mechanické části. Proto je jeho výhodou odolnost vůči otřesům, změnám tlaku (např. v letectví), nehlučnost, nižší spotřeba elektrické energie a hlavně vyšší přenosová rychlost. SSD jsou prodávány s rozhraním SATA (snadná náhrada pevného disku), M.2 (malé rozměry), PCI-Express (standardní rozšiřující sloty) a podobně.\n\nPro uložení dat je nejčastěji použita nevolatilní flash paměť. SSD jednotka, která používá nevolatilní paměť typu SRAM nebo DRAM je někdy nazývána RAM-drive.\n\nPrvní SSD jednotka byla vyrobena již v roce 1976, ale trvalo dlouhých 35 let, než se cena dostala na takovou úroveň, aby bylo možné masivní rozšíření. V prvopočátku byla schopná zaplatit takto vysokou cenu, podobně jako u jiných nejmodernějších technologií, pouze armáda. Armáda a kosmické projekty byli také zákazníci, kteří potřebovali paměti fungující v jakékoliv nadmořské výšce (pro letectví), a zároveň v kritické situaci umožňující jednoduše a rychle zlikvidovat data na datovém nosiči. Všechny tyto vlastnosti elektronická jednotka SSD splňovala.\n\nSSD postupem času nahradily pevné disky a umožnily řadu nových aplikací, jako digitální fotoaparáty a kamery, mobilní telefony, GPS a podobně., často ve tvaru paměťových karet. Používají stejné rozhraní SATA, pro vyšší přenosové rychlosti PCI-Express, popřípadě ATA v rozhraní PCMCIA, ExpressCard a podobně (tj. stejný konektor i typ komunikace).\n\nSSD nemají mechanické pohyblivé části, takže vykazují nižší spotřebu, mají rychlejší přístup k datům (u klasických disků potřebný na přesun čtecích/zápisových hlaviček), dosahují vyšších přenosových rychlostí, nevydávají hluk atd. Jsou mnohem menší a lehčí, což je s nižší spotřebou (typicky 2 Watty při plném provozu a zhruba 1/10 ve režimu) předurčuje k použití do notebooků, netbooků, PDA a podobných zařízení, kde spotřeba hraje velkou roli. Kromě toho nejsou zdaleka tak náchylné na nárazy a otřesy jako mechanické disky.\n\nRozdíly v času potřebném pro vybavení dat (mikrosekundy v porovnání s milisekundami u pevných disků) i rychlosti čtení (OCZ Z-DRIVE e84 – 800 MB/s; Fusion-io – 1,5 GB/s) jsou proti pevným diskům výrazné, takže se SSD jednotky používají i pro specifické zvýšení výkonu počítačového systému. Těmto vlastnostem ale odpovídá i pořizovací cena, která je přibližně 5 až 10× větší než u běžného HDD (zhruba 2 Kč/GB v roce 2018, ceny se mění).\n\nSSD jednotky však měly a mají i nevýhody, dané jejich konstrukcí. Podle typu použitých čipů (SLC, MLC) se dosahuje vyšší ceny i životnosti nebo naopak nižší ceny a kratší životnosti. Flash paměti měly omezenou životnost s menším maximálním počtem zápisů do stejného místa, než u pevných disků (udáváno kolem 100 000 zápisů). Tomu se výrobci brání tím, že řídící jednotka zápisy rovnoměrně rozděluje po celém paměťovém prostoru, takže podle novějších průzkumů je životnost a spolehlivost SSD jednotek ve výsledku naopak vyšší než u HDD.\n\nStarší verze operačních systémů pracovaly se SSD jako s normálním pevným diskem, kde se časem i souvislé soubory roztříští do nesousedních sektorů a přesuny hlav mezi nimi snižují výkon paměti. Prostor HDD je tedy čas od času třeba defragmentovat, což nemá u SSD smysl a zbytečné přesuny dat zkracují životnost paměti. (například v Microsoft Windows, který však od verze Windows 7 tomu brání implementací příkazu TRIM, jímž operační systém sděluje řídící jednotce SSD, které sektory už nejsou potřeba). Také optimalizace zabudované v ovladačích operačního systému, které počítají se sekvenčním zápisem na pevné disky, působí u SSD jednotek na jejich výkon negativně. Snížení výkonu se projevuje zejména při operacích zápisu, kdy kvůli jednomu zápisu musí proběhnout několik čtení a následně ještě mazání. Novější operační systémy (například Linux) mají pro tento typ pamětí speciální souborové systémy (\"Log-structured file systems\"), které mohou tyto nedostatky odstranit. Do budoucna se předpokládá vznik objektově orientovaných souborových systémů, které odstraní problémy s emulační vrstvou. Mezi nevýhody oproti klasickým pevným diskům patřila i znatelně vyšší cenu za GB a celkově nižší kapacity.\n\nVelikost a tvar každého zařízení je z velké části ovlivněn velikostí a tvarem součástí použitých k jeho vytvoření. Tradiční HDD a optické mechaniky jsou navrženy jako rotující plotny nebo optické disky spolu s vnitřním vřetenovým motorem. Pokud je SSD tvořen vzájemně propojenými integrovanými obvody a konektorem rozhraní, pak již není jeho tvar omezen na tvar pro otočné disky. Některá řešení pro ukládání do pevných disků přicházejí do širšího šasi, které může mít dokonce podobu rackového držáku s množstvím SSD disků uvnitř. Ty by mohly být připojeny ke společné sběrnici uvnitř šasi a zvenčí pak připojeny pomocí jednoho konektoru.\n\nTypicky mohou být u SSD použity stejné souborové systémy jako u HDD. Obvykle se očekává souborový systém, podporující příkaz TRIM, který pomáhá SSD recyklovat vyřazená data. Není třeba, aby se souborový systém staral o vyrovnávání opotřebení nebo jiné charakteristiky pamětí flash, jelikož jsou interně zpracovávány jednotkou SSD. Některé systémy souborů flash, používající vzor logovacího souborového systému (F2FS, JFFS2) pomáhají redukovat zvýšení zápisu na discích SSD, zejména v situacích, kdy dochází ke změně pouze velmi malého množství dat, například při aktualizaci metadat systému souborů.\n\nAčkoliv nejde o funkci souborového systému, operační systémy také musí správně zarovnávat oddíly, aby se zabránilo nadměrným cyklům čtení, úprav a zápisů. Typickou praxí pro osobní počítače je zarovnat každý oddíl tak, aby začínal na 1 MB (= 1 048 576 bajtů), což zahrnuje všechny běžné scénáře pro velikosti stránek a bloků SSD, jelikož je dělitelný 1 MB, 512 kB, 128 KB, 4 KB a 512 bajty. Moderní instalační software operačního systému a diskové nástroje to zvládnou automaticky.\n\nPříkaz TRIM umožňuje, aby operační systém informoval SSD jednotku o tom, které datové bloky jsou volné a nejsou dále využívány. Označují se tak nejtypičtěji datové bloky smazaného souboru (data nejsou nulována, místo je k dispozici pro přepsání jinými daty). Příkaz TRIM slouží k tomu, aby SSD jednotka mohla správně alokovat rozložení zápisů a docházelo tak k rovnoměrnému opotřebení datových buněk v celé SSD jednotce (viz Flash Translation Layer).\n\n\n\n"}
{"id": "404169", "url": "https://cs.wikipedia.org/wiki?curid=404169", "title": "Pietà (Malta)", "text": "Pietà (Malta)\n\nPietà je malé město na okraji hlavního města Malty Valletty. Jedná se o nejbližší předměstí hlavního města za Florianou. Název je odvozen z italštiny a znamená \"milosrdenství\".\n\nV Pietě se nachází bývalá maltézská nemocnice sv. Lukáše a také Lékařská fakulta Maltské univerzity. Město leží na pobřeží Středozemního moře. Je zde malá kaple Panny Marie Bolestné ze 17. století, stále využívána k církevním účelům.\n\nFarní kostel byl dokončen v roce 1968. Je zasvěcen Panně Marii Fatimské a využíván dominikány. Ve městě je také situována Kolej sv. Augustina, která náleží augustiniánům.\n\nZ Piety odjíždí trajekty na ostrov Gozo. Na jejím území se nachází vesnička Gwardamangia, sirotčinec sv. Uršulek, vysílač, Vila Gwardamangia, která sloužila jako rezidence britské královně Alžbětě II., když ještě jako princezna pobývala na Maltě v letech 1949 až 1951. Je zde také velký hřbitov Ta' Braxia, kde jsou pochováni vojáci z bojů v první světové válce.\n\nNachází se zde také sídlo politické strany Národní strany.\n\nPietà sousedí s Ħamrunem, Msidou a Vallettou.\n\nV roce 2005 zde žilo 3 853 obyvatel.\n\nPro mnoho maltských obyvatel je Pietà místem narození, protože řada žen chce rodit ve státní nemocnici sv. Lukáše. Narodili se zde také předsedové vlády Lawrence Gonzi a Joseph Muscat.\n\n\n"}
{"id": "404170", "url": "https://cs.wikipedia.org/wiki?curid=404170", "title": "Thierstein (Bavorsko)", "text": "Thierstein (Bavorsko)\n\nThierstein je obec s tržními právy \"(Markt)\" v německé spolkové zemi Bavorsko, v zemském okresu Wunsiedel im Fichtelgebirge.\n\nObec se nachází ve Smrčinách, v blízkosti hranic s Českou republikou.\n\n\nObec Thierstein je poprvé zmiňována 20. března 1340 v jedné z listin vydaných Albrechtem Nothaftem z Tirsteina, které se nacházejí v okresním archivu v Chebu. O tři roky později, 16. července 1343, získal Albrecht Nothaft jako léno vybudovaný hrad Thierstein. Na konci 14. století prodali Notthafftové jak Thierstein, tak sousední Thiersheim a Markleuthen i s několika vesnicemi v okolí markraběti Wilhelmu I. z Míšně. Od tohoto šlechtice přešel Thierstein v roce 1415 na purkrabí z Norimberka. V roce 1603 vydal markrabě Georg Friedrich Braniborský příkaz ke stavbě nového panství uvnitř obce. Hrad tak začal chátrat.\n\nBěhem 15. století se Thierstein stal samostatným úřadem s vlastní pečetí.\nV roce 1725 propukl v obci požár, který měl dalekosáhlé následky.\nRoku 1945 byla obec částečně poškozena ostřelováním amerického letectva.\n\nZřícenina hradu Thierstein je častým cílem turistů. Z hradní věže je možné vidět velkou část Smrčin a zahlédnout lze i město Cheb.\n"}
{"id": "404171", "url": "https://cs.wikipedia.org/wiki?curid=404171", "title": "Michael Smith (astronaut)", "text": "Michael Smith (astronaut)\n\nMichael John Smith (30. dubna 1945 v Beaufortu, Severní Karolína, Spojené státy – 28. ledna 1986 nad Floridou) byl armádní letec a americký astronaut, který tragicky zahynul při havárii raketoplánu Challenger.\n\nVystudoval vojenskou námořní akademii (United States Naval Academy) v Annapolisu a na Námořní postgraduální škole (Naval Postgraduate School) v Monterey (Kalifornie) v roce 1967 absolvoval i postgraduální studium.\n\nRoku 1969 absolvoval letecký výcvik. Sloužil jako instruktor, zkušební pilot a pilot útočných letadel, sloužil na letadlové lodi \"Kitty Hawk\" během války s Vietnamem. Po návratu dokončil studium na Námořní škole zkušebních pilotů v Patuxent River (v roce 1974) a zde také jako letecký instruktor zůstal. V roce 1978 byl operačním důstojníkem na letadlové lodi \"Saratoga\".\n\nVe svých 35 letech měl nalétáno 4300 hodin. Dne 7. července 1980 se dostal k výcvikové jednotce astronautů NASA.\n\nJako druhý pilot se koncem ledna 1986 zúčastnil mise STS-51-L raketoplánu Challenger. Spolu s ostatními členy posádky (Francis Scobee, Judith Resniková, Ellison Onizuka, Ronald McNair, Gregory Jarvis a Sharon McAuliffeová) zahynul při výbuchu raketoplánu 73 sekund po startu.\n\nKapitán letectva Michael Smith posmrtně obdržel medaili Purpurového srdce (\"\"). Společně s ostatními členy posádky je pohřben na Arlingtonském národním hřbitově.\n\n"}
{"id": "404175", "url": "https://cs.wikipedia.org/wiki?curid=404175", "title": "Nagel (Bavorsko)", "text": "Nagel (Bavorsko)\n\nNagel je obec v německé spolkové zemi Bavorsko, v zemském okresu Wunsiedel im Fichtelgebirge. Obec je uznávaným rekreačním místem.\n\nNagel leží v srdci přírodního parku Smrčiny, obklopen obcemi Hohenbrand, Wurmloh, Mühlbühl, Reichenbach, Lochbühl, Ölbühl a Reissingerhöhe.\n\n\nNagel je poprvé zmiňován v roce 1200, v seznamu desátků kláštera Reichenbach. Území dnešní obce patřilo ve 13. století vévodům z Bavorska a v roce 1329 přešlo falcké rodové linii Wittelsbachů. V roce 1536 bylo území obce Nagel rozděleno na dvě části. Větší část náležela Bavorsku-Falcku, a menší část, spolu s vesnicí Reichenbach (dnešní místní část obce), připadla bayreuthským markrabatům. Roku 1803 přešla celá obec pruskému knížectví Bayreuth. Od roku 1810 se území obce stalo definitivně součástí Bavorska.\n"}
{"id": "404179", "url": "https://cs.wikipedia.org/wiki?curid=404179", "title": "Zemgales priekšpilsēta", "text": "Zemgales priekšpilsēta\n\nZemgales priekšpilsēta (česky \"Zemgalské předměstí\") je jedna z šesti hlavních administrativních oblastí Rigy. V minulosti nesla jméno \"Ļeņina rajons\".\n\nObvod má 41 km² a žije v něm 105 893 obyvatel., což je 14,71 % obyvatel Rigy. Z obyvatel obvodu je 47,17 % Lotyšů a 36,92 % Rusů.\n"}
{"id": "404184", "url": "https://cs.wikipedia.org/wiki?curid=404184", "title": "Bes (bůh)", "text": "Bes (bůh)\n\nBes (v překladu z egyptštiny snad „Ochránce“, řecky Βήσος – Bésos), později doprovázený i svým ženským protějškem Besetou, je staroegyptský bůh s mnohovrstevnatou osobností zobrazovaný v podobě trpaslíka se zvířecími (nejčastěji lvími) rysy. Ikonograficky je spolehlivě doložen nejdříve od doby Střední říše, kdy je ovšem ještě označován jménem Aha – „Bojovník“. Pravděpodobně v sobě zahrnuje znaky několika původně samostatných bohů. Vystupuje v roli ochranného pomocníka zahánějícího od člověka zlo, a to zejména v rizikových okamžicích života: v těhotenství, při narození dítěte, ve spánku apod. Později se stal také bohem hudby a tance, plodnosti a podle nepřímých náznaků i erotiky. Nelze vyloučit, že spíše než za boha v plném smyslu slova by měl být pokládán za domácího pozitivního bůžka či démona. Je možné, že má núbijsko-etiopský původ.\n\nAčkoli Bes nebyl předmětem oficiálního náboženského kultu, jeho obliba nejpozději od Nové říše zasáhla všechny složky egyptské společnosti a od počátku 1. tisíciletí př. n. l. byl jedním z nejpopulárnějších bohů v lidových vrstvách. V Pozdní a v ptolemaiovské době se objevuje v rituálně významných souvislostech – na Horových cippech, na vyobrazeních v chrámech (nejčastěji v typu mammisi) či v královských hrobkách. Vlivem helénistického kulturního synkretismu se objevuje i na Kypru, ve Fénicii a na území dnešního Iráku. V pozdních egyptských pramenech (zejména v magických papyrech z řecko-římské doby) nabývá výrazně pantheistické rysy a ztělesňuje souhrnné ba všech bohů. O významu a živosti Besova uctívání svědčí také to, že v koptských křesťanských textech vystupuje jako jeden ze zlých démonů sídlících v pohanských chrámech poblíž klášterů a kostelů a ubližujích okolo jdoucím křesťanům; jejich negativní vliv ustává teprve očištěním míst modlitbami a zázraky svatých mužů.\n\nBes, jako mnoho jiných egyptských bohů, prošel v historii mnoha proměnami. Besův kult nikdy nebyl oficiální, nikdy neměl vyhrazeny vlastní chrámy nebo kněze, podrobnosti o tomto zvláštním božstvu je také obtížné nalézt. Někteří badatelé, jako např. Richard Wilkinson, věří, že v pozdějších koncepcích byl Besův kult souhrnem kultů až deset slabších božstev - Aha, Amam, Hayet, Ihty, Mefdjet, Menew, Segeb, Sopdu a Tetenu. A stejně jako byla tato menší božstva spojena s Besem, mocnější Bes (resp. jeho atributy a rituály; D. N.), byly různými způsoby spojovány s představiteli celého souboru vysokých ochranných božstev, do kterého patřili např. Amun, Min, Horus, Sopdu a Reshef. V mytologii byl Bes nejčastěji spojován s bohem Horem, dokonce s ním jeden čas tvořil jediné hybridní božstvo pod jménem Horbes. Celá věc byla zkomplikovaná v helénské době, kdy byla od některých bohů odvozována i jejich ženská forma. Tak vznikla bohyně Beset, považovaná za Besovu manželku a ve vztahu k přidruženému bohu Horovi vystupující někdy jako jeho matka. Egypťané jej ztotožňovali s bohem Sétem (Typhonem).\n\nTento ochránce rodiček, matek s dětmi, sýpek a domácích krbů chránil nejen před hlodavci a porodními bolestmi, ale i před nástrahami noci, před uštknutím i proti zlým duchům. Na vedlejšák dělal anděla strážného dětem a tohoto dětského patrona si pro jeho pohádkovou a fantazii dráždící podobu děti oblíbily. Časem se z něj stal také bůh umění, zpěvu, tance a radosti, tedy téměř univerzální boží pomocník. Rodičky nejen chránil před zlými duchy a nemocemi, ale v jeho jménu byly v porodních bolestech obveselovány a jeho volaly o pomoc. Navzdory svému bizarnímu vzhledu symbolizoval spíše to dobré a zábavné v životě, byl symbolem veselí a sexuální rozkoše. Později, v ptolemájovském období egyptské historie nalézáme Besovi a Besetě zasvěceny kaple - komory s jejich vyobrazením. Egyptologové zvažují možnost, že mohly sloužit k léčení neplodnosti a uzdravování vůbec. Bylo nalezeno také mnoho ukázek besovských masek a kostýmů z období Nové říše a po něm. Značné množství nalezených masek a kostýmů dává tušit, že nesloužily jen příležitostně v období svátků a festivalů, ale že mohly být používány profesionálními umělci nebo byly půjčovány do domácností. Z doby Nové říše nalézáme tetování s Besem na stehnech mnoha tanečnic, hudebníků a služek.\n\nPodoba Besa v egyptském výtvarném umění značně neobvyklá; to je umocněno ještě tím, že na plošných vyobrazeních může být Besův obličej zachycen nikoli z profilu, jak určoval důsledně dodržovaný umělecký kánon, ale i z čelního pohledu. Důvodem byla nejspíše snaha, aby bez zkreslení byly přesně zachyceny všechny jeho hrůzostrašné rysy, protože by se tak oslabila jeho ochranná funkce. Bes je zobrazován v podobě trpaslíka s krátkýma křivýma nohama, se lví hřívou, ušima, ocasem a lvími rysy ve tváři. Dále může mít zvýrazněné břicho a prsy a být zahalen do lví kožešiny. Celkový postoj Besa zpravidla vyjadřuje aspekt nespoutané divokosti a hrozivosti – typické jsou vyceněné zuby, vyplazený jazyk a dlouhé vlasy, které mají zastrašit a odvrátit zlé síly. Jeho atributem je vysoká čelenka ze vztyčených pštrosích per, bubínek, v pozdějších obdobích také meč a štít; v římské době dokonce mohl být (podobně jako Hor a Anup) zobrazován v legionářské zbroji.\n\n"}
{"id": "404185", "url": "https://cs.wikipedia.org/wiki?curid=404185", "title": "Buridanův osel", "text": "Buridanův osel\n\nBuridanův osel je obrazné vyjádření pro lidskou nerozhodnost. Termín se vztahuje k paradoxní situaci, kdy osel mezi dvěma kupkami sena stejného objemu a kvality zemře hladem, protože se není schopen rozhodnout, z které kupky si má vzít.\n\nTvůrcem paradoxu nebyl Jean Buridan, filosof 14. století, po kterém je pojmenován. Poprvé je paradox uveden v Aristotelově spisu \"De Caelo\" (\"O nebi\"), kde Aristoteles zmiňuje příklad muže, který nic nepodnikne, protože je stejně hladový jako žíznivý a stojí před problémem, zda se najíst, nebo napít. Buridan diskutuje tento problém a zastává stanovisko morálního determinismu – jsme-li postaveni tváří v tvář alternativním možnostem činů, snažíme se vybrat si větší dobro. Člověk je schopen odložit rozhodnutí kvůli tomu, aby dosáhl ještě přínosnějšího výsledku. Pozdější spisovatelé toto satiricky pojali tak, že osel, který je konfrontován se dvěma stejně žádoucími kupkami sena, musí nezbytně umřít hlady, zatímco zvažuje rozhodnutí.\n\nDalší zastánci determinismu kladli důraz na to, že tento scénář nepředstavuje pravý paradox. Nelze zemřít mezi dvěma stejně příjemnými variantami. \n\nBaruch Spinoza říká:\n\"Jestliže člověk nejedná ze svobodné vůle, co se může stát, když popudy k jednání jsou vyrovnané jako v případě Buridanova osla? Musím připustit, že by člověk postavený před vyrovnaný stav – ekvilibrium (jmenovitě jestliže pociťuje hlad a žízeň a má po ruce stejně dostupné jak jídlo, tak tekutinu) mohl zemřít hlady nebo žízní. Jestliže se mne zeptáte, zda takový jedinec nemá být považován spíše za osla než za člověka, odpovídám, nevím, ale je možno ho považovat za dítě, blázna, šílence či něco podobného.\"\n\n\nParadox je v psychologii řazen do problematiky „approach-approach conflict“, výběru ze dvou stejně atraktivních cílů, který popsal Kurt Lewin..\n\n"}
{"id": "404188", "url": "https://cs.wikipedia.org/wiki?curid=404188", "title": "Seznam zámků na Hlučínsku", "text": "Seznam zámků na Hlučínsku\n\nToto je seznam zámků nacházejících se na historickém území Hlučínska, tedy v původně 38 obcích a městech, které se v letech 1742–1920 (resp. 1923) vyvíjely jako součást pruského Horního Slezska a dnes tvoří východní čtvrtinu okresu Opava (s výjimkou několika obcí přičleněných k Ostravě).\n\nAž do 18. století byl v Bolaticích pouze vrchnostenský dvůr, u něhož byl v roce 1724 – 1748 vystavěn cisterciáky jednoposchoďový barokní zámek obdélného půdorysu, u něhož byl zřízen park. Za vlastnictví baronů Hennebergů byl upraven zámecký interiér.\n\nTvrz v Dolním Benešově je doložena k roku 1411, ale je pravděpodobné, že existovala již dříve. Tvrz byla v letech 1660 -1670 přestavěna na renesanční zámek. Podoba zámku dnes pochází z 18. století, kdy panství drželi baroni Kalkreutové. V roce 1848 obyvatelé Dolního Benešova zaútočili na zámek, který byl vydrancován. V roce 1892 probíhaly v zámku stavební úpravy a v letech 1901 – 1902 další. Během 2. světové války byl v zámku zřízen koncentrační tábor pro polské občany. Tato budova byla po válce upravena na školu, dodnes zde sídlí mateřská škola. Zámecký park v anglickém stylu, který byl založen na přelomu 19. a 20. století, obklopuje zámek ze všech světových stran. V roce 1937 Rothschild odesílá se svolením ministerstva financí cennější inventář do zámku do Vídně.\nK roku 1439 je na místě budoucího zámku v Hlučíně zmiňována tvrz. Samotný zámek je pak uváděn k roku 1517. V 1. polovině 18. stol. bylo k němu přistavěno severní křídlo a byly zazděny dvorní arkády a začátkem 19. století, kdy zámek vlastnil August von Posser-Nädlitz, byla zbořena věž. V polovině 19. stol. získala zámek rodina Meyerů svobodných pánů Rotschildů. Ti jej později pronajímali a na zámku tak sídlil soud nebo sirotčinec. Dnes je v zámku Muzeum Hlučínska s informačním centrem, Městská knihovna, výtvarný obor při ZUŠ P.J.Vejvanovského a čajovna.\n\nK roku 1502 je v Hošťálkovicích uváděna tvrz. Zámek si nechal vystavět ostravský obchodník Antonín Josef Römisch, který Hošťálkovice získal v r. 1832. V roce 1847 se panství dostává do rukou Šalomouna Meyera svobodného pána Rothschilda. Zámek od té doby sloužil jen hospodářským a správním účelům.\n\nZámek v Chuchelné byl údajně postaven Jiřím Lichnovským z Voštic v polovině 17. století v raně barokním slohu. V roce 1776 za knížete Jana Karla Lichnovského k němu byla přistavěna kaple. K největší přestavbě došlo za Karla Maria Faustina Lichnovského, který v roce 1853 nechal přistavět druhou budovu tzv. Dům kavalírů, který sloužil k ubytování hostů. Zámek sloužil jako lovecká rezidence a navštívil jej několikrát i německý císař Vilém II. Pruský (1893, 1894, 1897 a 1913) a také saský král Albert (1899). V 19. stol. byl založen při zámku park, kde byla postavena v 19. stol. hrobka knížat Lichnovských.\nK roku 1377 je v Kravařích uváděna tvrz. Samotný barokní zámek byl vybudován v letech 1721 až 1728 na místě původní jednokřídlé budovy, dnešního východního křídla za majitele panství Jana Rudolfa sv. p. Eichendorffa. Drasticky byl zámek poničen požárem v lednu l937. Ten zničil střechy, stropy zdobené figurální a ornamentální štukou, vnitřní zařízení, dřevěná vstupní schodiště. Zachovala se jen kaple. V letech 1950 – 1970 byla prováděna rozsáhlá rekonstrukce.\n\nPrvní písemná zmínka o obci Oldřišov pochází z roku 1234, kdy byla v majetku premonstrátorského kláštera Hradiska u Olomouce. Tvrz v místě vystavěl Kryštof Tvorkovský z Kravař, který obec vlastnil od roku 1526. Ve druhé polovině 17. století přestavěl poničenou tvrz do barokní podoby hrabě Jiří Štěpán z Vrbna. V 19. století byl u zámku zřízen krajinářský park. Po roce 1945 sloužil zámek pro potřeby státního statku, byl necitlivě přestavěn a ztratil tak svou barokní podobu. Rovněž nenávratně byl zničen i přilehlý park.\nVe druhé polovině 16. století je v Šilheřovicích předpokládána renesanční tvrz držená pány z Vrbna. Fridrich Eichendorf nechal roce 1787 na místě zpustlé tvrze postavit zámek v romantickém historizujícím slohu. Od roku 1844 do roku 1945 bylo panství v majetku rodiny Rotschildových. Byl upraven zámecký park a vybudovány skleníky. V současné době zámek patří soukromému majiteli.\nKolem roku 1550 – 1600 bylo na místě zbudováno jednoduché panské sídlo – tvrz. Před rokem 1765, kdy byla většina Velkých Hoštic postižena požárem, začala velká rekonstrukce zámku prováděna majitelem panství Ignácem Dominikem Chorynským z Ledské, který nechal na místě staré budovy panského sídla vystavět pozdně barokní zámek. Kolem roku 1840 bylo k zámku přistavěno příčné západní křídlo a zámek byl přestavěn do klasicistní podoby.\n\n"}
{"id": "404189", "url": "https://cs.wikipedia.org/wiki?curid=404189", "title": "Hulán", "text": "Hulán\n\nHulán byl příslušník polské kavalérie. V době po trojím dělení Polska působili huláni i v habsburské armádě.\n\nTradice hulánů spadá do doby první poloviny 13. století, kdy do Polska vpadli Tataři. Hulán (tatarsky přesněji \"oglan\") vlastně znamenal „junák“, „mladý odvážný válečník“. Ve Zlaté hordě se nazývali hulány členové chánské rodiny a termín měl spíše význam „princ“. Mnoho z nich se odebralo do Polska, kde vstoupili do vojenských služeb. Jednalo se o kopiníky na koních, od vynálezu palných zbraní byli huláni vyzbrojeni kopím, šavlí a dvěma pistolemi.\n\nNa konci osmnáctého století, kdy bylo Polsko rozděleno mezi Rakousko, Prusko a Rusko, se začaly objevovat hulánské pluky i v těchto zemích. V habsburské armádě se huláni poprvé objevili roku 1784. V tomto roce byl z nich zřízen Haličský hulánský sbor. Uniforma hulánů vycházela z polské národní tradice. Rakouské vojsko mělo v roce 1856 čtyři hulánské pluky, na konci 19. století jich mělo jedenáct, z toho jeden český.\n\nHuláni působili v armádách ještě v první světové válce, ale dny jezdectva se chýlily ke konci. Pluky polské kavalérie byly obnoveny v letech 1918–1921. Polští huláni existovali ještě na počátku druhé světové války, ale již v menším množství. U polské armády se hulány v tomto období nazývaly i elitní pancéřové pluky, které pokračovaly v tradicích polské jízdní kavalérie. Poslední užití hulánů na koních v boji se uskutečnilo za druhé světové války, kdy v polské východní armádě bojovaly od roku 1943 tři hulánské pluky.\n\nNa hulány se zachovaly vzpomínky v českých národních písních, např. \"„Měla jsem já hulána, měla jsem ho ráda, měla jsem já prstýnek, já jsem mu ho dala…“\"\n\n"}
{"id": "404191", "url": "https://cs.wikipedia.org/wiki?curid=404191", "title": "HMS Invincible (1907)", "text": "HMS Invincible (1907)\n\nHMS Invincible byl bitevní křižník Royal Navy, který operoval v první světové válce. Nejvíc proslul svou účastí v bitvě u Jutska, kde byl vlajkovou lodí 3. eskadry bitevních křižníků, vedené kontradmirálem Horacem Hoodem. Vyletěl do povětří po zásahu muničních skladišť od německého bitevního křižníku SMS Lützow. S výjimkou šesti lidí zahynula celá jeho posádka, včetně kontradmirála Hooda.\n\nPřed bitvou u Jutska se účastnil první bitvy u Helgolandu, kde tvořil společně s HMS \"New Zealand\" svaz „K“ kontradmirála Moorea. Dále bitvy u Falklandských ostrovů, kde se podílel na potopení německých pancéřových křižníků SMS \"Scharnhorst\" a SMS \"Gneisenau\". Sám však v této bitvě dostal 22 zásahů.\n\n\n\n"}
{"id": "404198", "url": "https://cs.wikipedia.org/wiki?curid=404198", "title": "INTP", "text": "INTP\n\nINTP (Introversion, iNtuition, Thinking, Perceiving, tj. Introverze, Intuice, Myšlení a Vnímání) je jeden z šestnácti osobnostních typů podle MBTI.\n\nSamotář, skeptik, často nepořádný, raději se zabývá teorií než praxí, nedává najevo emoce, řídí se logikou, klidný, bohatý vnitřní život, společnost občas nechápe, často pochybuje o smyslu existence, nechce ani vést, ani být veden.\n\nPokud v něčem vyniká nade všemi, pak je to schopnost budovat systémy úplně od píky a vyhledávat logické nesrovnalosti. Tento skeptický samotář může být okolím vnímán jako podivín. Ze všech 16 typů bývá nejvíc odtržený od skutečného světa, do kterého se vrací ze své mysli jen na návštěvu. Je schopen se velmi dobře zabavit sám a během této doby pociťuje smyslové vjemy jako rušivé. Jeho snaha vyfiltrovat vede k určitému flegmatismu a zanedbávání drobných každodenních domácích prací. Je více či méně neorganizovaný, což se může projevovat i v nedodržování pravidelného rytmu den a noc.\n\nVzhledem k tomu, že promýšlí všechny možné alternativy dopředu jako při šachové partii, může se zdát jako nerozhodný. Rád si nechává vyhrazenu možnost změnit názor a nerad vynáší definitivní soudy, tudíž často bývá naoko politicky neutrální. O všem dokáže dlouze přemýšlet. Má sklony k cynismu a pochybnostem o smyslu existence. \n\nLidé charakteru INTP jsou převážně lidé s vyšší inteligencí. \n\nPodobně jako INTJ se i INTP silně spoléhá na logiku a touží všemu rozumět. Zatímco INTJ používá logiku pouze jako nástroj k potvrzení svých intuitivně získaných názorů a spěchá k závěrečnému zaujetí pozice, INTP je přísně logický od začátku až do konce svého myšlenkového procesu a nevadí mu ani zabývat se teoriemi, které jsou naprosto neužitečné a konce nemají. Cíl pro něj není důležitý tolik jako samotný proces přemýšlení a často naopak definivní zaujetí stanoviska k problému odkládá a spíše se baví tím, jak na obou stranách vah přibývají jednotlivé argumenty. Co se projektů týká, INTP si jejich realizaci prožijí nejprve intelektuálně, vnitřně a necítí pak již mnohdy potřebu opakovat je v reálném světě.\n\nedition (in English), Palo Alto, CA: Consulting Psychologist Press, 52. ISBN 0-89106-027-8.\n\n\n"}
{"id": "404199", "url": "https://cs.wikipedia.org/wiki?curid=404199", "title": "Tehov (okres Praha-východ)", "text": "Tehov (okres Praha-východ)\n\nTehov je obec v okrese Praha-východ, Středočeský kraj. Rozkládá se asi dvacet šest kilometrů jihovýchodně od centra Prahy a čtyři kilometry jihovýchodně od města Říčany. Žije zde obyvatel. Součástí obce jsou také 2 osady a to osada Lada a osada Hačalka.\n\nNázev vesnice je odvozen z příjmení Těh ve významu Těhův dvůr. V historických listinách se objevuje ve tvarech Ottho de Tehow (1309), Tehow (1352), in willis Thehowie (1390), Tehow (1543), w Tehowie Welikem (1547) a Welky Tehow (1654).\n\nDo roku 1919 se obec jmenovala Velký Tehov ().\n\nPrvní písemná zmínka o Tehově pochází z roku 1309. Přestože se objevuje v predikátu, panské sídlo v té době ve vsi nejspíše nestálo. Za zakladatele tehovského hradu je považován až Reinhard z Mühlhausenu, který vesnici získal až okolo roku 1390.\n\nOd 25. listopadu 2003 obec užívá znak a vlajku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tehov \"(434 obyvatel)\" byly v roce 1932 evidovány tyto živnosti a obchody: 2 hostince, kolář, kovář, 3 krejčí, lom, pekař, pila, porodní asistentka, 2 řezníci, 2 obchody se smíšeným zbožím, spořitelní a záložní spolek pro Tehov, 2 trafiky.\n\nÚzemím obce prochází silnice I/2 v úseku Říčany – Kutná Hora. Dále jsou zde silnice III. třídy:\n\nŽelezniční trať ani stanice na území obce nejsou. Nejbližší železniční stanicí jsou Světice ve vzdálenosti 2 km ležící na trati 221 mezi Prahou a Benešovem.\n\nV obci je autobusová zastávka ,Tehov, kterou projíždí linka Pražské integrované dopravy, linka 494, která jezdí ze Strančic přes Tehov až do Říčan, tuto linku provozuje spolčenost Arriva City s.r.o., v pracovní den jezdí 13 spojů a o víkendu 3 spoje.\n\n\n"}
{"id": "404205", "url": "https://cs.wikipedia.org/wiki?curid=404205", "title": "Granátník", "text": "Granátník\n\nGranátník (též grenadýr) byl původně pěšák, který byl určen k házení ručních granátů na nepřítele. Později se za granátnické označovaly elitní části armády, ať už pěší, jízdní nebo moderní obrněné.\n\nPrvní zmínky o granátnících pocházejí z 60. let 17. století. Ve Francii se tento druh zbraně rozšířil roku 1667 a roku 1670 byl zřízen první pluk granátníků i v habsburské armádě.\n\nPrvní granáty byly duté olověné, železné nebo skleněné koule o hmotnosti zhruba 1,5 kg naplněné prachem, který se zapaloval hořícím doutnákem. Kromě granátů byli granátníci vyzbrojeni ruční palnou zbraní a rapírem. Byli nasazováni do polních bitev, ale zvláště se osvědčovali při dobývání pevností. Od roku 1670 měla každá habsburská pěší kompanie ve své sestavě 8 granátníků. Jejich poznávacím znamením byla vysoká huňatá čepice, zvaná „medvědice“.\n\nKolem roku 1760 se díky zvýšení účinnosti palných zbraní přestalo v boji používat ručních granátů. Bývalé setniny granátníků však existovaly dále jako elitní část pěchoty. Obdobně též jízdní granátníci tvořili elitní část jezdectva. Za napoleonských válek se proslavily oddíly francouzských granátníků, později byly titulem granátníků pojmenovány zejména elitní vojenské oddíly či stráže některých evropských panovníků.\n\nJako granátnické byly pojmenovány za druhé světové války i některé obrněné divize, zejména německé pancéřové divize, ale i např. polská zahraniční na Západě.\n"}
{"id": "404224", "url": "https://cs.wikipedia.org/wiki?curid=404224", "title": "Jiří Dohnal (herec)", "text": "Jiří Dohnal (herec)\n\nJiří Dohnal (12. srpna 1905 Holoubkov – 9. září 1984 Praha) byl český herec a režisér.\n\nOtec mu padl v první světové válce. Z rodného Holoubkova se s matkou přestěhoval do nedaleké obce Strašice, kde strávil dětství. Vyučil se zámečníkem a pracoval v holoubkovských železárnách. V roce 1923 byl z práce propuštěn a začal se profesionálně věnovat divadlu. Jeho bratr Jaromír byl rovněž divadelníkem, působil i jako ředitel Intimního divadla.\n\nV sezóně 1923/1924 nastoupil u divadelní společnosti A. Vladyky, další sezónu působil v Košicích, poté u divadelních společností R. Branalda a H. Kleina. V období 1926 až 1931 měl angažmá v Plzni a po jednoletém působení v Bratislavě se do Plzně vrátil na další dva roky (1932– 1934). Hostoval též v Komorním divadle v Praze. Do Národního divadla v Praze nastoupil v roce 1935, avšak v poslední válečné sezóně 1944–1945 odešel do Intimního divadla, po osvobození pomáhal zakládat Realistické divadlo a byl jeho prvním ředitelem (1945–1946). Od sezóny 1946 se vrátil do Národního divadla, kde působil (s výjimkou let 1970–1974, kdy byl ředitelem kladenského Divadla Jaroslava Průchy) až do svého odchodu do důchodu v roce 1981 jako člen činohry. V letech 1971–1972 byl i šéfem činohry. S divadlem se na scéně Národního divadla rozloučil dne 1. 4. 1984 pohostinským vystoupení v roli Ivana v Jiráskově \"Lucerně\".\n\nJsou po něm pojmenovány ulice v Praze, Štětí a Bratislavě.\n\n\n\n\nVe 30. a 40. letech natočil řadu filmů, kde ztvárňoval především postavy milovníků.\n\n\n"}
{"id": "404225", "url": "https://cs.wikipedia.org/wiki?curid=404225", "title": "Balík", "text": "Balík\n\nBalík, zdrobněle balíček, je obecné označení pro něco zabaleného a navzájem spojeného do jednoho kusu. V praxi se může jednat o:\n\n"}
{"id": "404230", "url": "https://cs.wikipedia.org/wiki?curid=404230", "title": "Modřenec hroznatý", "text": "Modřenec hroznatý\n\nModřenec hroznatý (\"Muscari neglectum\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 5–30 cm vysokou vytrvalou rostlinu s podzemní vejčitou cibulí, která je obalena rezavohnědou slupkou, někdy jsou přítomny dceřiné cibulky či výběžky. Listy jsou jen v přízemní růžici, přisedlé, nejčastěji 5-6 z jedné cibule, většinou delší než stvol. Čepele jsou čárkovité, polooblé, svrchu žlábkovité, asi 3–7 mm široké. Květy jsou v květenstvích, kterým je vrcholový hrozen, který obsahuje asi 20-40 květů, za květu je víceméně hustý, za plodu se prodlužuje. Okvětí se skládá z 6 okvětních lístků, které jsou skoro po celé délce srostlé v baňkovitou okvětní trubku, jen nahoře jsou krátké ven vyhnuté cípy bílé barvy. Okvětní trubka je většinou modrá až černofialová, vejčité válcovitá, asi 2x delší než široká. Květy jsou vonné. Tyčinek je 6, nitky srostlé s okvětní trubkou. Gyneceum je srostlé ze 3 plodolistů, plodem je tobolka.\n\nModřenec hroznatý roste hlavně v jižní a jihovýchodní Evropě a jižní části střední Evropy, v severní Africe a v jihozápadní Asii, od Turecka na východ po Pákistán. Pěstovaný a zplanělý však může být i jinde, včetně Severní Ameriky.\n\nV ČR roste v teplých oblastech od nížin po pahorkatiny, hlavně na různých suchých stráních, na mezích, ve vinicích a v akátinách. Původní je jen na jižní Moravě, v teplých oblastech Čech je místy zplaněný. Kvete na jaře, nejčastěji v dubnu a je to silně ohrožená rostlina flóry ČR, kategorie C2.\n\n\n \n"}
{"id": "404235", "url": "https://cs.wikipedia.org/wiki?curid=404235", "title": "Bes", "text": "Bes\n\nBes může být:\n\n"}
{"id": "404236", "url": "https://cs.wikipedia.org/wiki?curid=404236", "title": "Hlohovské knížectví", "text": "Hlohovské knížectví\n\nHlohovské knížectví (polsky \"Księstwo Głogowskie\", německy \"Herzogtum Glogau\") bylo jedním ze slezských knížectví v Dolním Slezsku. Jeho hlavní město bylo Hlohov (polsky Głogów). Vzniklo roku 1178 při dělení Vratislavského knížectví pro Konráda Lehkonohého, nejmladšího syna Vladislava II. Vyhnance. Po Konrádově smrti mezi lety 1180 až 1190 se znovu spojilo s Vratislavským knížectvím pod vládou Boleslava I.\n\nPo smrti Jindřicha II. Pobožného v bitvě u Lehnice roku 1241 rozdělili jeho synové Vratislavské knížectví mezi sebe. Konrád I., který byl ještě dítě při otcově smrti si nárokoval také díl a roku 1251 obdržel od svého bratra Boleslava II. Tlustého Hlohovsko.\n\nPod vládou Konrádova syna Jindřicha III. se knížectví začalo ještě více dělit a zmenšovat. Roku 1273 se oddělilo Stínavské knížectví a Zaháňské knížectví, a roku 1312 se oddělilo Olešnické knížectví a Volovské knížectví.\n\nPo smrti Přemysla II. roku 1331 se knížectví stalo lénem Českého království (od roku 1348 České koruny). Roku 1368 Karel IV. knížectví rozdělil, s tím, že jednu polovinu si ponechal přímo a druhou udělil lénem Jindřichu V. Železnému ze Zaháně. Po smrti Jindřicha XI. vymřela celá hlohovská linie Piastovců a počaly spory o následnictví mezi Janem II. Zaháňským a braniborským markrabím Albrechtem Achillem. V důsledku těchto sporů byla severní část Hlohovska připojena k Braniborské marce, zatímco jižní část obsadil Matyáš Korvín (jako český král) a knížetem udělal svého syna Jana Korvína.\n\nKrál Vladislav Jagellonský se po Matyášově smrti dostal roku 1490 i na uherský trůn a tak Jana Korvína donutil k vzdání slezských knížectví (1491), za což mu daroval panství v Uhrách. Hned vzápětí ale Hlohovsko dal do zástavy svému bratru Janu I. Olbrachtovi, aby ho „odškodnil“ za to, že se nedostal na uherský trůn a musí čekat na trůn polský. Jan se ale následující rok stal polským králem, nicméně slezských území se stejně nevzdal. Roku 1499 dal Vladislav ze stejných důvodů Hlohovsko do zástavy dalšímu svému bratru Zikmundovi I. Starému, který byl dokonce jmenován správcem celého Slezska (1504) – opět jen do doby, než stane polským králem, což zase nebylo dodrženo. Teprve roku 1508 se Zikmund tohoto knížectví de iure vzdal. Hlohovsko nadále bylo už bezprostředním majetkem České koruny, ještě mezi 1632–1634 zastavěné císařskému vojevůdci Albrechtu z Valdštejna.\n\nPod přímou správou habsburských císařů (jakožto českých králů) pak zůstalo až do roku 1742, kdy bylo po prohrané První slezské válce postoupeno Prusku. Ani další dvě války o toto území už na pruském záboru nic nezměnily. V rámci Pruska pak knížectví trvalo až do roku 1815; poté splynulo s nově vytvořenou Provincií Slezsko (\"Provinz Schlesien\").\n\n"}
{"id": "404244", "url": "https://cs.wikipedia.org/wiki?curid=404244", "title": "I Walk the Line", "text": "I Walk the Line\n\nI Walk the Line (česky: \"Nezahýbám\") je píseň Johnnyho Cashe, kterou nahrál roku 1956 u Sun Records a s níž zaznamenal velký úspěch. V roce 2004 ji dokonce časopis \"Rolling Stone\" zařadil na 30. místo v žebříčku pěti set nejlepších písní všech dob.\n\nNázev \"I Walk The Line\" nese také filmové drama z roku 1970, na jehož soundtracku se podepsal právě Johnny Cash. \"Walk the Line\" je pak další film z roku 2005 pojednávající o životě Johnnyho Cashe a o jeho vztahu k jeho druhé ženě June Carter.\n\nVelšský hudebník a skladatel John Cale použil úvodní verš písně („“) jako ústřední motiv své písně „Close Watch“.\n\nPrvní sloka písně:\nČeský překlad z filmu Walk the Line použitý také v knize \"I Walked the Line: Můj život s Johnnym\" Cashovy první ženy Vivian Liberto:\nČeskou coververzi písně \"I Walk the Line\" nazpíval Pavel Bobek, s vlastním textem, pod názvem Víc nehledám. Nahrávka vyšla v roce 2010 na albu \"Víc nehledám... (Pocta písním, které zpíval Johnny Cash).\"\n\n"}
{"id": "404245", "url": "https://cs.wikipedia.org/wiki?curid=404245", "title": "A1 Grand Prix 2006/07", "text": "A1 Grand Prix 2006/07\n\nA1 Grand Prix 2006/07 byla druhou sezónou závodů formulových monopostů po názvem A1 Grand Prix. Skládala se z 11 závodních víkendů od října 2006 do dubna 2007. Zúčastnilo se jí 24 národních týmů a celkem 61 jezdců. Prvenství obhajoval tým Francie.\n\nCelkovým vítězem se stal tým Německa o 35 bodů před Novým Zélandem. Český tým se v šampionátu umístil na celkové 12. příčce.\n\nNovinkou sezóny 2006/07 je nový způsob určování pozice na startovním roštu do hlavního závodu. Pozice na startu je určována třemi faktory:\n\nBody jsou udělovány za každou část, první místo na startu – 1 bod, druhé místo na startu – 2 body až 23. místo – 23 bodů. Stejným způsobem se postupuje i u pořadí v závodě a nejrychlejších kol.\n\nBody jsou posléze sečteny a pilot s nejnižším počtem bodu startuje do hlavního závodu z první pozice, naopak pilot s největším počtem bodů z místa posledního.\n\nPokud dojde k rovnosti bodů po součtu, lepší pozici na startovním roštu získává pilot, který se lépe umístil ve Sprintu.\n\n"}
{"id": "404247", "url": "https://cs.wikipedia.org/wiki?curid=404247", "title": "Timothy H. O'Sullivan", "text": "Timothy H. O'Sullivan\n\nTimothy H. O'Sullivan (asi 1840 – 14. ledna 1882) byl americký fotograf, který dokumentoval události v americké občanské válce (1861–1865) a na západě USA.\n\nNarodil se asi v roce 1840 v New York City. Jako mladík se nechal zaměstnat u Mathewa Bradyho. Když roku 1861 začala Americká občanská válka, dostal Sullivan od nadporučíka příkaz, aby celý příští rok bojoval v bitvách u Beaufortu, Port Royalu, Fort Walkeru a Fort Pulaski.\n\nV červenci 1862 O'Sullivan absolvoval vojenskou operaci v severní Virginii. Spolupracoval s Georgem N. Barnardem, Alexandrem Gardnerem a dalšími asistenty slavného fotografa Mathew Bradyho. Díky spolupráci s fotografickým studiem Alexandra Gardnera mohl publikovat sérii čtyřiačtyřiceti fotografií z první občanské války. V červenci 1863 vytvořil svou nejslavnější fotografii \"Sklizeň smrti\" zobrazující mrtvé vojáky z bitvy u Gettysburgu. V letech 1867 až 1869 působil jako oficiální fotograf pro Geologický průzkum Spojených států pod vedením Clarence Kinga. Expedice začala ve Virginia City v Nevadě, kde fotografoval v dolech a postupoval směrem na východ. Jeho úkolem bylo fotografovat západ tak, aby sem přitáhl nové osadníky.\n\nZúčastnil se geologického průzkumu západního území, zachytil horské scenerie nebo různé skalní útvary s podrobnou kresbou struktury povrchu. Fotografie z expedice vydal ve třech objemných svazcích. O'Sullivanovy fotografie byly mezi prvními, které zaznamenaly historické zříceniny Navajů a vesnice Pueblo na jihozápadě. Fotografoval přírodu jako nezkrocenou, bez průmyslu a bez použití klasických kompozic krajinomalby. O'Sullivan kombinoval vědy a umění, aby vytvořil přesné záznamy o mimořádné kráse.\n\nTimothy H. O'Sullivan využíval vhodně pohybové neostrosti tam, kde mohl zvýraznit dramatičnost situace.\n\nO'Sullivan zemřel na Staten Islandu na tuberkulózu ve věku 42 let.\n\n"}
{"id": "404248", "url": "https://cs.wikipedia.org/wiki?curid=404248", "title": "Državno prvenstvo po chokej na led", "text": "Državno prvenstvo po chokej na led\n\nDržavno prvenstvo po chokej na led (, česky: Státní mistrovství v ledním hokeji) je nejvyšší profesionální hokejovou ligou v Bulharsku. Většinu její existence ji hrály týmy sídlící v hlavním městě. Sezónu 2015-16 hrála celkem 4 mužstva. Dlouhou tradici mají v Bulharsku tři hokejové kluby (CSKA Sofie a Slavie Sofie byly založeny v roce 1948 a Levski Sofie v roce 1953).\nSeznam vítězů jednotlivých ročníků ligy\n"}
{"id": "404249", "url": "https://cs.wikipedia.org/wiki?curid=404249", "title": "Prvenstvo Hrvatske u hokeju na ledu", "text": "Prvenstvo Hrvatske u hokeju na ledu\n\nChorvatská liga ledního hokeje (česky:Chorvatské mistrovství v ledním hokeji) je nejvyšší profesionální hokejová soutěž v Chorvatsku, kterou organizuje Chorvatský svaz ledního hokeje. Vznikla v roce 1991, po rozpadu Jugoslávie. Do té doby hrály chorvatská družstva Jugoslávskou ligu ledního hokeje.\nVzhledem k malému počtu účastníků je sezóna krátká, a proto hrají dva týmy zároveň i v zahraničních soutěžích, KHL Medveščak v rakouské Rakouská liga ledního hokeje a KHL Mladost Zagreb ve slovinské Slovinská liga ledního hokeje lize.\n\n"}
{"id": "404263", "url": "https://cs.wikipedia.org/wiki?curid=404263", "title": "Otherkin", "text": "Otherkin\n\nOtherkin je subkultura, primárně fungující na internetu, která je definovatelná tím, že osoby k ní hlásící se považují za jiné než běžní lidé. Tento svůj postoj vyjadřují:\"„Otherkin je někdo, kdo má v sobě něco ne zcela lidského.“\". Otherkini často věří, že jsou mytologické nebo legendární bytosti, vysvětlující své smýšlení skrz reinkarnaci, nemající lidskou duši, původ, nebo jako symbolickou metaforu.\n\nBěžně se Otherkini identifikují jako andělé, démoni, elfi, draci, skřítci, mimozemšťané, víly, ale také určitým druhem lykani, nebo jako vampýři a podobně.\n\nSamotný pojem \"Otherkin\" je neologismus pocházející z anglického jazyka a v překladu znamená jiný lid (Other - kin).\n\nNejstarší známý internetový zdroj informací ohledně Otherkinů je Elfinkind Digest, emailový list založený v roce 1990 R’ykandarem Korra’tim na Kentucké Univerzitě. Také v raných 90. letech, zpravodajské skupiny jako alt.horror.werewolves a alt.fan.dragon na serveru Usenet, které byly zprvu vytvořeny pro fanoušky těchto bytostí, v kontextu s fantasy, hororovou literaturou a filmů, daly prostor prvním osobám, které se identifikovaly jako tyto mytologické bytosti.\n\n6. února 1995 byl dokument s názvem „Manifest Elfského Národa“ umístěn na Usenet, spolu se skupinami alt.pagan a alt.magick. Na samotném serveru Usenet byl tento dokument běžně přijat jako troll, případně pokus o obvinění nevinné skupiny.\n\nModerní Otherkin subkultura vyrostla z těchto elfských online komunit z raných 90. let do velmi aktivní otevřené komunity čítajících více než 1900 registrovaných Otherkinů jen v adresáři Otherkin.net.\n\nProcitnutí (anglicky Awakening) je označení procesu, kdy si Otherkin uvědomuje, že se v něm nachází něco ne zrovna lidského. Někdo za Procitnutí označuje pouze první období poznávání své identity, zatímco jiný tvrdí, že se jedná o kontinuálně probíhající proces, protože neustále přichází něco nového. Takovéto Procitnutí běžně nastává kolem 12. - 16. roku života, ale Procitnout může kdokoliv, kdykoliv. Může se jednat o proces klidný, kdy se s procitajícím jedincem nic závažnějšího nestane, ale někdy se jedná i o proces s velice bouřlivým průběhem, který může mít i dopad na fyzický stav daného jedince, ať už pozitivní nebo negativní.\n\nTato teorie vychází z východních představ o reinkarnaci. Teorie předpokládá, že pokud se může převtělovat člověk i do jiných forem, tak by to měli dokázat i jiní tvorové, včetně těch, kteří původně neměli hmotné tělo (astrální bytosti). Tato teorie se též dělí na verzi, která počítá s duší, jako s něčím nesmrtelným a druhou, která ji za nesmrtelnou nepovažuje.\n\nTato teorie počítá s tím, že na Zemi před dávnými časy přebývaly „nadpřirozené“ bytosti, které se křížily s lidmi, a přestože se jejich geny přenášely, tak postupně řídly. Podle této teorie jsou dnešní Otherkini jen slabou ozvěnou oněch „dávných časů“.\n\nTato teorie vychází z předpokladu, že ti lidé, kteří o sobě tvrdí, že jsou Otherkini, jsou ve skutečnosti pouze ve spojení s entitou, ať už fyzickou, tak astrální, která je ovlivňuje. Někdy dokonce až do té míry, že sami začnou věřit, že jsou danou entitou.\n\nTato teorie uvažuje, že v kolektivním nevědomí lidstva jsou uloženy informace o tom, jak má vypadat určité stvoření. Na toto kolektivní nevědomí se člověk může připojit, a ať už chtě, či nechtě, si z něj přivlastní archetyp v něm uložený. Samozřejmě přijatý archetyp následně z části upraví tak, aby se mohl na něj aplikovat. Po této „asimilaci“ se dotyčný začne cítit jako „něco nelidského“, protože se v něm začnou křížit dva archetypy, lidský a ten, který přijal.\n\nTato teorie vychází z předpokladu, že si lidé, kteří si o sobě myslí, že jsou Otherkini, vlastnosti údajně vtělených bytostí vsugerovali sledováním filmů, čtením knih a hraním videoher s fantasy tematikou.\n\n\n\n"}
{"id": "404264", "url": "https://cs.wikipedia.org/wiki?curid=404264", "title": "Vopěnka", "text": "Vopěnka\n\nČeská příjmení Vopěnka (Vopěnková, ; etymologicky \"opěnka\" + české protetické \"v-\") nosí více různých osobností: \n\n"}
{"id": "404268", "url": "https://cs.wikipedia.org/wiki?curid=404268", "title": "Seznam hudebních pojmů", "text": "Seznam hudebních pojmů\n\n\n\n\n\n\n\n\n\n\n\n\n\na) podle druhu hlasu nástrojů: houslový (= sopránový), violový (= altový), tenorový, barytonový, basový,\nb) podle tonů, který udávají: c-klíč, f-klíč, g-glíč\n\n\n\n\n\n\n\n\n\n\n\n\n\n\n\n\n\n"}
{"id": "404269", "url": "https://cs.wikipedia.org/wiki?curid=404269", "title": "Vyhnanice", "text": "Vyhnanice\n\nNázev Vyhnanice má více sídel:\n"}
{"id": "404270", "url": "https://cs.wikipedia.org/wiki?curid=404270", "title": "Jan Peter Balkenende", "text": "Jan Peter Balkenende\n\nJan Peter Balkenende (* 7. května 1956, Biezelinge, Nizozemsko) je nizozemský politik, od července 2002 do října 2010 předseda čtyř vlád a současně šéf Rady ministrů Nizozemského království. Zastává post předsedy politické strany Křesťansko-demokratické výzvy. Ve druhé polovině roku 2004 v rámci nizozemského předsednictví EU byl předsedou Evropské rady.\n\n20. února 2010 se nizozemská koaliční vláda rozpadla kvůli sporům o prodloužení nizozemské vojenské mise v Afghánistánu.. Balkende oznámil, že chce znovu kandidovat za Křesťansko demokratickou výzvu (CDA) v předčasných volbách Dolní Komory (Tweede Kamer) nizozemské poslanecké sněmovny.\n\nJan Peter Balkenende, oficiálně Jan Pieter Balkenende, se narodil 7. května 1956 ve vesnici Biezelinge poblíž města Kapelle v Nizozemsku. Jeho otec Jan Pieter byl obchodníkem s obilkou a matka Thona Johanna Sandee učitelka. Je ženatý s Biancou Hoogendijkovou, se kterou mají dceru Amelii. Rodina žije v Capelle aan den IJssel. Je členem kalvinistické protestantské církve.\n\nV mládí navštěvoval protestantskou základní školu v Kapelle. Posléze studoval na středoškolském křesťanském Lyceu v Goes, kde odmaturoval v roce 1974. Roku 1980 absolvoval magisterský obor historie na Vrije Universiteit v Amsterdamu, v roce 1982 získal titul LL.M. v nizozemském právu a právní vědě a roku 1992 zakončil postgraduální studium právní vědy (Ph.D.).\n\nNejdříve byl členem týmu ve vědeckém institutu Křesťansko-demokratické výzvy \"(Christen Democratisch Appèl; CDA)\". Stal se také členem rady města Amstelveen. V tomto období získal titul Ph.D. obhajobou práce \"Regulace správy a sociální organizace\" \"(Overheidsregelgeving en maatschappelijke organisaties)\", která byla silně ovlivněna myšlenkami komunitárního sociologa Amitaie Etzioniho. Následně byl jmenován mimořádným profesorem na Svobodné univerzitě v Amsterdamu.\n\nPoprvé byl zvolen do dolní komory (druhé komory) Tweede Kamer bikamerálního parlamentu Staten-Generaal 19. května 1998 za CDA, která byla v té době opoziční stranou. Ve straně měl na starost finanční oblast a věnoval se také sociálním věcem, spravedlnosti a vnitřní politice země.\n\nPředsedou parlamentní stranické frakce byl zvolen 1. října 2003 za odstupujícího pozdějšího generálního tajemníka NATO Jaap de Hoop Scheffera. 3. listopadu 2001 byl jmenován lídrem (\"lijsttrekker\") strany do květnových parlamentních voleb 2002. Tyto volby se staly historickými, poté co byl v předvolební kampani zastřelen populista Pim Fortuyn a kampaň byla zrušena. Výsledek voleb obnovil dřívější pozice CDA jako nejsilnější strany v parlamentu.\n\nBalkenende dosud sestavil a vedl čtyři nizozemské vlády.\n\n4. července 2002 nizozemská královna Beatrix požádala Balkenenda o sestavení vlády bezprostředně po rezignaci odstupujícího premiéra Wim Koka. Vznikla tak koaliční vláda, jejímž členem byla i strana zavražděného Fortuyna Lijst Pim Fortuyn \"(LPF)\", která procházela hlubokou krizí. To byl důvod, že vláda již po 86 dnech ve funkci padla.\nPV březnu 2004 se Balkenende setkal ve Washington, D.C.|Washingtonu s prezidentem George Walker Bush|Georgem Bushem.foto\n\nPo předčasných volbách v roce 2003 sestavil Balkenende druhou pravostředovou vládu a koaličními partnery se staly Lidová strana pro svobodu a demokracii (\"Volkspartij voor Vrijheid en Democratie ;VVD)\" a \"strana intelektuálů\" Demokraté 66 \"(Democraten 66; D66)\". Prioritami byly reformy veřejné správy, snížení kriminality, nepříjemná imigrační politika a historicky největší škrty ve veřejných výdajích. Po volbách do Evropského parlamentu 2004 si v něm CDA udržela pozici nejsilnější nizozemské strany. Následně ale klesla popularita vlády i strany. V roce 2006 se část členů CDA pokusila předsedu Balkenedeho nahradit Ceesem Veermanem, ale ten nabídku odmítl a podpořil stávajícího vůdce.\n\n1. července 2004 se na šest měsíců stal v rámci nizozemského předsednictví EU, předsedou Evropské rady.\n\n30. června 2006 nejmenší koaliční partner D66 odešel z druhé koaliční vlády na protest proti způsobu imigrační politiky ministryně Rity Verdonkové, jak si počínala v krizi ohledně naturaliace nizozemské členky parlamentu, muslimky původem ze Somálska Ayaan Hirsi Aliové. Premiér podal demisi a byly vyhlášeny předčasné volby. O týden později došlo k představení jeho třetí vlády. Jednalo se o menšinový kabinet partnerů CDA a VVD, který dovedl zemi k předčasným volbám 22. listopadu 2006.\n\nPředchozím koaličním partnerům se ve volbách 2006 příliš nevedlo. VVD získala ve stopadesátičlenné dolní komoře 22 křesel (3. místo) a D66 jen tři křesla. Balkenende si ve straně udržel dominantní postavení a se zlepšující se ekonomickou situací země jeho CDA volby vyhrála, když obsadila 41 míst v druhé komoře. Její největší rival, sociálnědemokratická Strana práce \"(Partij ven de Arbeid; PvdA)\" skončila druhá se ziskem 33 křesel. S cílem vytvořit většinovou vládu, přistoupil Balkenende na koalici právě se Stranou práce a ortodoxní protestanskou Křesťanskou unií (\"ChristenUnie; CU)\", která disponovala 6 poslanci. Premiér byl jmenován královnou Beatrix 9. února 2007, celá vláda pak 22. února.\n\n20. února 2010 se nizozemská koaliční vláda rozpadla kvůli sporům o prodloužení nizozemské vojenské mise v Afghánistánu.. Balkende oznámil, že chce znovu kandidovat za Křesťansko demokratickou výzvu (CDA) v předčasných volbách Dolní Komory (Tweede Kamer) nizozemské poslanecké sněmovny.\n\n"}
{"id": "404271", "url": "https://cs.wikipedia.org/wiki?curid=404271", "title": "Doslov aneb Abdikace", "text": "Doslov aneb Abdikace\n\nUmělecký manifest Doslov aneb Abdikace (též označovaný jako \"Abdikace\") je kolektivní provolání neformální skupiny libeňských autorů přečtený pravděpodobně v roce 1950. Tento manifest má opoziční charakter a do začátku devadesátých let byl veřejnosti prakticky neznámý.\n\nS libeňskou skupinou bylo spřízněno mnoho mladých umělců a teoretiků, kteří se později proslavili; jedná se o Bohumila Hrabala, Egona Bondyho, Vladimíra Boudníka, Mikuláše Medka a další. Studium Abdikace může zvýšit pochopení jejich raného vývoje.\n\nAutoři – v dobovém kontextu – provokativním způsobem odmítají sdílet oficiální revoluční étos. Mimo jiné se přihlašují k bývalé maloburžoazii a píší: „Víme jen toto: Náš vztah k výrobním prostředkům není žádný, protože nepracujeme a nemáme v úmyslu kdy pracovat“. Proklamují úsilí o seberealizaci a štěstím svým vlastním nezávislým způsobem odlišným od mas, odmítají všechny ideologie a chtějí tvořit bez uměleckého programu, jen „mimoděky“. \n\nTyto postoje nepovažují za obecně závazné mravní imperativy, ale za výhradně individuální nepragmatické rozhodnutí. Nečekají, že tyto postoje budou zajímavé pro okolí, a odmítají je propagovat.\n\nZároveň zdůrazňují výhody socialismu a komunismu a považují za nadřazený kapitalismu. Prohlašují: „Ať nikoho ani ve snu nenapadne zakládat novou církev. To se podařilo jenom komunistům, a ti měli předpoklady tkvící v podstatě jejich věci“.\n\n"}
{"id": "404272", "url": "https://cs.wikipedia.org/wiki?curid=404272", "title": "Žalý", "text": "Žalý\n\nNázev Žalý má více míst:\n"}
{"id": "404275", "url": "https://cs.wikipedia.org/wiki?curid=404275", "title": "Feochromocytom", "text": "Feochromocytom\n\nFeochromocytom je nádor z chromafinních buněk produkujících katecholaminy, které vyvolávají hypertenzi. Katecholaminy, které produkuje feochromocytom způsobují buď trvalou hypertenzi (vysoký krevní tlak), popřípadě epizody nebo záchvaty vážné hypertenze. Dalšími příznaky nadměrné produkce katecholaminů jsou bolesti hlavy, bušení srdce, pocení, nevolnost, úzkost a brnění v končetinách.\n\nPřibližně 90% feochromocytomů je lokalizováno v nadledvinách. Ačkoliv některé jsou karcinomatózní povahy, většina je benigních – tedy nešíří se mimo danou lokalizaci, ale většina z nich dále roste. Pokud jsou ponechány bez léčby, symptomy se mohou zhoršovat tak jak tumor roste a po čase muže hypertenze zapříčiněná feochromocytomem poškodit další orgány, zejména srdce a ledviny ; u pacienta se zvyšuje riziko infarktu nebo mrtvice\n\n\n"}
{"id": "404278", "url": "https://cs.wikipedia.org/wiki?curid=404278", "title": "Seznam minerálů A-B", "text": "Seznam minerálů A-B\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž\n\n\n\n\n\n\n\n\n\n\n\n\n\n\n"}
{"id": "404280", "url": "https://cs.wikipedia.org/wiki?curid=404280", "title": "Seznam minerálů C-F", "text": "Seznam minerálů C-F\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž\n\n\n\n\n\n\n\n\n\n"}
{"id": "404282", "url": "https://cs.wikipedia.org/wiki?curid=404282", "title": "Seznam minerálů G-J", "text": "Seznam minerálů G-J\n\nNení možné zde prezentovat úplný seznam minerálů, protože Komise pro nové minerály a názvy minerálů (CNMMN) při Mezinárodní mineralogické asociaci (IMA), která nové minerály a změny v názvosloví schvaluje, každý rok přidává nové. U názvů minerálů jsou doplněny značky pro status názvu (platný – neplatný nerost)\n\nÚplný přehled minerálů z května 2008\n\n(označení u názvu minerálu):\nZ důvodu rozsáhlosti je seznam rozdělen: A-B – C-F – G-J – K-M – N-R – S-U – V-Ž \n\n\n\n\n\n\n\n"}
{"id": "404288", "url": "https://cs.wikipedia.org/wiki?curid=404288", "title": "Irish Ice Hockey League", "text": "Irish Ice Hockey League\n\nIrish Ice Hockey League (česky \"Irská liga ledního hokeje\"; \"IIHL\") byla hokejová liga v Irsku. Od roku 1970 existovala amatérská liga, v roce 2007 byla založena oficiální soutěž. Po roce 2010 byla soutěž dočasně uzavřena, neboť nebyl k dispozici stadion.\nTýmy hrající v sezóně 2009-2010\n\n\n"}
{"id": "404293", "url": "https://cs.wikipedia.org/wiki?curid=404293", "title": "Füchse Duisburg", "text": "Füchse Duisburg\n\nFüchse Duisburg je německý klub ledního hokeje, který sídlí ve městě Duisburg ve spolkové zemi Severní Porýní-Vestfálsko. Založen byl v roce 1971 pod názvem Duisburger SC. Svůj současný název nese od roku 2004. Od sezóny 2015/16 působí v Eishockey-Oberlize Nord, třetí německé nejvyšší soutěži ledního hokeje. Klubové barvy jsou černá a červená.\n\nSvé domácí zápasy odehrává v Kenston Areně s kapacitou 4 840 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "404294", "url": "https://cs.wikipedia.org/wiki?curid=404294", "title": "František Wolff", "text": "František Wolff\n\nFrantišek Wolff (1. prosince 1728, Praha – 17. ledna 1781, tamtéž) byl český jezuita.\n\nNarodil se v Praze 1. prosince 1728. Do jezuitského řádu byl přijat 14. října 1743. Šestnáct let přednášel filozofii a teologii v Olomouci. Byl autorem komentáře k Písmu svatému. Po zrušení řádu roku 1773 nedoufal v další uplatnění na univerzitní půdě a žádal o faru. V roce 1774\nsice odešel do svého rodiště – Prahy, kde byl pouze zpovědníkem, ale později se mu\ndostalo satisfakce: v roce 1782 je uváděn jako rada brněnského biskupa.\n\n\n\n"}
{"id": "404295", "url": "https://cs.wikipedia.org/wiki?curid=404295", "title": "Jezera (Pozořice)", "text": "Jezera (Pozořice)\n\nJezera jsou vesnice, část městyse Pozořice v okrese Brno-venkov v Jihomoravském kraji, na okraji Drahanské vrchoviny.\n\nPůvodně se jednalo o samostatnou obec, která byla založena roku 1710 knížetem Janem Adamem z Lichtenštejna na mýtině panského lesa. Své jméno získala podle četných místních jezírek. V roce 1711 zde bylo 17 chalup. Ke sloučení s Pozořicemi došlo v roce 1947. Roku 1973 bylo katastrální území Jezer začleněno do katastru Pozořic. Dnes nemají Jezera žádný administrativní status.\n"}
{"id": "404296", "url": "https://cs.wikipedia.org/wiki?curid=404296", "title": "Dějiny Bulharska", "text": "Dějiny Bulharska\n\nBulharsko patří k evropským zemím s dlouhými dějinami a dlouhou historií vlastní státnosti. Celkem v dějinách existovalo hned několik bulharských států, jejich rozkvět ale ohrožovaly války, stejně jako jej přerušila několikasetletá turecká nadvláda.\n\nV 7. století byl příslušníky protobulharského kmene Utrigurů založen pod vedením chána Kubrata první bulharský stát zvaný dnes Velké či Staré Bulharsko. Velké Bulharsko se rozkládalo na sever od Černého moře mezi dolním tokem Dněstru a Volhy. Hlavním městem státu byla Phanagorie. Po smrti chána Kubrata se Velké Bulharsko rozpadlo – část protobulharských kmenů byla pohlcena Chazary, část odešla na sever a založila Volžské Bulharsko a později přijala islám a část Protobulharů se pod vedením chána Asparucha uchýlila na Balkán, kde spolu se Slovany vytvořili první bulharskou říši.\n\nV první polovině roku 681 polonomádští Protobulhaři překročili Dunaj a zahájili osidlování oblasti mezi ním a pohořím Balkán. Území, kde se Protobuhlaři rozšířili, osidlovaly rovněž slovanské kmeny, hlavní politickou sílu pak představovala hlavně Byzantská říše. Během 8. a první poloviny 9. století musela právě Byzanc vést neustálé války s Bulhary. K stabilizaci vzájemných vztahů došlo až roku 864, kdy Byzantinci přiměli bulharského knížete Borise I. Michala, aby přijal křesťanství. Nová víra pomohla sjednotit Protobulhary i Slovany a rozšířit kulturu a písemnosti psané ve staroslověnském jazyku, kterému obyvatelé tehdejšího Bulharska velmi dobře rozuměli. Borisův syn Simeon Veliký vedl několik úspěšných válek proti Byzantské říši i sousedním státům a roku 913 získal carský titul. Po Simeonově smrti roku 927 se ale říše rozpadá, neboť sílí tlak Byzance a centrální část Simeonovy říše tak získává roku 971 císař Jan I. Tzimiskes. Kultura a tradice z dob první bulharské říše ale přetrvávají na území dnešní Severní Makedonie, nicméně i tamějšího vládce Samuila a jeho rodinu Byzanc roku 1018 pokořila. Tím se završila první etapa existence bulharského státu.\n\nPo několika neúspěšných povstáních proti Byzantské říši, které se odehrály během 11. století, získávají vládu nad kraji mezi Dunajem a pohořím Stara Planina po úspěšných výbojích v roce 1185 bratři Petr (později známý jako Petr IV. Bulharský) a Asen. Motivací pro povstání byla nejen slábnoucí moc Byzantské říše, ale také rozsáhlá a dlouhotrvající nespokojenost s daněmi, kteří museli místní platit. Tím jsou položeny základy druhého bulharského státu, jehož metropolí se stalo město Tarnovo (dnes Veliko Tărnovo). V dobách vlády Petrova i Asenova bratra Kalojana v letech 1197 až 1207 a jejich dalšího potomka Ivana Asena II. v letech 1218-1241 dosahuje tato říše největšího územního rozsahu. A to i přesto, že je nucena bojovat nejen s Byzantskou říší, ale také s Latinským císařstvím. Po roce 1242 byl bulharský stát oslaben jednak snahou oblastních správců osamostatnit se, jednak následkem útoků Mongolů, kteří provedli úspěšný vpád do Evropy. Počátkem 14. století se sice bulharská říše osvobodila od této nadvlády, nicméně vstupuje do dalšího konfliktu - tentokrát se sousedním Srbskem, kterému vládne dynastie Nemanjićů. Válka se ale začala vyvíjet ve prospěch Srbů, hlavně po bitvě u Velbudži v roce 1330. Stabilní vnitropolitická situace nastává v Bulharsku až za vlády Ivana Alexandra, který provdal svoji sestru Jelenu za srbského krále Štěpána Dušana a následně byl tak se Srbskem uzavřen mír. Nicméně v této době se objevil zcela nový a nebezpečný nepřítel - Osmanská říše. Ta začala po roce 1366 ohrožovat všechny balkánské státy včetně Bulharska. Po smrti Ivana Alexandra se Bulharsko rozdělilo mezi jeho potomky. Vznikají tak dva menší státy, Trnovské a Vidinské carství. Trnovské carství bylo dobyto Osmanským impériem roku 1395, poslední části Vidinského carství pak v roce 1422. Turci tak získávají vládu nad oblastí na dalších zhruba čtyři sta let, čímž končí etapa středověkého bulharského státu.\n\nDějiny moderního Bulharska začínají bojem za znovuobnovení státu a znovuuvědomění národa. Tato první hnutí, která později směřují k národnímu obrození, se objevují od konce 18. století. Nicméně díky strategickému významu celé země, která se nachází velmi blízko metropoli celé osmanské říše, Istanbulu, vedla k tomu, že Turci Bulharsko pro sebe velmi úzkostlivě bránili. \n\nV 19. století ale přesto dochází k rozvoji náboženství, kultury i obnově jazyka. V roce 1870 bulharská církev získala autonomii na Cařihradském patriarchátu, ve kterém však dominovali hlavně Řekové a který Bulhaři rozhodně nemohli považovat za svoji národní církev. \n\nV dubnu 1876, v časech velké východní krize, propuká tzv. dubnové povstání, centrem nespokojenců se stává město Plovdiv. Strádání bulharského lidu přitahuje pozornost evropských zemí, kteří se o oblast osmanské Východní Rumélie začínají více zajímat. \n\nPo rusko-turecké válce v letech 1877 až 1878 dochází k vzniku Sanstefanského Bulharska, které se rozkládá od dnešní Albánie až k Soluni a Dobrudži. \n\nPo Berlínském kongresu, který se rovněž odehrál v roce 1878, je Bulharsko ale uznáno jen jako autonomní knížectví. To však nezabírá celé dnešní Bulharsko; oblasti jižně od pohoří Stara Planina až k hranici s dnešním Řeckem se stávají součástí autonomní provincie Východní Rumélie. Ta má být odpovědí na nespokojenost hlavně místních Turků, kteří se obávali vzniku a rozšiřování bulharského státu. \n\nV jeho čele měl stanout kníže zvolený bulharskou elitou a schválený evropskými mocnostmi. V rámci politického kompromisu mezi silným vlivem Ruska a obavami zbytku Evropy z rusofilního Balkánu padla nakonec volba na Ludvíka Battenberského, který přijal jméno Alexandr I. Bulharský. Jednalo se o synovce manželky tehdejšího ruského cara Alexandra II.\n\nPlovdivským převratem z roku 1885 a i přes protesty sousedního Srbska dochází ke spojení těchto dvou oblastí. Ještě ve stejném roce pak vypuká válka mezi Srbskem a Bulharskem. Třebaže vojska srbského krále Milana I. Obrenoviće byla dobře vycvičena a v mnohém mohla předčit armádu Bulharska, Bulhaři nakonec získali do boje i posily z Východní Rumélie, takže Srbové byli poraženi. V mírové smlouvě, která měla tento konflikt ukončit, byl potvrzen předválečný průběh hranic.\n\nV srpnu 1886 vypukl vojenský převrat, který Alexandra donutil uprchnout ze země. Ačkoli se Stambolovovi podařilo povstalce zpacifikovat a vrátit Alexandra na trůn, jeho pozice přestala být dlouhodobě udržitelná a v září téhož roku byl přinucen abdikovat. S hlubokým rozčarováním podepsal abdikační smlouvu se slovy \"„Bože, pomáhej Bulharsku.“\" Regentem se stal Stambolov.\n\nV samotném Bulharsku mezitím i nadále pokračuje již od okamžiku faktického vzniku knížectví politická nestabilita, jejímž zdrojem je neustálý spor, jestli má být země orientována na Rusko, Rakousko-Uhersko, či dokonce Turecko. Jednotlivé politické bloky ostře soupeří; volby provázejí obstrukce a násilnosti; vláda perzekvuje mnohdy tvrdě opozici a její praktiky nesou mnohdy i znaky diktatury. Mezi významné politiky tohoto období patří například Stefan Stambolov, tehdejší předseda vlády.\n\nPo revoluci mladoturků v roce 1908 vyhlašuje Bulharsko nezávislost a stává se mezinárodně uznanou konstituční monarchií. Do čela tohoto třetího bulharského státu, jehož metropolí se stala Sofie (neboť se počítalo, že po připojení oblastí západně od dnešního Bulharska se bude město nacházet prakticky uprostřed státu) se postavil Ferdinand I. Bulharský, který v návaznosti na předchozí dva státy přijímá titul cara. Podobně jako další státy na Balkáně, i Bulharsko sledovalo ústup Osmanské říše se zájmem rozšířit své území. Spolu s Řeckem, Srbskem a Černou Horou bojovalo Bulharsko v roce 1912 v první balkánské válce proti Turkům. \n\nS územními změnami nicméně nebylo spokojeno, neboť získali hlavně jeho sousedi. Přístup k Egejskému moři sice získalo, nicméně železniční spojení vedlo přes turecké území. Proto vypukla o rok později druhá balkánská válka, v níž se vytvořila protibulharská koalice, do které se zapojilo Srbsko, Černá Hora, Rumunsko (neboť stále nebyla vyjasněna situace kolem Dobrudži), a dokonce i Turecko. Výsledkem byla drtivá porážka Bulharů a ztráta většiny územních zisků z předchozí války včetně přístupu k Egejskému moři. V první světové válce se i nadále vyostřil spor mezi proruskou a prorakouskou politickou orientací; Bulharsko se přidalo na stranu Ústředních mocností (vzhledem k tomu, že ekonomické vztahy s Rakousko-Uherskem a Německem byly poměrně silné), podílelo se na útoku na Srbsko a okupaci jihovýchodní části jeho území, po úspěchu bojů Dohody na Soluňské frontě a oslabení jeho spojenců ale muselo kapitulovat. Podle následujících poválečných dohod země definitivně ztratila přístup k Egejskému moři a musela postoupit i mnohá další území svým sousedům.\n\nMírové podmínky, které muselo poražené Bulharsko přijmout, znepokojily mnohé. Bulharsko definitivně ztratilo mnohá území, na kterých mělo zcela klíčový zájem. Mezi ta patřila hlavně Makedonie, která se stala součástí Srbska. Stále početnější oddíly organizace VMRO napadaly policejní stanice, domovy srbských dosídlenců i státní správu jugoslávského království, což vedlo k špatným vztahům s Bělehradem. Země byla oslabena; její rozloha se sice zmenšila, avšak obyvatelstva přibylo, vzhledem k tomu, že z obsazených oblastí (například z Dobrudži) se Bulhaři stáhli. Nemalou část obyvatelstva tak nyní tvořili váleční běženci. \n\nV březnu 1941 se Bulharsko připojilo k ose Berlín-Řím-Tokio, neboť vytušilo příležitost získat konečně oblasti dnešní Severní Makedonie a hlavně severního Řecka, které ztratilo po první světové válce. Nicméně s příchodem Rudé armády byla tehdejší vláda svržena a postupně nastolován komunistický režim s vládou jedné strany — Komunistické strany Bulharska. K moci se dostala takzvaná Vlastenecká fronta (obdoba Národní fronty), kde komunisté získávali stále více moci. Království bylo svrženo a ustanovena byla lidová republika. Ta kopírovala stalinistické praktiky Sovětského svazu, jehož byla velmi věrným spojencem. Politici staré éry byli odsouzeni v různých vykonstruovaných procesech. \n\nV roce 1954 se do čela státu postavil Todor Živkov, jehož vláda určovala fungování státu po celé období komunistické nadvlády. Živkovův režim trval 33 let, jednalo se o jednoho z nejdéle sloužících komunistických předáků v celém Východním bloku. Zaostalá zemědělská země získala nějakou pomoc z rozvinutějších socialistických zemí, mezi které se řadilo například Východní Německo, nebo Československo. Nastal rychlý průmyslový růst, který měla akcelerovat ještě snaha o hospodářskou reformu v letech 1964-1968. Ta sice přinesla první úspěchy, byla však zamítnuta z obav, že by se do země rozšířil \"revizionismus\", tedy události pražského jara, proti kterým BKS velmi rázně protestovala. Během komunistické vlády se kromě velkolepého budování přátelství se Sovětským svazem a snahy získat co nejvíce západních turistů na černomořské pobřeží také zhoršily vztahy mezi etnickými skupinami v Bulharsku. Jednalo se hlavně o Turky a Pomaky, kteří začali být terčem perzekucí; jejich školy byly uzavírány a byly nuceni přijmout bulharská jména. Celá problematika vedla k protestům v zahraničí, hlavně v Turecku. V roce 1989 dosáhla záležitost již tak neúnosné míry, že bylo dovoleno Turkům a Pomakům z Bulharska odejít - do Turecka. To samozřejmě vedlo k eskalaci dalších problémů a způsobilo problémy v Turecku, kam přicházely tisíce lidí.\n\nTodor Živkov byl svržen ve vnitrostranickém puči 10. listopadu 1989 a k moci se dostal Petar Mladenov. Následoval — podobně jako v dalších ostatních zemích východního bloku — proces demokratizace a dekonstrukce komunistické moci. Komunisté uznali závažnost situace a zřekli se idejí marxismu-leninismu, přihlásili se k idejím sociální demokracie. V červnu 1990 se konaly první svobodné volby. Země provedla mnohé ekonomické reformy, díky čemuž se mohla stát členem NATO v roce 2004 a členem EU o tři roky později.\n\n\n\n"}
{"id": "404298", "url": "https://cs.wikipedia.org/wiki?curid=404298", "title": "Kostas Karamanlis", "text": "Kostas Karamanlis\n\nKonstantinos Alexandrou Karamanlís, známý jako Kostas Karamanlis (řecky: \"Κωνσταντίνος Αλεξάνδρου (Κώστας) Καραμανλής\"; narozen 14. září 1956, Athény, Řecko) je politik a bývalý předseda vlády Řecka, kterým byl v letech 2004 až 2009. V letech 1997 až 2009 byl zároveň také předsedou konzervativní pravicové strany Nová demokracie, kterou založil jeho strýc Konstantínos Karamanlís. V letech 2004 až 2006 byl ministrem kultury Řecka. Vládl po dvě funkční období od předčasných parlamentních voleb, které proběhly v březnu 2004.\n\nKostas Karamanlis je synovcem bývalého řeckého prezidenta Konstantína Karamanlíse. Narodil se v Athénách, kde absolvoval právnickou fakultu tamní univerzity. Dále pokračoval v postgraduálním studiu na Fletcher School of Law and Diplomacy Tuftské univerzity v USA. V roce 1998 se oženil s Natásou Pazaïtiovou (nar. 1966). Mají spolu syna a dceru, dvojčata (nar. 2003).\n\nJiž v mládí vstoupil do mladého křídla Nové demokracie (ONNED). V roce 1989 byl zvolen předsedou sdružení strany Nová demokracie v Soluni, v roce 2004 pak v Larise.\n\nPo stranické porážce v parlamentních volbách roku 1996 byl následujícího roku zvolen do jejího čela. V roce 2000 prohrál jen těsně o 1,1 % hlasů s hnutím PASOK premiéra Kostase Simitise. Avšak porážku levici vrátil v parlamentních volbách 2004, když zvítězil nad Panhelénským socialistickým hnutím \"(Panellinio Taksialistiko Kinima; PASOK)\". Díky klauzuli ve volebním systému, která dává vítězi 40 mandátů navíc a zbylých 260 mandátů se rozděluje dle poměrného volebního systému, získala Nová demokracie v jednokomorovém parlamentu (celkem 300 křesel) 165 míst, PASOK Jorgose Papandrea obsadil 117 křesel a třetí skončili komunisté s 12 křesly. 10. března téhož roku byl Karamanlis jmenován předsedou vlády. Jedná se o prvního řeckého premiéra, který se narodil až po skončení druhé světové války. Zároveň je i nejmladším předsedou vlády po roce 1945.\n\nV předčasných volbách v září 2007 dokázal opět zvítězit. Jeho Nová demokracie obdržela 152 křesel, kdežto PASOK jen 102 mandátů. Podruhé tak vytvořil z pozice premiéra řeckou vládu, která působila následující dva roky. V roce 2009 pak jeho strana utrpěla porážku a ztratila 61 ze 152 křesel. Následně rezignoval 30. listopadu na funkci předsedy.\n\nV období 1999 až 2006 také zastával post viceprezidenta Evropské lidové strany (EPP).\n\n\n"}
{"id": "404300", "url": "https://cs.wikipedia.org/wiki?curid=404300", "title": "Konstantínos Karamanlís", "text": "Konstantínos Karamanlís\n\nKonstantínos G. Karamanlís (řecky Κωνσταντίνος Γ. Καραμανλής) (8. března 1907–23. dubna 1998), byl čtyřikrát ministerským předsedou a dvakrát presidentem Řecka.\n\nNarodil se v obci Proti, v Makedonii (Osmanská říše, dnes Řecko). Řeckým občanem se stal v roce 1913, kdy se po druhé balkánské válce Makedonie spojila s Řeckem. Jeho otec, Georgios Karamanlis, byl učitel, který v letech 1904–1908 bojoval za připojení Makedonie k Řecku. Po dětství stráveném v Makedonii, odešel Konstantinos do Atén studovat práva. Po studiích si otevřel praxi v Serres a vstoupil do konzervativní Lidové strany Řecka, za kterou byl ve svých 28 letech v roce 1936 zvolen do Parlamentu.\n\n"}
{"id": "404301", "url": "https://cs.wikipedia.org/wiki?curid=404301", "title": "MUP", "text": "MUP\n\nMUP může znamenat:\n\n\n\n"}
{"id": "404304", "url": "https://cs.wikipedia.org/wiki?curid=404304", "title": "Nissan Primera", "text": "Nissan Primera\n\nNissan Primera je automobil střední třídy (stejně tak jako např. Škoda Superb), který od roku 1990 vyráběla japonská automobilka Nissan. Model nahradil Nissan Bluebird.\n\nVyráběla se do roku 1996. Nabízela se jako čtyřdveřový sedan, pětidveřový liftback a kombi. Z vozu byl odvozen sportovní model GT s maximální rychlostí 219 km/h. V USA se Primera prodávala i pod názvem Infiniti G20. Primera měla tři, resp. šest stupňů výbavy, pro ČR (LX, SLX a GT) a některé zahraniční trhy (SGX, SRi a SE). V roce 1994 prošel model faceliftem. Pro švýcarský trh možnost i pohonu 4x4.\n\n\n\nVyráběla se v letech 1996 až 1999. Karosářské verze zůstaly. Výroba kombi začala v roce 1997. Novozélandská pobočka Nissan připravila ve spolupráci s Stevem Millenem sportovní model Primera SMX. Na první pohled se poznal výraznějším bodykitem. V roce 1999 vyhrál Nissan s Primerou šampionát BTCC. Na oslavu vítězství Nissan připravil limitovanou edici čtyřset kusů Primera GTSE.\n\n\n\nVyráběla se v letech 1999 až 2002. Karosářské verze zůstaly. Výroba modelu kombi ukončena v roce 2001. Model byl velkým faceliftem původní P11. Tehdy dostala čiré lampy předních světlometů a masku chladiče sjednocenou s ostatními vozy Nissan. V nabídce se objevily i nové pohonné jednotky. Vůz dostal i nové výbavy Comfort, Sport a Elegance s bohatší standardní výbavou.\n\n\n\nTřetí generace Primery se vyráběla od roku 2002 do roku 2008 a byla prvním modelem po vytvoření koncernu s Renaultem. Dnes zůstává model Primera bez nástupce.\n\n\n\n"}
{"id": "404311", "url": "https://cs.wikipedia.org/wiki?curid=404311", "title": "Alexandr II. Karađorđević", "text": "Alexandr II. Karađorđević\n\nAlexandr II. Karađorđević (srbsky: Александар II. Карађорђевић / \"Aleksandar II. Karađorđević\") (* 17. července 1945 v Claridge Hotelu v Londýně) je současným následníkem trůnu Srbska.\n\nAlexandr se narodil v Londýně jako jediný potomek jugoslávského krále v exilu Petra II. (1923–1970) a jeho ženy princezny Alexandry Řecké (1921–1993), dcery řeckého krále Alexandra I. z dynastie Schleswig-Holstein-Sonderburg-Glücksburg a jeho ženy Aspasie Manos. Byl pokřtěn ve Westminsterském opatství, a jeho kmotrem byl král Jiří VI. Anglický a jeho nejstarší dcera, princezna Alžběta Alexandra Marie, pozdější královna Alžběta II.\n\nAby bylo umožněno malému následníkovi trůnu narodit se na jugoslávském území, prohlásil ministerský předseda Sir Winston Churchill (1874–1965) dne 17. července 1945 apartmá 212 v londýnském Claridge Hotelu na jeden den za státní území Jugoslávie. Pod lůžkem byla rozsypána vrstva jugoslávské zeminy, aby dítě spatřilo světlo světa na půdě své vlasti.\n\nPřes svou babičku z otcovi strany Marii Rumunskou je princ Alexandr potomkem středověkých srbských králů z dynastie Nemanjićů, Lazarovićů a Brankovićů:\n\nAlexander strávil své dětství v Anglii, USA, Francii a Itálii. Navštěvoval švýcarskou univerzitu Le Rosey, (kde mimo jiné studovali perský šáh Réza a jeho manželka Soraya, králové Španělska, Belgie a Thajska, Karim Aga Khan IV., Princ Edward, vévoda z Kentu či Emanuel Filibert Savojský a další). Poté pokračoval na Vojenské akademii Culver (Indiana, USA), Gordonstoun Scool (Skotsko) a Millfield (Anglie).\n\nPo ukončení studií na Millfieldu šel na britskou královskou vojenskou akademii a roku 1966 přestoupil k britské armádě jako důstojník. Sloužil v \"16./5. The Queen`s Royal Lancers\" dosáhl hodnosti kapitána. Byl umístěn na Středním východě, v Severním Irsku, Itálii a Německé spolkové republice. Roku 1972 se stal dokonce britským mistrem armádních lyžařů. Krátce nato opustil armádu a věnoval se kariéře v oblasti mezinárodní diplomacie, kde může uplatnit své jazykové schopnosti. Hovoří vedle své mateřské srbštiny také anglicky, francouzsky, španělsky, německy a italsky.\n\nKdyž jeho otec 3. listopadu 1970 v Denveru zemřel, převzal dědictví, a s ním spojené následnictví trůnu. Titulu krále však neužívá, neboť v exilu nemá prakticky žádný význam. Jelikož však jeho plné jméno zní \"korunní princ Alexandr II. Jugoslávský\", je zjevné, že se svého nároku na titul nebo dynastického práva na jugoslávský trůn nikdy skutečně nevzdal.\n\nPoté, co bylo královské rodině v socialistické éře Jugoslávie odebráno občanství a majetek, byl Alexandrově rodině umožněn návrat z exilu teprve po svržení Miloševićova režimu roku 2000. Angažuje se jako nadstraník na poli demokratizace ve své vlasti a vyjednává pro svou zemi investice. Alexandr rovněž nabídl všem politikům Srbska rozhovor. Strana pro obnovu Srbska ministra zahraničních věcí Vuka Draškoviće (*1946) je myšlence restaurace monarchie nakloněna a chce dědice původní královské dynastie podpořit.\n\nVedle srbského občanství je držitelem také britského pasu.\n\nAlexandr se oženil 1. července 1972 v Seville s princeznou Maria da Glòria Henriette Dolores Lucia de Orlèans-Braganza (* 13. prosince 1946 v Petrópolis, Brazílie), dcerou prince Pedra Gastãa Orleánského-Braganzy (1913–2007) a princezny Maria de la Esperanza Bourbonsko-Sicilská (1914–2005), která je zároveň sestřenicí španělského krále Jana Karla I. (* 1938). Z manželství se narodili tři synové:\n\nRoku 1984 Alexandr poznal svou pozdější ženu, Katharinu Claire Batis, poprvé ve Washingtonu D.C. – 19. února 1985 byli se svou první ženou princeznou Marií da Glória ve Virginii rozvedeni. Jeho exmanželka se 22. října 1985 vdala za španělského vévodu Ignacia de Medina y Fernández de Córdoba, s nímž má dvě dcery, Marii de la Blanca (* 8. srpna 1986) a Lunu (* 8. srpna 1988).\n\nVe druhém manželství se oženil 20. září 1985 v srbské pravoslavné katedrále v Londýně s rodilou Řekyní Katharinou Claire Batis (* 13. listopadu 1943), dcerou Roberta Batise a jeho ženy Anny Dosti. Mezi účastníky svatby byli například řecký exkrál Konstantin II. Řecký a ženichův strýc, Tomislav Jugoslávský. Pár je bezdětný.\n\n"}
{"id": "404323", "url": "https://cs.wikipedia.org/wiki?curid=404323", "title": "Daihatsu Terios", "text": "Daihatsu Terios\n\nDaihatsu Terios je malý terénní automobil, který od roku 1997 vyrábí japonská automobilka Daihatsu. Má stálý pohon všech kol.\n\nVyráběla se do roku 2006. Nabízela se jako pětidveřový vůz, ale v Japonsku i jako menší vůz pod názvem Terios Kid. Poháněla jej zážehová třináctistovka o výkonu 83 koní. Vůz měl samonosnou karoséri s integrovaným ramem, tuhou zadní nápravu, redukční převodovku nahrazuje krátký prvni rychlostní stupeň. V České republice se první generace neprodávala. V roce 2000 prošel model faceliftem. Prodával se pod názvem Toyota Rush.\n\nVyrábí se od roku 2006. Pohání jí motor o objemu 1,5 l a výkonu 105 koní. V Malajsii se kompletuje pod názvem Perodua Nautica. Kromě nárazníků se díly dovážejí z Japonska.\n\n\n"}
{"id": "404330", "url": "https://cs.wikipedia.org/wiki?curid=404330", "title": "Venstre", "text": "Venstre\n\nVenstre je název či součást názvu následujících politických stran:\n\n"}
{"id": "404334", "url": "https://cs.wikipedia.org/wiki?curid=404334", "title": "Alfa Romeo 1900", "text": "Alfa Romeo 1900\n\nAlfa Romeo 1900 byl sportovnější model italské automobilky Alfa Romeo. Vyráběl se v letech 1950 až 1958. Celkem bylo vyrobeno 19 328 kusů, z toho 17 423 sedanů. Nahradila typ 6C 2500 a nástupcem byl typ 2000\n\nDesign vytvořil Orazio Satta. Automobil byl představen v roce 1950 v Paříži. Vyráběl se jako sedan, spider nebo kupé. Poháněl ho čtyřválec o objemu 1884 cm³ a výkonu 58,8 kW. Vyráběl se v Milánu nebo v Portellu.\n\n"}
{"id": "404339", "url": "https://cs.wikipedia.org/wiki?curid=404339", "title": "Angeot", "text": "Angeot\n\nAngeot je francouzská obec v departementu Territoire de Belfort, v regionu Franche-Comté v severovýchodní Francii.\n"}
{"id": "404342", "url": "https://cs.wikipedia.org/wiki?curid=404342", "title": "Sugoj", "text": "Sugoj\n\nSugoj ( ) je řeka v Magadanské oblasti v Rusku. Je dlouhá 347 km. Povodí řeky je 26 100 km². Řeka je známá také pod jménem Buksunda ( ).\n\nPramení na Kolymské vysočině. Protéká mezihorskou propadlinou, kde se rozvětvuje na jednotlivá ramena. Ústí zprava do Kolymy.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 289 km od ústí činí 57,7 m³/s. Zamrzá v říjnu a rozmrzá na konci května až na začátku června.\n\nV povodí řeky se nachází naleziště uhlí.\n"}
{"id": "404345", "url": "https://cs.wikipedia.org/wiki?curid=404345", "title": "Anjoutey", "text": "Anjoutey\n\nAnjoutey je francouzská obec v departementu Territoire de Belfort, v regionu Franche-Comté v severovýchodní Francii.\n\n"}
{"id": "404346", "url": "https://cs.wikipedia.org/wiki?curid=404346", "title": "Gmünd", "text": "Gmünd\n\nJméno Gmünd (ze slova \"Gemünde\" = místo u říčního ústí) nesou v německy mluvících zemích tyto obce:\n"}
{"id": "404350", "url": "https://cs.wikipedia.org/wiki?curid=404350", "title": "Victoria Cup 2009", "text": "Victoria Cup 2009\n\nVictoria Cup 2009 byl druhý ročník, který se odehrál ve švýcarském Curychu. Mezi sebou se utkali vítěz hokejové ligy mistrů 2008/2009, ZSC Lions, a Chicago Blackhawks.\n\nVictoria Cup: Více než Stanley Cup ? článek na nhlpro.cz\n"}
{"id": "404354", "url": "https://cs.wikipedia.org/wiki?curid=404354", "title": "Argiésans", "text": "Argiésans\n\nArgiésans je francouzská obec v departementu Territoire de Belfort, v regionu Franche-Comté v severovýchodní Francii.\n\n"}
{"id": "404357", "url": "https://cs.wikipedia.org/wiki?curid=404357", "title": "Autrechêne", "text": "Autrechêne\n\nAutrechêne je francouzská obec v departementu Territoire de Belfort, v regionu Franche-Comté v severovýchodní Francii.\n\n"}
{"id": "404358", "url": "https://cs.wikipedia.org/wiki?curid=404358", "title": "Karolos Papulias", "text": "Karolos Papulias\n\nKarolos Papulias (řecky: \"Κάρολος Παπούλιας\"; narozen 4. června 1929, Ioannina, Řecko) je řecký politik, v letech 2005–2015 prezident země. Dvakrát také zastával post ministra zahraničních věcí a vykonával i další funkce v řeckém parlamentu.\n\nNarodil se v Ioannině jako syn generálmajora Gregoria Papuliase. Absolvoval Aténskou univerzitu, kde studoval právo a právní vědu. Také studoval na Univerzitě v Mnichově, doktorát získal na Univerzitě v Kolíně nad Rýnem. Kromě rodné řečtiny, hovoří německy, italsky a francouzsky. Aktivně hrál volejbal a od roku 1985 byl předsedou řeckého Národního sportovního svazu.\n\nJe ženatý s May (Maria) Panu, se kterou má tři dcery.\n\nStal se jedním ze spoluzakladatelů levicové strany PASOK a blízký spolupracovník jejího dlouholetého předsedy Andrease Papandrea. Od roku 1975 byl nepřetržitě ve Výkonném výboru strany. Zastával v ní i další funkce.\n\nPoprvé byl zvolen do parlamentu v roce 1977, za volební obvod Ioannina a v poslaneckém křesle setrval až do roku 2004, kdy se stal prezidentem státu. Ve vládách, které sestavovala socialistická strana PASOK, zastával dvakrát úřad ministra zahraničních věcí (1985-1989 a 1993-1996).\n\nZa vlády Kostase Simitise působil po řadu let jako předseda Stálého výboru obrany a zahraničí parlamentu.\n\nDne 12. prosince 2004 jej předseda vlády Kostas Karamanlis, společně s vůdcem opozice Jorgem Papandreem, nominovali na úřad prezidenta republiky, který je volen na pětileté funkční období jednokomorovým parlamentem.\n\nDne 2. února 2005 byl kandidát zvolen drtivou většinou hlasů, 279 z 300 možných hlasů bylo pro návrh. Dne 12. března 2005 nově zvolený prezident složil ústavou předepsaný slib jako 7. prezident Třetí Helénské republiky, kdy ve funkci nahradil odstupujícího Konstantina Stefanopulose. V únoru 2010 byl znovuzvolen na druhé pětileté funkční období, které skončilo v březnu 2015. Ve funkci jej nahradil Prokopis Pavlopulos.\n\n"}
{"id": "404366", "url": "https://cs.wikipedia.org/wiki?curid=404366", "title": "Farm Security Administration", "text": "Farm Security Administration\n\nFarm Security Administration, (FSA, Hospodářská bezpečnostní správa) je společnost, která byla vytvořena v USA v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na polích s moderními stroji a kolektivizaci.\n\nKrach burzy v roce 1929 a následný ekonomický kolaps zasáhly celý svět. Trpělo hlavně zemědělství, které v první polovině třicátých let v Americe navíc devastovalo katastrofické sucho v jižních státech.\n\nSpolečnost FSA roku 1935 zahájila fotografickou kampaň, do jejíhož sociologicko-dokumentárního programu se zapojila řada fotografů. Měla za úkol sestavit dokumentaci sociálních problémů v jižních státech USA. Těmto fotografům vděčíme za výjimečný obraz Ameriky v době krize a jejích dozvuků. V tomto období se formovala „dokumentární fotografie“. Jejími hlavními charakteristikami byl důraz na realismus, snaha bez příkras zachytit věci takové, jaké jsou, spoluprožití bídy a utrpení, jasný morální postoj a konečně samotné vědomí specifičnosti tohoto média.\n\nSe vstupem USA do druhé světové války v prosinci 1941 však nastala změna. Projekt dostal jiné jméno – \"Office of War Informations\" – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro komunistickou propagandu.\n\nFSA pomocí plakátů pracovala na podpoře vlastenectví, varovala cizí vyzvědače a pokoušela se získat ženy, aby pracovaly pro válku. Agentura měla také pobočku v zahraničí. Fotografové zaměstnaní v této společnosti vytvořili přibližně 1600 barevných fotografií, které zachycují život ve Spojených státech, včetně Portorika a Panenských ostrovů.\n\nSkupina FSA se skládala z následujících fotografů: Charlotte Brooks, Esther Bubley, Harold Corsini, Marjory Collinsová, Jack Delano, Sheldon Dick, Arnold S. Eagle, Theodor Jung, Walker Evans, Dorothea Langeová, Russell Lee, Sol Libsohn, Carl Mydans, Gordon Parks, Arthur Rothstein, Martha McMillan Robertsová, Edwin Rosskam, Louise Rosskamová, Richard Saunders, Arthur Siegel, Ben Shahn, Roy Stryker, John Vachon, Marion Post Wolcottová, Barbara Wrightová, Alfred T. Palmer.\n\n\n\n\n"}
{"id": "404371", "url": "https://cs.wikipedia.org/wiki?curid=404371", "title": "Klubovna", "text": "Klubovna\n\nKlubovna je zvláštní prostora v budově, která slouží jako společenská místnost. Obvykle je určena pro pravidelné setkávání lidí se shodnými zájmy a potřebami. Může se jednat o hlavní prostory nejen sportovního či společenského klubu, ale i sportovního oddílu, organizace pro práci s mládeží (např. pionýr nebo skautská organizace) či jiného občanského sdružení apod.\n\nKlubovny mohou mít různou velikost i vybavení, většina kluboven však musí splňovat základní podmínky pro práci a vzájemné setkávání různých lidí. Z tohoto důvodu bývají klubovny vybaveny většími stoly, vhodným nábytkem pro sezení většího množství osob, tedy židlemi nebo lavicemi. Klubovny bývají také na stěnách vhodně vyzdobeny zejména různými upomínkovými předměty a artefakty připomínajícími nebo dokládajícími minulou společnou činnost. Obvyklé jsou nástěnky, fotografie, plakáty, vitriny, knihovničky apod. Klubovna většinou neslouží k trvalému bydlení či přenocování osob, nicméně je velmi vhodné, aby byla doplněna o další základní zařízení známá z běžného bytového vybavení (např. o hygienická zařízení jako je záchod či umyvadlo). Pro zimní provoz je nutné i vhodné vytápění místnosti.\n\nKlubovny mohou sloužit celé řadě různých účelů, zde vždy záleží na povaze příslušné činnosti, nicméně zcela obecně lze soudit, že klubovny mimo jiné mohou dobře posloužit např. pro mimoškolní výuku dětí a mládeže, ke školení dospělých, pro besedy, porady, schůze, přednášky, k promítání filmů, k některým druhům zájmové umělecké čiinnosti, k promítání diapozitivů a prohlížení fotografií, ke hře společenských her, ke společné práci při výrobě předmětů všední denní potřeby, k pořádání vánočních besídek i jiných oslav, k přípravě činností provozovaných jinak mimo klubovnu atd. apod.\n\nU některých spolků a občanských sdružení může klubovna někdy posloužit i jakožto provizorní kancelář nebo malý sklad.\n\n"}
{"id": "404372", "url": "https://cs.wikipedia.org/wiki?curid=404372", "title": "Kyalami", "text": "Kyalami\n\nKyalami je závodní okruh v Jihoafrické republice, 20 km od Johannesburgu. Ve formuli 1 se na této trati závodilo v letech 1967-1980,1982-1985,1992,1993. V letech 1998-2002 trať hostila závody série World Superbike. Jely se na ní také závody A1 Grand Prix.\n\n\n\n\n"}
{"id": "404390", "url": "https://cs.wikipedia.org/wiki?curid=404390", "title": "Vehlovice", "text": "Vehlovice\n\nVehlovice je ves na vyvýšenině nad pravým břehem Labe, od roku 1960 součást města Mělníka. Jsou jedním ze dvou katastrálních území, ze kterých se skládá město Mělník. Součástí Vehlovic jsou i viniční usedlosti Velký Koráb (památkově chráněná, v havarijním stavu), Malý Koráb, Trojslava (zřícenina) a osada Kozí Rokle.\n\nNacházejí se přibližně 5,5 kilometru severně od středu města. Na sever od Vehlovic leží osada Malý Liběchov, součást města Liběchova, na západ, na protějším (levém) břehu Labe, obec Dolní Beřkovice, na východ od vsi najdeme poměrně rozsáhlé neosídlené území, jež tvoří okolí dvora Rymáň (přírodní park Rymáň). V okolí vsi se v minulosti intenzivně pěstovala vinná réva. Nachází se zde chráněné území Vehlovické opuky.\n\nJako samostatná obec a poddanská ves mají Vehlovice velmi dávnou historii. Podle archeologických nálezů lze nad pravým břehem Labe mezi Vehlovicemi a Liběchovem předpokládat přítomnost člověka již ve starší době kamenné (paleolitu). Svědčí o tom jednoduché nástroje vyráběné otloukáním říční valounů, jejichž stáří se odhaluje přibližně na čtvrt milionů let.\n\nKdy vznikly samotné Vehlovice, známé také jako Vehlohovice, není známo. Teprve ke konci 14. století, konkrétně k roku 1382, se objevuje první zmínka o jejich majiteli Mikši (Mikulášovi) z Vehlovic. Po jeho smrti přešly Vehlovice do tzv. odúmrť (neměl přímé dědice) do vlastnictví Mikuláše Beřkovského. Roku 1597 náležela ves ke statku Bechlínu a téhož roku ji koupil rytíř Sigmund Belvic z Nostvic. Ten pro účast na vzpouře českých stavů proti císaři Ferdinandu II. byl roku 1620 svého majetku zbaven a Vehlovice byly prodány tak jako mnohé jiné statky v okolí Polyxeně z Lobkovic.\n\nTřicetiletá válka postihla zvláště těžce města a vesnice v Polabí, které trpělo nejvíce průchody saských, švédských a ovšem také císařských armád. Řeka Labe umožnila odvoz cenností z české země, a proto byly v jejím povodí dlouho drženy zejména švédské posádky, které vysávaly obyvatelstvo, vyhrožovaly výpalným a např. v Mělníku bořily domy, hradby a kostel sv. Ludmily. Důsledky třicetileté války se projevily i ve Vehlovicích, což dokládají údaje uvedené v berní rule. V tomto soupisu byli ve Vehlovicích zjištěni pouze 2 sedláci. Další statek byl pustý, od hospodáře opuštěný. Také chalupníci zde byli pouze 2 a dalších 3 chalupy byly rovněž opuštěné. Vrchnost se přirozeně snažila opuštěné usedlosti obsadit, ale pro nedostatek poddaných i na jiných panství to bylo velmi svízelné. Vehlovice se také nemohli pochlubit zvláště úrodnou půdou, ani lukami, které se v té době velmi cenily\n\nZato u každé usedlosti byla vinice. Výhodná poloha strání nad Labem, vystavených slunečním stráním a chráněným před severními větry, vedlo k zakládání větších vinic, vinařských lisů a také k hloubení nezbytných studní. Mezi železniční tratí a státní silnicí v úseku Mělník–Liběchov byly založeny vinice, které jsou známy pod jménem \"Koráb\" a \"Ferdinanda\", při níž je dosud patrná kaple sv. Jana Nepomuckého (zasvěcení souvisí nepochybně s blízkostí vodního toku – Labe). I názvy těchto vinic se v průběhu věků měnily, většinou podle jmen majitelů. Vpravo od státní silnice ve směru na Liběchov je vinice \"Trojslava\" se dvěma budovami. V jedné z nich býval vinařský lis a jsou zde hluboké sklepy. Za Trojslavou dále k Liběchovu jsou dvě osamělá stavení zvaná \"Krechtecká\". K těmto vinicím ještě na pravé straně silnice směr na Liběchov přičíst vinici s názvem \"Velclovka\". Patřila pravděpodobně mělnické rodině Velclově.\n\nVehlovice prosluly kromě vinohradů též lomy na opukový kámen, který se pro svou kvalitu používal v širokém okolí na namáhavější prvky staveb, jako jsou překlady, nároží, dlažby apod. Pozůstatky této činnosti jsou dodnes patrné a budí svou technikou dobývaní kamene pozornost.\n\nVehlovická obec patřila k liběchovské farnosti, kde také bývali pohřbíváni její osadníci. Rovněž do školy chodívala vehlovická mládež do Liběchova – byla to ovšem škola německá. Od roku 1820 byla zřízena na Vehlovicích filiální (poboční) škola, učilo se ovšem po jednotlivých staveních. Teprve od roku 1876 byla na Vehlovicích vystavěna školní budova (liběchovký vlastenecký farář Filip Čermák na její postavení věnoval 700 zlatých). V roce 1890 byl ve Vehlovicích založen čtenářský spolek, který měl již při svém založení 50 členů. Vlastnil 160 knih a jeho zásluhou byly odebírány časopisy Matice lidu, Matice hospodářská a další. Vehlovický čtenářský spolek měl odezvu i v širším okolí. Do Vehlovic si chodily vypůjčovat knihy až z Velkého Borku a stali se tam dokonce členy zmíněného spolku. Roku 1897 jim posloužily stanovy tohoto spolku pro založení Čtenářské besedy ve Velkém Borku. Vehlovice tak přispívaly k národnímu obrození venkova, které se poněkud opožďovalo za národním ruchem ve městech.\n\nVehlovice byly velkou oporou českého národního vědomí na hranici území s převahou německého obyvatelstva nejen v devatenáctém, ale hlavně v dvacátém století, kdy se staly po smutných událostech kolem Mnichova hraniční obcí. Po záboru českého pohraničí hitlerovskými vojsky padlo staleté spojení s liběchovskou farností a problémy byly i s příslušností k liběchovskému hřbitovu. Proto se rozhodli vehlovičtí občané zřídit na svém katastru vlastní hřbitov. K jeho vysvěcení došlo dne 18. června 1939 a dnes je to tedy nejmladší mělnický hřbitov. Do novodobých dějin se Vehlovice také zapsaly srážkou vlastenců s německými jednotkami postupujícími na Mělník. Statečný odpor proti německé armádě, před postupující sovětskou a polskou armádou, nemohl skončit jinak než oběti na české straně. Svědčí o tom památník v místech tohoto střetu.\n\nSamotnou kapitolů vehlovické historie je zásobování vodou. Paní Libuše Feiglová zachytila ve svých vzpomínkách, kromě jiných zajímavých poznatků, celkem 11 studní, z nichž se většinou okovem vážila voda. Velké množství studní je dáno opukovým podložením obce, které nedávalo naději, že se narazí na pramen, a proto bylo nutné kopat studny. Studna pod kapličkou měla původně 65–70 m hloubky i další studny, pokud neleží u Labe (vinice Koráb a Ferdinanda), byly velmi hluboké. Potíže s obstaráváním vody pro lidi i pouhý dobytek odstranila až výstavba obecního vodovodu v roce 1922.\n\nDle Ottovy encyklopedie dříve platilo „\"ves v Čechách nad Labem, hejtm. a okr. Mělník, fara a pš. Liběchov; 129 d., 632 obyv. č., 4 n. (1900), 2tř. šk., kaple sv. Jana, vinice, pleteni košův a lomy na »vehlovickou« opuku.\"“ Dnem 1. července 1960 se staly Vehlovice součástí města Mělníka.\n\nJe zde fotbalové hřiště (těsně vedle Vehlovické opuky), kde sídlí TJ Liaz Vehlovice. Je zde část revíru Labe 14 MO Mělník a Vehlovská tůň, která je součástí revíru Labe 14 A MO Mělník kam zapadá ještě Hadík, Baraba (pískovna), Mlazické tůně (jsou 3) a Sidonka.\n\nNa vrcholu kopce je hřbitov. Jsou zde také dvě hospody. U kapličky se nachází dětské hriště a studna. V kapličce se každoročně o Vánocích a silvestru koná zábava, kterou pořádá VEKAP (sdružení Vehlovská kaplička).\n\nV Rokelském dole severovýchodně od vsi je motokrosová dráha.\n\n\nVehlovicemi prochází silnice I/9 ze Zdib směrem na Rumburk v úseku Mělník - Česká Lípa. Nachází se zde železniční trať 072 v úseku Mělník-Mlazice - Liběchov\n"}
{"id": "404391", "url": "https://cs.wikipedia.org/wiki?curid=404391", "title": "Perutýn žoldnéř", "text": "Perutýn žoldnéř\n\nPerutýn žoldnéř (\"Pterois miles\"), někdy také perutýn ďábelský, je druh perutýna. Je velmi podobný perutýnovi ohnivému (\"P. volitans\"), ale vyznačuje se určitými rozdíly v tělní stavbě a hlavně v geografickém rozšíření.\n\nPerutýn ohnivý a žoldnéř jsou blízce příbuzné druhy, které se pravděpodobně oddělily před 2,4-8,3 miliony lety na základě procesu speciace, a to buď \"alopatrické\" (tzn. druhy byly zcela odděleny neznámou bariérou) nebo \"parapatrické\" (došlo k částečnému oddělení). Je však také možné, že \"P. volitans\" a \"P. miles\" nejsou dva druhy, ale pouze jeden, v rámci něhož však došlo k vytvoření dvou populací s mírně odlišnými geny (konkrétně proces třídění linií).\n\nVykazuje mnoho shodných znaků s perutýnem ohnivým. Má však například poněkud menší tečky na nepárových ploutvích. Dále se vyznačuje jinými počty měkkých paprsků: na hřbetní ploutvi jich má 10 (perutýn ohnivý 11), na řitní ploutvi 6 (perutýn ohnivý 7).\n\nPerutýn žoldnéř obývá Indický oceán. Jeho rozšíření sahá od Rudého moře po Sumatru, v severojižním směru od Perského zálivu až do jižní Afriky. V rámci lessepsovské migrace se začíná objevovat i ve východní části Středozemního moře.\n\n"}
{"id": "404399", "url": "https://cs.wikipedia.org/wiki?curid=404399", "title": "Jaromír Rubeš", "text": "Jaromír Rubeš\n\nJaromír Rubeš (16. března 1918 – 9. února 2000) byl český lékař.\n\nVystřídal více specializací, až nakonec pracoval jako psychoterapeut a psychiatr. Byl primářem v Psychiatrické léčebně Praha–Bohnice a ředitelem Psychiatrické léčebny v Dobřanech. Očím veřejnosti se představil v 70. letech 20. století, kdy v psychoterapeutickém stacionáři Horní Palata vedl tzv. \"Psychohrátky\", při kterých popularizoval takové oblasti jako je analýza snů, psychodrama a další psychologické hry. Posléze se specializoval na léčbu závislostí, byl zakladatelem Střediska drogových závislostí. Jeho vnukem je Janek Rubeš. \n\nPo roce 1989 společně s Doc. MUDr. Jaroslavem Skálou a PhDr. Eduardem Urbanem založili psychoterapeutické sdružení SUR, nazvané podle počátečních písmen svých příjmení (Skála–Urban–Rubeš). Ze zakladatelů SUR zemřel jako první již v roce 2000.\n\n"}
{"id": "404402", "url": "https://cs.wikipedia.org/wiki?curid=404402", "title": "František Jureček", "text": "František Jureček\n\nFrantišek Jureček (23. září 1868, Moravská Ostrava – 5. října 1925, Moravská Ostrava) byl ostravský stavitel a sběratel umění. Tento podnikatel postavil v Ostravě celou řadu obytných i podnikatelských budov, např. na třídě Československých legií nebo náměstí Svatopluka Čecha. Byl také členem správní rady Českého akciového pivovaru v Moravské Ostravě (současný pivovar Ostravar).\n\nNeméně významná je však jeho činnost sběratele a mecenáše umění. Byl to on, kdo se stal zakladatelem \"Spolku pro vystavění a udržování výstavního pavilonu v Moravské Ostravě\", který postavil dnešní Dům umění. Slavnostního otevření budovy v roce 1926 se nedožil, avšak ještě před svou smrtí odkázal spolku podstatnou část své sbírky výtvarného umění, která obsahovala především českou malbu 19. století. Tato tzv. „Jurečkova galerie“ se stala trvalou galerijní expozicí a její postupné rozšiřování se stalo základem nynější Galerie výtvarného umění v Ostravě.\n\nFrantišek Jureček zemřel v Moravské Ostravě v noci z 5. na 6. října 1925.\n\n"}
{"id": "404404", "url": "https://cs.wikipedia.org/wiki?curid=404404", "title": "Pandora (konzole)", "text": "Pandora (konzole)\n\nPandora je kapesní herní konzole sedmé generace, vyvinutá členy komunity a některými původními distributory konzolí GP32 a GP2X. Ač je primárně herní konzolí, některými svými vlastnostmi se blíží možnostem PDA či ultrapřenosných počítačů, může sloužit i jako kapesní multimediální přehrávač. Používá otevřený systém na bázi Linuxu, jako window manager je použito Xfce či E17. Podobně jako třeba GP2X je Pandora zaměřená především na emulaci jiných konzolí a systémů, navíc jsou podporovány balíčky distribuce Debian kompilované pro ARM. První zásilky Pandor se začaly dodávat zákazníkům 21. května 2010. Kvůli problémům byla v roce 2011 výroba přesunuta z Texasu do Německa, což způsobilo další zpoždění, nicméně zároveň byla navýšena paměť RAM na 512 MB (z 256 MB). K červnu 2012 bylo dodáno 4600 kusů, přičemž 400 předobjednávek stále čekalo na dodání. V roce 2012 byla nabídnuta omezená série Pandor s 1 GHz procesorem, přičemž kvůli nedostatku původních čipů tento model pravděpodobně nahradí původní s procesorem o frekvenci 600 MHz.\n\n\n\n\n\n"}
{"id": "404405", "url": "https://cs.wikipedia.org/wiki?curid=404405", "title": "VSE", "text": "VSE\n\nZkratka VSE může znamenat:\n\n\n"}
{"id": "404407", "url": "https://cs.wikipedia.org/wiki?curid=404407", "title": "Manfred Kokot", "text": "Manfred Kokot\n\nManfred Kokot (* 3. ledna 1948, Templin, Braniborsko, Sovětská okupační zóna Německa) je bývalý atlet sprinter, reprezentující Německou demokratickou republiku, který získal stříbrnou olympijskou medaili ve štafetě běhu 4×100 metrů na LOH 1976 v Montrealu (celkový čas 38,66 sekundy). Jeho kolegy v týmu byli Jörg Pfeifer, Klaus-Dieter Kurrat a Alexander Thieme.\n\nV roce 1971 vytvořil evropský rekord v běhu na 100 metrů časem 10,0 sekundy a roku 1973 v Berlíně halový světový rekord v běhu na 50 m časem 5,61 sekundy. Dodnes je tento čas platným halovým evropským rekordem.\n\nDo českého povědomí se Manfred Kokot zapsal díky provokativní poznámce komentátora Karola Poláka: „Podľa očakávania zvíťazil Manfred Kokot z NDR. A naši, bohužiaľ, dobehli predposledný a posledný. Aká škoda, že aj u nás doma nemáme takýchto Kokotov!“\n\n"}
{"id": "404409", "url": "https://cs.wikipedia.org/wiki?curid=404409", "title": "Daewoo Espero", "text": "Daewoo Espero\n\nDaewoo Espero je automobil, který vyráběla jihokorejská automobilka Daewoo v letech 1990 - 1997. Design navrhovalo studio Bertone, díky tomu je Espero velice podobné Citroënu Xantia, který navrhovalo také Bertone. V roce 1997 ho nahradil model Daewoo Leganza. V některých španělsky mluvících zemích se Espero jmenovalo \"Aranos\" protože ve španělštině Espero znamená čekám.\n"}
{"id": "404410", "url": "https://cs.wikipedia.org/wiki?curid=404410", "title": "Herning Blue Fox", "text": "Herning Blue Fox\n\nHerning Blue Fox je hokejový klub z Herningu, který hraje Dánskou hokejovou ligu v Dánsku.\n\nKlub byl založen roku 1947. Jejich domovským stadionem je Kvik Hockey Arena s kapacitou 4000 lidí.\n"}
{"id": "404416", "url": "https://cs.wikipedia.org/wiki?curid=404416", "title": "EfB Ishockey", "text": "EfB Ishockey\n\nEfB Ishockey je hokejový klub z Esbjergu, který hraje Dánskou hokejovou ligu v Dánsku.\n\nKlub byl založen roku 2005. Jejich domovským stadionem je Granly Hockey Arena s kapacitou 4195 lidí.\n"}
{"id": "404423", "url": "https://cs.wikipedia.org/wiki?curid=404423", "title": "Velké kino", "text": "Velké kino\n\nVelké kino se nachází v centru Zlína. Spolu s ostatními funkcionalistickými budovami (tržnice, obchodní dům, hotel Moskva a 21. budova) tvoří dominantu náměstí Práce a je jednou z charakteristických tváří centra moderního Zlína. Funkcionalistickou stavbu architekta Františka Lydie Gahury nechala v roce 1932 postavit firma Baťa, původně jako provizórium. I díky tomu při stavbě byla použita unikátní svařovaná ocelová konstrukce, v takovém rozsahu vůbec poprvé na území tehdejšího Československa. Od roku 1961 se v něm každoročně koná Mezinárodní festival filmů pro děti a mládež. Budova je od roku 2001 chráněna jako kulturní památka.\n\nPůvodní kapacita sálu kina převyšovala 2 500 míst, jednalo se o první objekt kulturní vybavenosti ve Zlíně určený pro masovější návštěvy. Svou ohromnou kapacitou se stalo největším předválečným kinem v Československu. I současný počet míst (1 010) řadí toto kino k největším kinosálům v republice. Podle údajů Unie filmových distributorů se Velké kino umisťuje v celkové roční návštěvnosti mezi prvními pěti z celkového počtu 154 kin v Česku.\n\nKino je vybaveno dvěma promítacími přístroji Meo 5 umožňujícími promítání 35 mm filmů a dvěma provozuschopnými staršími promítacími přístroji UM 70/35, které umožňují promítání 70 mm filmů. Ačkoli toto kino dlouhá léta nemohlo promítat 70 mm filmy celé, neboť jeden z projektorů byl vystaven ve vestibulu, zatímco druhý fungoval jako záložní při případné poruše modernějších promítacích strojů, v roce 2012 při příležitosti filmového festivalu a následné přehlídky 70 mm filmů k výročí 80 let provozu kina, byl vystavený projektor trvale přemístěn zpět do promítací kabiny a v současnosti jsou oba stroje kdykoli připraveny k akci. Kino bylo také digitalizováno a je tak vybaveno i digitálním promítacím přístrojem. Kromě toho byl při poslední rekonstrukci začátkem 21. století instalován velmi kvalitní zvukový systém Dolby Digital Sorround Ex. V současnosti se tak v kině mimo projekce filmů konají přímé přenosy z Metropolitní opery v New Yorku a také koncerty. Kromě toho se v kině pořádají i festivaly outdoorových filmů, přehlídky krátkých filmů a podobně.\n\nV roce 2016 byl vypracován posudek, podle kterého má kino narušenou statiku střechy, stěn a nosných konstrukcí, kino je tak od 1. 3. 2016 uzavřeno. Pro další provoz je potřebná komplikovaná rekonstrukce budovy, s níž však město Zlín, které kino vlastní. počítá. V současné době se připravuje ve spolupráci s památkáři rekonstrukce, po jejímž ukončení bude kino nadále sloužit svému účelu. Akce, které se obvykle pořádají ve Velkém kině byly dočasně přesunuty zejména do zlínského multikina Golden Apple Cinema v obchodním centru Zlaté jablko na náměstí Míru.\n\nPřed Velkým kinem od roku 2006 nalezneme Zlínský chodník slávy, jenž se každoročně, během filmového festivalu, rozšiřuje. Hvězdu zde mají osobnosti spojené s filmem pro děti a mládež.\n\n"}
{"id": "404426", "url": "https://cs.wikipedia.org/wiki?curid=404426", "title": "Bernard Goldberg", "text": "Bernard Goldberg\n\nBernard Richard Goldberg je americký novinář, politický komentátor a spisovatel. Již devětkrát obdržel prestižní cenu Emmy v kategorii Žurnalistika. V současné době pracuje mj. jako komentátor ve Fox News.\n\nGoldberg pracoval 28 let pro americkou televizní stanici CBS. Poté, co v roce 1996 Wall Street Journal otiskl jeho článek o liberální zaujatosti amerických médií, začalo to s jeho kariérou jít z kopce. K napsání onoho článku inspirovala Goldberga reportáž Erica Engberga ve zprávách stanice CBS nazvaná Zpátky do reality. Mělo se jednat o představení pravicového kandidáta na prezidenta, zastánce rovné daně; jeho výklad o rovné dani zde však reportér zcela evidentně zesměšnil: „Skutečnost je jasná: rovná daň je obrovská, neověřená teorie. Jak říká jeden ekonom, měli bychom ji předtím, než ji u nás zavedeme, někde vyzkoušet – třeba v Albánii.“ Po zveřejnění svého článku čelil Goldberg mnoha kritikům, hlavním z nich byl Dan Rather, jeho nadřízený, moderátor Večerních zpráv CBS. Ten s ním od té doby nepromluvil a považuje ho za konzervativního fanatika. Na svou obranu Goldberg odpovídá, že vždy volil demokraty.\n\nV tomto sporu je velmi důležité si uvědomit americký systém politických stran, kde - velmi stručně - \"liberál = levice = demokrat\" (tj. pro pozitivní diskriminaci, pro právo na potrat, pro feminismus ála kvóty počtu žen ve vedení firem – důraz na lidská práva, který je podle mnohých kritiků vedený až do extrému) a \"konzervativec = pravice = republikán\" (tj. proti potratům, mnohdy věřící, podpora rovné daně). Goldberg se domnívá, že novináři jsou zaujatí neplánovaně a o svých názorech si myslí, že patří k politickému středu. Důsledkem toho je nevyváženost zpráv (mnohem více liberálů; u konzervativních institutů se tyto tak označují v titulku, liberální instituty se neoznačují) a další problémy s tím související.\n\nO \"své\" kauze napsal v roce 2001 knihu Jak novináři manipulují.\n\n\n"}
{"id": "404427", "url": "https://cs.wikipedia.org/wiki?curid=404427", "title": "František Ondrúšek", "text": "František Ondrúšek\n\nFrantišek Ondrúšek (4. března 1861, Bystřice pod Hostýnem – 3. dubna 1932, Bystřice pod Hostýnem) byl český malíř známý především svými portréty.\n\nPo dokončení Slovanského gymnázia v Olomouci studoval na pražské, vídeňské, benátské a mnichovské akademii, kde také absolvoval. Spolu s Karlem Dvořákem, Luďkem Maroldem, Alfonsem Muchou, Jožou Uprkou, Jaroslavem Věšínem a dalšími založil v Mnichově spolek českých výtvarníků \"Škréta\". V roce 1920 přesídlil z Mnichova zpět do svého bydliště.\n\nKromě zahraničních objednatelů (portrétoval např. bavorské krále) pracoval rovněž pro české zákazníky. Známý je jeho portrét prezidenta Masaryka pro brněnskou techniku, stejně jako podobizny významných osobností českého národa (Leoš Janáček, Luděk Marold, Jaroslav Vrchlický, Josef Hlávka, Leopold Prečan aj.). V roce 1923 namaloval obraz ostravského stavitele a sběratele umění Františka Jurečka, který je řazen mezi jeho přední práce.\n\n"}
{"id": "404428", "url": "https://cs.wikipedia.org/wiki?curid=404428", "title": "Odense Bulldogs", "text": "Odense Bulldogs\n\nOdense Bulldogs je hokejový klub z Odense, který hraje Dánskou hokejovou ligu v Dánsku.\n\nKlub byl založen roku 1978. Jejich domovským stadionem je Stiften Stadium s kapacitou 3280 lidí.\n"}
{"id": "404430", "url": "https://cs.wikipedia.org/wiki?curid=404430", "title": "Nekódující RNA", "text": "Nekódující RNA\n\nNekódující RNA (též ncRNA) je RNA, která se nepřekládá do proteinů. Prakticky se tedy jedná o termín pro všechny druhy RNA vyjma mRNA (mediátorová RNA). K nekódující RNA patří mnoho významných skupin RNA, jako je tRNA, rRNA, ale i různé malé RNA, označované např. siRNA, snoRNA a podobně.\n\n"}
{"id": "404431", "url": "https://cs.wikipedia.org/wiki?curid=404431", "title": "Dům umění", "text": "Dům umění\n\nDům umění může být:\n\n\n"}
{"id": "404434", "url": "https://cs.wikipedia.org/wiki?curid=404434", "title": "Frederikshavn White Hawks", "text": "Frederikshavn White Hawks\n\nFrederikshavn White Hawks je hokejový klub z Frederikshavn, který hraje Dánskou hokejovou ligu v Dánsku.\n\nKlub byl založen roku 1964. Jejich domovským stadionem je Scanel Hockey Arena s kapacitou 2480 lidí.\n"}
{"id": "404436", "url": "https://cs.wikipedia.org/wiki?curid=404436", "title": "Aalborg Pirates", "text": "Aalborg Pirates\n\nAalborg Pirates je hokejový klub z Aalborgu, který hraje Dánskou hokejovou ligu v Dánsku.\n\nKlub byl založen roku 1967. V roce 1981 vyhrál dánskou hokejovou ligu. Roku 1997 byl klub sloučen s konkurenčním menším klubem IK Aalborg a hrál pod názvem Aalborg Ishockey Klub až do roku 2003. Pak ale vinou finančních problémů IK Aalborg prodal licenci týmu AaB. Jejich domovským stadionem je Gigantium Isarena s kapacitou 5000 lidí.\n\n"}
{"id": "404439", "url": "https://cs.wikipedia.org/wiki?curid=404439", "title": "Nordsjælland Cobras", "text": "Nordsjælland Cobras\n\nNordsjælland Cobras je hokejový klub z Hørsholmu, který hraje Dánskou hokejovou ligu v Dánsku.\n\nKlub byl založen roku 2000. Jejich domovským stadionem je Hørsholm Skøjtehal s kapacitou 2260 lidí.\n"}
{"id": "404441", "url": "https://cs.wikipedia.org/wiki?curid=404441", "title": "László Dubrovay", "text": "László Dubrovay\n\nLászló Dubrovay (* 23. března 1943, Budapešť) je současný maďarský skladatel.\n\nKomponuje hudbu téměř všech žánrů, včetně opery, tanečních partů, hudby pro orchestr, komorní orchestr, dechový orchestr, sólových skladeb, sborové hudby, elektronické a počítačové hudby. Většina Dubrovayových alb vyšla u Maďarského hudebního vydavatelství \"Hungaroton\".\n\nNarodil se 23. března 1943 v Budapešti a od svých čtyřech let hraje na klavír. Vystudoval konzervatoř a akademii múzických umění Bélay Bartóka, pod vedením Istvana Szeleny, Ference Szaboa, Imre Vincze a Viktora Vaszy. Zde v roce 1966 na katedře hudební kompozice získal diplom. Do roku 1971 učil na Divadelní a filmové akademii, letech 1971 - 1972 pracoval jako učitel a trenér v Hamburské Státní opeře. Díky stipendiu pokračoval v letech 1972 - 1974 ve studiu komponování u Karlheinze Stockhausena a elektronické hudby u Hanse Ulricha Humoerta v Kolíně nad Rýnem. Zde se seznámil s moderním pojetím klasické hudby, různými technikami, netradičními kombinacemi nástrojů a dalšími možnostmi elektronické hudby. Poté byl roku 1974 ustanoven Univerzitou Westdeutscher Rundfunk (WDR) k vydání elektronické kompilace Sóhaj (Povzdych), na které pracoval i v roce následujícím. Od roku 1976 vyučuje na akademii Ference Liszta v Budapešti. V rámci stipendijního Künstlerprogrammu strávil rok 1985 v Západním Berlíně.\n\n\n"}
{"id": "404442", "url": "https://cs.wikipedia.org/wiki?curid=404442", "title": "Tocantins (stát)", "text": "Tocantins (stát)\n\nTocantins je brazilský vnitrozemský spolkový stát ve středním severu Brazílie. Má hranice se spolkovými státy Maranhão na severovýchodě, se státy Piauí a Bahía na východě, se státem Goiás na jihu, s Mato Grosso na západě, se státem Pará na severovýchodě a je součástí Severního regionu. Tocantins má rozlohu 278  420,7 km². Hlavní město spolkového státu je Palmas. Nejvýznamnějšími řekami státu jsou Tocantins a Araguaia, na které se nachází největší říční ostrov na světě - Bananal.\n\nPodle ročenky IBGE z roku 2007 ve státě žilo 1 337 000 lidí s hustotou zalidnění 4,8 obyvatele na km². Míra urbanizace činila 71,5%, růst populace 2,6%. Počet domů čítal 355 502. Rasová skladba je následující: 68,9% míšenců, 24% bělochů, 6,9% černochů, 0,2% indiánů.\n\nSkladba ekonomiky (2002):\n\nStát Tocantis vytváří 0,4% národního důchodu Brazilské federativní republiky. Hlavní hodnotu exportu tvoří sója a hovězí. Významná je produkce ananasu. Na severu Tocantis je důležitá výroba dřevěného uhlí a extrakce oleje z palmy babaçu.\n\nV roce 2006 byla hodnota HDP 9,607,000,000 brazilských reálů,\n\nNejvětší města spolkového státu Tocantins, počet obyvatel k 1. červenci 2004:\n\n"}
{"id": "404443", "url": "https://cs.wikipedia.org/wiki?curid=404443", "title": "SønderjyskE Ishockey", "text": "SønderjyskE Ishockey\n\nSønderjyskE Ishockey je oddíl ledního hokeje dánského sportovního klubu SønderjyskE (Sønderjysk Elitesport) z města Vojens, který hraje Metal Ligaen (dánskou hokejovou ligu).\n\nKlub byl založen roku 1963 (jako Vojens Ishockey Klub). Jejich domovským stadionem je Vojens Skøjtehal s kapacitou 2300 lidí.\n\n"}
{"id": "404444", "url": "https://cs.wikipedia.org/wiki?curid=404444", "title": "Herlev Eagles", "text": "Herlev Eagles\n\nHerlev Eagles je hokejový klub z Herlevu, který hraje Dánskou hokejovou ligu v Dánsku.\n\nKlub byl založen roku 1993. Jejich domovským stadionem je Herlev Skøjtehal s kapacitou 1200 lidí.\n"}
{"id": "404445", "url": "https://cs.wikipedia.org/wiki?curid=404445", "title": "Pechova Lhota", "text": "Pechova Lhota\n\nPechova Lhota () je místní část obce Hrejkovice. Leží 2 km severně od Hrejkovic a asi 7 km severozápadně od Milevska. V roce 2011 zde trvale žilo 137 obyvatel.\n\nPrvní písemná zmínka o vesnici pochází z roku 1421, kdy byla ves zastavena králem Zikmundem \"Matěji Brusovi z Kovářova.\" Roku 1461 přešla ves pod orlické panství. V 16. století byla ves pod milevským klášterem a posléze opět připadla k orlickému panství.\nSbor dobrovolných hasičů byl založen roku 1892.\n\nV Pechově Lhotě se nachází několik kapliček.\n\n\n\n\n\n\nVe vesnici se nachází celá řada křížů.\n\n\n\n\n\n\n\n\n\n\n\n\nV dubnu 2015 byly prohlášeny za kulturní památku poloroubené chlévy usedlosti čp. 6. Staly se tak první oficiálně vyhlášenou kulturní památkou nejen v Pechově Lhotě, ale i v celé obci Hrejkovice.\n"}
{"id": "404447", "url": "https://cs.wikipedia.org/wiki?curid=404447", "title": "Rødovre Mighty Bulls", "text": "Rødovre Mighty Bulls\n\nRødovre Mighty Bulls je hokejový klub z Rødovre, který hraje Dánskou hokejovou ligu v Dánsku.\n\nKlub byl založen roku 1961. Jejich domovským stadionem je Rødovre Skøjte Arena s kapacitou 3500 lidí.\n"}
{"id": "404448", "url": "https://cs.wikipedia.org/wiki?curid=404448", "title": "Jujuy", "text": "Jujuy\n\nJujuy je provincie na nejzazším severozápadě Argentiny. Hraničí na západě s Chile, na severu s Bolívií a na východě s argentinskou provincií Salta.\nJejí hlavní město se jmenuje San Salvador de Jujuy.\n\nSeznam departementů provincie Jujuy a jejich hlavních měst:\n\n"}
{"id": "404449", "url": "https://cs.wikipedia.org/wiki?curid=404449", "title": "Totempo HvIK", "text": "Totempo HvIK\n\nTotempo HvIK je hokejový klub z Hvidovru, který hraje Dánskou hokejovou ligu.\n\nKlub byl založen roku 1966. Jejich domovským stadionem je Frihedens Idrætscenter s kapacitou 2200 lidí.\n"}
{"id": "404450", "url": "https://cs.wikipedia.org/wiki?curid=404450", "title": "Zoë Wanamaker", "text": "Zoë Wanamaker\n\nZoë Wanamakerová (* 13. května 1949, New York, USA) je anglo-americká herečka.\n\nNarodila se v New Yorku v herecké rodině – matka Charlotte Hollandová působila jako televizní a rozhlasová herečka, otec Sam Wanamaker byl herec, režisér a producent anglického původu (známý jako iniciátor postavení repliky divadla Globe). Rodina má židovské kořeny s původem v Oděse.\n\nMá americké i britské občanství. Do Británie se s rodiči a dvěma sestrami přestěhovala ve věku 3 let (její otec byl v USA na „černé listině“ v období tzv. mccarthismu). Britské občanství přijala v roce 2000 speciálně pro to, aby mohla přijmout Řád britského impéria (3. třídy) jako britská občanka. V listopadu 1994 se provdala za Gawna Graingera, irského herce a dramatika.\n\nV Česku je nejvíce známa díky těmto filmovým a televizním rolím:\n\n"}
{"id": "404451", "url": "https://cs.wikipedia.org/wiki?curid=404451", "title": "Černý trojúhelník", "text": "Černý trojúhelník\n\nČerný trojúhelník může odkazovat na:\n"}
