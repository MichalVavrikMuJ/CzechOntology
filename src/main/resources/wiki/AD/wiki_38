{"id": "438633", "url": "https://cs.wikipedia.org/wiki?curid=438633", "title": "Scribes", "text": "Scribes\n\nScribes je programátorský editor s jednoduchým designem pro GNOME napsaný v Pythonu Lateefem Alabi-Okim. Poskytuje zvýrazňování syntaxe, automatické doplňování, chytré odsazování, doplňování párových znaků, šablony a záložky. Scribes je Svobodný software šířený pod licencí GNU General Public License.\n\n"}
{"id": "438635", "url": "https://cs.wikipedia.org/wiki?curid=438635", "title": "DLP", "text": "DLP\n\nZkratka DLP může označovat:\n\n"}
{"id": "438636", "url": "https://cs.wikipedia.org/wiki?curid=438636", "title": "Wang Chuej", "text": "Wang Chuej\n\nWang Chuej (: ; Jang-čou, provincie Ťiang-su, 1959) je profesorem na Katedře čínského jazyka a literatury na univerzitě Čching-chua v Pekingu. Jeho výzkum je zaměřen na současnou čínskou literaturu a myšlení. Společně s Chuang Pchingem vedl v letech 1996 až 2007 vlivný časopis Dushu (\"Tu-šu\"; Četba). Americký časopis \"Zahraniční politika\" uvedl Wanga na jaře r. 2008 mezi 100 nejvýraznějších veřejně činných intelektuálů světa.\n\nWang Chuej se narodil v Jang-čou v provincii Ťiang-su v r. 1959, studoval na univerzitě v Jang-čou, studia dokončil na Pekingské univerzitě a Čínské akademii sociálních věd, kde dosáhl v r. 1988 titulu Ph.D.\n\nWang Chuej se aktivně účastnil protestů na Náměstí Nebeského klidu v červnu r. 1989, následně byl za trest poslán na převýchovu na venkov, kde rozvíjel svou kritiku vlády zleva. Je často přiřazován k tzv. čínské Nové levici, i když sám Wang Chuej se tomuto označení spíše vyhýbá:\n\n„Skutečně, lidé jako já se vždy zdráhají přijmout toto označení, které je jim přišpendleno jejich protivníky. Částečně proto, že si nepřejeme být spojováni s Kulturní revolucí nebo s věcmi, které mohou být nazývány „Stará levice“ jako období reforem Komunistické strany Číny. Ale také proto, že termín Nová levice je termínem západu s velmi odlišným významem – generací a politikou – v Evropě a Americe. Naše historická souvislost je čínská, nikoli západní, a je nejisté, jestli kategorie takto otevřeně přejímané ze západu mohou být nápomocné v dnešní Číně.“\n"}
{"id": "438637", "url": "https://cs.wikipedia.org/wiki?curid=438637", "title": "Große Mühl", "text": "Große Mühl\n\nGroße Mühl (česky Velká Mihela) je řeka v Rakousku a Německu. Pramení na jižním svahu šumavské hory Třístoličníku v nadmořské výšce 1160 m a ústí zleva do Dunaje u Untermühlu (obec St. Martin im Mühlkreis). Má délku 70 km. V Německu nese název Michelbach. Protéká hornorakouským městečkem Haslach. Největším přítokem je Steinerne Mühl.\n\nČástí svého povodí zasahuje Velká Mihela i do Čech – jedná se o oblast v katastru obce Přední Výtoň (okres Český Krumlov) mezi Vítkovým kamenem a rakouskou hranicí.\n\n"}
{"id": "438638", "url": "https://cs.wikipedia.org/wiki?curid=438638", "title": "LPS", "text": "LPS\n\nLPS může být:\n\n"}
{"id": "438640", "url": "https://cs.wikipedia.org/wiki?curid=438640", "title": "Linduška skalní", "text": "Linduška skalní\n\nLinduška skalní (\"Anthus petrosus\") je malý pták z čeledi konipasovitých. Je velmi podobná lindušce horské, od níž se liší především tmavými nohami (růžové u lindušky horské). Vnější rýdovací pera jsou šedavá (ne bílá), spodina skvrněná na špinavém podkladu. Někteří ptáci mohou být jen obtížně odlišitelní. Hnízdí na skalnatém pobřeží a ostrovech. Výjimečně zaletuje do vnitrozemí, v České republice byla zaznamenána dvakrát – v dubnu 1994 na nádrži Rozkoš a v lednu 2006 u Bohumína.\n\n"}
{"id": "438645", "url": "https://cs.wikipedia.org/wiki?curid=438645", "title": "Linduška rudokrká", "text": "Linduška rudokrká\n\nLinduška rudokrká (\"Anthus cervinus\") je malý pták z čeledi konipasovitých. Mladí ptáci se podobají lindušce luční, dospělí se od všech ostatních druhů lindušek liší rezavým (v zimě až oranžově hnědým) hrdlem, jehož barva může u samců zasahovat až do okolí oka. Ve všech šatech je hustě černě čárkovaná, včetně hřbetu a kostřece. Hnízdí na holých horských svazích a v tundře na severu Evropy; V ČR pravidelně protahuje na jaře i na podzim.\n\n"}
{"id": "438647", "url": "https://cs.wikipedia.org/wiki?curid=438647", "title": "Satelitní město", "text": "Satelitní město\n\nSatelitní město je obec či malý uměle vytvořený sídelní celek ležící poblíž velkých měst nebo industriálních oblastí (továrna, závod) a sdílející ekonomický a demografický systém. Seskupení více satelitních měst okolo určitého bodu vede k tvorbě aglomerací. Role samotných satelitů a jejich rozložení většinou závisí na typu aglomerace (monocentrická, polycentrická), populace, ekonomické a demografické situace v minulosti, přítomnosti a budoucnosti. Důležitou roli při formování satelitních měst hrají vládní orgány, soukromé a veřejné podniky. Postupem času se satelitní města mohou spojovat s centrem metropolitní oblasti. Satelitní města jsou alespoň částečně hospodářsky, sociálně i fyzicky nezávislé na metropoli.\n\nSatelitní město může být:\nV mnohých vyspělých státech (USA, Velká Británie, Německo, Austrálie, Jižní Afrika, Kanada), kde je významný podíl imigrantů a existují složité rasové a etnické vztahy, vznikají nová satelitní města na rasovém základě. Neoficiální sídliště pro černou rasu se někdy nazývají ghetto, pro latinskoamerické přistěhovalce barrio a pro Asiaty – chinatown. Tato místa vznikají pro zamezení rasových konfliktů. Příkladem je rozdělení města na bílé a černé čtvrtě (Chicago, Jackson (Mississippi) a mnoho dalších).\n\nVýraz satelitní město byl v češtině používán již v . polovině 20. století. Pojem \"satelitní městečko\" se v Česku ve větší míře začal používat od 90. let 20. století, kdy nastal trend stěhování obyvatel z bytů do nově vystavěných domků. Lidé chtěli bydlet v domě s vlastní zahradou, ale cena pozemků pro jejich výstavbu je na katastru měst mnohem vyšší, než v okolních vesnicích. Proto developeři leckdy hromadně skupují volné pozemky za městem, které zasíťují a umožní zde výstavbu často až několika desítek domů. Naprostá většina těchto satelitních městeček byla vybudována jen kvůli zisku a uspokojení hlavní potřeby nových majitelů – bydlet. Satelitní městečka, oproti klasickým satelitním městům však sama o sobě postrádají přirozené centrum i základní služby, které chybějí i v případě, že je vilová čtvrť přistavěna na okraji vesnice. Noví obyvatelé malých satelitů tak zůstávají plně závislí na blízkém městě. Jelikož v původně malých vesnicích nebyla nebo fungovala jen malá škola, musí děti ze satelitů stejně dojíždět až do města. A protože veřejná doprava není s městem propojena tak, jak by si noví obyvatelé přáli, jsou rodiče obvykle nuceni své děti do města vozit nejen do školy, ale i na kulturní akce a kroužky. Dalším problémem satelitních měst je jejich nepřirozeně rychlý vznik oproti staletému vývoji původní obce. Když se někde ve vesnici postavilo pár domů za rok, stačili se jejich noví obyvatelé s původními sžít a postupně přivyknout k jejich tradicím. Do satelitů se však během několika málo let nastěhují desítky až stovky obyvatel najednou, kteří jsou na životě ve městě tak závislí, že se pohybu ve vesnici spíše vyhýbají a vesničany často pohrdají. I starousedlíci nemají k novým obyvatelům satelitů přílišnou důvěru a považují je za jakousi namyšlenou náplavu. V poslední době už trend vystěhovávání za město mírně polevuje, právě kvůli zmíněným nedostatkům, kdy se dokonce už někteří obyvatel satelitních městeček vracejí zpět do měst. Podobný vývoj zažila města i v západní Evropě o desítky let dříve.\n\n\n"}
{"id": "438648", "url": "https://cs.wikipedia.org/wiki?curid=438648", "title": "Lippmannova–Schwingerova rovnice", "text": "Lippmannova–Schwingerova rovnice\n\nLippmannova-Schwingerova rovnice je kvantově mechanická rovnice hojně užívaná v teorii rozptylu. Jedná se o integrální rovnici, která je často řešena iterační metodou což vede na Bornovu řadu.\n\nV případě jednokanálového rozptylu má nezávisle na reprezentaci Lippmann-Swingerova rovnice tvar\n\nformula_1,\n\nkde formula_2 označuje retardované a advancované řešení rovnice, formula_3 interační hamiltonián a formula_4 retardovaný, resp. avansovaný, Greenův operátor bezčasové Schrödingerovy rovnice pro volnou částici. Můžeme jej vyjádřit takto\n\nformula_5.\n\nŘešení Lippmann-Swingerovy rovnice vyhovují nečasové (stacionární) Schrödingerově rovnici, tedy platí:\n\nformula_6\n\nPlatí dokonce normovací podmínka\n\nformula_7.\n\nPřitom pro celkový hamiltonián formula_8 platí\n\nformula_9,\n\nkde formula_10 je hamiltonián volné částice, tedy nerelativisticky\n\nformula_11.\n\nPlatí také formula_12, protože se energie částice zachovává a dlouho před rozptylem odpovídá energii volné částice.\n\nPoznamenejme, že retardované řešení popisuje rozptylující se částici, která na rozptylové centrum nalétává jako rovinná vlna \nformula_13 a advancované naopak řešení s převráceným během času, jako rovinná vlna vylétá.\n\nV třírozměrném prostoru je Greenův operátor formula_4 v x-reprezentaci dán výrazem\n\nformula_15\n\nLippmann-Schwingerova rovnice má pak v x-reprezentaci tvar\n\nformula_16,\n\nkde\n\nformula_17\n\na\n\nformula_18.\n\nZ vyjádření v x-reprezentaci je zřejmé, že jde v tomto případě o integrální rovnici.\n\nZ matematického pohledu je Lippmannova-Schwingerova v souřadnicové reprezentaci integrální rovnicí Fredholmova typu. Lze ji řešit pomocí diskretizace integrálu, což ji převede na soustavu lineárních rovnic. \nDalší možností je využít ekvivalence Lippman-Schwingerovy rovnice se Schrödingerovou rovnicí a řešit místo integrální tuto diferenciální rovnici se správnou okrajovou podnínkou. V případě sféricky symetrického potenciálu formula_19 se rovnice většinou řeší metodou parciálních vln. Pro vysoké srážkové energie nebo slabé potenciály lze rovnici řešit poruchovým rozvojem (Bornova řada). Zobecnění Lippman Schwingerovy rovnice pro mnohočásticové srážky, například v jaderné či molekulové fyzice se obvykle řeší pomocí metody R-matice navržené Wignerem a Eisenbudem. Další třída metod vychází ze separabilního rozkladu potenciálu nebo Greenova operátoru jako je metoda řetězových zlomků Horáčka a Sasakawy. Důležitá třída metod je založena na variačních principech, například ze Schwingerova variačního principu vychází Schwinger-Lanczosova metoda, která kombinuje variační princip Juliana Schwingera a Lanczosův algoritmus.\n"}
{"id": "438652", "url": "https://cs.wikipedia.org/wiki?curid=438652", "title": "Leggotypie", "text": "Leggotypie\n\nLeggotypie byla technika reprodukce fotografie vynalezená Williamem Leggem roku 1865.\n\nVynález finančně podpořil George-Édouard Desbarats. Leggo dalším vylepšováním leggotypie dosáhl roku 1869 takového pokroku, že fotografie mohla být mechanicky převedena na tisk. Desbarats použil novou technologii pro tisk fotografických snímků ve svém týdeníku \"Canadian Illustrated News\", který začal vycházet 30. října 1869. Na titulní straně prvního čísla byla vytištěna reprodukce rytiny prince Artura, syna královny Viktorie. Jde o první doložené použití reprodukované fotografie v tisku na světě.\n\n\n"}
{"id": "438654", "url": "https://cs.wikipedia.org/wiki?curid=438654", "title": "Linduška úhorní", "text": "Linduška úhorní\n\nLinduška úhorní (\"Anthus campestris\") je středně velký pták z čeledi konipasovitých.\n\nCelou Evropu a Asii po jihozápadní Sibiř a severozápadní Kazachstán obývá linduška úhorní evropská (\"A. c. campestris\"), na území dále na východ žijí další 2 poddruhy.\n\nVelká linduška (délka těla 15,5–18 cm). Je poměrně jednobarevně zbarvená, bez výrazného proužkování hřbetu a s neskvrněnou bělavou spodinou (nebo jen několik čárek po stranách hrudi). Na hlavě je nápadný světlý nadoční proužek. Výraznou částí opeření jsou tmavé střední krovky s kontrastním světlým lemem. Mladí ptáci mají výrazně čárkovaný hřbet a hruď.\n\nMá palearktický typ rozšíření. Je tažná, zimuje v Sahelu, Egyptě, Arábii a Přední Asii. Hnízdí na písčitých místech a mýtinách.\n\nDříve hnízdila na několika místech České republiky, v současnosti hnízdí pravidelně již jen v Podkrušnohoří; z jižní Moravy prakticky vymizela. V letech 2001–2003 byla její početnost odhadována na 20-40 párů ve srovnání se 100-200 páry v letech 1973–1977.\n\nHnízdí většinou monogamně, často se však vyskytují i případy bigynie. Hnízdo staví oba ptáci dobře skryté na zemi, většinou v prohlubenině nebo polodutině. Ročně mívá 1 až 2 snůšky po 4-5 bělavých, šedavých nebo nazelenalých, hustě hnědě skvrnitých vejcích o rozměrech 20,7 x 15,8 mm. Inkubace trvá 12-13 dnů, sedí pouze samice. Mláďata krmí většinou oba rodiče, přičemž samice aktivněji než samec. Hnízdní péče trvá 12-15 dnů.\n\nV potravě převládá hmyz, hlavně brouci a mravenci, v zimě občas požírá také semena a části rostlin.\n\nJarmila Kačírková: Linduška úhorní (Anthus campestris) Maďarsko, 2.5.2019<br>\n"}
{"id": "438658", "url": "https://cs.wikipedia.org/wiki?curid=438658", "title": "Silvio Pellico", "text": "Silvio Pellico\n\nSilvio Pellico ['silvjo 'pelːiko] (24. června 1789 Saluzzo – 31. ledna 1854 Turín) byl italský spisovatel a dramatik.\n\nNarodil se v italském městě Saluzzo v Piemontu. Jeho rodina se brzy přestěhovala do Turína, kde také Pellico strávil své dětství. Už tehdy byl veden k lásce k literatuře a k vlasti, v čemž ho podporoval hlavně jeho otec Onorato, sám vzdělaný spisovatel a vlastenec. Pellico už jako mladý pilně a se zájmem studoval. Svá vysokoškolská studia strávil v Lyonu, kam ho pozval jeho zámožný strýc. Na své mládí Pellico rád vzpomínal, jak ukazuje jeho kniha pamětí, která se však více zabývá jeho vězněním a další persekucí ze strany rakouské vlády.\n\nDíla tohoto autora byla přeložena českým překladatelem Matějem Netvalem.\n\nPo studiích se Pellico opět vrátil do Itálie, konkrétně do Milána, kde opět žil u svých rodičů, kteří se mezitím přestěhovali. V Miláně z počátku dále studoval a po studiích se stal profesorem francouzštiny na místní universitě. našel si zde dobré a vlivné přátele, jako byli Don Pietro Borsieri, hrabě Federico Confalonieri nebo hrabě Luigi Porro Lamberthengi, u něhož dokonce pracoval jako vychovatel jeho dětí. V Porrově domě se také scházel s místními vzdělanci a umělci, ale i s umělci z ciziny (například s Georgem G. Byronem).\n\nV roce 1818 byla v Miláně uvedena Pellicova hra \"Francesca z Rimini\". \"Francesca z Rimini\" je tragédií, jejíž děj se odehrává v italském městě Rimini a jde o příběh nešťastné lásky mezi Francescou a jejím švagrem Paolem. Hra je pojata ve vlasteneckém duchu a vlastenecké myšlenky jsou často citovány v textech postav, nejvíce se však projevují v monologu hrdiny Paola. Hra se setkala u publika s velkým úspěchem.\n\nV roce 1818 stál u zrodu časopisu Conciliatore, který byl z počátku ryze literární, později se v něm začaly projevovat vlastenecké názory a dokonce požadavky na sjednocení Itálie. Asi touto dobou vstoupil Pellico do ilegální karbonářské organizace. Karbonáři byli členové tajných revolučních spolků, které vznikaly na počátku 19. století v Itálii a ve Francii pod myšlenkovým vlivem svobodných zednářů. Činnost karbonářů směřovala proti systému Svaté aliance a panství Rakouska v severní Itálii. Karbonáři se účastnili revoluce roku 1820 v Neapoli a v roce 1821 v Piemontu. Mezi karbonáře patřil i mladý Giuseppe Mazzini, který však byl rozčarován výsledky jejich činnosti a založil hnutí Mladá Itálie, k němuž se později připojila většina karbonářů. Jejím úkolem bylo osvobodit Itálii od cizí nadvlády a sjednotit jí na republikánském základě. Tím se stala trnem v oku rakouské vládě, která ovládala část severní Itálie (Benátsko-lombardské království) a další severoitalské státy na ní byly závislé (Parma, Modena, Toskánsko). Časopis Conciliatore byl rakouskou vládou zakázán a jeho představitelé perzekvováni a později, od roku 1820, zatýkáni.\n\nPellico byl nejdříve vězněn v bývalém klášteře svaté Markéty v Miláně, odkud byl převezen do benátského žaláře, kde si čas krátil psaním divadelních her. 21. 2. 1820 byl Silvio Pellico odsouzen k trestu smrti oběšením. Absolutní trest byl zmírněn císařskou milostí na patnáctiletý těžký žalář na brněnském Špilberku. Tam byl vězněn od 18. 2. 1822 do 1. 8. 1830 (trest mu byl ještě o několik let zkrácen). Život ve špilberském žaláři byl těžký a během věznění se Pellicovi prudce zhoršilo zdraví. Proto musel být dokonce přesunut do jiné cely s lepšími podmínkami. Pellico měl ale štěstí na přívětivé dozorce, kteří mu vycházeli vstříc v jeho přáních. Například mu nosili četbu. Pellico ve vězení na Špilberku dokonce „napsal“ hru, tu se ale musel naučit nazpaměť, protože v cele nesměl mít tužku ani papír. Pellico je autorem celkem jedenácti tragédií, ale pouze sedm z nich bylo vydáno.\nZ vězení byl propuštěn s podlomeným zdravím v roce 1830. Odešel zpátky do Turína, kde žil po zbytek života v ústraní. Tam také napsal jedno ze svých nejlepších děl, paměti \"Z mých žalářův\". V tomto díle vzpomíná nejen na své věznění, ale i na své dětství a studia. Kniha měla obrovský úspěch a byla přeložena do mnoha jazyků, podle slov knížete Metternicha: „Tato kniha zasadila Rakousku větší ránu než vojenská porážka“. Silvio Pellico zemřel v Turíně 31. 1. 1854 v paláci markýze G. di Barolo.\n\nPellico byl významným autorem nejen ve své rodné Itálii, ale jeho dílo zasáhlo i mnohé čtenáře z jiných národů. V květnu roku 1922 se dokonce konala vzpomínková akce v Brně, během níž byla za účasti italské delegace v čele s ministrem obrany knížetem Di Scaleou odhalena Pellicovi pamětní deska. Ku příležitosti této oslavy vydal Matěj Netval Pellicův životopis \"Silvio Pellico, slavný básník italský, vězeň špilberský\". Téhož roku byla v Brně hrána jeho \"Francesca z Rimini\".\n\nDnes se po tomto muži jmenuje ulice pod hradem Špilberk (ulice Pellicova).\n\n\n"}
{"id": "438669", "url": "https://cs.wikipedia.org/wiki?curid=438669", "title": "Benjamin Vomáčka", "text": "Benjamin Vomáčka\n\nBenjamin Vomáčka (* 27. červen 1978, Liberec) je bývalý český fotbalový obránce. Mimo ČR hrál na Slovensku.\n\nSvoji kariéru začal v klubu FC Slovan Liberec. První ligový start si Vomáčka připsal v roce 1997, kdy v 19 letech poprvé nastoupil za první mužstvo. V roce 1999 přestoupil do pražských Bohemians. Po dvou letech odešel do Plzně. Poté zamířil do Slovanu Bratislava, který se pro něj stal prvním zahraničním angažmá. Následně v letech 2009-2011 v Žilině. Za mužstvo nastoupil ve 2. předkole Ligy mistrů UEFA proti Slavii a v odvetném utkání na Strahově neproměnil pokutový kop v penaltovém rozstřelu. To znamenalo vyřazení Žiliny z LM. V létě 2009 přestoupil právě do Slavie. V ní ze začátku nastupoval pravidelně, následně ho však zabrzdila zranění a pod trenérem Petroušem se do sestavy příliš nedostával. Po skončení sezony 2010/2011 mu bylo svoleno hledat si nové působiště. V létě roku 2011 jej z volného trhu angažoval nizozemský prvoligový celek De Graafschap. Vomáčka ale neuspěl ve zdravotní prohlídce a vrátil se do Slávie. Ve stejném roce šel na hostování do ostravského Baníku, které se později změnilo v přestup. V novém ročníku 2013/2014 ho po zranění vystřídal dvacetiletý Jan Baránek, který si svými výkony zajistil základní sestavu. Vomáčka tedy nastupoval zřídka, převážně jako střídající hráč a 9. listopadu 2013 klub oznámil, že si musí hledat jiné angažmá. V lednu 2014 odešel na hostování do FK Fotbal Třinec. Před ročníkem 2014/15 fotbalista do mužstva přestoupil. V prosinci 2015 Vomáčka oznámil, že se do zimní přípravy s mužstvem již nezapojí a ukončí aktivní kariéru. V třineckém klubu však zůstane a bude zastávat manažerskou pozici.\n\nVomáčka má na svém kontě jeden start za českou mládežnickou reprezentaci do 16 let proti výběru Bavorska (3. 5. 1994, výhra 3:1).\n\n"}
{"id": "438670", "url": "https://cs.wikipedia.org/wiki?curid=438670", "title": "Kateřina Telničanka", "text": "Kateřina Telničanka\n\nKateřina Telničanka (po 1480 – mezi 25. srpnem a 10. zářím 1528 Vilnius) byla milenkou polského krále Zikmunda I. Starého, roku 1509 ji král provdal za nejvyššího správce pokladu Andrzeje Kościeleckého.\n\nNarodila se v malé vesnici na Moravě, její rodiče nejsou známi.\n\nZikmundovi porodila tři děti: syna Jana, biskupa vilniuského a poznaňského, a dcery Reginu, provdanou za Hieronima Szafrańce z Pieskowej Skały, a Kateřinu, vdanou za Jiřího II. hraběte z Montfortu. Manželství s Andrzejem Koscieleckým zůstalo dlouho bezdětné, teprve po šesti letech porodila Kateřina dceru Beatu. Má se ovšem za to, že jde rovněž o dítě Zimunda.\n"}
{"id": "438671", "url": "https://cs.wikipedia.org/wiki?curid=438671", "title": "Ugo Foscolo", "text": "Ugo Foscolo\n\nNiccolò Ugo Foscolo (6. února 1778, Zakynthos – 10. září 1827, Londýn) byl italský preromantický spisovatel. Dětství prožil v chorvatském Splitu, kde také začal studovat na gymnáziu. Po smrti Foscolova otce jeho rodina odešla do italských Benátek a Ugo Foscolo nakonec v Itálii i vystudoval na universitě v Padově. Mezi jeho učiteli byl i italský básník a překladatel Melchiore Cesarotti, který Foscola významně ovlivnil ve vztahu k antické i moderní literatuře. Díla tohoto autora přeložil český překladatel Matěj Netval.\n\nJedním z Foscolových prvních literárních počinů byla hra Tieste, uvedená na divadelní prkna v roce 1797. Dosáhla jistého úspěchu. Dále se začal angažovat i v politice a to hlavně v souvislosti s rozpadem Benátské republiky. Foscolo se stal jedním z prominentních členů benátského národního výboru a dokonce napsal dopis Napoleonu Bonapartovi očekávajíc jeho pomoc se svržením benátské oligarchie a nastolením svobodné republiky. Benátská republika zanikla roku 1797, kdy byla připojena jako kompenzace k Rakousku. To pak o Benátsko přišlo v průběhu napoleonských válek v roce 1805. Pod rakouskou nadvládu se Benátsko opět dostalo až roku 1814, kdy bylo jeho připojení k Rakousku schváleno Vídeňským kongresem.\n\nPřipojení Benátska k Rakousku v roce 1797 Foscola velmi šokovalo a odrazilo se to i v jeho dalším díle, románu Poslední listy Jakuba Ortise, dokončeném v Miláně v roce 1802. Dílo je psáno jako dopisy mladého studenta, který trpí nesvobodou vlasti a neopětovanou láskou k dívce. Hrdina nakonec končí život sebevraždou. Dílo je částečně autobiografické a je mnohdy přirovnáváno ke Goethovu Utrpení mladého Werthera.\n\nV Miláně se Foscolo věnoval překladatelství a stále také snahám o osvobození a sjednocení Itálie. V roce 1807 vydal svoji nejlepší báseň Hroby (I sepolcri), což je jeho pokus o únik do minulosti před problémy současnosti a očekávanou špatnou budoucností.\n\nKvůli svým aktivitám byl Foscolo nakonec donucen odejít z Milána do Florencie, kde napsal tragédii Ricciarda. V roce 1813 se ještě jednou vrátil do Milána, který musel opět brzy opustit. Tentokrát směřoval do Švýcarska, odkud po třech letech odešel do Anglie, kde strávil zbytek života. Ugo Foscolo zemřel 10.9. 1827 v Londýně, kde byl i pohřben. Jeho ostatky byly o 44 let později převezeny do Florencie, kde jsou uloženy v kostele Santa Croce.\n\n\n"}
{"id": "438674", "url": "https://cs.wikipedia.org/wiki?curid=438674", "title": "František Skorina", "text": "František Skorina\n\nFrantišek Skorina (nebo \"Skorin - Doktor ʄʄrantiʃʃek Ruʃs skorýn ʃ polocʒko\", také Francysk Skoryna, Skaryna, , ; 1470 Polock, Litevské velkoknížectví - okolo 1551, Praha; uvádějí se rovněž roky: 1485–1540) byl běloruský vzdělanec, lékař, překladatel bible a vydavatel, který kodifikoval staroběloruštinu.\n\nSkorina pocházel z obchodnické rodiny v tehdy litevském Polocku, roku 1504 získal na Jagellonské univerzitě v Krakově titul bakaláře a roku 1512 titul doktora medicíny na univerzitě v Padově. Roku 1517 začal v Praze vydávat vlastní překlady bible do staroběloruštiny, lidového jazyka svého rodiště. Jako jeden z prvních tiskl v cyrilské abecedě. Po Žaltáři vydal do roku 1521 dalších 20 biblických knih s vlastními úvody a poznámkami. Roku 1522 odešel do Vilniusu (Litva), kde zřídil první tiskárnu na tomto území a vytiskl Apostol. Tiskárnu však musel brzy zavřít a vrátil se do Prahy, kde působil do smrti jako královský zahradník Ferdinanda I. na pražském hradě. Jeho knihy, které vyvážel patrně přes Vratislav do své vlasti, byly často konfiskovány a zachovaly se jen v několika exemplářích.\n\nSkorinovy biblické překlady i tisky významně ovlivnily i další ruské tisky 16. století.\nFrantišek Skorina patří mezi zakladatele běloruské kultury, v letech 1990–2005 byla po něm pojmenována jedna z hlavních uilic v Minsku, než ji prezident Lukašenko nechal přejmenovat na Prospekt nezávislosti. Jméno F. Skoriny nese řada běloruských spolků a v Minsku i v Jelení ulici v Praze má pomník, na budově Klementina pamětní desku.\n\n\n"}
{"id": "438682", "url": "https://cs.wikipedia.org/wiki?curid=438682", "title": "Seznam teoretických medicínských oborů", "text": "Seznam teoretických medicínských oborů\n\n"}
{"id": "438684", "url": "https://cs.wikipedia.org/wiki?curid=438684", "title": "Koniecpolští", "text": "Koniecpolští\n\nKoniecpolští (polsky \"Koniecpolscy\") je polský šlechtický rod, pocházející z vesnice Stary Koniecpol v Malopolsku. Záznamy o Koniecpolských se vyskytují od počátku 15. století. Jedním z nejvýznamnějších členů rodu byl Stanisław Koniecpolski, vojenský velitel v 17. století. Ve varšavském paláci Koniecpolských dnes sídlí polský prezident. Na počátku 18. století započal úpadek rodu a v roce 1719 Koniecpolští vymřeli.\n"}
{"id": "438687", "url": "https://cs.wikipedia.org/wiki?curid=438687", "title": "Severozápadní divize (NHL)", "text": "Severozápadní divize (NHL)\n\nSeverozápadní divize je bývalá divize kanadsko-americké ligy ledního hokeje NHL. NHL se dělí na 2 konference a každá z konferencí se dále dělila na 3 divize. Severozápadní divize spadala pod Západní konferenci. Týmy, které byly spolu v divizi, tak spolu během sezóny NHL sehrály nejvíce zápasů a naopak nejméně zápasů sehrály s týmy z druhé konference.\n\nTato divize byla založena před rozšířením ligy, před sezónou 1998/1999. V této divizi byli zpočátku pouze 4 týmy – 3 kanadské (Calgary Flames,Edmonton Oilers, Vancouver Canucks) a americké Colorado Avalanche. Před sezónou 2000/2001 pod tuto divizi připadl nový tým v NHL – Minnesota Wild. Po reorganizaci ligy byla divize po sezóně 2012/13 zrušena.\n\n\n\n\n\n\n\n\n"}
{"id": "438689", "url": "https://cs.wikipedia.org/wiki?curid=438689", "title": "Gadi Eizenkot", "text": "Gadi Eizenkot\n\nGadi Eizenkot (: גדי אייזנקוט, narozen 19. května 1960) je izraelský generál a v letech 2015 až 2019 náčelník Generálního štábu Izraelských obranných sil. Z dalších vrcholných vojenských funkcí zastával v letech 2006 až 2011 nejprve velitele armádního severního velitelství, a posléze mezi roky 2012 až 2015 pozici zástupce náčelníka Generálního štábu.\n\nNarodil se v Tiberiadě v severní Izraeli, vyrůstal v jihoizraelském Ejlatu. Po narukování do armády byl přiřazen k brigádě Golani, které později v letech 1997 až 1998 velel. V té době úspěšně dokončil bakalářské studium historie na Telavivské univerzitě a absolvoval kurzy US Army and Security Studies. V roce 1999 byl vybrán, aby se stal vojenským poradcem tehdejšího premiéra Ehuda Baraka a ministra obrany. Poté velel formaci \"Amud Haeš\" v divizi Judeje a Samaří. V červnu 2005 povýšil do operačního ředitelství. Poté co generálmajor Udi Adam v říjnu 2006 rezignoval v důsledku druhé libanonské války, jej Eizenkot nahradil ve vedení severního velitelství. V jeho čele stál až do roku 2011. V prosinci 2012 byl jmenován zástupcem náčelníka Generálního štábu. V prosinci 2014 jej vláda potvrdila coby nástupce Bennyho Gance v pozici náčelníka Generálního štábu, jíž se ujal 16. února 2015. V roce 2019 jej v této funkci vystřídal Aviv Kochavi.\n\n\n"}
{"id": "438704", "url": "https://cs.wikipedia.org/wiki?curid=438704", "title": "Říčany (hrad, okres Praha-východ)", "text": "Říčany (hrad, okres Praha-východ)\n\nŘíčany jsou zřícenina hradu ze druhé poloviny třináctého století ve stejnojmenném městě v okrese Praha-východ. Hrad stál na malém návrší v nadmořské výšce 340 metrů. Od roku 1966 je chráněn jako kulturní památka.\n\nSpolu s hradem Vízmburkem patřil k vrcholům šlechtické hradní architektury třináctého století, kdy si pouze velmi významný stavitel mohl dovolit vybudovat zmenšeninu královského hradu s obvodovou zástavbou. Možnosti majitele dokládají také náročné kamenické detaily zhotovené pravděpodobně královskou stavební hutí.\n\nKrátce po roce 1260 v Říčanech postavil Ondřej ze Všechrom hrad poprvé připomínaný roku 1289. Ondřej byl nejvyšším komořím krále Přemysla Otakara II. a po dostavění sídla se stal zakladatelem rodu pánů z Říčan. Už v začátcích byl hrad budován jako komfortní šlechtické sídlo s velkým klenutým sálem paláce. Po Ondřejovi zde sídlili jeho potomci: po roce 1300 nejvyšší zemský sudí Oldřich z Říčan a po něm jeho syn. Právě ten předal hrad s okolím Jimramovi z Průhonic, což byl příbuzný z jiné větve pánů z Říčan. O mnoho let později další z potomků Diviš z Průhonic patřil mezi odpůrce husitů, jeho hrad byl husity z Prahy i Tábora oblehnut a posádka kapitulovala. Nejasné podmínky kapitulace vedly k novému přepadu hradu Tábority, bylo zajato jedenáct kněží a upáleno na příkaz vojevůdce Jana Žižky z Trocnova. Husité na hradě zůstali, po jejich odchodu zůstal v majetku Pražanů a jeho význam klesal. V osmdesátých letech patnáctého století ho získali Trčkové z Lípy a po roce 1516 nechali zpustnout. Ve zprávě z roku 1544 je uveden jako pustý.\n\nHrad stál na ostrožně chráněné původně dvěma rybníky. Ze strany od města ho zajišťovaly později zasypané příkopy. Předhradí i část hradního jádra bylo pohlceno městskou zástavbou, ale v jádře zůstala torza některých částí hradu: studna, nároží plochostropého donjonu a dvě stěny paláce na západní straně. Přízemí a první patro bylo plochostropé a ve druhém patře se nacházel sál zaklenutý třemi poli křížové klenby a vytápěný krbem. Místnosti v prvním a druhém patře byly osvětleny sdruženými okny se sedátky. Nádvorní stranu paláce i sousední stavby propojovala pavlač v úrovni prvního patra.\n\n\n"}
{"id": "438716", "url": "https://cs.wikipedia.org/wiki?curid=438716", "title": "Únor 1948", "text": "Únor 1948\n\nÚnor 1948 (též únorový puč, v komunistické terminologii a historiografii Vítězný únor či jen Únor) je pojmenování komunistického státního převratu v Československu, který proběhl mezi 17. a 25. únorem 1948. Po roce 1990 jsou únorové události vnímány jako přechod od vnějškové demokracie k totalitě, který vedl k připojení Československa k sovětskému mocenskému bloku, předznamenal následný útlak značné části české a slovenské společnosti a stal se příčinou ekonomického úpadku země a obrovské emigrační vlny obyvatelstva.\n\nÚnorovou vládní krizi odstartovaly nevyřešené politické kauzy a čistky mezi veliteli ve Sboru národní bezpečnosti prováděné ministerstvem vnitra, v jehož čele stál komunistický ministr, Václav Nosek. Na protest podalo 20. února 12 ministrů z Československé strany lidové, Demokratické strany a České strany národně sociální demisi. Jelikož se však k tomuto kromu nepřidali ministři za Sociální demokracii ani ministr zahraničí Jan Masaryk, nedošlo k pádu vlády a ani k předčasným volbám, jak předpokládala část nekomunistických politiků. Prezident Edvard Beneš navíc 25. února podlehl tlaku ulice a premiéra Klementa Gottwalda, přijal demisi ministrů demokratických stran a přistoupil ke jmenování nových ministrů navržených Gottwaldem. Moci se tak ujala druhá Gottwaldova vláda a komunisty ovládnutý parlament schválil 9. května novou ústavu, která potvrdila změnu poměrů. \n\nV době totality byl 25. únor slaven jako významný den, „\"Vítězství československého pracujícího lidu (1948) – významný den Československé socialistické republiky\". Velkolepost oslav nástupu režimu přetrvávala po desetiletí, v roce 1988 oslavy opět vyvrcholily na Staroměstském náměstí ohňostrojem. V omezenější míře je členy Komunistické strany Čech a Moravy každoročně slaven i po roce 1990.\n\nKomunisté se už během druhé světové války připravovali na převzetí moci v zemi. Úzce spolupracovali se stalinistickým Sovětským svazem a v obnoveném Československu se snažili narušovat činnost ostatních stran, po roce 1945 sdružených v tzv. Národní frontě. O poválečném směřování země rozhodla vláda 5. dubna 1945, když schválila tzv. Košický vládní program připravený právě z iniciativy komunistů. Tento programový dokument podpořil orientaci státu na SSSR a počítal též s nadcházející hospodářskou socializací, pozemkovou reformou, konfiskací majetku vnitřních nepřátel a znárodněním části průmyslu. Při posilování pozic využívali jednotně postupující komunisté roztříštěnost tehdejších demokratických politických stran, faktickou neexistenci opozice, poválečná očekávání zradikalizované společnosti a také „mnichovské zklamání“, které v části domácí společnosti zdiskreditovalo západní velmoci i parlamentní systém první republiky. Spolupráci s KSČ se navíc zbývající povolené politické strany nebránily a aktivně proti komunistům nevystupoval ani nemocný prezident Edvard Beneš, který optimisticky doufal v mírovou spolupráci západních demokratických velmocí a SSSR.\nPreference komunistů stoupaly i díky podpoře Moskvy, protože v Československu se SSSR po válce těšil značné popularitě a autoritě. Značná část české a slovenské společnosti navíc komunisty vnímala jako aktivní podporovatele očekávaných sociálních reforem a nacionálních požadavků. Vliv na venkově a v pohraničí získali komunisté především díky iniciativním krokům při pozemkové reformě, odsunu Němců a následném dosídlování těchto oblastí. I proto v prvních poválečných volbách v roce 1946 získala KSČ v Česku 40,17 % hlasů (v Čechách 43,25 % a na Moravě 34,46 %) a KSS na Slovensku 30,48 % hlasů. Přestože vítězem na Slovensku byla Demokratická strana se 62 % hlasů, získali komunisté v celostátním parlamentu dohromady 114 z 300 mandátů a prezident Beneš pověřil tehdejšího předsedu KSČ Klementa Gottwalda sestavením vlády. Premiérem se Gottwald stal 2. července 1946, kdy se vlády ujal jeho první kabinet, v němž vítězná KSČ a KSS získaly devět členů. Čtyři místa v Gottwaldově vládě obsadila Československá strana lidová, Demokratická strana a Československá strana národně socialistická, tři ministři zastupovali Sociální demokracii a jako nestraníci byli do tehdejší 26členné vlády nominováni generál Ludvík Svoboda na post ministra národní obrany a Jan Masaryk jako ministr zahraničí. Komunisté ve vládě získali klíčová ministerstva vnitra, financí, informací, zemědělství, vnitřního obchodu a ochrany práce a sociální péče, díky čemuž mohli dál získávat dohled nad silovými orgány státu, policií a armádou. \n\nKomplikovaná vládní spolupráce se začala vyostřovat v roce 1947 v souvislosti s mezinárodní politickou situací, kdy se začalo citelně projevovat ochlazení vztahů mezi SSSR a Západem. Sovětské velení v Moskvě se obávalo, že v Československu budou komunisté vytlačeni z vlády a republika vystoupí ze sovětské sféry vlivu. V červnu 1947 obdržela tzv. „vedoucí sedmička“ v Moskvě ve složení Stalin, Vjačeslav Molotov, Andrej Ždanov, Lavrentij Berija, Anastáz Mikojan, Georgij Malenkov a Nikolaj Vozněsenskij informaci o tom, že v Československu dochází k „\"zostření boje mezi politickými stranami a začíná aktivizace reakčních živlů podporovaných Anglosasy. Jejich vystupování má jasně vyhraněný antikomunistický charakter\"“. Moskva byla dále varována, že komunisté nedokázali ovládnout státní aparát a v srpnu 1947 měl být Stalin upozorněn, že „\"národní socialisté, slovenští demokraté a jiné reakční živly zahájili aktivní činnost zaměřenou na vytlačení komunistů z Československé armády\"“. Na podzim 1947 informovalo Moskvu sovětské velvyslanectví v Praze o tom, že „\"…pravicové strany drží komunisty v neustálém strachu z izolace… Komunisté zase, v obavách, že zůstanou izolováni, mnohdy ustupují pravicovým stranám víc, než je zdrávo\"“.\nKlíčové rozhodnutí v otázce zahraničně-politické orientace třetí republiky představovalo nepřijetí tzv. Marshallova plánu. Československá vláda se rozhodla odmítnout nabízenou americkou hospodářskou pomoc na základě moskevských jednání, která se uskutečnila v červenci 1947. Rozhodující schůzky se Stalinem, Molotovem a Bodrovem se zúčastnili premiér Gottwald, ministr zahraničí Masaryk, ministr spravedlnosti Drtina, generální tajemník ministerstva zahraničí Arnošt Heidrich a československý velvyslanec v Moskvě Jiří Horák. Odmítnutím Marshallova plánu se Československo definitivně zařadilo do sovětské sféry vlivu. I přesto však Kreml sledoval vývoj v Československu spíše pesimisticky a sovětské vedení v čele se Stalinem a Berijou do Prahy v lednu 1948 vlakem tajně poslalo zvláštní brigádu KGB speciálního určení pod vedením dlouholetého vedoucího činitele KGB, generála Pavla Sudoplatova. Brigáda čítala 400 mužů v civilu. Skupina byla dopravena za účelem podpory komunistů a ochrany Klementa Gottwalda. Sudoplatov byl ještě před svým odjezdem v lednu 1948 do Prahy úkolován ministrem zahraničí SSSR Molotovem, že má připravit tajnou schůzku s prezidentem Benešem a navrhnout mu, aby důstojně opustil svůj post s tím, že předá moc Gottwaldovi. V opačném případě bylo sovětské vedení připraveno začít vypouštět očerňující zvěsti o prezidentu Benešovi. \n\nI kvůli sílícímu tlaku z Kremlu a formujícímu se bloku nekomunistických stran přistoupila KSČ ve druhé polovině roku 1947 k velkému útoku proti svým domácím politickým oponentům. Nejvíc informátorů a spolupracovníků měla KSČ v sociální demokracii, se kterou komunisté počítali jako s partnerem „levicového bloku“ v rámci Národní fronty, avšak prvním cílem se stala Demokratická strana, která ve volbách přesvědčivě zvítězila na Slovensku. Komunisté se proto snažili zabránit jejím členům v obsazení tamních státních a mocenských orgánů. Komunisté se snažili zdiskreditovat Demokratickou stranu propojením jejich členů na bývalou ľudovou stranu. S podporou zbývajících stran byla prosazena tzv. třetí pražská dohoda, která omezovala rozhodovací pravomoci slovenských politických orgánů, jež podřídila centrální vládě. V září 1947 bylo zinscenováno odhalení protistátního spiknutí v Žilině, načež došlo k zatčení přibližně pěti stovek osob včetně poslanců Demokratické strany, Kempného a Bugára. Komunistům se tak v průběhu roku 1947 podařilo oslabit pozice Demokratické strany a zároveň získat zkušenosti, které později využili během února 1948. Politická krize na Slovensku v roce 1947 bývá označována jako „\"slovenský podzim\"“, „\"horký slovenský podzim\"“ či jako „\"slovenský Únor\"“.\nVe společné vládě bylo i mnoho dalších pnutí a sporů na hranici vládní krize, k nimž přispívala rostoucí nejistota komunistů ohledně vítězství v nadcházejících volbách, které se měly konat v květnu 1948. V sociální demokracii navíc na brněnském sjezdu v listopadu 1947 převládlo antikomunistické křídlo a předsedou byl místo prokomunisticky orientovaného Zdeňka Fierlingera přítomnými delegáty zvolen Bohumil Laušman. Od počátku roku 1948 pak napětí mezi KSČ a jejich oponenty ve vládě i v parlamentu dál vzrůstalo. Nejprve při diskusích o zákonu „O trvalé úpravě vlastnictví zemědělské půdy“ a rovněž při projednávání úpravy platů státních a veřejných zaměstnanců. Vyhrotil se navíc již déletrvající konflikt mezi ministerstvem vnitra vedeným komunistou Václavem Noskem a ministerstvem spravedlnosti, které měl na starosti národní socialista Prokop Drtina. Ministr Drtina požadoval, aby byly došetřeny politicky motivované případy, jakými byly Krčmaňská či Mostecká aféra.<br> Pro další vývoj událostí se však rozhodujícím bodem sporu staly čistky ve velitelství tehdejší policie – Sboru národní bezpečnosti (SNB), prováděné ministrem vnitra Noskem, kdy bylo z velitelských míst na základě rozkazu zemského velitele SNB plukovíka Jana Dybala odvoláno posledních osm pražských nekomunistických velitelů SNB. Policie se tak v hlavním městě ocitla zcela v rukou komunistů. V parlamentu došlo na kritiku Noskova postupu během schůzky bezpečnostního výboru konané 12. února. Proti ministrovi vnitra ostře vystoupil především národně socialistický poslanec Vladimír Krajina, který vyjmenoval konkrétní příklady zneužití SNB komunisty. Krajina na schůzi uvedl, že má „\"mnoho důkazů, že Sbor národní bezpečnosti a zvláště Státní bezpečnost provádí vyloženě komunistickou politiku a pracuje ne pro stát a všechno občanstvo, ale jen a to výlučně pro KSČ.\"“. O přemístění osmi velících pražských důstojníků se pak na půdě parlamentu poprvé veřejně zmínil poslanec ČSNS Alois Čížek. Po bouřlivé parlamentní diskuzi následně nekomunističtí poslanci proti hlasům KSČ prohlasovali usnesení, na jehož základě měl ministr vnitra zastavit přemísťování členů Sboru národní bezpečnosti a došlo k ustanovení komise v čele s lidoveckým poslancem Bohumírem Bunžou, která měla za úkol prošetřit metody vyšetřovacích orgánů na ministerstvu vnitra. \n\nV únoru 1948 nastala vládní krize kolem usnesení o Bezpečnosti z 13. února 1948. V následujících dnech došlo k sérii událostí, jež vedly k úplnému převzetí moci ve státě komunistickou stranou. Tyto události byly završeny 25. února, kdy prezident přijal demisi části nekomunistických ministrů, podlehl nátlaku a doplnil vládu kandidáty navrženými premiérem Klementem Gottwaldem. \n\nV pátek 13. února zasedla vláda ke své 133. schůzi, přičemž kromě přípravy zákona o národním pojištění měl během jednání ministr spravedlnosti Prokop Drtina z Československé strany národně socialistické přednést průběžné hlášení z vyšetřování krčmaňského případu. Drtina a ministr výživy Václav Majer z Československé sociální demokracie však pod dojmem zpráv kritizovali kroky na ministerstvu vnitra a žádali vysvětlení o odvolání 8 obvodních velitelů Sboru národní bezpečnosti od ministra vnitra Noska. Ministr Nosek však na jednání vlády nedorazil a omluvil se ze zdravotních důvodů. Ve skutečnosti jej před osobní účastí varoval Valerij Vilinskij, který jako vedoucí sekretariátu ministra dopravy za Demokratickou stranu, Ivana Pietora, donášel komunistům důvěrné informace o připravovaných krocích jejich oponentů. Proti hlasům ministrů za KSČ pak vláda přesto přijala usnesení navržené Petrem Zenklem, v němž uložila ministru vnitra Noskovi odvolat Dybalův rozkaz a zastavit tak kádrové změny ve vedení SNB. \n\nZ Moskvy byly letecky dopraveny posily tajné policie a přiděleny všem oblastním velitelstvím StB.\nSkupina špičkových agentů NKVD byla umístěna v Praze, z nich 23 bydlelo v hotelu Flora a 16 v hotelu Steiner. Další byli přiděleni k československé vojenské rozvědce.\n\nNa schůzce ministrů a dalších činitelů národně sociální strany bylo dohodnuto, že v případě, že na příští schůzce Gottwaldova kabinetu nedojde ke splnění vládního usnesení z 13. února, nezúčastní se ministři za ČSNS dalších zasedání vlády a vyzvou ostatní nekomunistické strany k následování tohoto postupu. Pokud bude usnesení komunisty dále ignorováno, podají demisi a pokusí se k tomuto kroku přimět i ministry z lidové a Demokratické strany, přičemž sociální demokraty budou informovat, když bude zkoordinován postup s ČSL a DS. Za autora tohoto plánu je pokládán Hubert Ripka. O plánu národních socialistů se ještě ten den dozvěděla část ministrů z Československé strany lidové a Demokratické strany a zpráva o myšlence ČSNS na úřednickou vládu se donesla i do Kanceláře prezidenta republiky. Komunisté, kteří měli o krocích svých soupeřů podrobné zprávy, v pondělí zaměřili síly na přípravu sjezdů závodních rad a rolnických komisí. \n\nV úterý 17. února měla vláda projednávat zprávu ministra spravedlnosti o zneužívání Bezpečnosti komunisty, která souvisela s usnesením vlády z 13. února 1948, ale předseda vlády Gottwald to odmítl z důvodu nepřítomnosti ministra vnitra. Ministři za národně socialistickou stranu, lidovou stranu a demokratickou stranu plánovali v případě, že usnesení vlády nebude splněno, podat demisi. Spoléhali na podporu sociálních demokratů a na značné pravomoci prezidenta. Ten mohl jmenovat úřednickou vládu a vypsat předčasné volby, případně demisi odmítnout.\n\nV poledne během přestávky jel Gottwald informovat Beneše o úmyslu nekomunistických stran ustavit úřednickou vládu. Beneš prohlásil, že v případné nové vládě budou představitelé všech stran. Po návratu na jednání do Strakovy akademie prosazoval Gottwald odložení vládní schůze na pátek 20. února, kdy měl být přítomen i ministr Nosek, s čímž nesouhlasili zástupci nekomunistických stran. Přesto byla nakonec schůze bez výsledků ukončena. Ve večerních hodinách pak Klement Gottwald informoval Ústřední výbor KSČ o jednání s Edvardem Benešem. Ústřední výbor následně vyzval pracující lid k \"„ostražitosti a připravenosti zasáhnout proti reakci“\" a vyhlásil pohotovost v Pražské Státní bezpečnosti, zpravodajských odborech a u několika pohraničních vojenských pluků. \n\nNa zasedání užší komise Národní fronty odmítl Klement Gottwald jako její předseda jednat o vnitřních poměrech této organizace a situaci ve vládě. Tři nekomunistické strany se proto rozhodly bojkotovat schůze vlády, dokud nebude provedeno usnesení vlády z 13. února. Většina v Sociálně demokratické straně byla pro smír a zachování Národní fronty. Prezident jednal s národními socialisty Zenklem a Ripkou a podle jejich vyjádření podpořil vyžadování provedení vládního usnesení z 13. února. Dále měl být informován o plánované demisi, jak ve svých pamětech uváděl Ripka a po něm i další, avšak prezidentův kancléř Jaromír Smutný uvedl, že nic takového tehdy prezident neslíbil a jeho doporučení byla obecnějšího rázu. Patrně tak na schůzce mezi demokratickými ministry a prezidentem došlo k zásadnímu nedorozumnění. \n\nV nekomunistických vládních stranách probíhala mnohá jednání, z kterých vyplývala stále jednoznačnější rozhodnutí podat demisi svých ministrů. Komunisté se snažili přesvědčit sociální demokraty ke změně postoje k usnesení o Bezpečnosti a získat je k vytvoření společné většinové levicové vlády. Tohoto jednání se za KSČ zúčastnili Gottwald, Rudolf Slánský a Václav Kopecký a za sociální demokraty Bohumil Laušman, František Tymeš a Blažej Vilím, kteří však komunistický návrh odmítli. V sociální demokracii prosazoval společnou vládu s komunisty především Zdeněk Fierlinger. Ministři tří nekomunistických stran se na poradě u Jana Šrámka rozhodli znovu vyžadovat na vládě splnění sporného usnesení a v případě, že se tak nestane, ihned podat demisi. Zpráva o tomto rozhodnutí byla tajně doručena Gottwaldovi. Premiér informoval prezidenta, že nekomunističtí ministři chtějí rozbít vládu. Beneš zamítl možnost úřednické vlády a slíbil, že v případné nové vládě bude předsedou opět Gottwald.<br>\nČeskoslovenská vládní krize začala budit pozornost v zahraničí. Americký velvyslanec Lawrence Steinhardt přerušil svůj léčebný pobyt a vrátil se do funkce. Do Prahy přiletěl také náměstek sovětského ministra zahraničí a bývalý sovětský velvyslanec v Praze, Valerian Zorin.\n\nBývalý předseda sociální demokracie Bohumil Laušman uvedl ve svých vzpomínkách napsaných počátkem 50. let v emigraci, že Gottwaldova kancelář byla tehdy přímou linkou spojena se sovětským velvyslanectvím a Gottwald a Zorin byli v neustálém kontaktu. Zorin tedy měl možnost na základě Gottwaldových informací kontrolovat a případně revidovat všechny kroky vedení KSČ. S Benešem Zorin přímé kontakty neměl, je tedy zřejmé, že Gottwald a další komunističtí předáci v kritické chvíli vydírali prezidenta hrozbou sovětské intervence do Československa. Tu ovšem Sověti ve skutečnosti kategoricky odmítali, což Zorin sdělil Gottwaldovi hned při první schůzce po jeho příletu do Prahy. Prezident Beneš tak opět zažíval situaci podobnou mnichovské krizi v září 1938.\n\nNa plánovanou schůzi vlády se dostavili pouze komunisté a sociální demokraté. Místo přítomnosti ostatních ministrů dostal předseda vlády Gottwald od ministrů za Československou stranu národně socialistickou dva formální písemné dotazy na splnění vládního usnesení. Na první z nich rovněž písemně odpověděl, že o záležitosti se bude teprve jednat. Ministři tří nekomunistických vládních stran následně podali demisi a informovali o tom ministra zahraničí Jana Masaryka. Ten takový krok odmítl. Sociální demokraté trvali na tom, že nepodají demisi ani se nepřipojí ke komunistům. Prezident republiky byl o demisi ministrů tří stran informován Zenklem ve 12 hodin. Gottwald v doprovodu generála Svobody, ministra Noska a náčelníků zpravodajských služeb Bedřicha Reicina a Františka Jandy byl prezidentem přijat v 15:40. Během schůzky Gottwald navrhl Benešovi přijetí demise a následné doplnění vlády podle komunistického návrhu.<br> \nBěhem večerního setkání předsednictva ÚV KSČ komunisté naplánovali svolat na druhý den velkou demonstraci na Staroměstském náměstí. Rozhodli se rovněž vyzvat k zakládání akčních výborů Národní fronty. V noci začaly přípravy na vyzbrojení vybraných dělnických oddílů a policie obsadila pošty a vybrané budovy.\n\nVe velkých městech proběhly demonstrace na podporu komunistů. Největší z nich se konala na Staroměstském náměstí v Praze, kde s projevem vystoupil Klement Gottwald, Zdeněk Fierlinger nebo spisovatel Jan Drda. Komunisté vyzývali k vyřešení krize a k doplnění vlády Gottwaldovými kandidáty. Souběžně proběhlo několik o mnoho menších demonstrací ostatních stran, avšak jejich představitelé se snažili svoje sympatizanty spíše uklidnit. Část předních politiků demokratických stran navíc situaci podcenila a na víkend odcestovala mimo Prahu. Prezident republiky byl vystaven nátlaku představitelů dělnického hnutí, kteří na něm písemně vyžadovali splnění Gottwaldových návrhů, a přijal také delegaci odborářů z pražské demonstrace, kteří mu sdělili, že se musí podrobit vůli lidu. Na schůzce s delegací sociálních demokratů prezident vyjádřil přání, aby se krize vyřešila jednáním v rámci stávající struktury Národní fronty a transformací vlády za účasti všech stran. Prezident Beneš přes Jana Jínu vzkázal Prokopu Drtinovi, že je překvapen nejen demisí, ale rovněž následnou pasivitou demokratických stran.<br> Komunisté mezitím začali vytvářet vlastní ozbrojené složky – Lidové milice. Budovali také Akční výbory Národní fronty, jejichž nevolení nýbrž jmenovaní členové začali přebírat vedení organizací a propouštět zaměstnance. Jejich činnost směřující k „očistě veřejného života od nekomunistů“ byla později zlegalizována zvláštním zákonem.\nBohumil Laušman ve svých vzpomínkách jako přímý účastník jednání s prezidentem dále uvádí, že Gottwald v úsilí o neprodlené přijetí demise národně socialistických, lidoveckých a slovenských demokratických ministrů použil již 21. února jako argument přítomnost sovětské armády ve střední Evropě. Její jednotky byly tehdy rozmíštěny jak ve východní německé zóně, tak i v Polsku, Maďarsku a Rakousku. Na otázku Beneše: „\"A když demisi nepřijmu?\"“ měl Gottwald prezidentovi pohrozit nejen vyhlášením generální stávky a vysláním oddílu Lidových milicí do ulic, ale i zásahem Sovětského svazu. Tyto Gottwaldovy výhrůžky byly předem koordinovány s prodlouženou rukou Stalina v Československu, náměstkem sovětského ministra zahraničí Valerianem Zorinem. Beneš však netušil, že Zorin a jeho prostřednictvím také sám Stalin Gottwaldovu žádost o vojenskou intervenci Sovětského svazu v Československu několikrát kategoricky odmítl. Prezident Beneš se tak pravděpodobně rozhodoval i pod dojmem zahraničně politické izolace Československa, obavy z občanské války a ruské intervence. \n\nV Průmyslovém paláci v Praze se konal sjezd závodních rad a odborů, kde všechnu iniciativu převzali komunisté. Výsledná rezoluce vyslovila podporu Gottwaldovi, požadovala další znárodňování a schválila vyhlášení jednohodinové generální stávky na 24. února. Komunisté se stále snažili přimět sociální demokracii ke společnému vstupu do nové vlády. Na společné schůzce vyhrožoval Klement Gottwald předsedu Laušmanovi, že pokud na komunistickou nabídku nepřistoupí, dojde k odtržení prokomunistického křídla Sociální demokracie.<br> Na základě smyšlené zprávy o údajném nebezpečí ozbrojeného puče byli zatýkáni političtí odpůrci KSČ, vyzbrojovány Lidové milice a konaly se prohlídky ve stranických sekretariátech. Na příkaz ministra vnitra byly v Praze hlídány mosty, strategické budovy a rozhlas. Přijížděly i vojenské síly z pohraničních oblastí. Sovětské komunistické noviny Pravda uveřejnily text podporující československé komunisty v jejich úsilí. Byly omezeny dodávky papíru do redakcí demokratických novin a část tiskařů je navíc odmítla sázet, takže v neděli nevyšly deníky Čas, Svobodné slovo ani část lidoveckých periodik. \n\nStátní bezpečnost začala zatýkat vybrané příslušníky stran, jejichž ministři podali demisi a probíhaly i další akce směřující k omezení činnosti nekomunistických stran. Komunisté ze Sboru národní bezpečnosti vpadli do sekretariátu národně socialistické strany a hledali zde zbraně a dokumenty o „podvratné činnosti“. Došlo rovněž k zatčení vyšetřovatelů krčmaňského a mosteckého případu a bylo prováděno množství domovních prohlídek. Jednotky Lidových milicí vytvářené z pokynu ÚV KSČ byly dále vyzbrojovány, když do Prahy dorazila zásilka pušek a samopalů z brněnské Zbrojovky. Akční výbory vyzývaly nekomunistické ministry k odchodu z ministerstev. Sociální demokraté se odmítli vyjádřit ke své účasti ve vládě, ale podporovali znárodňování. Představitelé nekomunistických stran stále prohlašovali, že věří ve smírné vyřešení krize s pomocí prezidenta Beneše. Prezident se snažil přimět Gottwalda k udržení staré Národní fronty, ten však odmítl. Beneš trval na svém stanovisku a informoval ministry národně socialistické strany, že komunistickému nátlaku neustoupí a že nebude jmenovat vládu, v níž by nebyly zastoupeny všechny strany. Prezidenta podpořil průvod více než deseti tisíc vysokoškoláků a příznivců národních socialistů, kteří se z náměstí Republiky, přes Příkopy, Václavské náměstí a Národní třídu vydali na Pražský hrad, kde prezident přijal pětičlenou studentskou delegaci vedenou nejmladším poslancem Josefem Lesákem. Studenti ujistili prezidenta o své podpoře a Beneš jim přislíbil řešit vládní krizi parlamentní cestou v rámci ústavy. \n\nVe 12 hodin začala hodinová generální stávka, které se zúčastnilo 2,5 milionů pracujících. Měla pomoci v nátlaku k prosazení sociálních a ekonomických požadavků. Byli zatčeni další funkcionáři národně socialistické strany, která odmítla vytvoření akčního výboru, a přestaly vycházet stranické noviny „Svobodné slovo“. V lidové straně byl akční výbor vytvořen a převzal kontrolu nad deníkem „Lidová demokracie“. Lidové milice obsadily budovu sekretariátu sociální demokracie a následně Lidový dům. Pod tímto nátlakem a kvůli hrozícímu rozkolu v ČSSD, kde okamžitým rozdělením strany hrozilo radikální levicové křídlo vedené Fierlingerem, se předseda Laušman rozhodl k účasti v budoucí Gottwaldově vládě. Když byl potlačen odpor politických stran, soustředili komunisté svůj nátlak na prezidenta. V dělnickém hnutí organizovali podepisování rezolucí požadujících přijetí demise ministrů a vyhrožovali další generální stávkou.\n\nVe středu, 25. února krizové události vyvrcholily. Po nátlaku na sociální demokraticii podali demisi ministři Václav Majer a František Tymeš. Komunisté činili další kroky k ovládnutí Národní fronty. Byl ustaven Ústřední akční výbor Národní fronty, kde kromě komunistů a sociálních demokratů zasedli také prokomunističtí politici z řad národních socialistů a lidovců, významné osobnosti a zástupci odborů. V čele akčního výboru stanul Antonín Zápotocký, generálním tajemníkem se stal Alexej Čepička a místopředsedy Rudolf Slánský, Zdeněk Fierlinger, Alois Neuman a Josef Plojhar.<br>\n\nPředstavitelé národních socialistů chtěli jednat s prezidentem, ale ten nejprve nepřijal ani ministra Krajinu a posléze ani ministry Majera a Ripku, neboť již zřejmě byl rozhodnutý demisi podepsat. V 11 hodin se k prezidentovi dostali Gottwald, Zápotocký a Nosek, od nichž převzal listinu s členy nové vlády a slíbil učinit rychlé rozhodnutí. Komunisté pokračovali v nátlaku a od rána připravovali velkou demonstraci na Václavském náměstí, která se měla v případě prezidentova odporu přesunout na Hradčany. V pohotovosti bylo i přes 6 tisíc ozbrojených členů Lidových milicí. V 16:15 odpoledne prezident krátce jednal s Gottwaldem. Oznámil mu, že přijímá demisi ministrů a podepsal doplnění vlády podle Gottwaldova návrhu. Podle některým autorů tímto krokem Beneš porušil platnou ústavu. Gottwald uvědomil o prezidentově rozhodnutí vedení KSČ a odjel oznámit událost davu na Václavském náměstí. Ve večerních hodinách pak v Praze proběhla přehlídka Lidových milicí a útvarů pohraniční stráže. Jediným viditelným odporem proti komunistickému postupu byl pochod asi pěti tisíc vysokoškoláků, učitelů a novinářů na Pražský hrad. Část účastníků byla příslušníky SNB zastavena a zbita v Nerudově ulici, druhé části se přes odpor Lidových milicí podařilo projít na Loretánské náměstí, kde účastníky rozehnala SNB. Jeden z účastníků tohoto pochodu byl v Nerudově ulici postřelen do nohy, přibližně stovka demonstrantů byla zatčena a uvězněna a mnozí museli následně opustit školy. Pětičlennou studentskou delegaci, která byla z Nerudovy ulice vpuštěna na Hrad ještě před rozehnáním průvodu, se již setkala pouze s kancléřem Smutným, který již pouze poděkoval studentům za podporu a oznámil, že prezident již demisi přijal a podepsal složení nové vlády.\n\nPo čtvrthodinové schůzce na pražském hradě odjel premiér Gottwald oznámit komunistické vítězství na Václavské náměstí, kde se od odpoledních hodin shromáždilo přibližně 50 až 80 000 lidí. S projevy zde vystoupili například Zdeněk Nejedlý, Václav Kopecký nebo Josef Krosnář. Klement Gottwald pak z korby nákladního vozu přednesl naslouchajícímu davu svůj projev, v němž informoval shromážděné o prezidentově souhlasu s demisí a rekonstrukcí vlády na základě komunistického návrhu.\n\nOd večerních hodin 25. února a také během celého následujícího dne komunisté oslavovali své vítězství, o kterém se z tisku a rozhlasu dozvěděla i celý zbytek československé veřejnosti. V pátek 27. února se pak k prezidentovi dostavila nová Gottwaldova vláda, která na Hradě dle ústavy složila svůj slib prezidentovi. KSČ ve vládě získala dva posty náměstků předsedy vlády, jimiž se stali Antonín Zápotocký a Viliam Široký, třetím náměstkem se stal Bohumil Laušman. Komunisté ve vládě nově získali ministra zahraničního obchodu, kterým se stal Antonín Gregor, ministra spravedlnosti Alexeje Čepičku a ministra školství a osvěty Zdeňka Nejedlého. Ministrem zahraničí byl znovu jmenován Jan Masaryk a ministrem obrany Ludvík Svoboda, ministrem pro sjednocení zákonů a organisace správy Československa se stal starý Benešův stoupenec, Vavro Šrobár. Po schůzce s novou vládou se prezident Beneš setkal s Masarykem a Šrobárem, který ho přemlouval, aby nerezignoval a dál pomáhal demokratům zachraňovat jejich pozice. Poté na Edvarda Beneše stejně naléhali i generálové Svoboda, Boček, Klapálek a Hasal. Nemocný a vyčerpaný prezident poté odjel z Prahy do svého soukromého sídla v Sezimově Ústí Od 28. do 29. února se v Praze konal slavnostní sjezd rolnických komisí, původně zamýšlený jako další z nátlakových demonstrací pro podporu KSČ. \n\nNa svou porážku okamžitě zareagovali političtí oponenti komunistů. Po 25. únoru se poslaneckého mandátu vzdali nekomunističtí poslanci Šrámek, Drtina, Ripka, Zenkl, Fráňa Zemínová, Antonín Hřebík, Vojta Beneš, Vilém Bernard, Jaroslav Stránský, Adolf Klimek a Milada Horáková. Řada z poslanců pak rychle odešla do emigrace (Krajina, Stránský, Adolf Procházka, Ivo Ducháček, Samuel Belluš) a někteří byli záhy zatčeni a internováni (například bývalí lidovečtí ministři Jan Šrámek a František Hála). Do zahraničí z Československa uteklo i množství dalších politiků a odpůrců nastupujícího režimu. Mezi nimi i národní socialista a novinář Ivan Herben, poslankyně za ČSL Helena Koželuhová, historik a poslanec za ČSL Bohdan Chudoba, národně socialističtí poslanci Ota Hora a Alois Čížek, bývalí členové vlády Ripka, Majer a Zenkl, národní socialista Ladislav Karel Feierabend nebo publicisté Pavel Tigrid a Ferdinand Peroutka. V noci z 27. na 28. února se o sebevraždu neúspěšně pokusil Prokop Drtina, který byl těžce poraněný odvezen do Nemocnice Na Bulovce a v roce 1953 byl za velezradu odsouzen k 15 letům vězení. V noci z 9. na 10. března pak za nejasných okolností zemřel ministr Jan Masaryk, který byl nalezen mrtvý pod oknem koupelny svého bytu v Černínském paláci. Jeho záhadná smrt, původně označená za sebevraždu, otřásla československou i zahraniční veřejností.\nV této atmosféře byla 11. března 1948 parlamentem potvrzena nová vláda. V Národním shromáždění jí jednomyslně vyslovilo důvěru všech 230 přítomných poslanců, z nichž tedy nejméně 74 muselo být ze tří nekomunistických stran, jejichž ministři podali demisi. 18. března se předsednického postu v Československé socialistické straně musel vzdát Bohumil Laušman, kterého vystřídal prokomunistický Zdeněk Fierlinger, načež nové vedení ČSD odsouhlasilo včlenění strany do KSČ. 9. května byla přijata nová ústava vyhlašující lidově demokratickou republiku a 30. května proběhly volby do Národního shromáždění s vynucenou účastí a s možností volit jen z jednotného seznamu kandidátů komunisty ovládané Národní fronty. 2. června ze zdravotních důvodů odstoupil prezident Beneš, který v Sezimově Ústí zemřel 3. září téhož roku. 14. června byl jeho nástupcem zvolen předseda KSČ a dosavadní premiér Klement Gottwald. Vznikla nová vláda, jejíž předsedou byl Antonín Zápotocký.\n<br>\nPřechod moci do rukou komunistů vedl ke ztrátě demokracie, závislosti vnitřní i vnější politiky státu na rozhodnutích reprezentace Sovětského svazu, politickým soudním procesům, čistkám, uvězňování, nuceným emigracím a jinému pronásledování oponentů nového režimu. Společnost donucená žít ve lži navíc postupně ztrácela morálku a charakter. Neomezená vláda komunistické strany v Československu trvala až do pádu východního bloku v roce 1989. \n\nÚnorový převrat a jeho výklad se za předlistopadového režimu stal oblíbenou látkou pro umění socialistického realismu a námětem oficiální státní propagandy, především filmu. Prvním snímkem zobrazujícím dobu únorových událostí je krátkometrážní dokument \"Vítězný lid\", natočený režisérem Drahoslavem Holubem v roce 1949, při příležitosti prvního výročí. V roce 1958 byl na základě stejnojmenného románu z pera Jana Otčenáška natočen režisérem Otakarem Vávrou film \"Občan Brych\". Jedná se o první filmové drama zaznamenávající události února 1948. Na pozadí Února se odehrává i děj pátého dílu televizního seriálu \"30 případů majora Zemana\", \"Hon na lišku\". Před třicátým výročím Vítězného února byl v roce 1977 režisérem Vojtěchem Traplem natočen film \"Vítězný lid\" a v roce 1985 vyprodukovala Československá televize seriál \"Gottwald\" sledující politikův život, přičemž snímek vrcholí právě během událostí února 1948. Únorové události se staly hlavní zápletkou čtvrté epizody televizního seriálu \"České století\" natočeného režisérem Robertem Sedláčkem na základě scénáře od spisovatele Pavla Kosatíka. Díl \"Všechnu moc lidu Stalinovi\" měl televizní premiéru 17. listopadu 2013.\n\nZ uměleckých děl inspirovaných Únorem 1948 lze jmenovat sousoší \"Vítězný únor\" vytvořené sochařem Vlastimilem Večeřou, které bylo na dnešním náměstí Republiky ve Žďáru nad Sázavou slavnostně odhaleno 23. února 1983. Po listopadu 1989 bylo bronzové sousoší přemístěno na dvorek Horácké galerie v Novém Městě na Moravě. \n\nOd roku 1948 byla na počest únorových událostí pojmenována či přejmenována řada veřejných míst a objektů v Československu, přičemž se používal zejména oslavný oficiální název \"Vítězný únor\" prosazovaný marxistickou historiografií. Většina obcí se však po roce 1989 vrátila k původním názvům veřejných míst. \n\nV roce 1953 byly strojírny v Hradci Králové-Kuklenách v rámci odštěpení od plzeňské Škody, která byla téhož roku přejmenována na Závody Vladimíra Iljiče Lenina (ZVIL), přejmenovány na Závody Vítězného února. Název ZVU firma využívá i po sametové revoluci a přechodu státního podniku na akciovou společnost v roce 1992. \n\nV Moravské Ostravě bylo jako náměstí Vítězného února v roce 1952 přejmenováno náměstí Dr. E. Beneše. Dnešní název byl náměstí navrácen 23. ledna 1990. Téhož dne byl změnen i název ulice Vítězného února v Porubě, která byla přejmenována na ulici 17. listopadu. V Kladně bylo v části Rozdělov u dnešní ulice Vítězné vystavěno sídliště Vítězného února skládající se z Rozdělovských věžáků, zvaných též Kladenské věžáky, které byly postaveny v letech 1953 až 1958. V Havlíčkově Brodě neslo název sídliště Vítězného února dnešní sídliště Pražská a v Praze byl dle Vítězného února pojmenován jeden směr Severojižní magistrály v místech dnešních ulic Wilsonova, Mezibranská a Sokolská. V Opavě byla jako třída Vítězného února označována dnešní Masarykova třída, původně Panská ulice. V Brně nesla název třída Vítězného února dnešní ulice Jedovnická v Líšni a Zelný trh v centru Brna byl od 26. února 1952 do února 1990 znám jako náměstí 25. února. V Havířově neslo název náměstí Vítězného února dnešní náměstí Republiky, v Bohumíně bylo jako náměstí Vítězného února známo náměstí T. G. Masaryka a v Českém Těšíně nesla název ulice 25. února dnešní Akátová. Pojmenování třída Vítězného února nesla i pelhřimovská třída Legií. Ulice Vítězného února byla rovněž součástí města Most, avšak byla zničena v rámci bourání starého města. Pojmenování Vítězného února byl i původně navrhovaný název pro stanici metra Nové Butovice v Praze. Nakonec však stanice dostala název Dukelská. V letech 1962 až 1990 neslo název Divadlo Vítězného února i královéhradecké Klicperovo divadlo.\nPo únorových událostech byl pojmenován také Řád 25. února, od roku 1973 udělovaný pod názvem Řád Vítězného února. Tímto vysokým státním vyznamenáním byli odměněni občané, skupiny osob či symboly zaslouživší se o dovršení vítězství komunismu v únoru 1948. Řád Vítězného února obdržely v 70. letech především čelné politické osobnosti normalizačního režimu. \n\nExistuje vícero přístupů, rozdílných názorů a pohledů na jednotlivé události února roku 1948. Diskutovaným je často problém, zda byl přechod komunistů k moci legální či nelegální, což následně vede i k označování celého aktu jako státní převrat, puč, revoluce nebo legální převzetí moci. Předmětem úvah a polemik jsou kromě samotného způsobu převzetí moci i kroky komunistů a jejich politických odpůrci a také postup prezidenta Beneše a role Sovětského svazu. \n\nNejvětší část historiků tvrdí, že komunisté během únorového převratu jednali protizákonně a v rozporu s platnou ústavou. Toto stanovisko bývá podpořeno tím, že KSČ během upevňování moci po roce 1945 nerespektovala usnesení vlády, porušovala platné zákony a při manipulování s veřejným míněním využívala zkreslení a lží. K příkladům prostředků, které komunisté v boji s oponenty využívali patří Krčmaňská či Mostecká aféra. Při jednání s prezidentem Benešem v únoru 1948 měl navíc premiér Gottwald hrozit možným zásahem ozbrojených sil Sovětského svazu a okamžitým zatýkáním, takže Beneš přijal demisi ministrů pod nátlakem. Dle historiků Václava Vebera a Jana Kalouse či novináře Mikuláše Kroupy bylo v rozporu s ústavou i doplnění odstoupivších demokratických ministrů, neboť při tehdejší demisi 14 ministrů 26členného kabinetu mělo dojít k pádu celé vlády. Protizákonné bylo i působení lidových milicí a samozvaných akčních výborů.\n\nExistuje i názor, že převzetí moci KSČ během Února 1948 nebylo státním převratem, ale dílem obratného jednání komunistů v rámci platných zákonů, kdy mocenské struktury státu zůstaly zachovány. Podpora armády, policie i velké části společnosti byla výrazem jejich svobodné vůle. V souladu s ústavou však proběhlo pouze samotné formální vyřešení vládní krize, kdy byly dle práva a tehdejší ústavy podány demise ministrů, které prezident přijal a následně jmenoval nové ministry navržené premiérem. Při tomto přístupu se však opomíjí dobový kontext a fakt, že komunisté v rámci politického boje s ostatními vládními stranami protizákonně vydírali, omezovali a zatýkali své odpůrce a manipulovali s veřejným míněním.\n\nNěkteří historici se domnívají, že ve skutečnosti šlo jen o formální završení dlouhodobého procesu, řízeného z velké části ze Sovětského svazu, započatého během druhé světové války a pokračujícího v letech 1945 – 1947 v tzv. \"předtotalitní\" (pretotalitní) fázi. Vládní krize, k jejímuž vyvolání jako záminka posloužilo vládní usnesení o Bezpečnosti, jen vývoj urychlila, přičemž k převzetí státní moci komunisty by později stejně došlo.\n\nVládnoucí komunistický režim do roku 1989 prezentoval únorové události jako vítězství socialistické revoluce, dělnické třídy a pracujícího lidu. Za viníky vládní krize byly označeny nekomunistické strany, které měly v únoru vyvolat dlouho připravovaný kontrarevoluční puč. Marxistická historiografie zmiňuje údajné plány \"buržoazních sil\" podporovaných z USA na převzetí moci i přípravu ozbrojených akcí, které měly chystat \"reakční síly\" v Sokolu a Svazu brannosti. Dle bývalého režimu byla vládní krize vyřešena v rámci ústavních pravidel, čímž mělo dojít k porážce \"buržoazní kontrarevoluce\". Události označované jako \"Vítězný únor\" byly režimem každých deset let (1958, 1968, 1978, 1988) připomínány během rozsáhlých oslav. K revolučnímu základu února 1948 se po roce 1989 přihlásila Komunistická strana Čech a Moravy. Někteří z poslanců KSČM navíc obhajovali ústavnost převratu a \"Vítězný únor\" vnímali jako pozitivní krok, který umožnil nastolení lidovědemokratické vlády v Československu. \n\n\n\n"}
{"id": "438718", "url": "https://cs.wikipedia.org/wiki?curid=438718", "title": "Králova Lhota (okres Rychnov nad Kněžnou)", "text": "Králova Lhota (okres Rychnov nad Kněžnou)\n\nObec Králova Lhota () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1356.\n\nV obci žil Josef Macháček, vydavatel zemědělských adresářů českých zemí z let 1907–1914.\n\nDle Soupisu poddaných podle víry žilo v roce 1651 v Králově Lhotě 128 obyvatel a žádný z nich se ke katolické víře nepřihlásil. V berní rule z roku 1654 je uveden soupis majetku exulantů, archiválie jsou uloženy ve Státním oblastním archivu v Zámrsku. V dobách protireformace, po opočenské rebélii v roce 1732, byli mnozí obyvatelé Královy Lhoty uvězněni. Jezuitské metody rekatolizace (působil zde i Antonín Koniáš) zahrnovaly povinnou docházku na katolické bohoslužby, odpírání souhlasu vrchnosti k uzavírání sňatků, zákazy pohřbů nekatolíků aj. Proto během slezských válek emigrovaly celé rodiny, a to pod ochranou vojska pruského krále.\n\nHromadnou emigraci nekatolíků z této oblasti zajistil Jan Liberda, zprostředkoval generál Christoph Wilhelm von Kalckstein, podporu přislíbil pruský král Fridrich II. Veliký. Potomci exulantů z Opočenska žijí v Německu, Polsku, USA, Kanadě, Austrálii, Švédsku i jinde, někteří byli repatriováni v roce 1945 do Čech z polského Zelova či Volyně. Rodokmeny exulantů spravuje pro Exulant (spolek) Petr Hlaváček. I jiní badatelé, např. Tomáš Stodola, se touto historií zabývají. Další zdroje informací jsou biografie exulantů uložené v archivu Jednoty bratrské v Herrnhutu (Ochranov). Podrobně tuto historii popisuje ve svých knihách Edita Štěříková. Ve stručnosti: V roce 1742 emigrovali z Královy Lhoty do Münsterbergu Martin a Jan Jirsák (Jersák, Girsak) zanechali v Králově Lhotě mnoho majetku, patřili k zakladatelům Velkého Friedrichova Tábora v Pruském Slezsku, v roce 1802 spoluzakládati město Zelov, jejich jména jsou ve všech exulantských koloniích včetně Volyně. Někteří potomci tohoto košatého rodu jsou významnými představiteli evangelické reformované církve či církve baptistické. V roce 1742 Královu Lhotu opustilo 41 osadníků s rodinami. Kouba Jan a Kouba Matěj byli spoluzakladateli exulantské obce Husinec v Pruském Slezsku. Jiří Krejcárek, stolař, u kterého byly nalezeny zakázané knihy, se v roce 1766 vzdal svého podílu půdy v Horních Poběbradech (Pruské Slezsko) a usadil se v Münsterbergu. Václav Vilímek spoluzakládal již výše zmíněný Husinec (v roce 1732 byl vězněn za to, že se u něj konala náboženská shromáždění), nelze vyjmenovat všechny exulanty či jejich potomky, kteří v cizině mnoho dokázali.\n\nPoznámka: Vodítkem jsou knihy badatelky Edity Štěříkové. Kazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\n\n\n"}
{"id": "438730", "url": "https://cs.wikipedia.org/wiki?curid=438730", "title": "Gordie Howe", "text": "Gordie Howe\n\nGordon \"Gordie\" Howe (31. března 1928, Floral, Kanada – 10. června 2016 ) byl profesionální hokejista. Často je označován jako Mr. Hockey a je považován za jednoho z nejlepších hokejistů všech dob. Je čtyřnásobným vítězem Stanley Cupu s Detroitem (1950, 1952, 1954, 1955), šestinásobný držitel Hart Memorial Trophy (1952, 1953, 1957, 1958, 1960, 1963) a Art Ross Trophy (1951, 1952, 1953, 1954, 1957, 1963) a Lester Patrick Trophy (1967). U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nNarodil se farmářům Albertu a Kate Howeovým 31. března 1928 na jejich statku ve Floral, kanadské provincii Saskatchewan. Měl devět sourozenců. Když mu bylo devět let, celá rodina se přestěhovala do Howes Saskatoon, kde byl otec Ab v době velké hospodářské krize zaměstnán jako dělník. Ve školním věku se u Gordieho projevila dyslexie, školu opustil ve 14 letech, aby se živil jako pomocný dělník. \nS hokejem začal v osmi letech. V 15 letech se zúčastnil tréninkového kempu New York Rangers ve Winnipegu, kde o něj trenéři neprojevili zájem. O rok již měl skaut Detroitu Red Wings, Fred Pinckney, jiný názor. Zařadil jej do juniorského týmu v Cambridge v Ontariu (Galt Red Wings). V roce 1945 byl přeřazen do týmu Omaha Knights, který hrál v soutěži USHL, kde jako sedmnáctiletý odehrál 51 zápasů se 48 kanadskými body.\n\nNásledující sezónu 1946/47 již o něj projevili zájem v hlavním kádru Detroitu, kde také poprvé nastoupil v NHL. To mu bylo osmnáct let a na zádech měl pod svým jménem uvedeno číslo 17. Poté, co Roy Conacher přestoupil do Chicaga, mu bylo nabídnuto dresové číslo 9, které přijal a již nezměnil. V první sezóně odehrál 58 zápasů s 22 kanadskými body (7 + 15), což také bylo nejméně v celé jeho profesionální kariéře. V dresu Detroitu odehrál 25 sezón (1946 – 1971), 1687 zápasů, nasbíral 1809 bodů (786 + 1023) což je 1,07 bodu na zápas. V letech 1958 – 1962 byl týmový kapitán. 12. března 1972 bylo číslo, které nosil vyřazeno a pověšeno pod strop Joe Louis Areny. S Detroitem také vyhrál čtyřikrát Stanley Cup (1950, 1952, 1954, 1955).\n\nSvými nesčetnými šarvátkami si vysloužil přezdívku Mr. Elbows. Taktéž vznikl nový termín, hattrick Gordieho Howea, hráč který jej splnil vstřelil v jednom zápase gól, jednou přihrál na gól a jednou se popral. 28. března 1950 také Howe prožil nejhorší zranění za celou dobu kariéry. Při zápase s Torontem se střetl s hokejkou protihráče Teda Kennedyho a následně s mantinelem. Výsledkem nárazu bylo těžké zranění hlavy a nadočnicového oblouku. Musel se podrobit okamžité operaci, kdy mu z hlavy odstranili krevní sraženinu, která mu tlačila na mozek. I přestože to vypadalo na konec profesionální kariéry, rychle se zotavil a příští sezónu již nastoupil opět do zápasů.\n\nV sezóně 1970/71 se objevily problémy s artritidou v levém zápěstí. To způsobilo, že po konci sezóny oznámil také konec kariéry. V roce 1972 byl uveden do Hokejové síně slávy. Po ukončení kariéry se mu stala obživou funkce viceprezidenta Red Wings. Avšak po vzniku nové hokejové ligy World Hockey Association, mu byla nabídnuta zahrát si v dresu společně se svými syny. Tu přijal a po dvou vynechaných sezónách se opět vrátil na led, tentokrát týmu Houston Aeros. Zajímavostí je, že pouze dva hráči v týmu se narodili dřív, než střelil svůj první ligový gól.\n\nPo čtyřech sezónách strávených Houston Aeros se společně se syny rozhodl změnit působiště. V červnu 1977 podepsali smlouvu s New England Whalers v téže lize. Zde 7. prosince 1977 v zápase s Birmingham Bulls překonal hranici 1000 asistencí. Dvě sezóny stačil odehrát v dresu New England Whalers a WHA zanikla. Tým se tedy přesunul do NHL a přejmenoval se na Hartford Whalers. Opět oznámil, že po sezóně skončí. Tentokrát definitivně. Po 80 odehraných zápasech, 15 vstřelených gólů a 26 asistencí, ukončil svoji dlouhodobou kariéru, ve které odehrál 2186 zápasů, vsítil 975 gólů, 1383 asistencí, celkově tedy získal 2358 bodů.\n\n3. října 1997 nastoupil tehdy devětašedesátiletý k zahajovacímu utkání IHL v dresu Detroit Vipers proti Kansas City Blades. Stal se tak prvním hráčem, který jako profesionální hokejista nastoupil v šesti desetiletích (40., 50., 60., 70., 80. a 90. letech).\n\n\n"}
{"id": "438733", "url": "https://cs.wikipedia.org/wiki?curid=438733", "title": "Vstup a výstup v jazyce C", "text": "Vstup a výstup v jazyce C\n\nVstup a výstup v jazyce C je v informatice řešen souborem knihovních funkcí ze standardní knihovny jazyka C (libc, glibc a podobně), jejíž prototypy jsou deklarovány v hlavičkovém souboru codice_1. Programovací jazyk C při operacích vstupu a výstupu využívá proudy bytů a nerozlišuje mezi vstupními a výstupními zařízeními, rourami a soubory, přičemž definuje standardní proudy (stdin, stdout a stderr).\n\nNa rozdíl od některých dřívějších programovacích jazyků, nemá jazyk C přímou podporu pro přímý přístup k datům souborů. Pro čtení uprostřed souboru musí programátor nejprve vytvořit proud, ve kterém pak pomocí funkce \"fseek\" nastaví ukazatel do místa v souboru, ze kterého následně bude číst nebo zapisovat.\n\nPoužití proudů pro práci se soubory bylo zpopularizováno operačním systémem UNIX, který byl vyvíjen ve stejné době, jako programovací jazyk C. Celá řada moderních operačních systémů proudy z unixových systémů zdědila stejně, jako je mnoho programovacích jazyků zdědilo z jazyka C (např. PHP). Též do standardních knihoven jazyka C++ se promítají proudy (tzv. iostream).\n\nSoubor je otevírán použitím funkce codice_2, která vrací I/O proud. Ten je připojen k danému souboru nebo jinému blokovému zařízení umožňujícímu operace čtení a zápis. V případě, že funkce selže, vrací nulový ukazatel (NULL). Související knihovní funkce codice_3 vykonává stejnou operaci, avšak nejprve zavře otevřený proud, který je uveden jako doplňující parametr.\n\nI/O proud je definován takto:\n\nFunkce codice_2 je wrapper, který na vyšší úrovni obaluje jednoduché systémové volání codice_5 jádra unixového operačního systému. Stejným způsobem jako codice_2 pracuje i funkce codice_7, která poskytuje obálku pro systémové volání jádra codice_8. Struktura codice_9 jazyka C se velmi často shoduje se souborovými deskriptory používanými v unixových systémech. V POSIXu je definována funkce codice_10, která inicializuje I/O proud z existujícího deskriptoru, přestože deskriptory jsou čistě unixová záležitost a nejsou obsaženy ve standardech jazyka C.\n\nParametr \"mode\", který využívají funkce codice_2 nebo codice_3, musí být řetězec začínající jednou z následujících sekvencí či jejich kombinací:\n\nOznačení „\"b\"“ znamená binární. Standardy jazyka C poskytují dva typy souborů – textové a binární, ačkoli operační systém nemusí být schopen je rozlišovat.\n\n\n\n\n\nFunkce fclose pracuje pouze s jedním argumentem, a to s ukazatelem na souborovou strukturu proudu určeného k zavření. Po zavření se uvolní paměť vyhrazená pro strukturu codice_17 a vyprázdní se vyrovnávací paměť. Bez opětovného otevření proudu již není práce se souborem možná. Počet otevřených souborů je omezen, proto jestliže se souborem nebudeme již pracovat, měli bychom jej uzavřít. Uzavření souboru je prováděno příkazem: \n\nPokud proud neuzavřeme pomocí příkazu, uzavře se sám po ukončení programu. Při úspěšném uzavření souboru vrací funkce hodnotu 0, při selhání vrací EOF. \n\nPro načtení znaku z proudu se používá funkce codice_18:\n\nKdyž je volání úspěšné, codice_18 načte další byte nebo znak z proudu (záleží na tom, zda je soubor binární nebo textový). V případě, že volání úspěšné není codice_18 vrací EOF (specifický typ chyby může být určen podle systémového volání codice_21 nebo codice_22 s ukazatelem na soubor). Standardní makro codice_23, které je také definováno v <stdio.h>, se chová obdobně jako fgetc. Krom toho může samo o sobě vyhodnocovat opakovaně své argumenty.\n\nStandardní funkce codice_24 je také definována v <stdio.h>, nepodporuje práci s argumenty a je ekvivalentní k codice_23(stdin). Pro blokové čtení ze souboru se používá funkce codice_26, která načte ze zadaného proudu \"n\" položek o určené velikosti a ukládá je do paměti označené ukazatelem. Návratovou hodnotou této funkce je počet skutečně přečtených položek.\n\nPro zápis do souboru využíváme funkce codice_27, codice_28:\n\nU všech funkcí pro zápis do souboru platí, že se pozice ukazatele posune za poslední zapsaný byte v souboru. Pro blokový zápis se využívá funkce codice_29, která zapíše do proudu \"n\" položek načtených z paměti. Tato funkce vrací zpět počet úspěšně zapsaných položek, nikoliv bytů!\n\nVětšina vstupně/výstupních funkcí jazyka C je definována v codice_30 (codice_31 hlavička v C++).\n\n"}
{"id": "438735", "url": "https://cs.wikipedia.org/wiki?curid=438735", "title": "Koko Taylor", "text": "Koko Taylor\n\nKoko Taylor (rozená Cora Walton) (28. září 1928, Memphis, Tennessee – 3. června 2009, Chicago) byla americká bluesová zpěvačka.\n\n\n"}
{"id": "438750", "url": "https://cs.wikipedia.org/wiki?curid=438750", "title": "Lyskonoh ploskozobý", "text": "Lyskonoh ploskozobý\n\nLyskonoh ploskozobý (\"Phalaropus fulicarius\") je malý bahňák z čeledi slukovitých. Ve svatebním šatu je nápadně zbarvený, samice jsou výraznější než samci, s hnědým šupinatým vrchem těla, červenou spodinou, černou čepičkou a bílými tvářemi, Zobák je žlutý s tmavou špičkou. Samec má spodinu méně výrazně zbarvenou, často bíle skvrnitou, rovněž kresba hlavy je méně výrazná.\nV prostém šatu je mnohem nenápadnější, téměř jednobarevně modrošedý shora a bílé temeno je tmavě lemované, navíc má tmavou skvrnu za okem. Mladí ptáci jsou svrchu hnědě skvrnití. Hnízdí v Arktidě, hlavně v pobřežní tundře, vždy poblíž sladké nebo brakické vody. Zimuje v Atlantském oceánu u jižní a západní Afriky. Výjimečně zaletuje i na české území, kde byl dosud zastižen 16×.\n"}
{"id": "438758", "url": "https://cs.wikipedia.org/wiki?curid=438758", "title": "Izolační materiál", "text": "Izolační materiál\n\nPojem izolační materiál vznikl v době, kdy lidé pochopili, že je potřeba oddělit od sebe určité dvě látky tak, aby z prostoru, kde je uzavřená jedna z těchto dvou látek, neunikala a nemísila se tak s látkou druhou. Za dvě látky, které takto mají být od sebe odděleny, můžeme považovat například vodu a vzduch, páru a vzduch, vodu a naftu, ale třeba i teplý vzduch a studený vzduch. Prvními izolačními materiály byly zvířecí kožešiny, kterými se lidé chránili proti chladu, dále mech, tráva a listí. Izolační materiály se ale s časem vyvíjely a dnes nemusíme chodit daleko, abychom se s nějakým setkali. Nejobvyklejšími oblastmi použití jsou dnes stavebnictví a strojírenství, přičemž jednotlivé materiály se mohou lišit podle konkrétní aplikace.\n\nNejzákladnější rozdělení současných izolačních materiálů je na materiály pro stavebnictví a pro strojírenství\n\n\n\n"}
{"id": "438764", "url": "https://cs.wikipedia.org/wiki?curid=438764", "title": "Pohár mistrů evropských zemí v basketbalu žen 1986-87", "text": "Pohár mistrů evropských zemí v basketbalu žen 1986-87\n\nSezóna 1986-87 byla 29. ročníkem Poháru mistrů evropských zemí v basketbalu žen\n\nTabulka\n\nTabulka\n"}
{"id": "438765", "url": "https://cs.wikipedia.org/wiki?curid=438765", "title": "Acrotriche", "text": "Acrotriche\n\nAcrotriche je rod čeledi vřesovcovité. Druhy tohoto rodu se vyskytují v oblastech Australského kontinentu.\n\n\n"}
{"id": "438768", "url": "https://cs.wikipedia.org/wiki?curid=438768", "title": "Astroloma", "text": "Astroloma\n\nAstroloma je rod australských rostlin z čeledi vřesovcovité, zahrnující asi 20 druhů.\nNejvíce z nich jsou endemity Západní Austrálie, ale několik druhů najdeme i na Novém Jižním Walesu, Viktorii, na ostrově Tasmánie a v Jižní Austrálii.\n\n\n"}
{"id": "438771", "url": "https://cs.wikipedia.org/wiki?curid=438771", "title": "Brachyloma", "text": "Brachyloma\n\nBrachyloma je rod rostlin z čeledi vřesovcovité. Zahrnuje 16 druhů keřů a je rozšířen výhradně v Austrálii.\nRod zahrnuje mj. tyto druhy:\n\n"}
{"id": "438780", "url": "https://cs.wikipedia.org/wiki?curid=438780", "title": "ETU", "text": "ETU\n\nZkratka ETU může znamenat:\n\n"}
{"id": "438781", "url": "https://cs.wikipedia.org/wiki?curid=438781", "title": "Ceratiola ericoides", "text": "Ceratiola ericoides\n\nCeratiola ericoides je keř řazený do čeledi vřesovcovité a jediný druh rodu Ceratiola.\n\nRoste na neúrodných, suchých písčitých místech na jihovýchodním pobřeží USA, v Alabamě, Floridě, Georgii, Mississippi a také ve státě Jižní Karolína. Běžně se vyskytuje spolu s borovicí \"Pinus clausa\" a nebo různými druhy dubu. Je podobně jako zmíněná borovice adaptován pro regeneraci osivem po pravidelných lesních požárech.\n\nCeratiolou vytvářené stanoviště je důležité pro ohrožené scinky \"Neoseps reynoldsi\", plazy žijící ve střední Floridě.\n"}
{"id": "438786", "url": "https://cs.wikipedia.org/wiki?curid=438786", "title": "William Eggleston", "text": "William Eggleston\n\nWilliam Eggleston (* 27. července 1939, Memphis, Tennessee, USA) je americký novinářský fotograf. Je všeobecně uznáván jako umělec, který dokázal barevnou fotografii prosadit jako legitimní umění v galeriích.\n\nNarodil se v Memphisu ve státě Tennessee. Jeho otec byl zemědělský inženýr, který se živil na bavlnářské farmě a jeho matka byla dcerou prominentního soudce. Jako chlapec byl Eggleston introvertní; hrál na piano, kreslil a experimentoval s elektronikou. Od útlého věku se zajímal o audio techniku, vizuální média, sbíral pohlednice a fotografie. V patnácti letech začal studovat Webbovu školu v Tennessee, na kterou později vzpomínal. V jednom rozhovoru řekl: „Připomínalo to sparťanský způsob budování charakteru. A já nikdy nevěděl, co to mělo znamenat. Bylo to tvrdé a hloupé.“\n\nEgglestonovy rané fotografické snahy byly inspirovány pracemi švýcarského fotografa Roberta Franka a knihou Francouze Henri Cartier-Bressona \"Rozhodující okamžik\". Eggleston později připomenul, že to byla \"první opravdu dobrá kniha mezi mnoha hroznými knihami... Díky ní jsem se pochopil, co je dobré.\" Nejdříve fotografoval černobíle, roku 1965 začal experimentovat s barevným a s barevným diapozitivním filmem. Toto médium u něj v šedesátých letech převažovalo. John Szarkowski z newyorského Muzea moderního umění (MOMA) toto období označil za relativní izolaci od jiných umělců.\n\nEggleston v letech 1973 a 1974 vyučoval na Harvardově univerzitě, kde připravil své první portfolio s názvem \"14 Pictures\" (1974) složené ze čtrnácti barevných tisků. Tato práce byla součástí výstavy v MOMA o dva roky později a doprovázela ji \"Příručka Williama Egglestona\". Výstava v Moma je považována za rozhodující moment v dějinách fotografie, kdy byla barevná fotografie - podle slov Marka Holborna - „přijata tou nejvyšší validující institucí“. Eggleston byl tedy v historii Moma první, kdo barevné fotografie vystavil.\n\nPřibližně ve stejné době se Eggleston seznámil s Andy Warholem a začal s ním dlouho trvající přátelský vztah. Během tohoto období začal experimentovat s videem, který označil Mark Holborn jako \"demokratickou kameru\". V sedmdesátých letech vyrobil několik hodin záběrů nazvaných Egglestony hovory \"Stranded in Canton\" (\"Uvízlý v Kantonu\"). Spisovatel Richard Woodward přirovnal toto dílo k \"dementnímu domácímu videu\". Obsahují totiž smíchané záběry jeho dětí doma se záběry opilých lidí na párty, veřejné močení, muže kousajícího kuřecí hlavu a jásající davy v New Orleans. Woodward naznačuje, že film odráží Egglestonův \"nebojácný naturalismus - přesvědčení, že stojí za to hledat to, co ostatní ignorují.\"\n\nPříručku \"William Eggleston's Guide\" následovaly další knihy a portfolia, například \"Los Alamos\" (dokončené roku 1974); masivní \"Election Eve\" (1976; portfolio fotografií z okolí Plains, Georgia); \"The Morals of Vision\" (1978); \"Flowers\" (1978); \"Wedgwood Blue\" (1979); \"Seven\" (1979); \"Troubled Waters\" (1980); \"The Louisiana Project\" (1980); \"William Eggleston's Graceland\" (1984) \"The Democratic Forest\" (1989); \"Faulkner's Mississippi\" (1990) a \"Ancient and Modern\" (1992).\n\nEggleston také spolupracoval s filmaři, fotografoval John Hustonův film \"Annie\" (1982) a dokumentoval výrobu filmu \"True Stories\" Davida Byrneho (1986). Je také hlavním motivem dokumentárního portrétu Michael Almereyda \"William Eggleston in the Real World\" (2005). V roce 2008 uspořádalo Whitney Museum amerického umění v New Yorku ve spolupráci s Mnichovským Haus der Kunst retrospektivní výstavu.\n\nEggleston má jedinečnou schopnost najít krásu a pozoruhodně zobrazit barvy v běžných scénách. Když pes kluše k fotoaparátu; žena stojící na venkovské silnici; řada schránek; staré pneumatiky, prodejní automaty, prázdné a špinavé láhve Coca-Coly, rozsápané plakáty, skladiště, fast food, život běžných obyvatel a jejich okolí na předměstí Memphisu a Mississippi; své přátele, rodinu. Možná nejjznámější je jeho snímek obyčejné tříkolky před domem, kterou snímal širokoúhlým objektivem a z podhledu. Všechny tyto obyčejné scény přijímají na Egglestonových fotografiích nový význam v bohatých barvách. Eudora Welty naznačuje, že Eggleston vidí složitost a krásu pozemského světa.\n\nTo může pomoci porovnat Egglestonovy práce s dílem jiného slavného Mississippana - William Faulknera, který rovněž čerpal náměty z regionu Mississippi. Oba dva, Eggleston i Faulkner navázali na poznatky z evropské a americké avantgardy s cílem pomoci prozkoumat své okolí novým a překvapivým způsobem.\n\nFilip Gefter z \"Art & Auction\" napsal: \"Stephen Shore a William Eggleston, průkopníci barevné fotografie v sedmdesátých letech, si (ať již vědomě nebo ne) vypůjčili myšlenku od fotorealistů. Jejich fotografické interpretace americké tradiční čerpací stanice, stolovníků, parkovacích automatů je předpovězeno již ve fotorealistické malbě, která dávno předcházela jejich obrázkům.\"\n\n\n\n"}
{"id": "438789", "url": "https://cs.wikipedia.org/wiki?curid=438789", "title": "Canon EOS 5D Mark II", "text": "Canon EOS 5D Mark II\n\nCanon EOS 5D Mark II je digitální zrcadlovka společnosti Canon. V roce 2008 nahradila předchozí model EOS 5D. Oproti předchozímu modelu nabízí vyšší rozlišení snímače, funkci Liveview, protiprachový filtr, větší zadní LCD displej, přepracovaný hledáček, nový obrazový procesor Digic IV, české menu a novou možnost natáčení HD videa.\n\nZrcadlovka je vybavena CMOS snímačem velikosti 36 x 24 mm (full-frame) s rozlišením 21,1 Mpix. Novinkou oproti předchozímu modelu je protiprachový filtr, který prach sklepává z povrchu snímače.\n\nHledáček je díky využití full-frame snímače a velkého optického hranolu poměrně veliký a umožňuje snadnou práci včetně manuálního ostření. Úhlopříčka zadního LCD displeje byla oproti předchůdci zvětšena na 7,5 cm, rozlišení činí 921 600 bodů. Displej může být použit k funkci živého náhledu (Liveview). Novinkou je zobrazení \"Quick Control panel\", které bylo inspirováno nižšími modely, kdy se na zadním displeji zobrazují informace o nastaveném času, cloně, ISO apod. Jas displeje lze korigovat ručně, nebo za pomoci čidla automaticky podle okolního osvětlení.\n\nVyužívá se devět zaostřovacích polí, rozmístěných do polohy \"ležícího diamantu\". K dispozici je navíc šest neviditelných polí, které uživatel nemůže zvolit a které se používají při průběžném zaostřování. Novinkou je funkce \"AF Microadjustment\" - ta slouží ke korekci nepřesnosti při zaostřování. Někdy se stává, že objektiv není přesně seřízen na autofocus dané DSLR. Při zaostření na určitou vzdálenost objektiv ve skutečnosti zaostří mírně před/za daný bod (front/back focus). To se dá vykompenzovat právě funkci AF Microadjustment (v rozmezí +/- 20 kroků, pro všechny objektivy, anebo max. 20 vybraných). Ostření může být jednorázové, průběžné (kontinuální), manuální, nebo inteligentní - přeostřuje se, pokud se zaostřený objekt pohybuje blíže nebo dál vůči objektivu.\n\nMěření expozice probíhá u 5D Mark II v několika režimech:\n\n\nCanon EOS 5D Mark II je prvním plnoformátovým fotoaparátem, který umožňuje natáčet ozvučené videosekvence. Pro tento účel je možné využít dva typy rozlišení: Full HD (1920x1080, 30 snímků za sekundu, poměr stran 16:9) a nebo VGA (640×480, 30 snímků za sekundu, poměr stran 4:3). V průběhu natáčení lze zoomovat a přeostřovat, ostřit je nutné ručně. Canon později nabídl update firmware, které umožňuje manuální kontrolu expozice v průběhu natáčení videa (lze měnit clonu, ISO i rychlost závěrky).\n\n\n"}
{"id": "438798", "url": "https://cs.wikipedia.org/wiki?curid=438798", "title": "José F. Bonaparte", "text": "José F. Bonaparte\n\nJosé Fernando Bonaparte (14. června 1928 Rosario – 18. února 2020) byl argentinský paleontolog, proslulý objevy desítek jihoamerických dinosaurů. Stojí také za vzděláním nové generace argentinských paleontologů, jako je například Rodolfo Coria. Zemřel ve věku 91 let v únoru roku 2020.\n\nBonaparte byl synem italského námořníka, vyrostl v Buenos Aires. Zkameněliny začal sbírat už jako velmi mladý a bez formálního vzdělání dokázal učinit velké pokroky. Později se stal kurátorem paleontologických sbírek a v 70. letech byl jmenován doktorem \"Honoris Causa\" a stal se jedním z předních vědců v celé Argentině. Dnes je z velké části jeho zásluhou, že Argentina je jednou z největších fosilních \"pokladnic\" světa (především, co se dinosauřích fosilií týká).\n\n\nKromě těchto druhů se Bonaparte podílel také na popisu mnoha archosaurů a například také nepřímo na popisu obřího teropoda rodu \"Giganotosaurus\". V roce 2012 byl na jeho počest popsán nový argentinský alvarezsaurid rodovým jménem \"Bonapartenykus\".\n\n\n"}
{"id": "438800", "url": "https://cs.wikipedia.org/wiki?curid=438800", "title": "Hypersomnie", "text": "Hypersomnie\n\nHypersomnie (zvýšená spavost) je patologicky zvýšená spavost. Jedinec spí denně 12 hodin i více a často upadá do spánku i během dne. Jedním z typů hypersomnie je narkolepsie, při níž postižený usíná i uprostřed činnosti. Hypersomnií trpí asi 5 % lidí.\n\nHypersomnie je zpravidla příznakem jiné choroby (cukrovka, encefalitida, epilepsie), ale může být chorobou i sama o sobě (tj. primární a sekundární hypersomnie).\n\nPod hypersomnii spadá několik dalších poruch. \n\n"}
{"id": "438801", "url": "https://cs.wikipedia.org/wiki?curid=438801", "title": "Andersonia", "text": "Andersonia\n\nAndersonia je rod stálezelených keřů z čeledi vřesovcovité, který obsahuje asi 30 druhů. Rod byl pojmenován anglickým botanikem Robertem Brounomem na počest vojenskému lékaři Andersonovi, doprovázejícímu J. Cooka.\n\nMalé stálezelené keře, větve jsou hustě pokryty kožovitými listy (u řapíku sevřenými), a na konci špičatými.\n\nRod zahrnuje asi 30 druhů a je rozšířen výhradně v západní Austrálii.\n\n"}
{"id": "438806", "url": "https://cs.wikipedia.org/wiki?curid=438806", "title": "Železniční trať Trutnov – Teplice nad Metují", "text": "Železniční trať Trutnov – Teplice nad Metují\n\nŽelezniční trať Trutnov - Teplice nad Metují (v jízdním řádu pro cestující označená číslem 047) je jednokolejná regionální trať. Na trati se nachází jeden tunel.\n\nListina o koncessi ze dne 20. února 1906 byla vydána ke stavbě a provozování lokomotivní železnice, která budiž zřízena jako místní dráha o rozchodu pravidelném, ze stanice Teplice (Weckelsdorf), do Poříčí. Koncessionář se zavazuje, že povolenou železnici počne ihned stavěti, ji nejdéle do dvou let postaví a pravidelnou vozbu po ní provozovati.\nDráhu vlastnila společnost Místní dráha Trutnov - Teplice nad Metují od zahájení dopravy v září 1908 až do svého zestátnění po roce 1935.\n\n\n"}
{"id": "438808", "url": "https://cs.wikipedia.org/wiki?curid=438808", "title": "George Olshevsky", "text": "George Olshevsky\n\nGeorge Olshevsky (* 12. června 1946) je americkým nezávislým spisovatelem, publicistou, paleontologem a matematikem. Žije ve městě San Diego v Kalifornii. Na webu je znám především jako autor přehledného seznamu dinosauřích rodů \"Dinosaur Genera List\". Dále je znám také jako jeden z mála proponentů teorie „Birds Came First“ (zkratka BCF), spočívající v myšlence, že všichni dinosauři se vyvinuli z původně létavých drobných forem, podobných ptákům. Tato hypotéza však není paleontology obecně přijímána. Olshevsky se zajímá také o názvosloví víceprostorových dimenzí.\n\n\n"}
{"id": "438809", "url": "https://cs.wikipedia.org/wiki?curid=438809", "title": "Parasomnie", "text": "Parasomnie\n\nParasomnie představují skupinu různých nepřirozených stavů, které doprovázejí spánek, nebo jsou na něj vázány. Objevují se v jeho průběhu nebo při probouzení. Na rozdíl od dyssomnie nezahrnují parasomnie poruchy, které se týkají množství, kvality nebo časování spánku (jako například nespavost, hypersomnie apod.).\n\nNěkteré tyto poruchy jsou vázány na REM spánek, jiné na fáze NREM. Pro parasomnie je typická pohybová aktivita ve stavu změněného vědomí, vnímání a úsudku, často s doprovodným citovým zabarvením (například agresivita). Parasomnie mohou vést k závažným úrazům a mohou vést k narušení spánku postiženého i jeho ložnicového partnera.\n\nParasomnie mohou být primárně psychogenní (tedy způsobeny psychickými vlivy) i organické. V dětství souvisí častěji s vývojem dítěte, v dospělosti pak bývají častější emoční faktory vzniku poruchy. Mezi psychogenní parasomnie patří například noční děsy, noční můry či náměsíčnost.\n\n\n"}
{"id": "438819", "url": "https://cs.wikipedia.org/wiki?curid=438819", "title": "Železniční trať Trutnov – Královec – Lubawka/Žacléř", "text": "Železniční trať Trutnov – Královec – Lubawka/Žacléř\n\nŽelezniční trať Trutnov – Královec – Lubawka/Žacléř (v jízdním řádu pro cestující označená číslem 043) je jednokolejná neelektrizovaná trať. Trať vede z Trutnova, kde se ve stanici Trutnov-Poříčí odděluje od trati do Hradce Králové, přes Královec do Lubawky v Polsku. V Královci odbočuje trať do Žacléře.\n\nTrať je z Trutnova-Poříčí kategorizována jako regionální dráha. Při převzetí funkce provozovatele Správou železniční dopravní cesty v roce 2008 byla ještě až po státní hranici úsekem celostátní dráhy.\n\nTrať byla součástí sítě soukromé společnosti Jihoseveroněmecké spojovací dráhy (SNDVB), která již dříve vystavěla odbočku od své páteřní trati Pardubice – Liberec do Malých Svatoňovic, kde se nacházely uhelné doly.\n\nZákonem byla umožněna další vedlejší stavba železnice Josefovsko-Svatoňovické až na hranice zemské u Karlova Háje listem povolení ze dne 15. června 1856 daný jihoseverní německé železnici spojovací. Železnice ze Svatoňovic do Králova Háje měla býti ve třech letech vystavena a po ní ježděno. Roku 1866 se začalo se stavbou. Ta ale byla přerušena prusko-rakouskou válkou.\n\nPo uklidnění poměrů se v práci pokračovalo a mezistátní smlouva mezi Rakousko-Uherskem a Pruskem z roku 1867 zajistila překročení hranic v Královeckém průsmyku. Část do Královce byla uvedena do provozu roku 1868, roku 1869 byl otevřen hraniční přechod do dnešní Lubawky, kde byla zřízena rozsáhlá přechodová stanice. Otevřením této trati získaly železniční spojení i uhelné doly na žacléřsku. Trať však v tuto dobu neprocházela dnešní stanicí Trutnov hlavní nádraží, ale pouze stanicí Trutnov-Poříčí (tehdy jen Poříčí). Spojku z hlavního nádraží do Poříčí vystavěla až roku 1870 Rakouská severozápadní dráha, jež byla dceřinou společností SNDVB.\n\nRoku 1882 Rakouská společnost místních drah (ÖLEG) postavila krátkou odbočku z Královce do Žacléře, kde do roku 1886 i provozovala dopravu. Tento úsek byl postaven v souvislosti se stavební horečkou ve výstavbě místních drah, ke které došlo po přijetí příslušných zákonů o technických úlevách a státní podpoře ve výstavbě těchto tratí. Roku 1886 převzala provoz na trati přímo SNDVB, vlastníkem však zůstávala ÖLEG, která byla roku 1894 zestátněna i s touto tratí, na níž převzaly provoz Císařsko-královské státní dráhy (k.k. StB).\n\nK roku 1909 byla zestátněna celá SNDVB a k.k. StB se tak staly vlastníkem i provozovatelem hlavní trati z Trutnova do Lubawky. V roce 1900 byly podle tehdejšího jízdního řádu v provozu tyto stanice: Poříčí, Bernartice, Königshan, Libava, resp. Lampertice, Žacléř.\n\nMajetek k.k. StB převzaly roku 1918 ČSD. Po říjnovém převratu 1918 zůstal zdejší hraniční přechod v provozu jak v osobní, tak v nákladní dopravě. Roku 1921 německé železnice elektrizovaly některé tratě na tehdejším svém území a mezi nimi byla i spojnice z vnitrozemí do Lubawky, kde elektrické vedení končilo. Traťové trakční zařízení bylo ale po 2. světové válce částečně rozebráno sovětskou armádou. Zbytky stožárů trakčního vedení byly ale ve zdejší stanici k vidění do nedávné doby.\n\nPo 2. světové válce a zabrání dřívějšího německého území Polskem byla přeshraniční osobní doprava zastavena. Nákladní však fungovala dál, stejně jako vnitrostátní osobní i nákladní doprava. K velkým změnám začalo docházet až po roce 1989. Nejdříve byla roku 1992 zastavena těžba v dole Jan Šverma, ke kterému odbočovala vlečka v Lamperticích. Postupně klesala i tranzitní doprava do Polska, až byla nakonec v roce 2001 zastavena. V osobní dopravě se sice uvažovalo o novém otevření přechodu, ale místo toho byla doprava v roce 2003 zredukována na pouhé čtyři spoje.\n\nDne 29. 6. 2008 projel po trati poslední vlak v režii ČD. O 6 dní později byla po dlouhých letech obnovena pravidelná přeshraniční doprava z Trutnova přes Lubawku dále do polského vnitrozemí, na české straně v režii firmy Viamont Regio. Osobní doprava do Žacléře byla zastavena.\n\nKoncem září 2008 však vlaky do Polska opět jezdit přestaly, jako náhradní řešení jezdily od 11. 10. vlaky opět do Žacléře.\n\nNávrh jízdního řádu 2008/2009 nadále počítal s vedením přeshraničních vlaků, tento stav se přenesl i do knižního jízdního řádu. Ale vlaky přes hranice ani s novým jízdním řádem znovu nevyjely a nadále se jezdilo do Žacléře.\n\nTo však ustalo s 1. změnou jízdního řádu k 8. 3. 2009, kdy byla osobní doprava na celé trati znovu zastavena. Až v červnu 2009 opět vyjely přeshraniční vlaky do Polska, na české straně opět v režii firmy Viamont Regio; ta 20. 12. 2011 změnila název na GW Train Regio. Od prosince 2012 je GW Train Regio uváděna jako provozovatel a zastávky Libeč a Křenov, ve kterých vlaky nezastavují, nejsou v jízdním řádu pro cestující vůbec uváděny. Na úseku z Královce do Žacléře vlaky nadále nejezdí.\n\nSŽDC v roce 2010 požádala o zrušení úseku Královec – Žacléř. 17. prosince 2010 (doručeno 22. prosince) však požádala o přerušení tohoto řízení, protože se objevili čtyři zájemci o převzetí a provozování dráhy: Gemec-Union a. s., NOR a. s., MBM místní dráha Mladá Boleslav – Mělník s. r. o. a České vysoké učení technické v Praze. SŽDC proto hodlalo zahájit standardní výběrové řízení o prodeji tohoto úseku dráhy.\n\n\n\n"}
{"id": "438821", "url": "https://cs.wikipedia.org/wiki?curid=438821", "title": "RHL", "text": "RHL\n\nRHL může být:\n\n"}
{"id": "438827", "url": "https://cs.wikipedia.org/wiki?curid=438827", "title": "You'll Never Walk Alone", "text": "You'll Never Walk Alone\n\nYou'll Never Walk Alone je píseň z muzikálu Carousel autorů Richarda Rodgerse a Oscara Hammersteina II, z roku 1945. Uchytila se i mimo muzikál a nazpívalo ji mnoho zpěváků, mimo jiné Frank Sinatra, Judy Garlandová, Elvis Presley a Johnny Cash.\n\nNejznámější verze je ale nazpívána liverpoolskými hudebníky Gerry & The Pacemakers.\n\nJe hymnou anglického fotbalového FC Liverpool. Tato píseň se na Anfield Road začala zpívat na začátku 60. let dvacátého století. Postupně si získala velkou popularitu i mezi fanoušky dalších klubů po celém světě. Název této písně lze nalézt na vršku Shankleyho brány, která stojí u stadionu Anfield Road. Tato brána byla umístěna u stadionu 26. srpna 1982 jako památka na legendárního manažera Billa Shankleyho. Vrchní část této brány s nápisem \"You'll Never Walk Alone\" je také graficky vyobrazena v klubovém znaku.\nKuriózní je, že tato hymna údajně zazněla nejdříve na hřišti odvěkých rivalů - Manchester United, kteří tak chtěli uctít své zemřelé kamarády z leteckého neštěstí v roce 1958. Teprve později ji za svou vzali fanoušci Liverpoolu, ale také Borussie Dortmund či Celticu Glasgow.\n"}
{"id": "438833", "url": "https://cs.wikipedia.org/wiki?curid=438833", "title": "Ostrovský potok", "text": "Ostrovský potok\n\nNázev Ostrovský potok má více vodních toků:\n\n"}
{"id": "438835", "url": "https://cs.wikipedia.org/wiki?curid=438835", "title": "Spánková deprivace", "text": "Spánková deprivace\n\nSpánková deprivace je nedostatek normálního množství spánku, často používaný jako druh mučení. Způsobuje ospalost, nemožnost soustředění a halucinace.\n\nAsi 90 % dospělých spí 6–9 hodin. Spí-li člověk kratší dobu, než je jeho optimum, jeví během dne známky ospalosti. Každodenní ztráta jedné hodiny spánku v průběhu jednoho týdne se tak vlastně rovná jedné probdělé noci. Ovšem, pokud možno, dohánění kratších spánků následně delšími není tak dobré jako pravidelný dostatečný spánek. Pokud si osmihodinový spánek prodloužíme o další dvě hodiny, může u nás dojít k zásadnímu zvýšení bdělosti.\n\nSpánek je jedna ze základních potřeb, člověk bez spánku dlouho nevydrží. Uvádí se, že rekord v nespaní drží americký student Randy Gardner, který roku 1965 v 17 letech vydržel 11 dnů za sebou nespat. Ke konci tohoto období měl už velmi útržkovité myšlení, poruchy paměti, halucinace. Tento experiment byl nakonec z rozhodnutí lékařů přerušen, protože hrozilo naprosté vyčerpání organismu. Dlouhá spánková deprivace nezanechala na Gardnerovi žádné trvalé následky.\n\nSpánková deprivace může způsobit následující problémy:\n\nZ pokusů na dospělých kočkách a psech je známo, že po 15 dnech nepřetržitého bdění zvířata hynula na celkové vyčerpání organismu. Americký filozof Allen Rechtschaffen dlouhodobě zabraňoval krysám ve spánku. Experimentální hlodavci vykazovali za několik dnů známky celkového oslabení. Krysy se začaly chovat, jako kdyby byly vystaveny nepřetržitě působícímu stresu. Objevily se poruchy pohyblivosti, úbytek na váze (a to navzdory zvýšenému příjmu potravy), znatelně se snížila průměrná EEG amplituda, docházelo ke zduření žláz s vnitřní sekrecí, objevily se žaludeční vředy. Deprivované krysy hynuly – některé z nich již po 5 dnech beze spánku, jiné vydržely až 30 dnů.\n\n\n\n"}
{"id": "438838", "url": "https://cs.wikipedia.org/wiki?curid=438838", "title": "Železniční trať Benešov u Prahy – Trhový Štěpánov – Dolní Kralovice", "text": "Železniční trať Benešov u Prahy – Trhový Štěpánov – Dolní Kralovice\n\nŽelezniční trať Benešov u Prahy – Trhový Štěpánov (– Dolní Kralovice) je jednokolejná regionální trať vedoucí z Benešova přes Postupice a Vlašim do Trhového Štěpánova; dříve trať pokračovala do původních Dolních Kralovic. Provozovaný úsek je v jízdním řádu pro cestující označen číslem 222.\nÚsek z Benešova do Vlašimi byl zprovozněn v roce 1895, navazující úsek do Trhového Štěpánova a Dolních Kralovic v roce 1902.\n\nKoncový úsek z Trhového Štěpánova do Dolních Kralovic byl zrušen v roce 1975, kdy bylo celé městečko Dolní Kralovice přestěhováno kvůli výstavbě vodní nádrže Švihov na Želivce. Úsek z Trhového Štěpánova k Sedmpánům je využit jako cyklostezka, navazující úsek lesem k Sedlicím je v terénu silně zřetelný a v mapě značen jako zrušená železnice. Původní vedení trati v okolí Keblova je již nezřetelné, zřetelný je opět lesní úsek do údolí Sedlického potoka, přes nějž je zachován železniční viadukt nad nynějším ramenem vodní nádrže Švihov. Částečně zřetelný, místy přerušený scelenými poli je úsek od viaduktu k Bernarticím, dále se stopa železnice ztrácí.\n\n2. července 1932 zasáhla Vlašimsko silná bouře. Osobní vlak jedoucí z Benešova se opozdil. Obyčejně se vlaky křižovaly ve Vlašimi, ale za této situace bylo rozhodnuto, že se budou křižovat v nedalekém Domašíně. O této změně byl uvědoměn přednosta stanice ve Vlašimi, ale z neznámých důvodů se o tom nedozvěděl strojvedoucí vlaku jedoucího od Benešova. V 19:47 se mezi stanicemi Znosim a Domašín srazily dva osobní vlaky, celkem zemřelo 10 lidí a 16 jich bylo zraněno.\n\nPo této trati v současnosti jezdí osobní vlaky \"Benešov u Prahy - Vlašim - Trhový Štěpánov\". Pravidelná osobní doprava je provozována Českými drahami a výhradně motorovými vozy 810.\n\nZ důvodu slabého využití cestujícími je většina zastávek pouze na znamení či požádání a na trati je zaveden specifický způsob odbavování cestujících (vlak bez průvodčího).\n\n\n"}
{"id": "438842", "url": "https://cs.wikipedia.org/wiki?curid=438842", "title": "Železniční trať Tábor – Horní Cerekev", "text": "Železniční trať Tábor – Horní Cerekev\n\nŽelezniční trať Tábor – Horní Cerekev (v jízdním řádu pro cestující označená číslem 224) vede z Tábora do Horní Cerekve přes Obrataň. Jednokolejná neelektrizovaná regionální dráha, propojující hlavní trať Praha – České Budějovice s hlavní tratí Havlíčkův Brod – Veselí nad Lužnicí (při převzetí funkce provozovatele Správou železniční dopravní cesty v roce 2008 byla ještě úsekem celostátní dráhy). Trať byla otevřena 17. prosince 1888. V roce 1993 byla uvedena do provozu přeložka u zastávky Smyslov v délce 0,5 km.\n\nV letech 2006–2007 bylo postupně spuštěno dálkové ovládání jednotlivých stanic z jednotného obslužného pracoviště v Pelhřimově. Nejdříve v roce 2006 začala být takto řízena stanice Dobrá Voda u Pelhřimova, a od června 2007 jsou takto řízeny i stanice Nová Cerekev, Pacov, Obrataň a Chýnov.\nV souvislosti s touto stavební akcí byly provedeny úpravy kolejišť ve většině stanic, v některých případech došlo k redukci počtu staničních kolejí. Nedávno došlo k posunutí zastávky Smyslov (od bývalé dopravní kanceláře k přejezdu) a k rekonstrukci zastávky Pořín.\n\n\n\n\n"}
{"id": "438844", "url": "https://cs.wikipedia.org/wiki?curid=438844", "title": "Železniční trať Kostelec u Jihlavy – Slavonice", "text": "Železniční trať Kostelec u Jihlavy – Slavonice\n\nŽelezniční trať Kostelec u Jihlavy – Slavonice (v jízdním řádu pro cestující označená číslem 227). Jednokolejná regionální trať. Trať byla pro veřejnost zprovozněna 13. srpna 1898 z Kostelce u Jihlavy do Telče, kdy byl vypraven v 7:26 hodin první pravidelný smíšený vlak z Telče do Kostelce. Z Telče do Slavonic byla zprovozněna 7. září 1902 a dál do Rakouska byla zprovozněna o rok později (21. června 1903) . Dne 22. května 1945 došlo k uzavření hranic mezi Československem a Rakouskem a skončila tak pravidelná doprava v úseku Slavonice - Fratres. Zrušený úsek má dobře zachovaný spodek, vyjma jednoho propadlého propustku, ale je silně zarostlý a jen obtížně průchozí. V roce 2003 byly podniknuty první kroky k obnově trati. Od roku 2006 jsou však prakticky všechna vyjádření rakouské strany k možnosti obnovení někdejší přeshraniční tratě negativní, zejména s odůvodněním vysokými finančními náklady. V roce 2014 byla na bývalém drážním tělese vybudována a otevřena pro provoz cyklostezka v úseku Slavonice – Fratres. V září 2014 bylo po dlouhých průtazích, zaviněných rakouskými aktivisty, vystaveno stavební povolení ke stavbě pokračování cyklostezky do rakouského Dobersbergu.\n\nV letech 2021–2022 plánuje SŽDC kompletní modernizaci tratě. V rámci této modernizace má dojít ke zvýšení traťové rychlosti z 50 km/h na 60–80 km/h a kompletní výměně staničního i traťového zabezpečovacího zařízení s možností dálkového řízení provozu.\n\n\n"}
{"id": "438846", "url": "https://cs.wikipedia.org/wiki?curid=438846", "title": "Železniční trať Čáslav–Třemošnice", "text": "Železniční trať Čáslav–Třemošnice\n\nTrať Čáslav–Třemošnice (v jízdním řádu pro cestující označená číslem 236) je jednokolejná slepá regionální železniční trať na rozhraní krajů Středočeského (okres Kutná Hora) a Pardubického (okres Chrudim). Je dlouhá 17 km. Vychází ze samostatného (místního) nádraží v Čáslavi naproti hlavnímu nádraží na trati 230, ke němuž je spojení přes dvojitou úvrať. Další úvrať na trati je ve stanici Žleby.\n\nDoprava byla zahájena v roce 1881 do Žleb, v roce 1882 bylo potom zprovozněno pokračování do Třemošnice. Odbočka ze Skovic do Vrd ukončila osobní přepravu v roce 1955, v roce 1975 byla změněna na vlečku. Trať na úseku z Čáslavi ke Skovicím vede v těsném sousedství silnice, některé dopravní značky jsou dokonce až za tratí.\n\nProvoz na trati není silný, jezdí zde pouze osobní vlaky Českých drah, na které je nasazena dvojice motorových vozů 810. Nákladní vlaky jezdí velmi zřídka a jedná se vesměs pouze o manipulační vlaky, tažené čáslavským kocourem.\n\n\n"}
{"id": "438848", "url": "https://cs.wikipedia.org/wiki?curid=438848", "title": "Železniční trať Havlíčkův Brod – Humpolec", "text": "Železniční trať Havlíčkův Brod – Humpolec\n\nŽelezniční trať Havlíčkův Brod – Humpolec (v jízdním řádu pro cestující označená číslem 237). Jednokolejná regionální trať. Trať byla zprovozněna roku 1894\n\n\n"}
{"id": "438850", "url": "https://cs.wikipedia.org/wiki?curid=438850", "title": "Železniční trať Moravské Budějovice – Jemnice", "text": "Železniční trať Moravské Budějovice – Jemnice\n\nŽelezniční trať Moravské Budějovice – Jemnice (v jízdním řádu pro cestující označená číslem 243) je jednokolejná regionální trať, která byla zprovozněna v roce 1896. Dne 24. července 1996 byla tato železniční trať prohlášena Ministerstvem kultury za kulturní památku České republiky.\n\nProjekt na výstavbu nové trati vypracovali v roce 1886 profesoři Vysoké školy technické v Brně – ing. Alfred Lorenz a ing. Johan Brik. Trať Moravské Budějovice – Jemnice byla přitom jen malým úsekem plánované rozsáhlejší železniční sítě na jihozápadní Moravě, zbylé části však nebyly nikdy dokončeny. Původním záměrem bylo propojení Rakouské severozápadní dráhy a Dráhy císaře Františka Josefa, a to v trase Moravské Budějovice – Jemnice – Slavonice – Nová Bystřice – Třeboň. Spolu se dvěma odbočkami (Slavonice – Dačice – Telč – Kostelec a Slavonice – Waidhofen – Schwarzenau) měla projektovaná trať dosáhnout délky 92,542 km. Vlaky po ní měly dosahovat rychlosti nejvýše 25 km/h. \n\nZahájení výstavby však zpožďoval nedostatek financí i nízká podpora úřadů a obcí. Stavební práce alespoň v úseku Moravské Budějovice – Jemnice proto započala rakouská firma \"E. Gross a spol.\" až 1. října 1895\".\" Vedoucím výstavby byl ing. Hollenia, stavbyvedoucími se stali Italové Leonardo Albertini, Betta Giovanii a Pietro Corvelin. Ve dnech 6. – 7. listopadu 1896 byly provedeny technické zkoušky trati a 8. listopadu 1896 proběhlo velkolepé slavnostní otevření a uvedení do provozu. \n\nDopravu na novém úseku měla na starosti Rakouská severozápadní dráha, prakticky od počátku však význam trati nedosáhl takové úrovně, jaký se předpokládal. Důvodem bylo nedokončení původního projektu celé železniční sitě, ale i dostavba dalších „konkurenčních“ tratí. Proto se zde správci snažili šetřit a omezovat provoz, proto se na této trati jen pomalu prosazovala technická vylepšení. Pro stále se zhoršující finanční situaci byla nakonec 1. ledna 1925 místní dráha převzata do majetku československého státu. trať pak spravovaly Československé státní dráhy. \n\nPo roce 1945 opět ožily snahy o prodloužení místní trati až do Dačic, aby bylo umožněno následné propojení železnice z Českých Budějovic do Brna. Tyto plány však byly do roku 1950 opuštěny. Poslední parní lokomotiva jezdila na této trati v červenci roku 1974 (první motorové vlaky se na trati objevily již v roce 1930).\n\nProvoz pravidelných osobních vlaků Českých drah byl ukončen 31. prosince 2010. Už 22. ledna 2011 ale na trať vyjel mimořádný vlak společnosti Jindřichohradecké místní dráhy (JHMD) a začalo se uvažovat o obnovení provozu od června 2011. Dne 23. května 2011 bylo ohlášeno, že radnice Jemnice a Moravských Budějovic mají zájem alespoň o víkendový provoz tratě. Vlaky, objednané městem Jemnice u společnosti JHMD v červenci a srpnu 2011 na dráhu opravdu vyjely.\n\nOd konce roku 2011 začal u dopravce České dráhy a.s. objednávat na trati příležitostné vlaky Spolek pro veřejnou dopravu na jihozápadní Moravě (SVD-JZM). Prvním takto vypraveným vlakem byla Mikulášská jízda dne 4. prosince 2011, při které bylo zároveň vzpomenuto 115. výročí zahájení provozu. Tato praxe pokračovala i v letech 2012 a 2013, ve kterých se pod hlavičkou SVD-JZM podařilo na trati uskutečnit několik příležitostných jízd, které se postupem času staly tradicí. Kromě Mikulášských jízd se oblíbenými staly například vlaky vypravované k příležitosti slavnosti Barchan. Dne 2. června 2013 byl ve spolupráci SVD-JZM a společnosti Telčské místní dráhy a za podpory fondů EU vypraven u příležitosti mezinárodní akce \"Za poznáním k sousedům\" do Jemnice parní vlak. V závěru roku 2013 SVD-JZM kupuje vlastní lokomotivu typu \"Zastal\" a dva vozy typu Dak a zahajuje jejich rekonstrukci s cílem provozování tzv. Výletního vlaku na této trati. \n\nV roce 2014 opět město Jemnice objednává prázdninový víkendový provoz, tentokrát u firmy Railway Capital. a 30. srpna 2014 vyráží na první veřejnou jízdu rovněž Vyhlídkový vlak SVD-JZM. Příležitostné jízdy Vyhlídkového vlaku SVD-JZM a prázdninového provozu motorových vozů řady 810 společnosti Railway Capital probíhají až do konce roku 2017. \n\nDne 26. srpna 2016 byla na nádraží v Jemnici uspořádána slavnost k příležitosti 120. výročí zahájení provozu na trati s mimořádnými jízdami osobních i nákladních vlaků, doplněná tematickými výstavami v Jemnici a Moravských Budějovicích. Při všech těchto příležitostech byla zejména ze strany města Jemnice deklarována snaha po obnovení pravidelného provozu na trati. \nSpráva železniční a dopravní cesty nabídla v roce 2017 trať k prodeji, trať byla nabídnuta za vyhláškovou cenu 94 milionů Kč. V prvním kole nikdo o trať neprojevil zájem, v druhém kole byla nabídnuta trať za běžnou tržní cenu, která se pohybovala kolem 8,3 milionu Kč. Město Jemnice projevilo zájem o pokračování provozu na trati, ale neuvažuje o jejím zakoupení. Pokud nebude zájem o trať ani ve druhém kole, bude trať nabídnuta Ministerstvu obrany ČR pro strategické využití při obraně státu. Pokud to nebude mít zájem, mohou města požádat o bezúplatný převod, pokud to se nepovede, dojde k likvidaci trati. Město Jemnice by mělo zájem o bezúplatný převod. Společnost Railway Capital zmínila, že příští rok se očekává krajská objednávka dopravy od Českých drah, kraj to však nepotvrdil. \n\nV prosince 2017 bylo oznámeno, že kraj objednal nové jízdy vlaků o víkendech a svátcích, od Velikonoc do svátku Všech svatých. Jízdy budou zahájeny nejpozději v červnu roku 2018. Krajský úřad chce smlouvu se společností Railway Capital uzavřít na 5–10 let. Správa železniční a dopravní cesty byla městem Jemnice požádána, aby přerušila plánovaný prodej trati. Plánována je i nákladní doprava a zachování výletních vlaků spolku pro veřejnou dopravu na jihozápadní Moravě. Železniční trať zůstala od roku 2018 v majetku státu, tak může být zachována nákladní i osobní doprava. V březnu roku 2018 byla obnovena pravidelná víkendová doprava, kdy provozovatelem je společnost Railway Capital, objednavatelem je stát. Vlaky budou jezdit od Velikonoc do prvního víkendu v listopadu, budou to tři páry pravidelných vlaků, v létě bude městem Jemnice objednán čtvrtý pár vlaků. Kraj Vysočina dopravu také podpořil.\n\nV roce 2019 společnost Railway Capital provozující trať začala svážet kůrovcem poničené dřevo z okolních lesů s využitím tratě, nakládat se bude alespoň 25 vagonů dřeva týdně, provoz má trvat alespoň dva roky. Nakládá se na nádražích Třebelovice a Jemnice, sváží se na nádraží Moravské Budějovice. Následně se dřevo odváží do Německa na zpracování. Od 19. dubna 2019 se opět obnovuje i osobní provoz, ten potrvá v roce 2019 do 2. listopadu.\n\n\n"}
{"id": "438853", "url": "https://cs.wikipedia.org/wiki?curid=438853", "title": "Kitoj", "text": "Kitoj\n\nKitoj ( je řeka v Burjatské republice a v Irkutské oblasti v Rusku. Je dlouhá 316 km. Povodí řeky má rozlohu 9 190 km².\n\nVzniká soutokem zdrojnic Samarta a Urda Ulzyta, které stékají z Kitojských Golců ve Východním Sajanu. Protéká mezi nimi a Tunkinskýmo Golcy. Na dolním toku je říční údolí široké a bažinaté. Ústí zleva do Angary (povodí Jeniseje).\n\nZdrojem vody jsou převážně dešťové srážky. Průměrný roční průtok vody v ústí činí 115 m³/s a maximální 2 340 m³/s. Zamrzá ve druhé polovině října a rozmrzá na konci dubna až na začátku května.\n\nŘeka je splavná. Leží na ní města Kitoj a Angarsk.\n"}
{"id": "438854", "url": "https://cs.wikipedia.org/wiki?curid=438854", "title": "Yvonne Meusburgerová", "text": "Yvonne Meusburgerová\n\nYvonne Meusburgerová (* 3. října 1983 v Dornbirnu, Rakousko) je současná rakouská profesionální tenistka. Ve své dosavadní kariéře zatím nevyhrála žádný turnaj WTA.\n\nV rámci okruhu ITF vyhrála do května 2014 patnáct turnajů ve dvouhře a devět ve čtyřhře. Na okruhu WTA získala jeden titul, když zvítězila na turnaji v Bad Gasteinu 2013 nad Andrea Hlaváčkovou 7–5, 6–2.\n\nNa žebříčku WTA byla ve dvouhře nejvýše klasifikována v březnu 2014 na 37. místě, ve čtyřhře pak v srpnu 2010 na 104. místě. Trénuje ji Joachim Kretz.\n\nV rakouském fedcupovém týmu debutovala v roce 2003 v Bree v rámci 1. světové skupiny, když se Rakousko snažilo v prvním kole probojovat přes Belgii. Debut zahájila prohrou v deblu se Sybillí Bammerovou a Rakousko prohrálo 0–5. Do  roku 2015 v soutěži nastoupila k 29 mezistátním utkáním s bilancí 5–13 ve dvouhře a 3–8 ve čtyřhře.\n\n"}
{"id": "438863", "url": "https://cs.wikipedia.org/wiki?curid=438863", "title": "Primož Trubar", "text": "Primož Trubar\n\nPrimož Trubar (9. června 1508 Rašica (občina Velike Lašče) – 28. června 1586 Tübingen) byl slovinský protestantský reformátor, zakladatel protestanské církve ve Slovinsku, konsolidátor slovinského jazyka a také autor první tištěné slovinské knihy.\n\nJe považován za otce slovinské literatury, neboť jeho díla pomáhala vytvářet podobu jazyka, která se rozšířila mezi tehdejší veřejnost, vymezila a definovala národní identitu Slovinců, a která se výrazněji neměnila až do 19. století. Trubarova aktivita a překlady církevních textů do slovinštiny umožnily zpřístupnit náboženství pro tehdejší obyvatelstvo; protestantská církev kázala v domácím jazyce a rovněž knihy se četly přeložené.\n\nJako mladý strávil svá léta v Rijece, Salzburgu a Terstu, kde se seznámil s pracemi evropských humanistů 16. století. Pod patronací terstského biskupa Pietra Bonoma získal přístup ke studiu, vytvořil si široký rozhled a stal se katolickým knězem. Následně přesídlil do dnešního Slovinska, přesněji do Lublaně, kde působil jako kanovník. Jeho rozpory s katolickou církví ale rostly, pro tehdejší církevní správu stával nepřijatelným.\n\nVlna kritiky vzrostla poté, co Trubar přestoupil do církve protestantské oficiálně a stal se dokonce i její hlavou (superintendantem). Když však začala protireformace, začal být za své názory kritické k církvi pronásledován a byl donucen odejít do Tübingenu v dnešním Německu, kde panovala mnohem tolerantnější atmosféra k odpůrcům Říma. I tam se však skrýval a vystupoval pod různými pseudonymy. \n\nV Tübingenu se věnoval překladům (přeložil do slovinštiny například Nový Zákon) a psaní knih – vyšlo jich celkem dvacet pět. Mezi nimi byla i první kniha, která byla ve slovinském jazyce vytištěna, stalo se jí \"Abecedarijum i Katekizem\" (Abecedarium a katechismus).\n\n"}
{"id": "438865", "url": "https://cs.wikipedia.org/wiki?curid=438865", "title": "Seznam děkanů Metropolitní kapituly u svatého Václava v Olomouci", "text": "Seznam děkanů Metropolitní kapituly u svatého Václava v Olomouci\n\n\n"}
{"id": "438871", "url": "https://cs.wikipedia.org/wiki?curid=438871", "title": "Moce", "text": "Moce\n\nVýraz moce znamená:\n\n"}
{"id": "438875", "url": "https://cs.wikipedia.org/wiki?curid=438875", "title": "Sunrise Avenue", "text": "Sunrise Avenue\n\nSunrise Avenue je finská rocková skupina založená v roce 2002 v Espoo ve Finsku. Dříve se kapela jmenovala jen „Sunrise“. V roce 2003 však bylo jméno změněno na „Sunrise Avenue“. Sunrise Avenue jsou známi pro jejich chytlavé, melodické, moderní a energické vystupování. Jejich styl kolísá na hranicích pop-rocku a rockových balad. Kapela už prodala více než 700 000 kopií alb a více než 1 000 000 singlů a měla mnoho turné s více než 1000 vystoupeními ve 20 evropských zemích a v Japonsku. Jejich nejznámější songy jsou \"Hollywood Hills\" (2011), \"Fairytale Gone Bad\" (2006), \"Forever Yours\" (2007), \"The Whole Story\" (2009), \"Heal Me\" (2007) a \"Welcome To My Life\" (2009). Vydali 3 studiové alba, 1 živé, 1 DVD a 12 singlů.\n\nSamu Haber založil kapelu „Sunrise“ spolu s finským zpěvákem a písničkářem Janem Hohenthalem v dubnu 1992. Vystupovali spíše v klubech, na malých festivalech a soukromých večírcích do roku 1998, kdy se Samu Haber přestěhoval do Španělska. Ostatní členové v té době byli basový kytarista Sami Heinänen a bubeník Antti Tuomela.\n\nPo 4 letech ve Španělsku a jenom hrstce vystoupení na tamějších večírcích se Haber přestěhoval zpět do Finska. Kapela si také změnila své jméno na „Sunrise Avenue“ v říjnu 2001 v restauraci Memphis v Helsinkách na takzvaném “Sunrise world domination plan meeting.”. Mezitím je opustil bubeník Antti Tuomela a kapela tak neměla bubeníka. Basový kytarista Sami Heinänen navrhl logo kapely ve stylu amerického označení ulice po oné schůzce v restauraci.\n\nJan Hohenthal opustil kapelu v roce 2002, protože se chtěl věnovat své vlastní kariéře. Dneska Hohenthal hraje se svou folkovou kapelou „Metrofolk“. Basový kytarista Sami Heinänen představil kapele nového kytaristu a svého přítele ze střední školy Janneho Kärkkäinena.\n\nS novým bubeníkem Juho Sandmanem, kapela vystupovala na mnoha studentských večírcích, menších festivalech a v malých klubech převážně v oblasti Greater Helsinki area. Kapela také spolupracovala spolu s dvěma finskými producenty (Jone Ullakko a Jani Saastamoinen), než pak poznali jejich „future in-house“ producenta Jukku Backlunda. Haber pořád říká, že Jukka Backlund je jejich „hudební mentor a učitel pro něj i kapelu“. Mezi lety 2002–2005 Samu Haber prošel skoro 102 nahrávacími společnostmi ve Finsku a Švédsku, než se konečně přihlásili do malé skandinávské společnosti Bonnier Amigo Music. Odpověď byla pořád stejná: „Bez černých hadrů a make-upu, rock nebude povolen“\n\nAby mohli financovat debutové album „On the Way To Wonderland“, Samu Haber představil takzvaný “Sunrise Avenue Business Plan” svým přátelům. Nahrávací zařízení posléze koupil muž jménem Mikko Virtala. Virtala sponzoroval většinu z nahrávek na albu a také výlet na výstavu „Midem Music Expo“ v Cannes ve Francii, aby se kapela setkala s evropskými manažery a společnostmi. V Cannes Samu Haber také potkal budoucího manažera kapely, Angličana Boba Cunninghama. \"On the Way To Wonderland“ bylo vydáno v roce 2006 ve většině Evropy. Největší hit alba „Fairytale Gone Bad“ zabodoval v žebříčcích a rádiích na vysokých pozicích v mnoha zemích a kapela vyjela na 3 vyprodaná, evropská turné a na největší festivaly a dokonce vystoupila na hlavním pódiu německého festivalu „Rock Am Ring“ v roce 2007.\n\nV roce 2007 se také jejich hlavní kytarista Janne Kärkkäinen rozhodl po náročném období odejít. Kärkkäinen pak i zažádal o soudní proces vůči kapele kvůli tomu, že nemají právo vystupovat jako Sunrise Avenue bez něj. Kapela však proces vyhrála a po 3 letech „legálního boje“ obě strany nakonec udělaly finanční dohodu a všechna obvinění byla stažena. Takže jméno kapely a obchodní známka náleží jenom a pouze Samu Haberovi.\n\nV roce 2008 Samu Haber a Jukka Backlund zakoupili nahrávací studio Sonic Kitchen Recording Studio v Helsinkách ještě spolu s finským producentem Aku Sinivaloem. Zde také kapela v roce 2009 nahrála své druhé album „Popgasm“.\n\nV roce 2010 kapela nahrála živé album „Acoustic Tour 2010“ během jejich stejnojmenného turné po Německu, Švýcarsku a Rakousku.\nPo turné kapela začala makat na jejich 3. studiovém albu spolu s Jukkou Backlundem a novým producentem Jukkou Immonenem. Songy byly napsané v Helsinkách, Los Angeles, Tokiu, Řecku a v Německu. Spolu s dvěma producentskými týmy se Haber stal výkonným producentem a v létě 2010 po spoustě vyjednávání s mnoha skandinávskými nahrávacími společnostmi se kapela přihlásila do celosvětového jednání s Universal Music (obsahující země jako Německo, Švýcarsko a Rakousko). Jednání bylo úspěšné a 3. album „Out of Style“ bylo vydáno v 70 zemích a první singl z tohoto alba “Hollywood Hills“ se stal nejprodávanějším a nejznámějším hitem v mnoha evropských zemích.\n\nKapela vystartovala na podzim roku 2011 na turné. Během jarní části byla nahrána a pak vydána živá edice alba „Out of Style“ spolu s DVD. Kapela v těchto dnech pracuje na 4. studiovém albu a připravuje se na speciální turné s názvem „The Big Band Theory Tour“, které odstartuje na jaře roku 2013.\n\nNejúspěšnější singly jsou „Fairytale Gone Bad“, které bylo oceněno platinovou deskou v Německu a ve Finsku a zlatou ve Švédsku. Pak „Forever Yours“ bylo oceněno zlatou deskou ve Finsku a „Hollywood Hills“ dostalo platinovou desku v Německu, Švédsku a Švýcarsku a zlatou ve Finsku a v Rakousku.\n\nSoučasní členové :\n\nZakládající (bývalí) členové :\n\nExterní členi (turné, koncerty):\n\nAlba :\nDVD:\n"}
{"id": "438882", "url": "https://cs.wikipedia.org/wiki?curid=438882", "title": "Rabštejnek", "text": "Rabštejnek\n\nRabštejnek, též nazývaný Rabštejn, je zřícenina hradu, který stával nedaleko Heřmanova Městce v okrese Chrudim. Od roku 1964 je chráněn jako kulturní památka ČR.\n\nRabštejnek byl postaven v první polovině 14. století. Je známo, že se zde vystřídala celá řada majitelů, např. Mikoláš z Rabštejna, Jan z Orle a další. Ke konci 15. století jej získal rod Šárovců a ti jej v roce 1540 prodali městu Chrudim. To se o něj nestaralo a hrad začal chátrat a je známo, že roku 1585 byl trvale prázdný.\nPo roce 1850 v objektu vestavěli Auerspergové novou budovu s cílem přetvořit areál do romantické podoby, nicméně i z ní se stala zřícenina. V roce 2014 koupili zříceninu od Lesů České republiky tři nadšenci, kteří chtěli zabránit dalšímu chátrání.\n\nDnes jsou zachovány zbytky zdí vestavěné budovy s řadou sgrafit, z původního hradu je zachován zbytek věže, bašt a hradeb. Vše je obklopeno stromy a keři. Přístup je nejlepší z obce Rabštejnské Lhoty po zelené turistické značce.\n\n"}
{"id": "438884", "url": "https://cs.wikipedia.org/wiki?curid=438884", "title": "Železniční trať Znojmo–Okříšky", "text": "Železniční trať Znojmo–Okříšky\n\nŽelezniční trať Znojmo–Okříšky je jednokolejná neelektrifikovaná železniční trať, součást celostátní dráhy, spojující Znojmo a Okříšky. Nese číslo 241. Do provozu byla uvedena 23. dubna 1871 jako součást trati Rakouské severozápadní dráhy. Na trati se nachází jeden tunel.\n\nPřímé spojení Berlína s Vídní přes Liberec plánovaly německé hospodářské kruhy koncem roku 1860. Kromě toho si Rakousko přálo krátké spojení Vídně s Baltským mořem a Severním mořem, na něž by se mohly napojit i střední Čechy se svými uhelnými doly a cukrovary. S přípravou projektu započala společnost Süd-Norddeutsche Verbindungsbahn (SNDVB) roku 1865. Jedním z jejích konkurentů byla společnost Společnost státní dráhy (StEG). Koncesi k vybudování a provozování dráhy Vídeň–Mladá Boleslav obdržela SNDVB dne 8. září 1868.\nSpolečnost Rakouská severozápadní dráha (ÖNWB) byla založena 26. července 1870 s cílem vybudovat druhé severojižní spojení v Čechách. Úsek Kolín–Golčův Jeníkov byl uveden do provozu v prosinci 1869, úsek Golčův Jeníkov–Havlíčkův Brod v prosinci 1870, v lednu 1871 pak úsek Havlíčkův Brod–Jihlava a 23. dubna 1871 konečně úsek Jihlava–Znojmo.\n\nRoku 1908 byl provoz na trati zestátněn. Odstoupením části území po mnichovské dohodě přešel úsek trati od Znojma po Šumnou k Německým říšským dráhám; zahrnut byl pod trať 462 g Wien Nordwestbf–Znaim–Schönwald-Frain. Po druhé světové válce převzaly správu Československé dráhy, později České dráhy a od roku 2008 Správa železnic. V roce 2011 byla na trati vybudována nová zastávka Bohušice mezi stanicemi Jaroměřice nad Rokytnou a \nMoravské Budějovice.\n\nPo železniční trati Znojmo–Okříšky bývaly vedeny rychlíky. Ty stavívaly mimo Znojmo a Okříšky též v Šumné, Moravských Budějovicích a Jaroměřicích nad Rokytnou. V posledních svých letech nesl tento rychlík název \"Dyje\". Po roce 1991 zaznamenal tento dálkový vlak výrazný úbytek cestujících, zejména v úseku Jihlava–Znojmo, a byl v roce 1993 zrušen. Až do roku 2006 jezdíval pár rychlíků 1518/1519, v pátek odpoledne ve směru z Prahy do Znojma a v neděli ze Znojma do Prahy.\n\nV roce 2017 městys Stařeč navrhl propojit tratě 240 a 241 se zaústěním do stanice Třebíč. Spojka by zlepšila místní dopravní obslužnost tím, že by se východištěm vlaků do Znojma mohlo stát okresní město Třebíč místo Okříšek a sám městys Stařeč by získal nádraží blíže zastavěné části obce. Kraj Vysočina souhlasil s tím, že pošle Správě železnic žádost o zpracování studie. V roce 2019 bylo navrženo zřízení zastávky nedaleko domu sv. Antonína v Moravských Budějovicích, městská rada Moravských Budějovic však neschválila zřízení zastávky. Náklady na zřízení by byly příliš vysoké. Dříve se spekulovalo o zřízení zastávky u Lesůněk, ale tam zřízení nepodpořil Kraj Vysočina.\n\nOd prosince roku 2019 byl upraven jízdní řád a nově jezdí spěšné vlaky ze Znojma do Jihlavy či Havlíčkova Brodu bez přestupu v Okříškách a s návazností na rychlíky do Prahy.\n\nŽelezniční trať vychází ze znojemského nádraží na sever. Jak se stáčí k západu, obchází ze severu takřka celé město po pravém břehu potoka Lesky, pod Novou nemocnicí je také nově zřízena bezbariérová zastávka \"Znojmo-Nemocnice\". Až k zastávce Citonice trať vede souběžně s Gránickým potokem. Od Citonic k železniční stanici Olbramkostel prochází poli. Další úsek cesty ke stanici Šumná již vede podstatnou měrou lesem nebo po jeho okraji (Šumenský hvozd). Podobně je tomu, když trať pokračuje k severu ke Grešlovému Mýtu. Za stanicí Grešlové Mýto trať překonává Jevišovku.\n\nDál již trať vede v polích. Poslední zastávkou v Jihomoravském kraji jsou Blížkovice. Za nimi trať opouští okres Znojmo a vstupuje na území kraje Vysočiny.\n\nV okrese Třebíč prochází trať mezi Častohosticemi a Vescí, při níž je zastávka. Od Vescí trať směřuje k severu a stoupá ke 440 m n. m. poblíž Lažínek. Do Moravských Budějovic vstupuje trať od jihu. Jádru města se vyhýbá k západu. Jak překoná Rokytku, potkává se s dráhou tratě do Jemnice a souběžně vedou do stanice Moravské Budějovice. Od Moravských Budějovic trať běží k Lukovu a Bohušicím. Za Bohušicemi se velkým obloukem dotýká Jaroměřic nad Rokytnou, jejichž železniční stanice leží v připojené obci Popovicích. V Lesůňkách překračuje trať řeku Rokytnou a běží na severozápad k zastávce Šebkovice. Dál vede na sever k Hornímu Újezdu. Další stanicí jsou Kojetice na Moravě. Dalšími dvěma výraznými oblouky trať míjí Kojetice, Mikulovice a Mikulovickou horu. Až do Okříšek pak trať udržuje víceméně přímý severozápadní směr. Ze západu míjí Mastník. Ke stařečskému nádraží trať stoupá k úpatí Zadní hory. Po jižním okraji Čechočovic trať pokračuje ke Steklému rybníku u Hvězdoňovic. V těch je poslední zastávka. Trať se od nich natáčí k přímo k severu a klesá do Okříšek. Jakmile ze západu mine kopec Strážku, sbíhá se s tratí od Krahulova a spolu obcházejí západní a severní stranu zástavby Okříšek a ústí do okříšské stanice, v níž se obě trati spojují.\n\nNa železniční trati Znojmo–Okříšky jsou tyto stanice a zastávky:\n\n\n"}
{"id": "438887", "url": "https://cs.wikipedia.org/wiki?curid=438887", "title": "Kastrup", "text": "Kastrup\n\nKastrup je městská část dánské Kodaně ležící na ostrově Amager, administrativně se však řadí k městu Tårnby. Na území Kastrup se nachází moderní Kodaňské letiště. Z Kastrupu rovněž vede známý Öresundský most do švédského Malmö.\n"}
{"id": "438888", "url": "https://cs.wikipedia.org/wiki?curid=438888", "title": "Monaco-Ville", "text": "Monaco-Ville\n\nMonaco-Ville je původní opevněné město Monaka a zároveň jeho hlavní město.\n\nV této čtvrti se nachází Knížecí palác, Katedrála svatého Mikuláše a Oceánografické muzeum. Žije v něm kolem 1151 lidí.\n\nMonaco-Ville je místními nazýváno také \"\"le rocher\"\", což znamená \"skála\" a je jedním ze čtyř čtvrtí Monaka. Ostatními jsou La Condamine, Monte Carlo a Fontvieille. Ačkoliv v nynější době je Monako členěno na 10 okrsků.\n\nMonaco-Ville je staré opevněné město s pozůstatky hradeb, které jsou situovány na okraji útesu směrem ke Středozemnímu moři (viz foto). Starověký název Monaco-Ville je \"Monoecus\".\n\nBarvité střídání stráží se odehrává každý den před \"Knížecím palácem\" v 11:55 hodin. Hned vedle \"paláce\" se nachází \"Cathédrale de Monaco\", románsko-byzantský chrám, kde jsou uloženy ostatky knížat. Monacká kněžna Grace Kelly je zde také pohřbena. Monaco-Ville se také pyšní Oceánografickým muzeem, které bylo založeno v roce 1910 knížetem Albertem I. pod vedením Jacques-Yves Cousteaua. Je zde také jedna z nejstarších budov v knížectví, Chapelle de la Misericorde (1639). Navzdory tomu, že je Monaco-Ville umístěno v nejhustěji zalidněném státě na světě, tak si uchovává vesnický klid a ticho i po setmění. I když Monaco-Ville a náměstí u paláce navštěvuje nepočítaně turistů, tak sem mají povoleny vjezd jen místní vozidla a motorky mají zakázán vjezd po 22. hodině.\n\nMonacké knížectví samotné se nachází na pobřeží Středozemního moře, situované jihovýchodně od Francie, 20 km severovýchodně od Nice a 8 km od hranic Francie a Itálie. Stalo se doménou bohatých a slavných díky přístavu, světoznámému kasinu a daňovému ráji. Od roku 1297, s krátkými přestávkami, bylo domovem dynastie Grimaldiů, nejstarším vládnoucím rodem v Evropě. Nynější panovník kníže Albert II. se ujal trůnu po smrti svého otce knížete Rainiera III. Slavnostní korunovace knížete Alberta II. proběhla 19. listopadu 2005. Od roku 1929 se Monako stalo místem pořádání Formule 1 známém jako Grand Prix Monaka. Tato sportovní událost se každoročně koná koncem května. Monako má 30 tis. obyvatel (odhad z roku 1990).\n\n\n"}
{"id": "438905", "url": "https://cs.wikipedia.org/wiki?curid=438905", "title": "Obec překladatelů", "text": "Obec překladatelů\n\nObec překladatelů (OP) je sdružení překladatelů krásné literatury a teoretiků literárního překladu. Byla založena v roce 1990. Cílem Obce je chránit práva a zájmy překladatelů a přispívat k prestiži postavení literárního překladu v České republice. Obec je od první poloviny devadesátých let členem CEATL (Conseil européen des associations de traducteurs littéraires, v překladu Evropská rada asociací literárních překladatelů).\n\nOd roku 1991 pořádá každoročně prestižní Cenu Josefa Jungmanna za nejlepší překlad předchozího roku a uděluje v jejím rámci další ocenění za výjimečné literární počiny, vždy ke dni 30. září, svátku patrona překladatelů – svatého Jeronýma. Pravidelně pořádá také Soutěž Jiřího Levého, pojmenovanou po významném českém teoretikovi překladu, v níž se v několika kategoriích udílejí ceny mladým a začínajícím překladatelům. Veřejnost se s vítěznými překlady seznamuje prostřednictvím literárních večerů a literárních časopisů.\n\nVe snaze bránit tlakům komerčních zájmů a diletantismu některých nakladatelů Obec již tradičně ustavuje porotu, která uděluje každoroční anticenu Skřipec za nejhorší překlad roku. Výsledky jsou vyhlašovány na pražském veletrhu Svět knihy. Zástupci Obce zasedají v porotě každoroční Státní ceny udělované za překladatelské dílo a působí v porotách rozhodujících o výročních literárních cenách Magnesia Litera, Slovník roku, Zlatá stuha. Obec pořádá tematické konference související s problematikou literárního překladu. Na těchto setkáních často vystupují hosté z nejrůznějších domácích i zahraničních institucí. Vypisuje a organizuje také workshopy literárního překladu pro mladé překladatele a další zájemce. Obec se každoročně zúčastňuje výstav a doprovodných programů velkých knižních veletrhů: v České republice Světa knihy a Podzimního knižního veletrhu v Havlíčkově Brodě.\n\nZ iniciativy Obce vyšla krátce po jejím založení publikace \"Zamlčovaní překladatelé 1948–1989\", která uvádí skutečné překladatele 662 literárních překladů z období kulturní a politické nesvobody, kdy nejlepší čeští překladatelé záviseli na odvaze a konspiraci přátel, aby mohli publikovat a uhájit svou existenci.\n\n"}
{"id": "438913", "url": "https://cs.wikipedia.org/wiki?curid=438913", "title": "Votočnice", "text": "Votočnice\n\nLouka v zákrutu řeky Sázavy pod vyústěním Čertovy brázdy se nazývá Votočnice. Na této nivní louce byly nedávno vybudovány tři tůně, Stulíková, Leknínová a Kosatcová, a říční rameno.\n\nZde se podle křesťanské legendy svatý Prokop s čertem obracel při orání Čertovy brázdy. Pravděpodobnější však je, že se zde v době laténské obracely povozy, které po Čertově brázdě – jak dnes nazýváme tuto dálnici pravěku – vozily zboží mezi dvěma splavnými úseky řek – Labem a Sázavou.\n\nV roce 2007 zde vznikla naučná stezka s pěti zastaveními, která zachycuje zvláštnosti zdejšího biotopu. Součástí naučné stezky je vyhlídková plošina. Stezka je přístupná pro pěší, cyklisty i vodáky, kteří se na ni mohou dostat z místa proti tzv. Sázavskému ostrovu.\n\n"}
{"id": "438917", "url": "https://cs.wikipedia.org/wiki?curid=438917", "title": "Coloradisaurus", "text": "Coloradisaurus\n\nColoradisaurus (\"ještěr od řeky Los Colorados\") byl rod prosauropodního dinosaura, žijícího v období svrchního triasu (stupeň nor, asi před 221 až 210 miliony let) na území dnešní Argentiny. Typový druh \"C. brevis\" byl formálně popsán paleontologem José F. Bonapartem v roce 1978. Je možné, že se jedná pouze o dospělý exemplář mussaura. Původní název byl \"Coloradia\", ten však již patřil jednomu rodu motýla, proto byl později změněn.\n\n\"Coloradisarus\" byl poměrně malý sauropodomorf, dosahující délky 3 metrů a hmotnosti kolem 70 kilogramů. Podle paleontologa Thomase R. Holtze, Jr. dosahoval délky asi 4 metry.\n\n\n"}
{"id": "438918", "url": "https://cs.wikipedia.org/wiki?curid=438918", "title": "Senátní obvod č. 37 – Jičín", "text": "Senátní obvod č. 37 – Jičín\n\nSenátní obvod č. 37 – Jičín je podle zákona č. 247/1995 Sb. tvořen celým okresem Jičín a severní částí okresu Nymburk ohraničenou na jihu obcemi Lysá nad Labem, Stratov, Kostomlaty nad Labem, Kostomlátky, Písty, Nymburk, Budiměřice, Křečkov, Pátek, Choťánky, Libice nad Cidlinou a Oseček.\n\nSoučasným senátorem je od voleb 2016 člen TOP 09 Tomáš Czernin.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "438924", "url": "https://cs.wikipedia.org/wiki?curid=438924", "title": "Jean Lefebvre", "text": "Jean Lefebvre\n\nJean Lefebvre, celým jménem Jean Marcel Lefebvre (3. října 1919, Valenciennes – 9. července 2004, Marrákeš) byl francouzský herec a komik. Mezi jeho nejznámější filmové role patří ztvárnění Luciena Fougasse z 1. až 4. dílu filmů s Louis de Funèsem o četnících ze Saint-Tropez.\n\nPřestože během svého života natočil 122 filmů, jednalo se především o divadelního herce.\n\nPůvodně studoval medicínu, ale za druhé světové války byl zajat a odsouzen k smrti zastřelením. Rozsudek byl skutečně vykonán, ale on svoji popravu přežil. Brzy po skončení 2. světové války absolvoval konzervatoř v oboru opera, ale ta ho nelákala a tak začal studovat herectví. Po ukončení studií vystupoval hlavně v kabaretech. V roce 1952 se poprvé objevil před filmovou kamerou v muzikálu \"Bouquet\" se zpěvákem Charlesem Trenetem. Často vystupoval i s Louisem de Funesèm, který ještě v době před natočením „četníků“ nebyl komikem číslo 1, (\"Výhodná koupě\", \"Gentleman z Epsomu\", \"Jak vykrást banku\"), zahrál si ale i s řadou dalších známých francouzských herců.\n\nJeho rodičí byli Georges a Louise Lefebvre. Byl celkem pětkrát ženatý a měl i pět dětí. První svatbu měl v roce 1950 a oženil se s Michelinou Grasser měli spolu syna Bertranda a tři dcery. Vztah se rozpadl v roce 1962. Jean Lefebvre by dvakrát ženal s Catherine Chassin-Briault (1967 - 1973 a 1974 - necelé tři roky) a měli spolu syna Pascala.\n\nZemřel 9. července 2004 ve věku 84 let v restauraci \"La Bohème\" v marockém Marrákeši na srdeční kolaps.\n\n\n"}
{"id": "438925", "url": "https://cs.wikipedia.org/wiki?curid=438925", "title": "Mangovník", "text": "Mangovník\n\nMangovník (\"Mangifera\") je rod rostlin z čeledi ledvinovníkovité. Jsou to robustní stálezelené stromy s jednoduchými celokrajnými listy a drobnými, čtyř nebo pětičetnými květy uspořádanými v latovitých květenstvích.\nPlodem je peckovice. Rod zahrnuje asi 63 druhů a je rozšířen v tropické Asii od Indie po Šalomounovy ostrovy.\n\nHospodářsky nejvýznamnějším a také nejčastěji pěstovaným druhem je mangovník indický, poskytující ovoce mango. Je pěstován v tropech a subtropech celého světa a nezřídka i zplaňuje. Jako ovocné dřeviny se zejména v Asii pěstují i jiné druhy, zejména mangovník vonný a mangovník zápašný.\n\nMangovníky jsou stálezelené, mohutné stromy zpravidla převyšující okolní porost. Listy jsou jednoduché, celokrajné, řapíkaté, tence nebo tlustě kožovité, spirálně uspořádané a nezřídka nahloučené na koncích větví. Zpravidla mají tlustý kmen a širokou, hustou, tmavozelenou korunu. Květy jsou drobné, čtyř nebo pětičetné, uspořádané ve vrcholových nebo úžlabních, latovitých květenstvích. Na rostlině jsou zpravidla oboupohlavné a jen samčí květy (andromonoecie). Kališní lístky jsou volné nebo na bázi srostlé. Koruna je složená ze 4 nebo 5 volných lístků. Na vnitřní straně korunních lístků jsou často ztlustlé žlázky. Tyčinek je 5 (výjimečně 10) a jsou volné nebo bázemi přirostlé ke květnímu terči. Zpravidla je plodná jen 1 nebo 2 tyčinky z celého souboru, ostatní jsou sterilní a zkrácené. Semeník je svrchní, obsahuje jedinou komůrku s jedním vajíčkem a nese jednoduchou, excentrickou nebo postranní čnělku. Plodem je jednosemenná, pryskyřičnatá peckovice s dužnatou, vláknitou nebo i dřevnatou dužninou (mezokarp). Pecka je tvrdá, tlustostěnná, zploštělá.<ref name=\"mam-8/3\"></ref>\n\nRod mangovník zahrnuje asi 63 druhů. Je rozšířen od Indie a Srí Lanky přes jižní Čínu, Indočínu a jihovýchodní Asii po Šalomounovy ostrovy. Největší počet druhů roste na Malajském poloostrově, Sumatře a Borneu, směrem na východ se počty udávaných druhů snižují. Mangovník indický je hojně pěstován i v jiných částech světa a místy zdomácněl. Jeho původ není s jistotou znám, za oblast původního rozšíření je považována Indie a Indočína. Rovněž mangovník vonný je znám víceméně pouze z kultury a zřejmě se jedná o hybridogenní druh vzniklý křížením mangovníku indického s mangovníkem zápašným.\n\nMangovníky nejčastěji rostou roztroušeně v tropických lesích v nadmořských výškách do 600 metrů, řidčeji i výše (až do 1000 metrů). Některé druhy se vyskytují v poříčních nebo bažinatých lesích.\n\nKvěty mangovníků jsou opylovány širokou škálou rozličného hmyzu. Hlavními opylovači mangovníku indického jsou pestřenky a bzučivky, navštěvují je však také včely, vosy, čmeláci, mravenci, brouci, motýli, třásněnky a jiný hmyz.\n\nNa mangových plantážích jsou považováni za škůdce zejména tesaříci \"Batocera rubus\" a \"Batocera rufomaculata\", kůrovec \"Hypocryphalus mangiferae\" a nosatcovití brouci \"Platypus latifinis\" a \"Platypus solidus\".\n\nZ účinných látek obsahují mangovníky zejména fenolické kyseliny (např. kyselinu ellagovou a gallovou a ethylgalát), xanthony a flavonoidy.\nPlody mangovníku obsahují cukry, kyselinu citronovou, vitamín C, barviva ze skupiny karotenoidů, fenolické látky a flavonoidy.\nTerpentýnová vůně, přítomná ve stopkách plodů a někdy i v plodech, je způsobena obsahem monoterpenických látek myrcenu a ocimenu.\n\nNejvětší exemplář mangovníku byl nalezen na Šalomounových ostrovech, na východní hranici areálu rozšíření rodu. Jednalo se o druh \"Mangifera altissima\" a na výšku měřil 54 metrů, s holým kmenem o výšce 27 metrů. U mangovníku indického byl popsán zajímavý fenomén, polyembryonie. Z jediného oplozeného vajíčka se v některých případech vyvíjí několik (zpravidla 6 až 8, někdy až 30) zárodků, z nichž pak vyrostou samostatné rostliny.\n\nKe spolehlivému určování mangovníků je zapotřebí kvetoucí materiál. Ve vegetativním a plodícím stavu bývá určení obtížné, neboť listy mají velkou variabilitu dokonce i v rámci jediného stromu.\n\n\nNejvýznamnějším druhem mangovníku je mangovník indický, poskytující žádané tropické ovoce, mango. Jedná se o starou kulturní rostlinu. Historie jejího pěstování v Indii sahá minimálně do doby před 4000 lety. Pochází pravděpodobně z oblasti Indie a Indočíny, přesný původ však není znám. Chutné ovoce poskytují i jiné, méně známé druhy mangovníků, zejména mangovník zápašný, mangovník vonný a druh \"Mangifera caesia\". Lokálně se v tropické Asii pěstují i některé další druhy, mezi jinými \"M. griffithii\", \"M. lagenifera\", \"M. longipes\", \"M. minor\", \"M. pajang\" a \"M. similis\".\n\nPlody mangovníků se jedí čerstvé nebo se z nich vyrábějí džemy, zavařeniny nebo džusy. Nedozrálé plody některých druhů se zavařují nebo se z nich připravují čatní, ochucovadla, octy aj., někdy se také krájejí na tenké plátky, které jsou po usušení rozemlety na prášek sloužící k ochucování pokrmů. V Latinské Americe se z plodů připravují též kvašené alkoholické nápoje, známé pod názvem \"Vino de mango\". Po upražení jsou jedlá i semena. Nezralé plody mangovníku vonného a mangovníku zápašného obsahují dráždivou šťávu, která u citlivějších osob způsobuje záněty, proto se tyto plody nedozrálé nekonzumují.\nMladé listy některých druhů jsou využívány jako zelenina. Vzhledem k tomu, že pecky z plodů bývají zahazovány a snadno klíčí, rostou mangovníky v tropech často i na divoko. Plody takových stromů však mají často vláknitou dužninu anebo výrazný pach po terpentýnu.\n\nDřevo mangovníků má mnohostranné využití, ve vnějším prostředí však není příliš trvanlivé. Vyrábějí se z něj např. podlahy, dveře, bedny, dýhy a lehké stavby. Jádrové dřevo je světlé, hnědé až narůžověle hnědé, jen málo odlišné od běli. Dřevo z vnitřní části kmene bývá často tmavě hnědé s černou dekorativní kresbou a je dosti ceněné k okrasným účelům. V Malajsii je dřevo mangovníků obchodováno pod názvem \"machang\". Mangovníky jsou v tropech dosti často vysazovány též jako stínící stromy, neboť mají rozložitou a hustou korunu.\n\nV tradiční indické medicíně jsou sušená semena mangovníku indického podávána při průjmech a úplavici, sušená kůra při onemocněních močových cest. Listy a květy mangovníku mají významnou roli v hinduistických obřadech. Některé druhy jsou využívány v tradiční medicíně. Pryskyřice je v Latinské Americe používána při úplavici, nálev ze semen proti tasemnicím a jiným střevním parazitům.\n\n"}
{"id": "438938", "url": "https://cs.wikipedia.org/wiki?curid=438938", "title": "David Carradine", "text": "David Carradine\n\nDavid Carradine (rozený jako John Arthur Carradine, 8. prosince 1936, Hollywood – 3. června 2009, Bangkok) byl americký herec, kterého proslavily role mistrů bojových umění v seriálech \"Kung Fu\" a \"\", či ve dvojdílném snímku Kill Bill. Za svůj život byl mnohokrát stíhán za zneužívání návykových látek.\n\nZemřel 3. června 2009 v hotelovém pokoji v době natáčení jednoho filmu v thajském Bangkoku. Podle prvních policejních zpráv se jednalo o sebevraždu oběšením, nebo o nehodu při erotické hře – autoerotické asfyxii. Různé konspirační teorie mluví dokonce o vraždě.\n\nDavid Carradine se narodil 8. prosince 1936 v kalifornském Hollywoodu jako John Arthur Carradine, nejstarší syn známého amerického herce Johna Carradineho a jeho manželky Ardanelle Abigail, rozené McCoolové. Měl několik nevlastních bratrů: Bruce, Keitha, Roberta a Christophera, z nichž všech se také stali herci. Byl strýcem hereček Ever Carradine a Marthy Plimptonové.\n\nRodina malému Johnovi říkala Jacku a jeho dětství bylo značně neklidné. Jeho rodiče se rozvedli a následně znovu vzali a navíc byl vychováván společně s matčiným synem z předchozího manželství, kterého Davidův otec John adoptoval. John Carradine si navíc přál velkou rodinu, jeho manželka ale pokaždé tajně šla na potrat bez manželova vědomí. David se nakonec pokusil spáchat sebevraždu oběšením: neúspěšně. Po třech letech manželství se pár rozešel a John se odstěhoval, aby nemusel čelit soudu o výživném. Následovaly vleklé spory o umístění dítěte k jednomu z rodičů. Nakonec odešel s otcem do New Yorku.\n\nV roce 1960 byl naverbován do armády a krátce po tom požádal o ruku svou tehdejší přítelkyni Donnu Lee Bechtovou. Ještě o Vánocích toho roku, konkrétně 24. prosince, si ji vzal. Roku 1962 mu pak Donna porodila dceru Calistu.\n\nPo opuštění armády se rozhodl vydat se na hereckou dráhu a aby nedošlo k záměně s jeho otcem, nechal si rodné jméno John změnit na David.\n\nZačínal v divadlech a jeho první větší rolí byla ta ve hře \"The Royal Hunt of the Sun\", která pojednávala o zničení Incké říše. Za tuto roli získal ocenění Theatre World Award.\n\nV roce 1968 se rozvedl s první manželkou Donnou a rozhodl se odejít z New Yorku a vrátit se do Kalifornie. Pak si zahrál roli mistra Caina v televizním seriálu Kung Fu (1972-1975), za kterou byl nominován na cenu Emmy a Zlatý glóbus.\n\nDo roku 1975 žil s přítelkyní Barbarou Hershey, se kterou se ale rozešel. Tři roky před rozchodem mu ale Barbra porodila syna jménem Free, který byl ve věku devíti let přejmenován na Toma. Následně byl zasnoubený se Season Hubley, pár se ale nikdy nevzal. O dva roky později, v roce 1977 se pak znovu oženil, tentokrát s Lindou Gilbertovou, bývalou manželkou kytaristy skupiny The Byrds: Rogera McGuinna. Rok po svatbě se Lindě a Davidovi narodila dcera Kansas. Stejně jako předchozí vztahy, i tento skončil rozchodem. Další manželství uzavřel s Gail Jensenovou, která ale po jedenácti letech manželství zemřela.\n\n"}
{"id": "438946", "url": "https://cs.wikipedia.org/wiki?curid=438946", "title": "Sutura", "text": "Sutura\n\nSutura je latinský výraz pro šev. V češtině může znamenat:\n\n"}
{"id": "438949", "url": "https://cs.wikipedia.org/wiki?curid=438949", "title": "Kostomlaty pod Milešovkou (hrad)", "text": "Kostomlaty pod Milešovkou (hrad)\n\nKostomlaty jsou zřícenina šlechtického hradu z první poloviny 14. století na kopci Kostomlaty nad obcí Kostomlaty pod Milešovkou, podle níž získaly název. Jedná se o hrad bergfritového typu s dvoudílnou dispozicí. Stal se součástí predikátu Kostomlatských z Vřesovic. Byl opuštěn na konci 16. století. Od roku 1964 je chráněn jako kulturní památka ČR.\n\nV turistických průvodcích a mapách bývá někdy hrad – s odkazem na Václava Hájka z Libočan – nesprávně nazýván Sukoslav. Ve své kronice vypráví Hájek vymyšlený příběh o předáku Sukoslavovi, který bojoval s knížetem Hostivítem. Tento Sukoslav měl v roce 880 poblíž Bíliny založit hrad, který pojmenoval podle svého jména. Hostivít ani Sukoslav nejsou historické postavy, hrady se koncem 9. století ještě nestavěly, ztotožnění Sukoslavi s Kostomlaty neuvádí ani Hájek. V soudobých písemných pramenech se tento název nevyskytuje, používat se začal až v 19. století.\n\nVe skutečnosti hrad založili někdy po roce 1300 páni z Rýzmburka, nazývaní také páni z Oseka, původně Hrabišici. První písemná zmínka o hradu pochází z roku 1333, kdy ho Boreš z Oseka prodal Chotěborovi z Herštejna. Hrad byl v té době manstvím hradu Rýzmburka (Oseka). Dva roky nato prodal Chotěbor Kostomlaty markraběti moravskému, pozdějšímu českému králi a císaři Karlovi IV. Hrad se tak stal manstvím českého krále. Neznámo kdy udělil Karel IV. hrad v léno pánům ze Žerotína. Dokládá to fakt, že v roce 1370 instaloval nového faráře do Kostomlat Habart starší ze Žerotína. V roce 1388 prodal Plichta ze Žerotína hrad Jindřichu Škopkovi z Dubé.\n\nMajitel hradu za husitských válek Albrecht Škopek z Dubé byl komtur řádu německých rytířů v české provincii. Husité během válek Kostomlaty několikrát oblehli, poničili je, ale nedobyli. Na jaře roku 1434 hrad spolu s hotovostmi z Loun, Slaného a Žatce oblehl husitský hejtman Jakoubek z Vřesovic. Přestože byl po bitvě u Lipan od Kostomlat vylákán a poražen v bitvě u Řevničova, k hradu se posléze vrátil a dobyl jej. V roce 1435 již byl oficiálním vlastníkem hradu. Královským lénem přestaly Kostomlaty být v roce 1562. Po ztrátě Chomutova na Kostomlatech po určitou dobu sídlil Jan z Vřesovic, který se po hradě psal v době okolo roku 1458. Jan se až do roku 1465 o hrad soudil s Benešem z Kolovrat. Krátce po vyhraném sporu Kostomlaty roku 1466 předal do správy svému nejstaršímu synu Jarošovi. Potomci Jana z Vřesovic podle hradu psali Kostomlatští z Vřesovic, zůstal hrad i s panstvím až do začátku třicetileté války. Jako všechny středověké hrady se v průběhu 16. století staly i Kostomlaty pro své majitele neobyvatelné. Postupně si vystavěli nová sídla v městečku Kostomlatech pod hradem. V roce 1606 už na hradě, který postupně chátral, nikdo nebydlel. Po stavovském povstání roku 1618 byl tehdejším majitelům, Petrovi a Oldřichovi Kostomlatským z Vřesovic, zkonfiskován. Pak ho i s panstvím koupili Černínové z Chudenic.\n\nRoku 1841 začal Josef Fenzel z Kostomlat v dolním hradu stavět výletní restauraci. Vystavil v ní nálezy uskutečněné při planýrce a kopání základů. Tím byla do budoucna zmařena možnost archeologického průzkumu v tomto prostoru. Hostinec spolu s rozhlednou ve velké věži zanikl v padesátých letech dvacátého století. Z hostince zbyla jen část zdí a sklep.\n\nV roce 1998 bylo založeno Občanské sdružení pro záchranu hradu Kostomlaty, které o památku pečuje. Podařilo se mu získat finanční prostředky od Ministerstva kultury České republiky na opravu a konzervování části horního hradu. V roce 2014 sdružení dokončilo opravu velké věže, ve které byla opět zřízena rozhledna.\n\nKostomlaty jsou typickým příkladem hradu bergfritového typu. Dispozice hradu je od založení dvojdílná. Horní hrad se skládal z věže (bergfritu) a dvou protilehlých paláců, mezi nimiž bylo umístěno nádvoří na půdorysu nepravidelného lichoběžníku. Dolní hrad tvořilo rozlehlé předhradí, do něhož se vstupovalo hranolovou branou, kterou chránila kulatá věž. V předhradí byly umístěny hospodářské budovy. Dnešní cesta ke hradu respektuje původní přístup. Ještě před vstupem do předhradí přetínala cestu kulisová brána, která byla součástí parkánové hradby a ze které se dochovala část zdiva. Druhá brána, sloužící vstupu do předhradí, měla čtvercový půdorys a vnitřní neuzavřená strana byla otevřená dovnitř. Okrouhlá věž nad ní má čtvercový interiér, zakončena byla podsebitím na kamenných konzolách. Horní hrad byl od dolního oddělený příčným příkopem a hradbou. V té byla třetí brána umístěná pod bergfritem. V jihovýchodní části opevnění horního hradu pak byl vstup do nádvoří, vymezeného dvěma protilehlými paláci. V polovině 15. století byl západní palác přestavěn a o jedno patro zvýšen. Tuto přestavbu dokumentují tři velká okna. Vchod do bergfritu byl pak možný z prvního patra západního paláce. Bergfrit byl zakončený užší nástavbou, kolem které obíhal ochoz. Tomáš Durdík tuto stavbu definuje jako věž typu máselnice. V polovině 19. století bylo ve věži vybudováno točité dřevěné schodiště. Hrad byl chráněn dvěma hradebními okruhy: parkánovým a vnitřním. V polovině 15. století byla ochrana hradu zesílena dvěma čtvercovými, dovnitř obrácenými baštami, které se staly součástí jižní parkánové hradby horního hradu. V téže době byla rovněž postavena dvouprostorová budova před východní parkánovou hradbu horního hradu.\n\nZ obce Kostomlaty vede nahoru zelená turistická značka. Cesta je odtud dlouhá zhruba 1500 metrů s převýšením 150 metrů. Druhou, podstatně méně náročnou možností je přístup po stejné značce z opačného směru, připojíme-li se na ni na křížení se silnicí Kostomlaty–Milešov. Z vrcholu (566 m n. m.) je při vhodném počasí dobrý rozhled na Krušné hory i České středohoří, Teplice s Doubravskou horou.\n\nÚdajně zde bloudí duch husitského hejtmana Jakoubka z Vřesovic se skvrnou v podobě černého kalicha na čele.\n\n\n\n"}
{"id": "438953", "url": "https://cs.wikipedia.org/wiki?curid=438953", "title": "Vázací páska", "text": "Vázací páska\n\nVázací pásky jsou součásti obalů, používají se k páskování (fixaci) zboží. Za pomoci vázací pásky se zboží bezpečně zafixuje a zabrání neoprávněnému otevření balíku. Vázací pásek může být opatřen logem firmy, čímž se zvýší bezpečnost zásilky (vlastně jakési zaplombování), kromě toho je balík nepřehlédnutelný, na první pohled je lehce vidět, kdo balík odesílá.\n\nOcelové pásky jsou vyhotovené z pásů válcovaných za tepla, které jsou posléze válcované za studena (dosažení přesnějších rozměrů) a poté galvanicky pokovené pro zlepšení jakosti povrchu.\n\n\nPP vázací pásky jsou lehké a vynikají vysokou pevností. Polypropylenové pásky jsou vhodné pro ruční i strojní páskovaní předmětů a pro fixaci lehkých palet. Pásky je možné spojovat pomocí ocelové, drátěné, nebo plastové spony u ručních páskovaček. Páskovací stroje využívají tepelného, nebo ultrazvukového sváru. Vázací pásky se dobře přizpůsobují tvaru páskovaného předmětu, nepoškozují ho a odpad z použitých pásek je ekologicky nezávadný a plně recyklovatelný.\n\n\nObecně se PET pásek stává prioritním obalovým materiálem pro mnoho průmyslových odvětví, kde je kladem důraz na kvalitu balení. Pásek může být použit se širokou škálou páskovacích strojů od jednoduchých ručních řešení, až po plně profesionální automatické stroje k páskování palet.\n\n\nVysokopevnostní PES pásky jsou vyráběny ve třech variantách – lepené, pletené a kompozitní, jejich šíře se pohybuje mezi 9 – 32 mm. Tento typ pásku se používá pro ruční i strojní páskování, svou pevností konkurují ocelové vázací pásce, kterou úspěšně nahrazují. Oproti ocelové pásce mají tu výhodu, že nekorodují a dobře se přizpůsobují páskovanému zboží. Spoj PES pásky je proveden drátěnou sponou. Vázací pásky PES se páskují pomocí napínače a následně ručně zatahují pomocí samosvorných drátěných spon typu B. Díky své povrchové úpravě se tento typ pásek používá především v chemickém průmyslu a také pro fixaci nákladu, kde může balený předmět pásku poškodit.\n\n\nExistuje několik možností jak spojit vázací pásku. Správě zvolený způsob spoje se odvíjí od typu vázací pásky.\n\nSpojení vázací pásky pomocí sváru může být provedeno několika způsoby. \n\nKe každému typu vázací pásky a páskovače náleží příslušný druh vázací spony. Správný výběr spony závisí na druhu páskovaného zboží. Spony se rozdělují na spony pro plastové pásky a spony pro ocelové pásky. Základními druhy jsou:\n\nSpojení průstřihem se používá ke spojení ocelové pásky při ručním páskování. Pomocí napínáku se vytvoří napětí, poté je páska průstřihem spojena a následně odstřižena.\n"}
{"id": "438954", "url": "https://cs.wikipedia.org/wiki?curid=438954", "title": "Jaroslav Kovář (atlet)", "text": "Jaroslav Kovář (atlet)\n\nJaroslav Kovář (* 12. května 1934, Praha - 14. února 2015, Praha) byl československý atlet, jenž v roce 1954 získal bronzovou medaili na evropském šampionátu v Bernu a dvojnásobný akademický mistr světa ve skoku do výšky. Dnes dlouholetý trenér, v současnosti mj. reprezentantek Ivy Strakové a Oldřišky Marešové.\n\nSe sportem začínal nejprve s hokejem, gymnastikou a stolním tenisem. S atletikou začal v oddíle LASS Sokol Spořilov, v sedmnácti letech přestoupil do atletického klubu Sparty Praha, kde zůstal do roku 1953. V letech 1954 – 1957 byl členem ÚDA a Dukly Praha.\n\nV 50. letech byl velice rozšířen styl nazvaný sweeney a Jaroslav Kovář jím velmi brzy dokázal skočit 185 cm, což tehdy znamenalo československý dorostenecký rekord. Ve Spartě začal trénovat pod Karlem Špilarem a naučil se další výškařský styl, tzv. straddle a vylepšil si osobní maximum. Později začal skákat i tzv. horinem. Tímto stylem překonal laťku ve výšce 191 cm.\n\nV září roku 1953 dokázal jako první československý dorostenec pokořit rovné dva metry, přičemž seniorský rekord byl tehdy jen o jeden centimetr výše. V témže roce získal stříbrnou medaili na akademickém mistrovství světa v Bukurešti. Tato atletická soutěž se konala v letech 1947 – 1962.\n\nO rok později vybojoval bronzovou medaili na pátém ročníku ME v atletice ve švýcarském Bernu, kde překonal 196 cm. O stupínek výše zde byl další československý výškař Jiří Lanský, který překonal 198 cm a mistrem Evropy se stal Švéd Bengt Nilsson, ten skočil 202 cm.\n\nV roce 1954 se stal i akademickým mistrem světa v Budapešti, šampionát ale tehdy nebyl oficiální. V roce 1955 se konal ve Varšavě další ročník, i zde získal Kovář zlatou medaili, když skočil 199 cm. V témže roce mu patřilo ve světových tabulkách nejlepších výkonů páté místo. V letech 1954 – 57 se přetahoval o československý rekord s Jiřím Lanským. Kovář jeho hodnotu posunul celkem třikrát (1954 – 202 cm, 1955 – 204 a 205 cm). V letech 1953 – 1959 reprezentoval v patnácti mezinárodních utkáních. Jeho osobním maximem z roku 1957 je výška 206 cm. Od roku 1958 byl znovu členem Sparty Praha, kde zůstal až do roku 1963. V závěru své atletické kariéry hájil barvy LIAZ Jablonce nad Nisou (1965 – 1967).\n\nPo ukončení studií na Fakultě tělesné výchovy a sportu Univerzity Karlovy v Praze se stal profesionálním trenérem. Pod jeho vedením vylepšovali českoslovenští výškaři tehdejší domácí rekordy mj. Jaroslav Alexa, Rudolf Baudis Josef Hrabal, Jindřich Vondra či Ján Zvara. Trénoval také výškařky Jaroslavu Valentovou, Alenu Proskovou a Věru Bradáčovou. Později pod jeho vedením uspěli rovněž Zuzana Hlavoňová, Tomáš Janků, Svatoslav Ton, Iva Straková a Oldřiška Marešová.\n\nV letech 1969 – 1970 člen předsednictva atletického ústředí.\n\n"}
{"id": "438959", "url": "https://cs.wikipedia.org/wiki?curid=438959", "title": "Arcivévodství", "text": "Arcivévodství\n\nArcivévodství, německy Erzherzogtum bylo vévodství v rámci Svaté říše římské, jež bylo právně fakticky rovnocenné s kurfiřtstvími.\n\nPrakticky jediným historickým arcivévodstvím bylo Arcivévodství rakouské (německy Erzherzogtum Österreich), jeden z nejvýznamnějších územních celků Svaté říše římské, bylo předchůdcem Rakouského císařství. Přes 700 let své existence zvyšovalo průběžně svou kvalitu, z prvotního markrabství na okraji Říše, přes Vévodství rakouské, až po samostatné císařství. Středisko arcivévodství se svým hlavním sídlem ve Vídni se rozprostíralo na území dnešního rakouské spolkové zemi Dolní Rakousko a zahrnovalo také většinu dnešního Horního Rakouska.\n\nToho bylo dosaženo habsburským panovníkem Rudolfem IV. na základě podvrženého Privilegium maius, jež bylo roku 1453 uznáno císařem Fridrichem III.. Habsburští princové se od té doby označovali jako Arcivévodové, čímž byl brán zřetel na vévodství známá také arcivévodství. Jako u kurfiřtství v de facto rovonocenném vévodství platila pro Rakousko primogenitura a územní nedělitelnost.\n\n"}
{"id": "438962", "url": "https://cs.wikipedia.org/wiki?curid=438962", "title": "Marion", "text": "Marion\n\nMarion může znamenat:\n\n\n\n"}
{"id": "438966", "url": "https://cs.wikipedia.org/wiki?curid=438966", "title": "Lyskonoh úzkozobý", "text": "Lyskonoh úzkozobý\n\nLyskonoh úzkozobý (\"Phalaropus lobatus\") je malý bahňák z čeledi slukovitých. Podobá se lyskonohu ploskozobému, ve všech šatech má však velmi tenký zobák, který je vždy celý tmavý. Ve svatebním šatu je pestře zbarvený – temeno, tváře, zadní část krku, strany hrudi s hřbet jsou šedé, strany krku do různé míry rezavé (více u samic), hrdlo a skvrna nad okem jsou bílé. V prostém šatu má šedivý hřbet s bělavými lemy, trochu černé barvy má v týle a za okem. Hnízdí v bažinách, nad hranicí lesa a v tundře; zasahuje dále do vnitrozemí a výše do hor než lyskonoh ploskozobý. Do České republiky se zatoulává hlavně na podzim.Mají neobvyklý polyandrický systém páření, kde samci se starají o vejce a mláďata a jasně zbarvené samice\n\n"}
{"id": "438971", "url": "https://cs.wikipedia.org/wiki?curid=438971", "title": "Západomoravský aeroklub v Třebíči", "text": "Západomoravský aeroklub v Třebíči\n\nZápadomoravský aeroklub v Třebíči je občanské sdružení a letecký klub v Třebíči. Jeho členové se administrativně starají o Letiště Třebíč, jehož provoz byl v roce 1995 obnoven právě pod patronací tohoto klubu.\n\nPrvní zmínky o třebíčském aeroklubu jsou v knize člena klubu Vladimíra Piska datovány již k poválečným letům, po roce 1948 byl aeroklub zrušen. Stejně tak bylo zrušeno i letiště a členové třebíčského klubu začali létat z Letiště Křižanov a Marie Kopečková, členka aeroklubu a příslušnice letky ministerstva vnitra, emigrovala z Československa. O znovuobnovení aeroklubu se zasloužili především pilot Karel Picmaus a také rogalista Pavel Uhlíř.\n\n"}
{"id": "438975", "url": "https://cs.wikipedia.org/wiki?curid=438975", "title": "Modruška tajgová", "text": "Modruška tajgová\n\nModruška tajgová (\"Tarsiger cyanurus\") je malý pěvec z čeledi lejskovitých. Samec je nezaměnitelný – svrchu šedomodrý, s oranžovými boky a bílou spodinou. Samice a mladí ptáci jsou shora hnědí a zespodu bělaví, s modrou svrchní stranou ocasu a oranžovými boky. Nápadná je také šedá hruď a tváře v kombinaci s bílou bradou a kroužkem kolem oka. Hnízdí v severní Asii na západ po východní Finsko, zimuje v jihovýchodní Asii. Do západní Evropy zaletuje jen vzácně. V říjnu 2007 byla poprvé zjištěna také na území České republiky (u Volenic).\n\n"}
{"id": "438979", "url": "https://cs.wikipedia.org/wiki?curid=438979", "title": "Cyril Hykel", "text": "Cyril Hykel\n\nCyril Hykel (28. listopadu 1896 Štramberk – 19. března 1976) byl český sběratel lidové slovesnosti a učitel.\n\nNarodil se pekaři ve Štramberku. Vystudoval gymnázium v Příboře a potom sám učil. Učitelskou profesi uplatňoval v Rybím, v Závišicích a také ve Štramberku. Zde byl v letech 1948-1953 a 1959-1966 ředitelem základní školy. V důchodu se stal správcem místního muzea a knihovníkem.\n\nNa učitelských působištích sbíral lidové písně, tance, vyprávění, které neustále rozšiřoval o další díla. Svá díla publikoval v několika časopisech – \"Kravařsko\", \"Radostná země\".\n\nNebyl pouze muzikant, ale také tanečník. Nejlépe z řady hudebních nástrojů hrál na kobzu.\n\n\n"}
{"id": "438983", "url": "https://cs.wikipedia.org/wiki?curid=438983", "title": "Seafight", "text": "Seafight\n\nSeaFight je online placená browser hra provozovaná německou společností Bigpoint. Ve hře je registrováno 42.101.853 hráčů (26. červenec 2012). Hra se odehrává v mořích plných pirátských lodí a vodních příšer. Hráč ovládá pirátskou loď kterou je možné vybavit různými doplňky, posádkou a spoustou různých vylepšení. Ve hře můžete zabíjet příšery, napadat nebo potápět ostatní lodě, ať už jde o počítačem či člověkem ovládanou loď. Momentálně je ve hře k dispozici 32 herních serverů, 35 levelů a 44 mořských map se 4 temáty (např. led, tropy, láva).\nDále máte možnost si postupně kupovat novou loď, nové piráty, munici atd.\nHra je dále vylepšena o elitní (nejlepší) věci. Např. elitní loď, harpuny, munice...\n\nForum\n\nHra se ovládá pomocí myši a kurzorových kláves pro pohyb. Pomocí ikon v dolní části obrazovky je možné provádět ostatní akce jako útok, přepad, volbu munice atd.\n\nBeta\n\nHra byla v roce 2006 oceněna německou Developer Award na druhém místě v kategorii \"Nejlepší německá browser hra\".\n\nV roce 2011 byla hra vyhlášena nejlepší podporou z evropských online her.\n\n"}
{"id": "438984", "url": "https://cs.wikipedia.org/wiki?curid=438984", "title": "SK Slavia Praha 2009/2010", "text": "SK Slavia Praha 2009/2010\n\nTento článek se podrobně zabývá sestavou a zápasy týmu SK Slavia Praha v sezoně 2009 - 2010. Slavia v ní obhajovala mistrovské tituly z Gambrinus ligy, ze sezon 2007/08 a 2008/09. Díky mistrovskému titulu se zároveň kvalifikovala do 3. předkola mistrovské části Ligy mistrů UEFA, od této sezony hrané v novém kvalifikačním formátu.\n\nProti FC Sheriff Tiraspol však neuspěla a po smolné domácí remíze, kdy moldavský mistr vstřelil postupový vyrovnávací gól až v nastaveném čase, přišla nejen o postup, ale i o značnou část předpokládaných příjmů. Později se ukázalo, že šlo o jeden z hlavních článků do pozdějších finančních potíží, které téměř vedly až ke krachu celého klubu.\n\nProhrou ve 3. předkole si Slavia \"zajistila\" účast ve 4. předkole, nově vzniklé soutěže zvané Evropská liga UEFA. Zde narazila na CZ Bělehrad a po vysoké domácí výhře 3:0, uhájila v odvetě postup do základní skupiny. V ní nakonec obsadila poslední 4. místo a se ziskem 3 bodů nepostoupila.\n\nSpolu s neuspokojivými výsledky v domácí soutěži, měla tato fakta za následek, že 30. března 2010 skončil ve funkci, po více než 5 letech, hlavní trenér Karel Jarolím. Tlak ze strany fanoušků a nerozhodnost vedení klubu vyvrcholil v podání rezignace. Náhradou byl dosavadní šéf scoutingu a spolu s Jarolímem jediný muž, který dovedl od roku 1948 Slavii k mistrovskému titulu, František Cipro. Ten dovedl tým ke konečnému 7. místu v Gambrinus lize a do semifinále domácího poháru. Po sezoně však ve funkci skončil a na své místo se vrátil Karel Jarolím.\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\n\n\"Aktuální ke konci sezony 2009 – 2010\"\n\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: ke koci sezony.\n\n Semifinále turnaje O pohár starosty města Čelákovic (hráno na 2 x 35 minut)\n\nPozn.: Fortuna Víkend šampionů je specifický halový turnaj, který se hraje na hřišti s umělotravnatým povrchem o rozměrech futsalového hřiště. Hraje se 2x 15 minut na branky o rozměrech 2x3 m s 5+1 hráči v poli s libovolným střídáním. Tohoto ročníku se účastnilo 6 českých a slovenských velkoklubů, rozdělených do dvou trojčlenných základních skupin, z nichž dva postupovali do semifinále.\n\nPoslední úprava: 31. května 2010 (ke konci sezony).\n\nPoslední úprava: Ke konci sezony.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: Ke konci sezony.\n\nPoslední úprava: Ke konci sezony.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n"}
{"id": "438990", "url": "https://cs.wikipedia.org/wiki?curid=438990", "title": "Cyklistická trasa 12", "text": "Cyklistická trasa 12\n\nCyklistická trasa 12 je cyklistická trasa Klubu českých turistů I. třídy určená pro cyklistiku vedená mezi obcemi Dolní Dvořiště a Lom. Prochází okresy Český Krumlov, České Budějovice a Tábor. Délka trasy je 111,5 km. Vzdálenost vzdušnou čarou je 81 km. Je součástí evropské cyklistické trasy EuroVelo 7 (Středoevropská trasa).\n\n\n"}
{"id": "438996", "url": "https://cs.wikipedia.org/wiki?curid=438996", "title": "Tyrolean Airways", "text": "Tyrolean Airways\n\nTyrolean Airways později Austrian Arrows byla rakouská letecká společnost se sídlem v Innsbrucku a hlavní základnou na letišti ve Vídni. Byla členem vlastněna společností Lufthansa Group, společně se svou mateřské společností Austrian Airlines byla v alianci Star Alliance.\nSpolečnost založili v roce 1978 Gernot Langes-Swarovski a Christian Schwemberger-Swarovski jako „Aircraft Innsbruck“. V roce 1979 byla přejmenována na „Tyrolean Airways“ a v roce 1980 zahájila pravidelný provoz s 48 místným Dash-7 z Innsbrucku do Vídně a Curychu. V roce 1994 koupila podíl ve společnosti Austrian Airlines. Následně došlo k částečné obměně flotily a barevné provedení letadel se přiblížilo barvám mateřské společnosti.\n\nV roce 2014 byly letadla a zaměstnanci přiřazeni ke společnosti Austrian Airlines, Tyrolean Airways zanikla.\nPřed sloučením s leteckou společností v roce 2014 Austrian Airlines společnost vlastnila 79 letounů. \n\n"}
{"id": "438998", "url": "https://cs.wikipedia.org/wiki?curid=438998", "title": "JavaFX", "text": "JavaFX\n\nJavaFX je softwarová platforma postavená na bázi platformy Java z dílny společnosti Sun Microsystems. Slouží pro vývoj tzv. RIA aplikací (Rich Internet applications), v překladu bohatých internetových aplikací. Jak již z názvu vyplývá, jedná se především o prvky zajišťující interaktivitu webových stránek, tedy stránek, které s uživatelem, oproti těm statickým, nějakým způsobem komunikují. V případě JavaFX webových aplikací, které se formou pluginu spouští z prohlížeče, navíc platforma umožňuje si aplikaci stáhnout a využívat ji jako klasický desktopový program a to i v offline módu. \nJavaFX je cílena na vývojáře programů toužících po rychlém a snadném vývoji pro desktopy, internetové prohlížeče, ale i rychle rozvíjející se mobilní oblast. Vznikla jako reakce na masové rozšíření platforem jako je Adobe Flash a především Microsoft Silverlight.\n\nPřed verzí JavaFX 2.0 se k vývoji na platformě používal staticky typovaný deklarativní skriptovací jazyk JavaFX Script.\nOd této verze je JavaFX implementována jako nativní Java knihovna a aplikace v JavaFX jsou proto programovány v Javě.\nJavaFX Script již dále není podporován. Oracle to vysvětluje tím, že můžeme použít ostatní skriptovací jazyky podporující JVM, jako Groovy nebo Scala.\n\nJavaFX v březnu roku 2014 zcela nahradil zastaralý Swing, jako nástroj pro tvorbu GUI v Javě.\n\nPlatforma byla navržena tak, aby se ti, jež ji používají, mohli soustředit na kreativní část práce namísto kódování. Mimo jiné nabízí také velmi dobrou podporu pro používání multimediálních prvků, ať už jde o video, audio, animace, atd. Konkurenční výhodu přináší také přenositelnost mezi platformami – JavaFX koresponduje s heslem „Write once, run anywhere“. To znamená, že aplikace naprogramované na platformě JavaFX můžete spouštět na kterémkoliv prostředí, kde běží JRE (Java Runtime Environment). Od verze 2.2 je možné pomocí Native Packaging zabalit aplikaci tak aby se dalo nainstalovat a spustit bez nutnosti nainstalovaného JRE.\n\nV současnosti je JavaFX oficiálně plně podporována operačními systémy Windows XP, Vista, Windows 7, Windows 8, macOS a Linux. U mobilních zařízení lze spouštět aplikace na Androidu, systému Windows Mobile a dalších příslušných OS.\n\nPro vývoj v JavaFX se používá například vývojové prostředí NetBeans IDE nebo Eclipse, které jsou zdarma, poté je zde k dispozici IntelliJ IDEA které je placeným prostředím. Zde jsou uvedené pouze tři nejpoužívanější prostředí ale je jich mnohem víc a záleží na vývojáři, které z nich bude vyhovovat nejvíce. NetBeans IDE je k dispozici na stránkách Oraclu a dá se stáhnout společně s JDK \n\nPomocí nástroje Java FX scene builder je možné navrhovat uživatelské rozhraní stylem „táhni a pusť“. Výstup je ukládán do souboru typu FXML (nástavba XML).\n\nJavaFX platformu je možné nasadit následujícími způsoby:\n\nJavaFX Script, skriptovací jazyk JavaFX přišel s projektem od Chrise Olivera a nazýval se F3. \nSun Microsystems poprvé oznámily JavaFX na celosvětové konferenci Java Developerů JavaOne v květnu 2007. \nRok poté v květnu 2008 Sun Microsystems oznámili plán na vydání JavaFX pro prohlížeče a desktopy ve třetí čtvrtině roku 2008. JavaFX pro mobily v druhé čtvrtině roku 2009. Také oznámili několikaletou dohodu s On2 Technologies na jejich rozsáhlé grafické kapacity, které se přidali do JavaFX a tím umožnili pracovat s TrueMotion Video Codec. Koncem července 2008 si mohli developeři stáhnout zkušební verzi JavaFX SDK pro Windows a Macintosh a zároveň s JavaFX pluginem pro IDE NetBeans 6.1. \nDůležité uvolnění verze od JavaFX 1.1 má název založen na názvu ulice nebo sousedství v San Francisku. Vydané update většinou tento název nenesou. \n\nV říjnu 2011 Oracle oznámil záměr poskytnutí JavaFX toolkit open Source komunitě a v listopadu téhož roku byla JavaFX připojena do OpenJDK komunity. Od té doby je OpenJFX kompletně open source. \n\nOpenJFX je takzvaná, next generation client aplikace pro desktopy a další systémy. Každý kdo se chce zúčastnit vývoji aplikace má příležitost a může se jednat o vytvoření portů nebo třeba přidání nové vlastnosti atd.\n\nVíce informací se dozvíte na oficiální wiki OpenJDK (https://wiki.openjdk.java.net/display/OpenJFX/Main), která je jenom v angličtině.\n\nZastaralá technologie zavedena v 90. letech. \nKterá nepodporuje nové technologické prvky: \n\n\n\nJavaFX dává k dispozici skinování komponentů pomocí CSS. Používá vlastní atributy v CSS například pro vyplnění barvou (\"příklad:  .vyplnBarvou { -fx-fill: red }\"). To vyžaduje od grafika, aby se naučil tyto nové atributy a mohl je používat. Skinování zatím nepodporuje animování. Pro rozpoznání každý atribut pro FX začíná -fx-.\n\nJFX je stále ve vývoji a s každou novou verzí přibývají různé nové prvky. Chybí ji důležité prvky pro vyvíjení aplikací na mobily jako například geolokace, orientace zařízení nebo natáčení kamerou. \nPři přehrávání videa nebo zvuku mohou být použité pouze kodeky, které licencuje Oracle.\n\n\n"}
{"id": "438999", "url": "https://cs.wikipedia.org/wiki?curid=438999", "title": "Morčák malý", "text": "Morčák malý\n\nMorčák malý nebo také morčák bílý (\"Mergellus albellus\") je malá kachna z řádu vrubozobých.\n\nV mnohém je podobnější hoholům než morčákům. Samec ve svatebním šatu je převážně bílý, s jemnou černou kresbou na hlavě a bocích, černou maskou před okem a kolem oka, v letu má černá křídla s oválnou bílou skvrnou. Samice, samci v prostém šatu a mládí ptáci jsou hnědošedí, s kaštanově hnědým čelem a temenem a s bílými tvářemi.\n\nHnízdí v severských lesích v blízkosti jezer nebo řek, na území Česka každoročně nehojně přezimuje. Hnízdní v dutých stromech, a tak často využívá opuštěné prostory dříve využívané datly. \n\nPotápí se až do hloubky čtyř metrů.\n\nTento druh byl v červenci 2019 chován přibližně v sedmi desítkách evropských zoo. V Česku se přitom jednalo o šest zoo:\n\n\nV minulosti byl tento druh morčáka chován také v Zoo Děčín a Zoo Tábor.\n\nMorčák bílý je chován v Zoo Praha od roku 1993. V roce 2018 se podařilo odchovat tři mláďata (dva samce a jednu samici). Ke konci roku 2018 bylo chováno 12 jedinců (čtyři samci a osm samic), což bylo více než v ostatních českých zoo dohromady.\n\nTento druh obývá voliéru v expozičním celku Ptačí mokřady v dolní části zoo.\n\n"}
{"id": "439004", "url": "https://cs.wikipedia.org/wiki?curid=439004", "title": "Allotropa virgata", "text": "Allotropa virgata\n\nAllotropa virgata je druh čeledi vřesovcovité a je jediný druh rodu Allotropa. \"A. virgata\" jsou nezelené vytrvalé rostliny, chybí jim chlorofyl. Získávají výživu ze sousední zelené rostliny prostřednictvím houby, s kterou žije v symbióze. \"Allotropa virgata\" roste výhradně na podhoubí houby (\"Tricholoma matsutake\" = syn. \"T. nauseosum\").\n\nRostlině \"Allotropa virgata\" se daří v dubových, jehličnatých lesích a lesích v severozápadním Pacifiku. Roste od 75 do 3000 metrů nadmořské výšky v pohoří Sierra Nevada, Kaskádovém pohoří a až přes Britskou Kolumbii. Nachází také vhodná stanoviště ve státech Idaho a Montana.\n\n\"A. virgata\" má podzemní oddenek s křehkými kořeny. Listy jsou podélně pruhované od lodyhy po hrozen květů stejně jako květenství. Lodyha přetrvává i potom, co semena byly rozptýleny a často zhnědne. Listeny v květu jsou menší než 3 cm a pedicely nejsou přetočené.\n\nJednotlivé květy obvykle nemají kališní lístky, sepály, ale pokud ano, mají 2-4. Často jsou okvětní lístky (petály) nesprávně zaměňovány za kališní lístky (sepály). Květ mívá 5 bílých lístků kalíškovitého tvaru, všechny lístky jsou volné a konkávní. V koruně se nachází 10 vyčnívající tyčinek, kaštanové barvy. Semeník má 5 komor.\n\nPlody \"A. virgata\" jsou tobolky, které pukají. To umožňuje mnoha drobným semenům se rozptýlit.\n\n\n"}
{"id": "439009", "url": "https://cs.wikipedia.org/wiki?curid=439009", "title": "Comarostaphylis", "text": "Comarostaphylis\n\nComarostaphylis je rod rostlin z čeledi vřesovcovité. Zahrnuje 10 druhů a je rozšířen v Kalifornii, Mexiku a Střední Americe. Jsou to keře, nebo malé stromy s loupající se kůrou, často velmi podobné svým příbuzným z rodu medvědice (\"Arctostaphylos\").\n\n\n"}
{"id": "439010", "url": "https://cs.wikipedia.org/wiki?curid=439010", "title": "1. československá fotbalová liga 1989/90", "text": "1. československá fotbalová liga 1989/90\n\n1. fotbalovou ligu v sezoně 1989/90 vyhrála Sparta. Nejlepším střelcem této sezony se stal Ľubomír Luhový z Internacionálu Slovnaft ZŤS Bratislava-Petržalka, který vstřelil 20 branek.\n\nJan Stejskal (30/0/14) -\nMiroslav Baček (1/0),\nJúlius Bielik (21/1),\nMichal Bílek (26/10),\nIvan Čabala (28/3),\nPavel Černý (15/7),\nStanislav Griga (15/6),\nIvan Hašek (27/15),\nOndrej Chovanec (1/0),\nTomáš Krejčík (1/0),\nRoman Kukleta (25/17),\nVítězslav Lavička (6/0),\nTomáš Matějček (7/0),\nRudolf Matta (6/0),\nMiroslav Mlejnek (28/0),\nVáclav Němeček (29/0),\nPetar Novák (8/1),\nJiří Novotný (27/1),\nPetr Podaný (11/3),\nJan Saidl (3/0),\nTomáš Skuhravý (26/13),\nPetr Vrabec (14/0),\nJozef Weber (1/0) -\ntrenér Jozef Jarabinský, asistent Miroslav Starý\n\nLuděk Mikloško (13/0/6),\nPavel Srniček (17/0/9) -\nRadek Basta (21/0),\nDušan Fábry (9/0),\nLibor Fryč (7/1),\nOldřich Haluska (15/0),\nDušan Horváth (29/7),\nViliam Hýravý (25/12),\nRadomír Chýlek (30/8),\nRoman Kaizar (15/1),\nPavel Kubánek (6/1),\nKarel Kula (26/3),\nRadim Nečas (29/5),\nZbyněk Ollender (3/0),\nMiroslav Onufer (1/0),\nRoman Pavelka (1/0),\nVáclav Pěcháček (17/0),\nRoman Sialini (22/0),\nIvo Staš (28/1),\nPetr Škarabela (28/11),\nDušan Vrťo (20/0),\nJiří Záleský (17/0) -\ntrenér Milan Máčala, asistent Jaroslav Gürtler\n\nLadislav Molnár (30/0/13) -\nMilan Bagin (21/0),\nMarcel Hulák (1/0),\nLadislav Jakubec (8/0),\nMiloš Jonis (28/0),\nBartolomej Juraško (28/4),\nJuraj Konderla (4/0),\nMilan Krupčík (5/0),\nĽudovít Lancz (28/6),\nPeter Lavrinčík (11/0),\nĽubomír Luhový (30/20),\nStanislav Moravec (25/4),\nMartin Obšitník (26/4),\nJán Richter (30/2),\nMilan Sedlár (8/0),\nJán Stojka (26/6),\nEmil Stranianek (29/1),\nVladimír Weiss (28/8) -\ntrenér Jozef Adamec, asistent Štefan Šimončič a od 15. 2. 1990 i Ladislav Petráš\n\nPavel Herda (3/0/0),\nPetr Kouba (27/0/10) -\nMiloš Beznoska (29/5),\nZdeněk Čurilla (20/2),\nBedřich Hamsa (11/1),\nPetr Holota (26/5),\nJúlius Chlpík (10/0),\nMiroslav Chytra (11/0),\nFrantišek Jakubec (5/0),\nMiroslav Janů (20/0),\nTomáš Matějček (7/0),\nVítězslav Mojžíš (15/0),\nMichal Petrouš (22/0),\nVladimír Sadílek (28/0),\nMiroslav Siva (22/13),\nRadek Šindelář (25/6),\nJaroslav Šišma (14/1),\nMartin Šrejl (5/1),\nJiří Tymich (12/0),\nJosef Vinš (29/8),\nProkop Výravský (29/0),\nKarel Žárský (8/0) -\ntrenér Ladislav Ledecký, asistent Josef Hloušek\n\nStanislav Fišan (2/0/0),\nIvo Schmucker (28/0/16) −\nPeter Dubovský (8/1),\nVladimír Ekhardt (18/0),\nMiloš Glonek (22/1),\nPavol Gostič (12/3),\nMiroslav Hirko (7/2),\nMiroslav Chvíla (25/2),\nJozef Juriga (26/5),\nVladimír Kinier (29/0),\nOndrej Krištofík (10/0),\nLadislav Pecko (30/5),\nLadislav Repáčik (15/0),\nPeter Rýzek (7/0),\nIvan Schulcz (6/0),\nTomáš Stúpala (30/0),\nJaroslav Timko (27/4),\nDušan Tittel (30/3),\nVladimír Vankovič (25/1),\nEugen Varga (27/4) -\ntrenéři Jozef Jankech, od 28. kola Jozef Valovič, asistent Jozef Valovič (do 27. kola)\n\nIvan Ondruška (1/0/0),\nPeter Palúch (30/0/10) -\nRóbert Barborík (1/0),\nMiloš Belák (28/6),\nJozef Blaho (28/4),\nMarián Bochnovič (26/1),\nDušan Borko (11/3),\nJaroslav Dekýš (26/2),\nJán Harbuľák (2/0),\nMichal Hipp (29/6),\nPeter Hnilica (2/0),\nPeter Hovorka (21/0),\nIvan Jurík (4/0),\nJaroslav Kostoláni (14/1),\nMilan Lednický (23/3),\nDušan Mášik (19/2),\nĽubomír Mihok (22/1),\nMarek Mikuš (5/0),\nJuraj Molnár (1/0),\nĽubomír Moravčík (29/14),\nMiroslav Sovič (24/5),\nMarián Süttö (7/5),\nVladimír Včelka (17/2),\nViliam Vidumský (13/0) -\ntrenér Milan Lešický, asistent Ivan Horn\n\nPetr Kostelník (9/0/3),\nJosef Novák (21/0/8) -\nAleš Bažant (21/3),\nGünter Bittengel (21/4),\nMarek Brajer (3/1),\nDušan Fitzel (10/0),\nAleš Foldyna (25/2),\nPavel Hapal (23/4),\nIvan Hucko (4/0),\nMarián Chlad (7/1),\nIvan Jurík (1/0),\nPavel Karoch (27/4),\nMarián Kopča (26/0),\nPavel Korejčík (20/3),\nJozef Kostelník (4/0),\nRadoslav Látal (28/1),\nMilan Luhový (19/11),\nPavel Medynský (1/0),\nJiří Němec (29/3),\nVáclav Rada (28/3),\nJan Suchopárek (24/0),\nDaniel Šmejkal (1/0),\nMartin Šustáček (7/1) -\ntrenér Jaroslav Jareš, asistent Ivo Viktor\n\nVladimír Bubeník (17/0/6),\nJiří Doležílek (6/0/1),\nJiří Richter (7/0/1) -\nTomáš Čapka (4/0),\nRadek Drulák (11/1),\nZdeněk Ďuriš (27/2),\nRoman Hanus (27/2),\nPavel Hapal (3/1),\nJan Janošťák (19/1),\nPavel Jeřábek (3/0),\nLeoš Kalvoda (30/1),\nMiroslav Kouřil (27/9),\nOldřich Machala (30/4),\nJiří Malík (1/0),\nJan Maroši (29/9),\nRobert Mokrý (4/0),\nPetr Mrázek (21/1),\nJosef Mucha (6/0),\nRudolf Muchka (20/0),\nPetr Samec (4/0),\nRoman Sedláček (29/6),\nMiloš Slabý (22/0),\nOleg Šarapov (2/0),\nVitalij Šarapov (4/0),\nJiří Vaďura (28/2) -\ntrenér Erich Cviertna, asistent Dan Matuška\n\nAdrián Hubek (29/0/7),\nPavol Švantner (1/0/0) -\nJiří Bartl (29/6),\nStanislav Dostál (27/3),\nAlois Grussmann (30/3),\nPavel Harazim (11/1),\nRostislav Jeřábek (16/5),\nMiroslav Kadlec (28/8),\nMiroslav Karas (14/2),\nBohuš Keler (26/1),\nLuděk Kovačík (28/5),\nIvo Králík (10/0),\nPetr Kraut (16/1),\nMiloš Lejtrich (13/1),\nVlastimil Molnár (5/0),\nMartin Plachta (19/1),\nRoland Rusňák (18/1),\nJiří Salapatek (8/0),\nVlastimil Stařičný (22/0),\nOldřich Škarecký (3/0),\nAlojz Špak (15/0),\nMarek Trval (13/0),\nLubomír Vlk (7/0) -\ntrenér Karel Brückner, asistent Jaroslav Pindor\n\nZdeněk Jánoš (29/0/8),\nLuboš Přibyl (1/0/0) -\nĽubomír Faktor (17/1),\nMilan Frýda (23/2),\nSlavomír Galbavý (5/0),\nJiří Jeslínek (10/4),\nLuděk Klusáček (24/3),\nPavel Kuka (29/2),\nRostislav Macháček (7/0),\nFrantišek Mysliveček (19/1),\nJiří Novák (24/4),\nGustáv Ondrejčík (22/2),\nPavel Řehák (20/2),\nDušan Susko (13/0),\nJaroslav Šilhavý (14/1),\nMilan Šimůnek (21/1),\nTomáš Urban (26/5),\nPavel Vandas (13/2),\nFrantišek Veselý (2/0),\nBohuš Víger (7/1),\nLuboš Zákostelský (9/1),\nRadek Zálešák (25/0),\nRobert Žák (26/5) -\ntrenér Ivan Kopecký, od 6. kola Vlastimil Petržela, asistent Vlastimil Petržela (do 5. kola)\n\nJiří Krbeček (2/0/0),\nAlexander Vencel (28/0/12) -\nGabriel Bertalan (27/7),\nRobert Fiala (23/3),\nOldřich Haluska (1/0),\nMiroslav Hirko (20/3),\nMichal Horňák (16/1),\nJiří Jeslínek (14/0),\nJiří Kabyl (29/2),\nPetr Kafka (2/0),\nMartin Kalenda (4/1),\nZdeněk Klucký (21/1),\nLuděk Kokoška (22/0),\nMilan Kolouch (19/1),\nZdeněk Koukal (11/0),\nMilan Lindenthal (3/0),\nMarcel Litoš (28/0),\nPetr Mirovský (1/0),\nLumír Mistr (6/0),\nZbyněk Ollender (15/3),\nMartin Pěnička (21/2),\nĽubomír Plevka (2/0),\nHorst Siegl (26/2),\nJan Sopko (14/1),\nJaroslav Šilhavý (14/0),\nFrantišek Veselý (14/1) -\ntrenér Dušan Uhrin, asistent Jiří Novák\n\nAndré Houška ml. (23/0/7),\nRadek Rabušic (7/0/1),\nJuraj Šimurka (1/0/0) -\nPetr Čermák (12/0),\nPavel Černík (0/0),\nPetr Čuhel (6/0),\nLudevít Grmela (23/2),\nTomáš Hamřík (19/0),\nFrantišek Chovanec II (17/0),\nRóbert Kafka (30/18),\nPavel Kobylka (25/0),\nEdvard Lasota (1/0),\nPetr Maléř (20/1),\nVladimír Michal (27/1),\nJaromír Navrátil (27/1),\nFrantišek Schneider (25/1),\nStanislav Schwarz (29/0),\nZdeněk Svoboda (1/0),\nVladimír Šeďa (19/4),\nLambert Šmíd (26/4),\nMartin Šustáček (2/0),\nJiří Zamazal (6/0),\nLibor Zelníček (29/7) -\ntrenér František Cipro, asistent Zdeněk Fajfer\n\nVladimír Hrubjak (1/0/0),\nAnton Jánoš (3/0/1),\nNorbert Juračka (27/0/8) -\nStanislav Baláž (19/5),\nMiroslav Bažík (19/1),\nFrantišek Broš (7/0),\nTibor Cvacho (13/1),\nPavol Diňa (28/5),\nPavol Gostič (12/3),\nJán Janči (1/0),\nŠtefan Karásek (11/1),\nIvan Kozák (1/0),\nMartin Kotůlek (24/0),\nJozef Majoroš (30/8),\nMarek Mikuš (5/0),\nJuraj Molnár (2/0),\nMilan Nemec (29/2),\nĽubomír Pauk (28/1),\nRudolf Rehák (13/0),\nMarek Penksa (2/0),\nKarol Praženica (27/0),\nŠtefan Rusnák (2/0),\nVladimír Sivý (30/4),\nMarián Strelec (6/0),\nMilan Suchánek (11/0),\nRoman Turček (1/0),\nJozef Valkučák (27/2),\nTibor Zátek (1/0) -\ntrenér Stanislav Jarábek, asistent Pavol Hudcovský\n\nStanislav Vahala (30/0/12) -\nAttila Belanský (22/2),\nGabriel Boroš (2/0),\nPeter Fieber (29/3),\nVratislav Chaloupka (17/1),\nJán Kapko (23/0),\nPetr Kašpar (29/1),\nRadko Király (21/7),\nMartin Kulich (2/0),\nJán Lišivka (4/0),\nStanislav Lieskovský (13/0),\nJozef Medgyes (7/0),\nPeter Medgyes (4/0),\nRudolf Pavlík (27/5),\nJozef Pisár (10/0),\nRostislav Prokop (14/1),\nMikuláš Radványi (3/2),\nJúlius Šimon (28/4),\nIgor Súkenník (11/0),\nOldřich Škarecký (14/0),\nPeter Šoltés (6/0),\nMarián Takáč (28/3),\nMiloš Tomáš (13/0),\nMarián Valach (14/0),\nAlexander Végh (1/0) −\ntrenér Anton Dragúň, asistent František Kuczman\n\nPavol Gábriška (10/0/1),\nVlastimil Opálek (20/0/5) –\nMarián Brezina (27/1),\nAlexander Cabaník (5/0),\nViliam Duchoň (15/0),\nLibor Fašiang (30/0),\nJán Gabriel (29/4),\nIvan Hucko (13/1),\nJaroslav Hutta (27/2),\nIgor Klejch (25/3),\nFrantišek Klinovský (16/2),\nJán Lehnert (19/1),\nMilan Malatinský (25/1),\nJaroslav Michalička (7/0),\nIgor Mokroš (9/0),\nRóbert Ovad (3/0),\nJuraj Počuch (25/0),\nŠtefan Sadloň (22/2),\nJán Solár (27/2),\nMarián Tibenský (4/1),\nMarián Vasiľko (23/0),\nPavol Volaj (7/0) -\ntrenéři Ladislav Kuna (do 24. kola), Dušan Radolský (od 25. kola), asistenti Dušan Radolský (do 24. kola), Anton Malatinský (od 25. kola)\n\nPeter Bartek (7/0/0),\nVladimír Figura (11/0/3),\nPeter Jakubech (12/0/2),\nPeter Kamas (1/0/0) -\nMilan Bartko (8/1),\nPavol Bartoš (25/4),\nRastislav Fiantok (21/2),\nMilan Forgáč (5/0),\nMiroslav Chmela (11/0),\nPavol Košík (29/0),\nIvo Králík (15/0),\nJozef Kukučka (28/0),\nMiloš Lejtrich (15/2),\nVladimír Masár (24/1),\nMilan Meliš (6/0),\nMilan Novák (7/0),\nMiroslav Onufer (6/0),\nJán Sedmina (12/0),\nLibor Soldán (29/4),\nVladimír Sýkora (15/0),\nLadislav Švec (6/0),\nMilan Uhlík (17/0),\nJaroslav Vágner (26/2),\nĽubomír Višňa (26/5),\nŠtefan Zaťko (19/0) -\ntrenér Ján Bodnár (do 15. kola), František Skyva (od 16. kola), asistent Ladislav Pajerchin\n\n\n"}
{"id": "439011", "url": "https://cs.wikipedia.org/wiki?curid=439011", "title": "Druhá vláda Jana Syrového", "text": "Druhá vláda Jana Syrového\n\nDruhá vláda Jana Syrového existovala od 4. října do 1. prosince 1938. Jednalo se o první vládu období československé druhé republiky.\n\n\n\n"}
{"id": "439013", "url": "https://cs.wikipedia.org/wiki?curid=439013", "title": "Epacris", "text": "Epacris\n\nRod byl v minulosti společně s dalšími rody řazen do čeledi \"Epacridaceae\".\n\nEpacris impressa dorůstá od 1 do 3 m výšky. Je z rodu Epacris a v Austrálii se pro něj používá běžně název Pink Heath nebo Common Heath. Má velmi světlé barvy květů a je opylován prostřednictvím ptáků a hmyzu. Epacris impressa byl objeven v Tasmánii v roce 1793 francouzským botanikem Jacquesem Labillardièrem během plavby s Bruny D'Entrecasteauxem při neúspěšném pátrání po pohřešovaném průzkumníkovi, La Perouse. Po smrti Bruny D'Entrecasteaux v červenci 1793 byl státu Victoria jako prvnímu australskému státu poskytnut, coby oficiální uznání, znak s vyobrazením \"Epacris impressa\".\n\"Epacris impressa\" je květina státu Victoria.\n\n"}
{"id": "439014", "url": "https://cs.wikipedia.org/wiki?curid=439014", "title": "Tenkohlavec", "text": "Tenkohlavec\n\nTenkohlavec (\"Trichuris\" nebo \"Trichocephalus\") je rod hlístic parazitujících v tlustém a slepém střevě savců. Rod čítá několik medicínsky a veterinárně významných druhů. Onemocnění těmito helminty se označuje jako trichurióza nebo trichocefalóza.\n\nTenkohlavci mají nečlánkované tělo, které v dospělosti měří 30-55 mm. Jsou odděleného pohlaví s výrazným pohlavním dimorfismem. Přední část dospělých červů je nitkovitá a je zanořena do sliznice tlustého střeva. Zadní část má výrazně větší průměr.\n\n\n"}
{"id": "439018", "url": "https://cs.wikipedia.org/wiki?curid=439018", "title": "Moták lužní", "text": "Moták lužní\n\nMoták lužní (\"Circus pygargus\") je středně velký dravec z čeledi jestřábovitých.\n\nMenší než káně lesní (délka těla 39–50 cm, rozpětí křídel 96–116 cm). Od podobného motáka pilicha se ve všech šatech liší delšími a užšími křídly. Samec se liší tmavými proužky na loketních letkách, viditelnými zespodu i shora. Rozlišování samic a mladých ptáků je obtížnější.\nMá evropsko-turkestánský typ rozšíření, sahající od Pyrenejského poloostrova východně po střední Sibiř. Je tažný, zimuje v Africe. Jeho stavy silně kolísají a od 19. století se vesměs snižují, zmenšuje se také areál výskytu. Hnízdí v otevřené krajině (rašeliniště, vřesoviště, pole).\n\nV České republice hnízdí pravidelně teprve od 40. let 20. století. Přestože jeho početnost od té doby roste, stále patří mezi vzácné druhy. Hnízdí roztroušeně v různých oblastech Čech, ve větším počtu na jižní Moravě, Olomoucku a ve Slezsku. V letech 2001–2003 byla jeho početnost odhadována na 80-120 párů (ve srovnání s 5-10 páry v letech 1973–1977).\n\nIhned po návratu na hnízdiště předvádějí oba ptáci složité svatební lety. Většinou jsou monogamní, ale jsou známy i případy bigamie. Hnízdo je na zemi. Ročně mívá 1 snůšku po 4-5 (2-6) šedavě bílých, občas řídce rezavě nebo světle hnědě skvrnitých vejcích o rozměrech 41,7 x 32,5 mm. Jejich inkubace trvá 27-30 dní, mláďata dosahují vzletnosti nejdříve ve věku 28 dnů. Inkubaci vajec i většinu hnízdní péče obstarává výhradně samice, kterou samec krmí a které také předává potravu pro mláďata.\n\nV potravě převládají drobní hlodavci, ale požírá i ptáky, obojživelníky, plazy a hmyz.\n\n"}
{"id": "439022", "url": "https://cs.wikipedia.org/wiki?curid=439022", "title": "První vláda Rudolfa Berana", "text": "První vláda Rudolfa Berana\n\nPrvní vláda Rudolfa Berana existovala od 1. prosince 1938 do 15. března 1939. Jednalo se o druhou a zároveň poslední vládu období československé druhé republiky. Členové vlády byli zástupci Strany národní jednoty, jakožto jediné vládnoucí strany druhé republiky.\n\n\n"}
{"id": "439024", "url": "https://cs.wikipedia.org/wiki?curid=439024", "title": "Druhá vláda Rudolfa Berana", "text": "Druhá vláda Rudolfa Berana\n\nDruhá vláda Rudolfa Berana existovala od 16. března do 27. dubna 1939. Jednalo se o první protektorátní vládu.\n\n\n"}
{"id": "439026", "url": "https://cs.wikipedia.org/wiki?curid=439026", "title": "M249", "text": "M249\n\nM249 (celým názvem M249 SAW, Squad Automatic Weapon, automatická zbraň družstva) je americká verze lehkého kulometu FN MINIMI, vyráběná belgickou firmou FN Herstal. M249 je vyráběna v Jižní Karolíně pro U.S. armored forces. Americká armáda začala používat M249 v roce 1984, kdy byla z několika dalších zbraní shledána jako nejefektivnější a nejvíce vyhovující zbraní pro účely americké armády. Proto od roku 1984 je používána pěšími jednotkami v kombinaci s útočnými puškami M16.\n\nM249 používá munici ráže 5,56mm a 7,62mm. Je automatická s možností přepnutí na režim dávek, nelze ovšem z této zbraně střílet jednotlivými ranami. Standardní kadence je 750 nábojů za minutu a maximální kadence zbraně je 1000 nábojů za minutu. Ovšem kvůli takto značně vysoké kadenci se zbraň vychyluje ze směru střelby a při maximální kadenci je velmi nepřesná. M249 se standardně nabíjí boxem s kapacitou 200 či 250 nábojů a nebo pásem s kapacitou 200 a více nábojů. Na tyto typy zásobníků je situován otvor na spodku zbraně. Také se ovšem dá nabíjet 20 i 30rannými zásobníky ze zbraní M4,M16 nebo AR15. Pro použití těchto zásobníků není potřeba na zbraní provádět jakékoliv úpravy, jelikož vstup na zásobníky tohoto typu je situován na pravé straně zbraně. Ve zbrani ovšem nemohou být založeny oba druhy zásobníků současně. Na M249 také může být namontována trojnožky, díky které je střelba přesnější.\n\nV roce 1965 americká armáda primárně používala kulomety M2 Browning a M60. M2 browning byl těžký kulomet, zpravidla namontovaný na vozidlech. M60 byla daleko více mobilní než M2 Browning a proto tuto zbraň používali pěchotními jednotkami stejně jako se dnes používá M249. S M60 se však pěchotním jednotkám špatně manipulovalo kvůli její vysoké váze a velikosti. Proto se armáda rozhodla, že je potřeba zbraň, která bude lehčí než M60 a zároveň bude mít větší palebnou sílu než M16. Nejslibnějším návrhem na požadovanou zbraň byla právě M249 od firmy FN Herstal. Mezi její podstatné výhody patřila nespecifikovaná ráže, přijatelná hmotnost a snadná manipulace.\n\nPrvní velké využití M249 bylo v roce 1991 při válce v Perském zálivu. Zde bylo využito 929 těchto zbraní a byly zpravidla využívané staticky jako krycí palba pro přesun jednotek. Také zde bylo mnoho stížností na funkčnost v pouštním prostředí. Přes vzniklé problémy se však zbraň osvědčila a tak se dočkala dalšího velkého využití v Afghánistánu, kde téměř každá standardní americká jednotka byla vybavena 1-2 kusy M249. V roce 2003, kdy vypukla válka v Iráku, se zbraň v modifikované verzi M249 PIP a M249 Paratrooper opět použila během samotné invaze. Během války se také používaly klasické M249, ale vzhledem k jejich stáří již nebyly příliš spolehlivé. V současné době je M249 a její modifikované verze ve výzbroji většiny států NATO, včetně České republiky.\n\n"}
{"id": "439027", "url": "https://cs.wikipedia.org/wiki?curid=439027", "title": "Pozemník", "text": "Pozemník\n\n\nPozemník \"E. repens\"je uveden jako ohrožený druh v některých státech USA .\n\nJménem „mayflower“ označili tuto rostlinu (\"Epigaea repens\") puritáni podle své lodi nazvané \"Mayflower \", když loď přistála na Plymouth Rock v Massachusetts. Z tohoto důvodu byl pozemník vybrán jako Massachusetts. Je to také Nové Skotsko.\n\nVšechny tři druhy se pěstují jako okrasné rostliny, skalničky, vyžadují vlhkou, kyselou půdu. Kříženci mezi \"E. repens\" a \"E. asiatica\", \"Epigaea × intertexta\" byly také vyšlechtěny jako zahradní rostliny.\n\n\n \n"}
{"id": "439028", "url": "https://cs.wikipedia.org/wiki?curid=439028", "title": "Klec bláznů (film)", "text": "Klec bláznů (film)\n\nKlec bláznů je filmová adaptace z roku 1978, podle hry Jean Poireta z roku 1973. Režie Édouard Molinaro. Film vypráví příběh homosexuálního páru - Renato, manažer nočního travesty klubu v Saint-Tropez a Albin, jeho hlavní hvězda. Vše se zamotá, když Renatův syn přivede na večeři konzervativní rodiče své snoubenky, aby se poznali.\n\nFilm si diváci oblíbili hlavně kvůli humoru, zajímavé zápletce a dojemnému konci. Film se promítal více než rok v Paris Theatre v Londýně, v kinech v New Yorku, a v kinech po celých státech. Po léta se stal nejúspěšnějším zahraničním filmem promítaným v USA.\n\nNa rozdíl od ostatních neanglicky mluvených filmů, byl anglický dabing namluven původními herci.\n\nHudbu k filmu složil Ennio Morricone.\n\nHvězda filmu Michel Serrault hrál roli Albína i v původní divadelní hře.\n\nFilm se dočkal dvou pokračování: \"Klec bláznů II\" (1980), v režii Édouarda Molinara a \"Klec bláznů 3 - svatba\" (1985), v režii Georgese Lautnera.\n\nV roce 1996 byl natočen americký remake \"Ptačí klec\", v režii Mikea Nicholse. Jeho děj byl přenesen na South Beach v Miami. Hlavní dvojici hráli Robin Williams a Nathan Lane.\n\nÚspěšný byl také broadwayský muzikál \"Klec bláznů\", zpracovaný podle hry a filmu. Ten byl v roce 1998 uveden i v české premiéře, a to v Hudebním divadle Karlín s Ladislavem Županičem a Ondřejem Soukupem v hlavních rolích. Ladislav Županič získal za svou roli Albína/Zazy Cenu Thálie 1998. Roku 2000 byl muzikál uveden i v nastudování brněnského Národního divadla s Liborem Zavislanem a alternujícími Jiřím Horkým a Iljou Kreslíkem.\n"}
{"id": "439031", "url": "https://cs.wikipedia.org/wiki?curid=439031", "title": "David Suzuki", "text": "David Suzuki\n\nDavid Takayoshi Suzuki (japonsky 鈴木 孝義 [Suzuki Takajoši]/デヴィッド・タカヨシ・スズキ [Deviddo Takajoši Suzuki], * 24. března 1936, Vancouver, Kanada) je kanadský ekolog a aktivista. Je znám hlavně díky svým pořadům v televizi a rozhlase, které se vysílají od poloviny 70. let minulého století. Jeho nejznámější pořad se jmenuje \"The Nature of Things\" a běží na stanici CBC. Vysílal se ve více jak 40 zemích světa. Je také znám jako kritik kanadské vlády za její laxní přístup k řešení environmentálních otázek.\n\nV roce 1990 založil vlastní nadaci, \"The David Suzuki Foundation\", která má \"najít cesty, jak by společnost mohla žít v harmonii s přírodou, která nás obklopuje\". Priority této nadace jsou: oceán, udržitelný rybolov, obnovitelný zdroj energie a udržitelnost.\n\nSuzuki byl dvakrát ženatý a má pět dětí, čtyři dcery a jednoho syna. Je rovněž nositelem několika desítek čestných doktorátů a vyznamenání.\n\n"}
{"id": "439033", "url": "https://cs.wikipedia.org/wiki?curid=439033", "title": "Vláda Aloise Eliáše", "text": "Vláda Aloise Eliáše\n\nVláda Aloise Eliáše existovala od 27. dubna 1939 do 19. ledna 1942. Jednalo se o druhou protektorátní vládu.\n\n"}
{"id": "439038", "url": "https://cs.wikipedia.org/wiki?curid=439038", "title": "Corema", "text": "Corema\n\nCorema je rod rostlin z čeledi vřesovcovité. Jsou to keře a polokeře s jehlicovitými listy a nenápadnými, často bezkorunnými květy. Plodem je bílá nebo růžová peckovice. Rod obsahuje 2 druhy a je rozšířen v jihozápadní Evropě, Azorských ostrovech a na východě Severní Ameriky. Plody \"Corema album\" jsou na Pyrenejském poloostrově sbírány jako drobné ovoce.\n\nZástupci rodu \"Corema\" jsou vzpřímené, stálezelené, dvoudomé keře a polokeře, dorůstající obvykle výšky do 75 cm. Listy jsou úzké, jehlicovité, vstřícné nebo přeslenité, kožovité, celokrajné, řapíkaté. Květy jsou jednopohlavné, pravidelné, uspořádané ve vrcholových hlávkách vyrůstajících na mladých větévkách. Kališních lístků je 4 nebo 5 a jsou volné. Koruna je složena ze 3 až 4 volných lístků nebo chybí. Tyčinek je 3 nebo 4 a vyčnívají z květů. Semeník obsahuje 3 až 5 komůrek, čnělka je dlouhá, zakončená čárkovitou bliznou. Plodem je bílá nebo růžová, suchá nebo dužnatá, kulovitá peckovice obsahující 3 až 5 semen.\n\nRod zahrnuje 2 druhy, rozšířené v Evropě, Azorech a Severní Americe. \"Corema album\" se vyskytuje na písečných dunách atlantického pobřeží Pyrenejského poloostrova a na Azorských ostrovech. Příležitostně roste i na kamenitých nebo vulkanických půdách. Druh \"C. conradii\" je rozšířen v severovýchodních oblastech Severní Ameriky od kanadské provincie Québec na jih po New Jersey v USA. Roste na písčitých pobřežích, v borech a na skalnatých hřbetech kopců.\n\nRod \"Corema\" je v současné taxonomii čeledi vřesovcovité řazen do podčeledi \"Ericoideae\" a tribu \"Empetreae\". Sesterskou větví je rod \"Empetrum\" (šicha), dalším nejblíže příbuzným rodem je monotypický severoamerický rod \"Ceratiola\". V minulosti byl rod \"Corema\" řazen do čeledi \"Empetraceae\" (šichovité), která byla v systému APG sloučena s čeledí \"Ericaceae\".\n\nAzorský poddruh (\"C. album\" subsp. \"azoricum\") je někdy oddělován do samostatného druhu \"C. azoricum\".\n\nPlody \"Corema album\" jsou jedlé a chutné. Na Pyrenejském poloostrově jsou již po staletí sbírány jako drobné ovoce, známé pod jménem \"camarinhas\". Ve španělské Galicii jsou prodávány i na lokálních trzích.\nRod není udáván ze žádné české botanické zahrady.\n\n"}
{"id": "439039", "url": "https://cs.wikipedia.org/wiki?curid=439039", "title": "Vláda Jaroslava Krejčího", "text": "Vláda Jaroslava Krejčího\n\nVláda Jaroslava Krejčího existovala od 19. ledna 1942 do 19. ledna 1945. Jednalo se o třetí protektorátní vládu.\n\n\n"}
{"id": "439042", "url": "https://cs.wikipedia.org/wiki?curid=439042", "title": "Vláda Richarda Bienerta", "text": "Vláda Richarda Bienerta\n\nVláda Richarda Bienerta existovala od 19. ledna do 5. května 1945. Jednalo se o čtvrtou a zároveň poslední protektorátní vládu.\n\nNa počátku května 1945 se předseda vlády Bienert dohodl s německým státním ministrem Frankem, že vláda vyhlásí konec protektorátu a bude nadále vládnout bez nejvíce kompromitovaných členů Bertsche a Moravce (fakticky však stále pod kontrolou Němců). Toto prohlášení měl Bienert přednést do rozhlasu 5. května, avšak téhož dne vypuklo pražské povstání, Bienert byl zatčen a vláda přestala existovat.\n\n"}
{"id": "439046", "url": "https://cs.wikipedia.org/wiki?curid=439046", "title": "Karl Brunner", "text": "Karl Brunner\n\nKarl Brunner (16. února 1916, Curych – 9. května 1989, Rochesteru (USA) byl švýcarský ekonom, jeden z významných představitelů monetarismu.\n\nV roce 1943 se přestěhoval do USA, kde vyučoval na Harvard University a později na University of Chicago. Dále vyučoval na University of California v Los Angeles a na Ohio State University. Od roku 1971 přednášel na University of Rochester ve státě New York.\nVe svém díle se zaměřil se na povahu procesu peněžní nabídky a filosofie vědy a logiky.\n\nPodílel se na založení Journal of Monetary Economics specializovaného na makroekonomii a monetární politiku.\nPo jeho jméně je pojmenováno každoroční ocenění Simon Business School na University of Rochester pro promující neamerické studenty s nejvyšším hodnocením v rámci MBA programu.\n\n\n\nPřeklad z anglické a německé verze Wikipedie\n"}
{"id": "439049", "url": "https://cs.wikipedia.org/wiki?curid=439049", "title": "Praha-Bubny (nádraží)", "text": "Praha-Bubny (nádraží)\n\nNádraží Praha-Bubny leží v Praze-Holešovicích v oblasti bývalé vsi Bubny na adrese Bubenská 177/8b na železniční trati Praha – Kladno v úseku jejího souběhu s železniční tratí Praha – Děčín v její větvi vedoucí z Masarykova nádraží, nedaleko stanice metra C Vltavská. Součástí komplexu nádraží je železniční zastávka Praha-Holešovice zastávka na kralupské trati a bývalé dílny pro opravy vozidel, bývalá výtopna aj. V současné době je nádraží bez provozu z důvodu rekonstrukce Negrelliho viaduktu.\n\nSeverní státní dráha směrem k Podmoklům (Děčínu) byla zprovozněna již v roce 1850. Stavba nádraží však započala až v roce 1866, kdy se začala stavět spojka Buštěhradské dráhy ze stanice Praha-Dejvice, která Buštěhradskou dráhu napojila na trať tehdy již vlastněnou Společností státní dráhy, a tím umožnila jízdu vlaků přes Negrelliho viadukt na dnešní Masarykovo nádraží. Spojka byla zaústěna do bubenského nádraží a provoz zahájen 27. dubna 1868. Současná nádražní budova pochází z roku 1923.\n\nPůvodně se nádraží nazývalo \"Bubna\" a roku 1911 bylo přejmenováno na \"Bubny horní nádraží\" (část Buštěhradské dráhy) a \"Bubny dolní nádraží\" (část tehdy již znovu zestátněné Severní státní dráhy). V roce 1933 byl název obou částí sjednocen na \"Bubny\" a v roce 1941 přejmenován na nynější \"Praha-Bubny\".\n\nV letech 1941 až 1945 odsud odcházely transporty pražských Židů, soustředěných v nedalekém Veletržním paláci, do ghett v Lodži a Terezíně.\n\nSoučástí vybudovaného nádraží bylo i velké depo, rozsáhlé dílny a výtopna. Největší část železničního depa vybudovala v letech 1869–1873 společnost Severní státní dráha, které již nedostačovaly prostory u Masarykova nádraží. Prostory měly kapacitu až 140 vozů a patřila k nim lakovna a pila. V roce 1948 bylo nákladové nádraží s pilou \"Karl Neuber v Praze VII-Bubnech\" znárodněno na základě vyhlášky č. 2339/1948, o znárodnění podniků velkoobchodních v oboru obchodu s palivy, a s ním též všechny související podniky. Opravny prošly v letech 1956–1958 rekonstrukcí, která umožnila úpravy většího portfolia vozů včetně elektrických jednotek, hlavně řady 451. Později se začaly dílny specializovat na opravy poštovních vozů a během roku 2000 byl provoz v dílnách ukončen úplně.\n\nBudova dílen byla výjimečná i svými rozměry 160 × 65 m. Po léta zde byly deponovány vládní salonní vozy, poté i vozy pro nostalgické vlaky. Opravy vozů se zde prováděly do května 2013, již v režii soukromé firmy.\n\nV roce 2006 byly rozsáhlé pozemky v obvodu stanice ve výběrovém řízení prodány za 1,1 miliardy korun společnosti Orco Omikron z realitní skupiny Orco Property Group, která v oblasti plánuje v horizontu deseti let vystavět obytný, zábavní a administrativní komplex.\n\nProjekt nové čtvrti původně počítal s výstavbou luxusních i klasických bytů, kancelářských prostor, nové školy, zdravotnického zařízení a univerzitního kampusu.\n\nAreál nádraží, výtopen a dílen byl roku 2004 prohlášen kulturní památkou České republiky, roku 2008 však byla památková ochrana omezena pouze na objekt nádražní vodárny, která tak je chráněna dosud. Později bylo zmiňováno, že v památkové ochraně zůstaly i vnitřní sloupy budov, ale ty v seznamu nemovitých kulturních památek nejsou uvedeny.\n\nNadšenci pro záchranu budovy navrhovali, aby zde byla buď zachována opravna, nebo zřízena například koncertní síň či železniční muzeum. Majitel a developer dosáhl zrušení památkové ochrany, získání a opakovaného prodloužení demoličního výměru a nakonec CPI Property Group podnikatele Radovana Vítka, kterou si Orco Property Group najala jako developera, budovu zbourala.\n\nNově nastoupivší vedení městské části Praha 7 se poslední půlrok před demolicí intenzivně snažilo o záchranu budovy, developer po stejnou dobu intenzivně připravoval demolici. Starosta Jan Čižinský tvrdil, že studie počítaly se zachováním dílen a jednatelé společnosti půl roku tajili, že připravují demolici, což označoval za podvod. Představitelé devolopera oponovali, že platný demoliční výměr byl řádně vydán v roce 2010 a opakovaně prodlužován, naposledy v roce 2013 s platností do konce roku 2015, z čehož musel být záměr investora zřejmý. Generální ředitel Orco Property Group Jiří Dedera uvedl, že demolice je v souladu s dlouhodobou strategií i řádně projednaným a schváleným záměrem. Starosta pohrozil, že nyní městská část bude vůči investorovi méně vstřícná, protože celé území je ve stavební uzávěře. Podobně se vyjádřil i náměstek pražské primátorky Matěj Stropnický:. „Jestli si developer CPI, vlastník areálu, myslí, že nejlepší příspěvek do jednání s městem, jak z území Bubnů odstranit stavební uzávěru a umožnit jeho zástavbu, je zbourat cenné drážní dílny, je třeba říci, že tomu tak není. Naopak, tyto haly vytvářejí kouzlo místa a měly by se stát součástí budoucí zástavby“. Starosta Jan Čižinský řekl, že firma CPI postupuje s neúctou k technickému historickému dědictví, a demolici přirovnal k bourání zimního stadionu na Štvanici. Starosta Jan Čižinský i primátorka Prahy Adriana Krnáčová se spolu s ministrem financí a stranickým šéfem primátorky Andrejem Babišem i po zahájení demolice ještě pokoušeli vyjednat zachování alespoň části budov.\n\nInvestor demolici dlouho z finančních důvodů odkládal, změna nastala s tím, když jej majetkově ovládl podnikatel Radovan Vítek.\n\nDemolice areálu dílen začala 7. září 2015 a demoliční práce měly trvat tři měsíce. Mluvčí investora Jan Burian uvedl, že se památková ochrana týká pouze vnitřních sloupů, které firma zachová a předá památkářům tak, jak se s nimi před lety dohodla. Samotné budovy byly podle něj v natolik katastrofálním stavu, že by nebylo reálné je zachránit. Generální ředitel Orco Property Group Jiří Dedera však v době zahájení demolice tvrdil, že duch místa v této lokalitě nezanikne, protože významné architektonické prvky industriální výstavby budou zachovány a zakomponovány v budoucí podobě projektu.\n\nDne 9. března 2015 byla na nádraží Praha-Bubny slavnostně odhalena rozměrná plastika s názvem „Brána nenávratna“ od sochaře Aleše Veselého v podobě dvacetimetrové koleje zdvižené k nebi (symbolizuje Jákobův žebřík). Datum odhalení této instalace je i připomínkou noci z 8. na 9. března 1944, kdy bylo zavražděno téměř 4000 vězňů takzvaného terezínského rodinného tábora v Osvětimi. Obří artefakt stojí na místě židovských transportů jako brána na cestě, kterou procházely válečné transporty k deportačním vlakům. Socha nese poselství, že nádraží poznamenané tragickými osudy pražských Židů (odtud bylo deportováno v letech 1941 až 1945 na 50 000 židovských občanů Prahy do Terezína a jiných koncentračních táborů) je připraveno k plánované přestavbě na Památník ticha jako připomínku obětí holokaustu. \n\nProjekt na přestavbu nádraží na Památník ticha jako vzpomínkové centrum holokaustu a moderní historie obecně získal stavební povolení i výjimku ze stavební uzávěry. Společnost „Památník Šoa Praha“ uzavřela s Českými drahami smlouvu na padesátiletý pronájem nádražní budovy. Autorkou projektu přestavby nádraží je Šárka Malá z ateliéru Romana Kouckého. Předběžný termín otevření památníku je stanoven na podzim roku 2018.\n\nŽelezniční zastávka Praha-Holešovice leží 500 metrů severně od budovy bubenského nádraží na jeho zhlaví. Byla zřízena v roce 1890 a zastavují v ní osobní vlaky větve děčínské trati vedoucí z Masarykova nádraží, které nádražím Praha-Bubny projíždějí. Důvodem je lepší dostupnost návazné dopravy a bezpečnost cestujících, protože na nádraží v Bubnech se kolejiště děčínské trati nachází až za kolejištěm trati do Kladna, které by bylo nutné přecházet.\n\nZastávka byla zřízena roku 2017 po dobu výluky z důvodu rekonstrukce Negrelliho viaduktu. Vlaky ze směru od Kladna (trať 120) zde končí, ze směru od Ústí nad Labem (trať 090) jezdí odklonem přes nádraží Praha-Holešovice. Ze zastávky je možné přestoupit na tramvaje a na metro linky C ve stanici Vltavská.\n\nPodle zprávy z února 2016 městská část Praha 7 chtěla na jaře 2016 jednat se SŽDC o vybudování lávky, která by spojovala Veletržní a Dělnickou ulici přes železniční kolejiště. Mělo by jít o dočasnou stavbu do doby, než bude hotová nová výstavba kolem železnice.\n\n\n"}
{"id": "439054", "url": "https://cs.wikipedia.org/wiki?curid=439054", "title": "Kněžské bratrstvo svatého Petra", "text": "Kněžské bratrstvo svatého Petra\n\nKněžské bratrstvo svatého Petra ( \"Fraternitas Sacerdotalis Sancti Petri\" – FSSP) je společnost apoštolského života tradicionalistických katolických kněží a seminaristů. Je největší z tradičních bratrstev s nezpochybňovaným kanonickým statusem a druhé největší tradiční bratrstvo po FSSPX, ze kterého jeho zakladatelé vzešli.\n\nVedení bratrstva sídlí ve Švýcarsku, jeho generálním představeným je Andrzej Komorowski. V Česku trvale působí v českobudějovické diecézi P. Jakub Václav Zentner a další dva kněží českého původu do ČR dojíždějí, jeden pravidelně a druhý občasně. \n\nFSSP bylo založeno 18. července 1988 v opatství Hauterive ve Švýcarsku skupinou 11 kněží a jednoho jáhna, vedenou Josefem Bisigem. Tito byli původně členy Kněžského bratrstva sv. Pia X., jehož generálním představeným byl Mons. Marcel Lefebvre, nicméně opustili je po nedovolených biskupských svěceních v Écône a následném oznámení exkomunikace nad arcibiskupem Lefebvrem, spolusvětitelem a svěcenci.\n\nSvatý stolec bratrstvo uznal a schválil. Jeho prvním generálním představeným se stal Josef Bisig.\n\n\nPodle kanonického práva je FSSP „klerikální společnost apoštolského života papežského práva“. Není tedy institutem zasvěceného života a jeho členové tak neskládají žádné náboženské sliby. Papežské právo Bratrstva pak znamená, že bylo založeno papežem a jen jemu (skrze Papežskou komisi Ecclesia Dei), namísto místním biskupům, má povinnost se zodpovídat za své akce. Místní biskup však stále dohlíží na práci Bratrstva v jemu svěřené diecézi. V tomto smyslu je tedy organizační a administrativní status Bratrstva stejný jako církevních řádů s papežským právem (např. jezuitů či dominikánů).\n\nPosláním FSSP je podporovat křesťanskou dokonalost na základě zvláštního charismatu, které spočívá v poskytování mší a dalších svátostí římského ritu tak, jak existovaly před druhým vatikánským koncilem. Z toho důvodu Bratrstvo užívá misál a breviář Jana XXIII. z roku 1962, kdy byl vydán naposledy před liturgickými změnami druhého vatikánského koncilu.\n\nTento způsob Mše Svaté (tzv. Tridentská mše), ustanovený sv. Piem V. a Janem XXIII., nikdy nebyl zrušen či zakázán, což potvrdil Benedikt XVI. v motu proprio Summorum pontificum, je společně brán jako „mimořádná forma římského ritu“ (\"Forma Extraordinara\"). Není tak již k jeho slavení potřeba povolení místního biskupa, ale každý kněz se sám může rozhodnout, jakou formu slavení zvolí.\n\nVzhledem k výše zmíněnému si Bratrstvo staví dvojí poslaní: posvěcovat každého kněze skrze jeho kněžskou službu a takové kněze uvádět do farností, dále pak poskytovat katecheze a slavení svátostí, vést skupiny mládeže, organizovat poutě a obecně podporovat plnost svátostného a kulturního života těm laickým katolíkům, kteří mají taktéž zalíbení ve starším způsobu slavení podle misálu z roku 1962. Pro snazší plnění tohoto poslání Bratrstvo založilo vlastní kněžské semináře, kde vychovává budoucí kněze, kteří by v Bratrstvu sloužili.\n\nStávajícím generálním představeným FSSP je Andrzej Komorowski.\n\nBratrstvo je rozděleno do tří správních oblastí:\n\na regionů:\n\nV současnosti má Bratrstvo dva semináře. Jeden pro německy a francouzsky mluvící se nachází ve Wigratzbadu augšpurské diecézi v Bavorsku, druhý pro anglicky mluvící v Dentonu, statě Nebraska ve Spojených státech amerických.\n\nK 1. listopadu 2018 mělo FSSP 460 členů (304 kněží, 14 jáhnů a 142 nevysvěcených seminaristů), z toho tři kněze, jednoho jáhna a jednoho seminaristu českého původu.\n\nV České republice FSSP trvale působí v českobudějovické diecézi, kde jeho kněz (P. Jakub Václav Zentner FSSP) z pověření biskupa Kročila od října 2018 zajišťuje pravidelné vysluhování tridentské mše v kostele Obětování Panny Marie v Českých Budějovicích a ve farnosti Římov. V březnu 2019 pak přibyl ještě kostel sv. Jakuba v Nepomuku. Do vícera dalších diecézí pak kněží FSSP českého původu pravidelně dojíždějí ze svých působišť v Jižních Čechách, Německu a Rakousku. \n\nKněží FSSP v ČR pravidelně vysluhují mše svaté a svátosti v tradiční formě a organizují a vedou víceré poutě ročně. Dalšími každoročními velkými akcemi jsou setkání rodin, tábory a setkání pro děti a mládež a především \"Hovory o víře\", což je asi týden trvající pásmo přednášek, na němž vedle kněží FSSP přednášejí i další významní reprezentanti českého konzervativního a tradičního katolicismu, jako jsou např. prof. P. Efrem Jindráček OP, doc. Tomáš Machula, PhDr. Radomír Malý, prof. Petr Osolsobě, doc. P. Stanislav Přibyl, P. Štěpán Smolen, P. Radim Valík OSB. \n\nFSSP se rovněž podílelo na organizaci návštěv kardinála Burkea a biskupa Schneidera v České republice. Biskup Schneider při obou svých návštěvách udělil tradiční formou svátost biřmování věřícím připraveným kněžími FSSP. \n\nPři svých akcích FSSP často úzce spolupracují s vyšebrodským klášterem a několika tradičně orientovanými farnostmi.\n\nAčkoliv FSSP slouží tradiční mši svatou, přece uznává pokoncilní liturgii za legitimní. Sloužení tradiční mše svaté označuje za své charisma a tudíž nemůže vznášet nárok na všeobecné sloužení tradičního ritu u společenství, která mají charisma Novus Ordo. V návaznosti na Benedikta XVI. označují Novus Ordo za řádnou formu římské liturgie.\n\nFSSP bylo kritizováno za odvádění financí do pokladen místních diecézí.\n\nFSSP bylo od počátku ostře kritizováno ze strany arcibiskupa Lefebvra a FSSPX. Odchod skupiny otce Bisiga byl jimi vnímán jako dvojnásobná zrada: jednak jako porušení závazků vůči FSSPX, jednak jako zrada věci tradičního katolicismu a kapitulace před modernistickým Římem.\n\nArcibiskup Lefebvre sám ve své promluvě v roce 1990 označil tyto, kteří se oddělili od FSSPX, za zrádce, kteří činí ďáblovu práci tím, že si \"„třesou rukama s lidmi přidržujícími se modernistických a liberálních idejí zavržených Církví“\". \n\nJakkoliv nemalá rivalita mezi FSSPX a FSSP přetrvala do dnešních dnů, kritika ze strany vedení FSSPX postupně ochabla, zejména pak za vedení biskupa Fellaye, který velmi usiloval o smíření se Svatým stolcem a kanonickou regularizaci FSSPX, a proto jednak hledal v FSSP přirozeného spojence, jednak se snažil vyhnout námitkám, že kritikou FSSP vlastně kritizuje své vlastní směřování. Naopak původní nekompromisní postoj k FSSP přetrval u odpůrců sbližování Říma a FSSPX, především pak u těch, kteří pro ně FSSPX opustili a založili tzv. Odpor.\n\n\n"}
{"id": "439055", "url": "https://cs.wikipedia.org/wiki?curid=439055", "title": "Joel Meyerowitz", "text": "Joel Meyerowitz\n\nJoel Meyerowitz (* 6. března 1938, Bronx, New York) je americký reportážní fotograf, který se specializuje na pouliční fotografii (\"street photography\"). V roce 1962 začal fotografovat barevně a brzo se stal zastáncem používání barev v době, kdy k této myšlence jako k vážnému umění převládal značný odpor. Na počátku 70. let učil první barevnou fotografii na Cooper Union, kdy s ním studovalo mnoho dnešních renomovaných fotografů. Spolu se Stephenem Shorem a Williamem Egglestonem se stali první skupinou mladých umělců, kteří začali používat barvu ve výtvarné fotografii.\n\nMeyerowitz vydal fotografický archiv se záběry útoku z 11. září 2001 na World Trade Center a fotografoval na ground zero během záchranných prací bezprostředně po útoku. Řada z těchto obrazů byla vydána v knize \"\" v nakladatelství Phaidon Press.\n\nJoel Meyerowitz také vystupoval v roce 2006 v dokumentárním pořadu BBC Four s názvem The Genius Of Photography.\n\nMeyerowitz je nositelem ocenění Guggenheimovo stipendium (dvakrát), National Endowment for the Arts a National Endowment for the Humanities. Roku 1987 obdržel cenu Higašikawa.\n\n\n\n\n"}
{"id": "439057", "url": "https://cs.wikipedia.org/wiki?curid=439057", "title": "František Cipro", "text": "František Cipro\n\nFrantišek Cipro (* 13. dubna 1947 v Jihlavě) je český fotbalový trenér a bývalý prvoligový hráč.\n\nV minulosti byl také aktivním hráčem, který největší část své kariéry spojil se Slavií Praha. Hrál na postu obránce,záložníka i útočníka, jeho hru charakterizovala rychlost. V československé lize nastoupil ve 285 utkáních a dal 16 gólů. V Poháru vítězů pohárů nastoupil v 6 utkáních a v Poháru UEFA nastoupil ve 4 utkáních.\n\nPo skončení aktivní hráčské kariéry se stal trenérem. Hned na jedné z prvních trenérských pozic si připsal úspěch, když dokázal v sezóně 1988/89 dovést Zbrojovku Brno z druhé ligy zpět do nejvyšší soutěže. Tým poté trénoval ještě jednu sezónu a poté odešel trénovat na Kypr klub AEL Limassol. Po dvou letech se vrátil do České republiky a převzal tým FK Chmel Blšany. Největších úspěchů však dosáhl se Slavií Praha. V létě 1995 vystřídal na postu hlavního trenéra Slavie Miroslava Beránka a dovedl klub v sezóně 1995/96 k mistrovskému titulu. Navíc na jaře 1996 klub pod jeho vedením došel až do semifinále Poháru UEFA, když dokázal vyřadit například AS Řím. V semifinále podlehla Slavia Girondins Bordeaux. O rok později odešel trénovat rakouský tým Tirol Innsbruck. Do Slavie se poté vrátil ještě na sezónu 1999/2000.\n\nV dalších letech působil na postu hlavního trenéra v dalších českých prvoligových klubech - v Teplicích, Plzni a Českých Budějovicích. Od 1. června 2009 působil jako hlavní skaut SK Slavia Praha. Po propuštění Karla Jarolíma převzal dne 30. března 2010 funkci hlavního trenéra, kde působil do konce sezony 2009/10 do 1. 6. 2010, kdy se po odvolání Petra Doležala do funkce vrátil Karel Jarolím. V sezóně 2011/12 se po pátém kole stal novým trenérem Českých Budějovic a nahradil Jiřího Kotrbu, který je v klubu generálním manažerem a na trenérské pozici byl pouze dočasně.3. září 2012 byl odvolán a ve funkci trenéra ho nahradil Miroslav Soukup. 1. března 2015 se stal znovu trenérem Českých Budějovic, když ve funkci vystřídal Luboše Urbana. Ovšem zachránit tým v nejvyšší soutěži se mu nepovedlo. Tým vedl i ve 2. lize. Ale kvůli špatným výsledkům byl v říjnu 2015 odvolán.\n\n"}
{"id": "439059", "url": "https://cs.wikipedia.org/wiki?curid=439059", "title": "FSSP", "text": "FSSP\n\nFSSP může znamenat:\n"}
{"id": "439060", "url": "https://cs.wikipedia.org/wiki?curid=439060", "title": "První exilová vláda Jana Šrámka", "text": "První exilová vláda Jana Šrámka\n\nLondýnská první exilová vláda Jana Šrámka existovala od 21. července 1940 do 12. listopadu 1942.\n\n\n\n"}
{"id": "439065", "url": "https://cs.wikipedia.org/wiki?curid=439065", "title": "Druhá exilová vláda Jana Šrámka", "text": "Druhá exilová vláda Jana Šrámka\n\nLondýnská druhá exilová vláda Jana Šrámka existovala od 12. listopadu 1942 do 5. dubna 1945. Funkčí období vlády skončilo, když se v exilové vládě vůči londýnskému Prozatímnímu státnímu zřízení prosadila KSČ a vyhlásila svůj Košický vládní program.\n\n\n\n"}
{"id": "439079", "url": "https://cs.wikipedia.org/wiki?curid=439079", "title": "Orel jestřábí", "text": "Orel jestřábí\n\nOrel jestřábí (\"Aquila fasciata\", dříve \"Hieraaetus fasciatus\") je středně velký druh orla (dravec z čeledi jestřábovitých).\n\nJe větší než samice jestřába. Dospělí ptáci mají tmavý hřbet s bělavou skvrnou (u některých jedinců chybí), spodek těla je světlý, s podélným skvrněním. Středem spodní strany křídla se táhne široký tmavý pruh. Ocas je dlouhý, se širokou koncovou páskou. Spodní křídelní krovky jsou při bližším pohledu bělavé a kořeny letek světlejší. Mladí ptáci mají vrch těla tmavohnědý, spodek světlejší; spodina křídel je světlá, špičky křídel černé. Postupně je zbarvení skvrnitější, plně vybarveni jsou ve třetím roce života.\n\nStálý druh. Poddruh orel jestřábí středomořský (\"A. f. fasciata\") obývá roztroušený areál od severní Afriky, Středomoří, přes Přední Asii po Indii, Barmu a Čínu. V Evropě se hojněji vyskytuje pouze ve Španělsku, méně hojný je v Portugalsku a v dalších zemích kolem Středozemního moře. Evropská populace čítá do 900 párů. Poddruh \"A. f. renschi\" je endemitem Malých Sund.<br>\nVzácně zalétl také do České republiky, potvrzen byl pouze pětkrát.\n\nVětšinou obývá méně zalesněné oblasti (stepi, polopouště). Hnízda staví na skalách, řidčeji na stromech. Od února snáší obvykle dvě vejce, na kterých sedí většinou samice, a to 37–41 dní. Na hnízdě rodiče krmí 60–65 dní. Mláďata zůstávají s rodiči do příštího jara. Dospívají ve 4. nebo 5. roce života. Nejvyšší věk v zajetí je 18 let. Thiede uvádí dobu hnízdní péče 50–55 dní, z toho první čtyři týdny přináší potravu na hnízdo téměř výhradně samec.\nPotravu tvoří větší ptáci (orebice, holubi), savci (zajíc, králík, drobnější hlodavci), méně často ostatní obratlovci. Loví podobně jako jestřáb; je schopen několika způsobů lovu (ve vzduchu, na zemi…)\n\nJako další poddruh býval uváděn i orel savanový (\"Aquila spilogaster\"). Všechny tyto taxony jsou v některých jiných systémech řazeny do rodu \"Hieraaetus\".\n\nHistorický český název je orel Bonellův.<br>\nHistorie jména „orel“ sahá do období indoevropštiny; význam indoevropského základu slova (*er-, *or-, *orilo- aj.) je „orel“ nebo také „velký pták“, význam středohornoněmeckého Adel-ar je „vznešený orel“, příp. „vznešený pták“. Staročeské slovo „orlice“ neznamenalo samici orla, ale druh ptáka (orel). Dodnes se tohoto výrazu užívá v heraldice k označení jednohlavého orla.\n\n\nOrel\n\n"}
{"id": "439090", "url": "https://cs.wikipedia.org/wiki?curid=439090", "title": "Burza práce", "text": "Burza práce\n\nBurza práce je místo (fyzické či virtuální) koncentrující zájemce o práci na jedné straně a nabízející na straně druhé. Vyskytuje se ve státem neorganizované podobě (ranní burzy práce v námořních docích a přístavech) nebo v organizacích státem, resp. státní správou podporovaných (např. úřad práce).\n"}
{"id": "439093", "url": "https://cs.wikipedia.org/wiki?curid=439093", "title": "Hudební festivaly v Polsku", "text": "Hudební festivaly v Polsku\n\nV Polsku se každý rok pořádá nespočet hudebních festivalů. Mezi nejpopulárnější z nich patří Coke live music festival, Heineken Open'er Festival, Sopot festival a Top trendy.\n\nCoke live music festival je jeden z největších polských letních festivalů, konající se v historickém městě Krakově každým rokem koncem srpna. Hlavním sponzorem je Coca-cola Company.\n\nPoprvé se Coke live music festival uskutečnil v roce 2006, první edice festivalu trvala jeden den, vystoupili tu mimo jiné také: Jay-Z, Shaggy, Tatiana Okupnik.\n\nV roce 2007 trval již dva dny a vystupovali zde mimo jiné: Rihanna, Akon, Lily Allenová, Common, Faithless.\n\nV roce 2008 na dvoudenním letním festivalu v Krakově vystoupili např: Timbaland, Missy Elliott, Kaiser Chiefs nebo The Prodigy.\n\nV roce 2009 se konala čtvrtá řada Coke live music festival a svou účast již potvrdili mimo jiné: 50 Cent, Madcon, Gentleman, The Killers nebo také Shaggy.\n\nOd roku 2009 se každoročně ve městě Lodž koná festival Soundedit, který se věnuje hudebním producentům; vystupovali zde například Daniel Lanois, Peter Hook nebo Andy Jackson.\n"}
{"id": "439095", "url": "https://cs.wikipedia.org/wiki?curid=439095", "title": "Queen's Club Championships", "text": "Queen's Club Championships\n\nQueen's Club Championships, oficiálně se jménem sponzora Fever-Tree Championships, je profesionální tenisový turnaj mužů, každoročně hraný v londýnském soukromém klubu Queen's Club na otevřených travnatých dvorcích. V rámci okruhu ATP World Tour patří od roku 2015 do kategorie ATP World Tour 500. V sezónách 2009–2014 byl součástí kategorie ATP World Tour 250. Premiérový ročník se konal již v roce 1890, čímž se řadí mezi nejstarší turnaje světa.\n\nTurnaj představuje nejdůležitější část travnaté přípravy před grandslamovým Wimbledonem. V letech 1979 až 2008 nesl název Stella Artois Championships a mezi roky 2009–2017 pak AEGON Championships, podle skotské pojišťovny. V sezóně 2018 se generálním partnerem stala londýnská nápojářská společnost Fever-Tree. \n\nV první dekádě třetího milénia události dominovali Andy Roddick a Lleyton Hewitt, když si oba připsali po čtyřech titulech. Roddick popsal kurty v Queen's Clubu jako „\"zřejmě nejlepší na světě\"“.\n\nTurnaj byl původně založen pod názvem London Grass Court Championships již v roce 1884, kdy probíhal v Londýnském atletickém klubu na Stamford Bridge ve Fulhamu. Následující ročník získal pojmenování London Championships a odehrával se na otevřených travnatých dvorcích. Roku 1890 došlo ke změně dějiště, když se událost přestěhovala do privátního klubu Queen's Clubu. Tam nejprve probíhaly pouze singlové soutěže mužů a žen. Od roku 1903 se hrála také mužská čtyřhra a o dvě sezóny později se dočkala premiéry i smíšená soutěž. Od roku 1915 se jako poslední představila ženská čtyřhra.\n\nDva světové konflikty přerušily konání v letech 1915–1918 a 1940–1946. V období 1970–1989 se událost zařadila do okruhu Grand Prix. Ženská polovina byla přerušena po roce 1973 a soutěže mužů chyběly v letech 1974–1976.\n\nBěhem čtvrtfinále dvouhry ročníku 2004 vytvořil Andy Roddick tehdejší světový rekord nejrychleji zahraného podání, když proti Paradornu Srichaphanovi udělil míči rychlost 153 mph (246,2 km/h).\n\nV roce 2012 byl ve finále za nesportovní chování diskvalifikován Argentinec David Nalbandian, když za stavu 3–3 ve druhé sadě ztratil podání a Chorvat Marin Čilić si připsal break. Nalbandian po prohrané výměně kopl do reklamního panelu, který následně zranil nohu čárového rozhodčího sedícího za ním. Organizace ATP mu udělila pokutu 10 000 eur a odebrala bodový zisk dosažený na turnaji ve výši 150 bodů, stejně jako prize money ve výši cca 45 000 eur.\n\nZrekonstruovaný centrální dvorec od sezóny 2017 pojme deset tisíc diváků, dříve se jednalo o 6 478 návštěvníků.\n\nNa britských ostrovech pokrývá televizní a rozhlasové přenosy veřejnoprávní BBC, od roku 2009 ve vysokém rozlišení High Definition. Sběračky míčků jsou vybírány ze dvou dívčích středních škol Nonsuch High School a St Philomena's Catholic High School for Girls, ležících v jiholondýnském Suttonu.\n\n\n\n"}
{"id": "439103", "url": "https://cs.wikipedia.org/wiki?curid=439103", "title": "Owen Tudor", "text": "Owen Tudor\n\nSir Owen Tudor, , (cca 1400 – 2. února 1461) byl velšským vojákem a dvořanem anglické královny Kateřiny z Valois (vdovy po králi Jindřichu V.), na jejímž dvoře zastával úřad \"Keeper of the Queen's Wardrobe\" (který kromě péče o garderobu spravoval také soukromé finance královny). Ze vztahu mezi Owenem a královnou vzešlo několik dětí vč. Edmunda Tudora, otce potomního anglického krále a zakladatele dynastie Tudorovců Jindřicha VII.\n\nOwenův otec byl účastníkem protianglického povstání Owena Glendowera, po jeho neúspěchu se však s rodinou přestěhoval do Londýna. Při té příležitosti také pro svého syna přijal příjmení \"Tudor\" — jedná se o jeden z prvních dochovaných případů použití příjmení Velšanem. Mladý Owen bojoval v anglickém vojsku v bitvě u Agincourtu a krátce nato se stal plnoprávným anglickým poddaným.\n\nDo služeb Kateřiny z Valois se dostal po smrti jejího prvního manžela v roce 1422. Owen královnu nejvíce zaujal svým „činem“, kdy se opil a usnul na jejím klíně. Formální povaha jejich vztahu není vyjasněna — jejich sňatek je dodnes zpochybňován, neboť královna se o tomto zmínila prakticky až na smrtelné posteli. Roku 1427 byl ostatně přijat zákon, jenž stanovil potřebu králova souhlasu s novým sňatkem královny vdovy pod hrozbou doživotního propadnutí novomanželova majetku.\n\nKateřina zemřela 3. ledna 1437, krátce po porodu. Předtím se však léčila z jakési dlouhodobé nemoci, možná rakoviny. Owen Tudor byl po její smrti zadržen a obviněn z nespecifikovaných zločinů, ale krátce poté byl propuštěn.\n\nPozději se i přes svůj pokročilý věk zúčastnil válek růží, a to na straně Lancasterů. Po prohrané bitvě u Mortimers Cross (únor 1461) byl popraven yorkisty.\n\nOwen a Kateřina měli přinejmenším pět dětí, z nichž čtyři se dožili dospělosti, syny Edmunda, Jaspera a Owena a dcery Markétu a Tacinu. Edmundovi a Jasperovi udělil jejich polorodý bratr a král Jindřich VI. hraběcí tituly z  Richmondu a Pembroke.\n"}
{"id": "439112", "url": "https://cs.wikipedia.org/wiki?curid=439112", "title": "Vojtěch Černý (odbojář)", "text": "Vojtěch Černý (odbojář)\n\nVojtěch Černý (1917–1991) byl účastník protinacistického odboje a jeden z organizátorů postoloprtského masakru, během nějž bylo zabito 763 sudetských Němců.\n\nPo vypuknutí druhé světové války se Vojtěch Černý zapojil do odboje. Už v roce 1939 bojoval v Polsku proti Němcům. Pak byl zajat Rusy a poté vstoupil do 1. čs. armádního sboru. Bojoval v bitvě u Sokolova, za což byl vyznamenán medailí za chrabrost. Účastnil se i dalších bitev. V bitvě o Dukelský průsmyk byl raněn.\n\nV červnu 1945 československá armáda v Postoloprtech soustředila tisíce Němců, z nichž 763 prokazatelně bez soudu zastřelila. Mezi popravenými bylo i pět chlapců ve věku od 12 do 15 let, kteří chtěli z internačního tábora utéct či si natrhat ovoce. Chytila je hlídka a na příkaz Bohuslava Marka je brutálně zmlátila. Poté je před zraky ostatních demonstrativně popravila. Vyšetřování žatecké kriminální policie vedené v letech 2006–2009 došlo k závěru, že k vraždě pětice chlapců dal rozkaz štábní kapitán Vojtěch Černý a spolu s Bohuslavem Markem byl v největší pravděpodobností zodpovědný i za ostatní vraždy. Parlamentní vyšetřovací komise v roce 1947 vyslechla Černého i Marka, přičemž ve své výpovědi vydání rozkazu přiznal. Viníci však nebyli označeni a závěrečná zpráva zůstala tajná. Vojtěch Černý ani Bohuslav Marek nebyli nikdy souzeni.\n\n"}
{"id": "439122", "url": "https://cs.wikipedia.org/wiki?curid=439122", "title": "Hubert Humphrey", "text": "Hubert Humphrey\n\nHubert Horatio Humphrey (27. května 1911 Wallace, Jižní Dakota – 13. ledna 1978 Washington D.C.) byl americký státník a politik.\n\nJako starosta Minneapolisu bojoval s úspěchem za silné zastoupení občanských práv v Demokratickém programu 1948. Když byl minnesotským senátorem (1948–64) prosazoval opatření v zájmu občanských práv a velkou společnost.\n\nDne 20. ledna 1965 složil přísahu a stal se 38. viceprezidentem USA ve vládě Demokrata Lyndona Johnsona.\n\nV roce 1968 kandidoval na prezidenta USA, ale prohrál s republikánem Nixonem. Ve volbách prohrál podle hlasů voličů jen těsně, ale získal volitele jen v 11 z 50 států.\n\nV roce 1970 se vrátil do Senátu USA a předložil Humphrey – Hawkinsův zákon.\n"}
{"id": "439128", "url": "https://cs.wikipedia.org/wiki?curid=439128", "title": "Fritz Rentrop", "text": "Fritz Rentrop\n\nFritz Rentrop (19. listopad, 1917 - 2. únor, 1945) byl důstojník Waffen-SS v hodnosti SS-Sturmbannführer za druhé světové války. Mimo jiné se jednalo o držitele rytířského kříže Železného kříže.\n\nNarodil se 19. listopadu roku 1917 ve vestfálském městě Münster. Poté, co absolvoval základní školu, tak nastoupil na střední školu a stal se členem Hitlerjugend. Roku 1936 složil maturitu a k 1. lednu téhož roku vstoupil i do NSDAP.\n\nO rok později, přesněji 1. dubna, vstoupil také do SS a později byl zařazen na důstojnickou školu SS v bavorském Bad Tölzu. Během roku 1940 se zúčastnil francouzského tažení a získal oba stupně železného kříže. Roku 1941 bojoval na východní frontě jako člen 2. baterie (roty) protileteckého oddílu 2. tankové divize SS „Das Reich“. Za jeho výkony mu byl udělen 13. října roku 1941 rytířský kříž Železného kříže.\n\nV průběhu roku 1944 byl odvelen na území protektorátu Čechy a Morava a byl dosazen do SS Panzer-Grenadier-Schule \"Prosetschnitz\" (škola tankových granátníků SS \"Prosečnice\"), kde nahradil SS-Hauptsturmführera Horsta Lenze ve funkci velitele \"Lehrgruppe I\" (učební skupiny I). Se svým povýšením do hodnosti SS-Sturmbannführer (major) byl převelen ke IV. takovému sboru SS, se kterým se účastnil těžkých bojů v Maďarsku. \n\nOsud Fritze Rentropa je velice nejasný, předpokládá se, že byl zajat a popraven sovětskými jednotkami. Datum jeho smrti bylo stanoveno na 2. února 1945.\n\n\n"}
{"id": "439130", "url": "https://cs.wikipedia.org/wiki?curid=439130", "title": "Radikální demokracie", "text": "Radikální demokracie\n\nRadikální demokracie je koncepce demokracie, podle níž mají mít lidé základní právo participovat na přijímání všech rozhodnutí, která ovlivňují jejich život. Je založena na decentralizaci, participaci a co největším rozptylu politické moci. Radikální demokracie jako ideologie byla zformulována Ernestem Laclauem a Chantal Mouffe v jejich knize \"Hegemony and Socialist Strategy: Towards a Radical Democratic Politics\", napsané v roce 1985. Argumentují, že sociální hnutí, která se pokoušejí o sociální a politickou změnu, vyžadují strategii protestu proti neoliberálním a neokonzervativním konceptům demokracie. Touto strategií je nahradit liberální definici demokracie, založenou na svobodě a rovnosti, zahrnutím pluralitních názorů a větší demokratizací společnosti. Toto stanovisko se jasně projevuje v socialistických požadavcích na kolektivizaci a zavedení samosprávy pracujících, tedy demokratizaci ekonomického života. Radikální demokracie je tak požadavek na demokratizaci všech společenských oblastí, ve kterých jsou přijímána rozhodnutí o životech ostatních.\n\n\n\n"}
{"id": "439141", "url": "https://cs.wikipedia.org/wiki?curid=439141", "title": "Leptecophylla", "text": "Leptecophylla\n\nLeptecophylla je rod z kvetoucích rostlin čeledi vřesovcovité. Rod je přirozeně rozšířen v jihovýchodní Austrálii, na Novém Zélandu, v Papui-Nové Guineji a na tichomořských ostrovech. Některé druhy tohoto rodu byly dříve klasifikovány v rámci rodů \"Cyathodes\",\" Lissanthe\", \"Styphelia\" a \"Trochocarpa\".\n\nZahrnuje druhy:\n\n\n \n\n \n"}
{"id": "439142", "url": "https://cs.wikipedia.org/wiki?curid=439142", "title": "Christian Kramp", "text": "Christian Kramp\n\nChristian Kramp (8. července 1760 – 13. května 1826) byl francouzský matematik.\nJeho otec byl gymnaziální učitel ve Štrasburku. Kramp vystudoval medicínu a napsal mnoho medicínských publikací. Sám působil v Porýní. Zajímal se ale také o jiné vědy. V roce 1793 publikoval dílo o krystalografii.\nV roce 1795 se stal profesorem v Kolíně, učil zde předměty chemie, fyzika a matematika.\nProfesorem matematiky ve Štrasburku se stal v roce 1809. A v roce 1817 byl zvolen do akademie věd do oddělení geometrie.\n\nByl první, kdo použil označení \"n\"! pro zápis faktoriálu (\"Elements d'arithmétique universelle\", 1808).\n"}
{"id": "439148", "url": "https://cs.wikipedia.org/wiki?curid=439148", "title": "Roman Cílek", "text": "Roman Cílek\n\nRoman Cílek, píšící i pod pseudonymy Vilém Pavlík a Zdeněk Roman (* 4. března 1937 České Budějovice), je český spisovatel literatury faktu a kriminálních příběhů. Žije v Praze.\n\nAbsolvoval gymnázium v Praze.\n\nJe členem v literárních organizacích: Obec spisovatelů, KALF, AIEP.\n\n\n\n\n\n"}
{"id": "439150", "url": "https://cs.wikipedia.org/wiki?curid=439150", "title": "Agapetes", "text": "Agapetes\n\nAgapetes (\"Agapetes\"), česky též agapetka nebo pětikřídlec, je rod rostlin z čeledi vřesovcovité. Jsou to převážně epifytické keře s jednoduchými listy a trubkovitými, většinou červenými a poměrně velkými květy. Plodem je bobule. Rod zahrnuje asi 116 druhů a je rozšířen v Asii od Nepálu a Číny po Malajský poloostrov. Některé druhy, rostoucí zejména na Nové Guinei, ostrovech jihovýchodní Asie a severovýchodní Austrálii, byly přeřazeny do rodu \"Paphia\".\n\nAgapetesy jsou stálezelené, často šplhavé keře, rostoucí jako epifyty, řidčeji i jako petrofyty na skalách a výjimečně jako terestrické (pozemní) stromy. Stonek je na bázi často ztlustlý. Listy jsou střídavé, téměř vstřícné nebo zdánlivě přeslenité, více či méně kožovité, krátce řapíkaté až téměř přisedlé, celokrajné nebo na okraji pilovité. lesklé, kožovité.\nKvěty jsou pětičetné, dužnaté a obvykle poměrně velké (1,5 až 6 cm dlouhé), uspořádané v úžlabních hroznech, chocholících či svazečcích nebo jednotlivé. Stopka květu je článkovaná, pod květem někdy rozšířená a tvořící číšku. Kalich je zakončený 5 laloky, někdy křídlatý nebo pětihranný, kališní trubka je částečně přirostlá k semeníku. Koruna je zpravidla červená, řidčeji bílá nebo žlutá. trubkovitá nebo výjimečně podlouhle baňkovitá, na vrcholu obvykle krátce pětilaločná. Tyčinek je 10 a jsou zhruba stejně dlouhé jako koruna. Semeník je spodní, členěný falešnými přehrádkami do 10 komůrek obsahujících mnoho vajíček. Blizna je drobná, uťatá až hlavatá. Plodem je dužnatá až téměř suchá bobule s vytrvalým kalichem, obsahující několik semen. Plody jsou zpravidla černé nebo purpurové.\n\nRod je rozšířen v kontinentální Asii od východního Himálaje, Tibetu a jihovýchodní Číny přes Indočínu po Malajský poloostrov. V některých zdrojích se uvádí i rozšíření na ostrovech jihovýchodní Asie, Nové Guinei, Nové Kaledonii a australském Queenslandu, tyto druhy však byly v rámci taxonomických úprav vesměs přeřazeny do rodu \"Paphia\". Z Číny je uváděno 53 druhů, z toho 17 endemických. \n\nAgapetesy zpravidla rostou v horských tropických deštných lesích vyšších poloh, mlžných horských lesích, ve stálezelených lesích, v Číně a Tibetu i v dubových lesích. Patří obecně spíše mezi zřídka se vyskytující druhy.\n\nRod \"Agapetes\" je v rámci čeledi \"Ericaceae\" řazen do podčeledi \"Vaccinioideae\" a tribu \"Vaccinieae\". Nejblíže příbuzným rodem je \"Vaccinium\". Tento rod je ovšem podle výsledků fylogenetických studií silně parafyletický a v budoucnu proto celou skupinu čeká reorganizace. Řada druhů byla v roce 2004 přeřazena z rodu \"Agapetes\" do rodu \"Paphia\".\n\nPro rod \"Agapetes\" se vžil český název pětikřídlec. Tento název je však zároveň používán pro tropické stromy rodu \"Dryobalanops\" (respektive dříve \"Shorea\"). Proto byl panem M. Studničkou z Botanické zahrady v Liberci doporučen český název agapetes. V komerční zahradnické sféře je občas používán i název agapetka.\n\n\nAgapetes hadovitý je občas pěstován ve sklenících botanických zahrad.\n\n"}
{"id": "439155", "url": "https://cs.wikipedia.org/wiki?curid=439155", "title": "Anthopteropsis insignis", "text": "Anthopteropsis insignis\n\nAnthopteropsis insignis je jediný druh rodu Anthopteropsis dvouděložných rostlin z čeledi vřesovcovité. Vyskytuje se jako endemit výhradně v Panamě.\n\n"}
{"id": "439157", "url": "https://cs.wikipedia.org/wiki?curid=439157", "title": "Anthopterus", "text": "Anthopterus\n\nAnthopterus je rod rostlin z čeledi vřesovcovité. Jsou to keře a malé stromy, rostoucí většinou na zemi nebo výjimečně jako epifyty. Listy jsou převážně střídavé, výjimečně téměř vstřícné nebo téměř přeslenité. Květy jsou trubkovité až téměř kulovité, v hroznovitých květenstvích. \n\nRod zahrnuje 12 druhů a vyskytuje se v tropické Americe od Kostariky po severovýchodní Peru.\n\n"}
{"id": "439158", "url": "https://cs.wikipedia.org/wiki?curid=439158", "title": "Čedžu (ostrov)", "text": "Čedžu (ostrov)\n\nČedžu je jihokorejský ostrov ležící zhruba 85 km od jižního pobřeží Korejského poloostrova. Tvoří spolu s menšími okolními ostrovy stejnojmennou provincii, přičemž zabírá více než 99 % její rozlohy. Jméno Čedžu (resp. Čedžu-si, kor. 제주시) je i jménem hlavního města ostrova. Čedžu je vůbec největším korejským ostrovem a navíc jedinou částí korejského území, která se už nalézá v subtropickém pásu. Díky tomu se zdejší krajina a flóra výrazně liší od pevninské. Od roku 1946 má ostrov Čedžu status samostatné provincie. Má něco přes půl milionu obyvatel.\n\nČedžu má rozlohu 1833,2 km², což odpovídá 1,83% rozlohy Jižní Koreje. Ostrov vznikl vulkanickou činností teprve v době před 2 miliony let. Uprostřed ostrova se nachází i nejvyšší hora Jižní Koreje, nečinná sopka Halla (či Halla-san, 1950 m n. m.) s velkým kráterem. Naposledy vybuchla v r. 1007. Na svazích sopky Halla se nachází Koččawalský les. Vzhledem ke geografickému vývoji zůstal tento les z velké části neporušen.\n\nČást ostrova je dodnes pokryta lávou a právě tamní tři lávové lokality (o celkové rozloze 18 846 ha) vynesly ostrovu v roce 2007 zařazení mezi lokality světového přírodního dědictví UNESCO. Ostrov byl taktéž zařazen do seznamu Nových sedm divů přírody. Od roku 2002 je část ostrova zapsána na seznam biosférických rezervací UNESCO. Celková rozloha chráněného území (souše i moře) je 83 094 ha.\n\nOstrov je osídlen odnepaměti a odnepaměti se na něm také rozkládalo království Tamna. Z 1. století n. l. pocházejí archeologické doklady o obchodu s Čínou a Japonskem období Jajoi. Posléze království Tamna postupně vstupovalo do vazalských vztahů s různými korejskými státy - v roce 476 s Pekče, posléze se Sillou, v roce 938 bylo podrobeno dynastií Korjo a oficiálně anektováno roku 1105. Stále se však těšilo určité autonomii, než ji král Tchedžong z dynastie Čoson roku 1404 definitivně ukončil a Čedžu pevně připojil ke svému království.\n\nV roce 1948 zde vypuklo komunistické povstání na Čedžu, které ale bylo jihokorejskou vládou nemilosrdně potlačeno a mělo za následek desetitisíce obětí.\n\nOstrov Čedžu je oblíbeným místem pro svatební cesty mladých Korejců. Známým symbolem ostrova jsou postavičky tzv. harubangů, ochranných skřítků vysochaných z lávy.\n\n\n"}
{"id": "439161", "url": "https://cs.wikipedia.org/wiki?curid=439161", "title": "Friedrich von Huene", "text": "Friedrich von Huene\n\nFriedrich von Huene (22. březen 1875 – 4. duben 1969) byl německý paleontolog, který je známý popisem mnoha druhů především evropských dinosaurů.\n\nHuene se narodil v Tübingenu. Mezi jeho nejslavnější objevy patří více než 35 koster prosauropodního dinosaura rodu \"Plateosaurus\", dinosauromorf \"Saltopus\" (1910), \"Proceratosaurus\" (1926), obří sauropod \"Antarctosaurus\" (1929) a mnoho dalších fosilních plazů, včetně ptakoještěrů. Popsal také některé vyšší taxony, například Prosauropoda a Sauropodomorpha.\nV roce 1995 byl po něm pojmenován teropod (dravý dinosaurus) \"Liassaurus huenei\", může však jít o formálně neplatný druh. Při svém pobytu v Brazílii v roce 1928 (v Geoparku Paleorrota) shromáždil a o deset let později také popsal velkého rauisuchiana druhu \"Prestosuchus chiniquensis\".\n\n"}
{"id": "439165", "url": "https://cs.wikipedia.org/wiki?curid=439165", "title": "Scaphognathus", "text": "Scaphognathus\n\nScaphognathus ([skafognátus]; \"čelist podobná nádobě\") je vyhynulým rodem ramforynchoidního ptakoještěra, žijícího v období svrchní jury na území dnešního Německa. V současnosti je tento druh znám pouze ze dvou exemplářů, objevených ve svrchnojurských sedimentech bavorského Solnhofenu. Celkově se tento rod podobal příbuznému rodu \"Rhamphorhynchus\", vykazoval však jisté rozdíly ve stavbě lebky, počtu zubů apod. Celkové rozpětí křídel činilo pouze asi 90 cm, lebka měřila kolem 12 cm.\n\nTento druh byl popsán již v roce 1830 nebo 1831 jako \"Pterodactylus crassirostris\" Goldfussem, teprve o 30 let později však poznal Johann Wagner díky objevu druhého exempláře s ocasní částí páteře, že se jedná o samostatný rod. Druhý exemplář byl výrazně menší a šlo zřejmě o nedospělého jedince.\n\nV listopadu roku 2018 byla uveřejněna vědecká studie výzkumu jednoho dobře zachovaného exempláře zobrazovací technologií Reflectance Transformation Imaging (RTI), která ukázala, že i na domněle dobře prozkoumaných exemplářích se může nacházet množství dosud běžnými metodami nezaznamenaných anatomických detailů.\n\n\n\n"}
{"id": "439166", "url": "https://cs.wikipedia.org/wiki?curid=439166", "title": "Vnitřní membrána", "text": "Vnitřní membrána\n\nVnitřní membrána je označení pro buněčnou membránu, která je vzhledem k jiné membráně (tzv. vnější membráně) na vnitřní straně buňky. O vnitřní membráně mluvíme zejména u gramnegativních bakterií (včetně sinic), ale i u buněčných jader, plastidů a mitochondrií, což jsou organely eukaryotických buněk. Vnitřní membrány bývají obvykle méně propustné než ty vnější.\n\nVnitřní membrána v mitochondriích má velkou plochu, protože je zvlněna v tzv kristy. U jaterních buněk, které mají kristy ještě relativně malé, je plocha vnitřní membrány mitochondrie 15× větší než plocha plazmatické membrány buňky. Obecně závisí velikost krist na metabolické aktivitě konkrétní buňky.\n\nVnitřní membrána je zásadní z hlediska funkčnosti mitochondrie. Je schopná propouštět molekuly jen velice selektivně, ionty přes ní téměř nedifundují, a to možná díky speciální stavbě fosfolipidové dvouvrstvy. Obsahuje totiž neobvyklý fosfolipid kardiolipin, z jehož fosfátové hlavy vychází ne dvě, ale hned čtyři mastné kyseliny. Na této membráně je totiž umístěno množství enzymů tzv. dýchacího řetězce, včetně ATP syntázy a enzymu ANT, který vynáší konečný produkt dýchání – adenosintrifosfát – ven do buňky. Dále obsahuje vnitřní membrána (podobně jako ta vnější) komplex, který umožňuje přenos bílkovin přes ní – ten se označuje jako Tim komplex.\n"}
{"id": "439180", "url": "https://cs.wikipedia.org/wiki?curid=439180", "title": "Krkonošské pohádky", "text": "Krkonošské pohádky\n\nKrkonošské pohádky (podle titulků a DVD obalu Krkonošská pohádka) je český večerníčkový televizní seriál o bájném vládci Krakonošovi natočený režisérkou Věrou Jordánovou v Československé televizi. Skládá se z 20 desetiminutových dílů, přičemž prvních sedm vzniklo roku 1973 (vysílány 1974, 1. až 7. díl), dalších šest roku 1977 (vysílány 1978, nejprve jako 8. až 13. díl, po dotočení třetí řady řazeny jako 8. až 12. a 20. díl) a posledních sedm roku 1984 (vysílány 1986, 13. až 19. díl). V únoru 2013 se stal na základě divácké ankety nejlepším večerníčkem.\n\nZápletky jednotlivých dílů jsou založeny na prakticky stejném principu: Chamtivý a zlý Trautenberk se pokusí na úkor svého velkého a mocného souseda Krakonoše získat nějakou výhodu. Za to je Krakonošem vytrestán. Do svých plánů Trautenberk obvykle zangažuje své sloužící, kteří jen neradi splní jeho příkazy a které proto pak Krakonoš netrestá. V seriálu se prakticky nevyskytují epizodní postavy, jedinou výjimkou je sojka, která Krakonošovi pravidelně donáší informace o Trautenberkových plánech.\n\n\n\nPo vytvoření dvou řad končil seriál 13. dílem Jak Trautenberk prodával vodu. Po natočení třetí řady byl tento díl, kterým celý příběh končí, přesunut na 20. pozici.\n\nAutorkou scénáře byla spisovatelka a překladatelka Božena Šimková, tehdy v titulcích večerníčku skrytá za jména Zdenky Podhrázské a Marie Kubátové (která již dříve vymyslela postavu Trautenberka). Kniha \"Krkonošská pohádka\" napsaná podle scénáře k večerníčku vyšla roku 1992 (kapitoly jsou zde uvedeny částečně v odlišném pořadí než televizní epizody), následujícího roku vyšlo (již nezfilmované) pokračování \"Anče a Kuba mají Kubíčka\".\n\nV roce 1999 byla v rámci České sody uvedena parodie \"Jak Trautenberk loupil v Krakonošově revíru\".\n\nS vyzněním natočených pohádek později Marie Kubátová nesouhlasila a v roce 2010 řekla: \"\"Také jste vymyslela Trautenberka.\" To ano, když jsem pak ale viděla večerníček, tak jsem svoje pohádky nepoznávala. Vyznělo to, jako když Krakonoš rozkulačil kulaka, moc černobíle a nebyl to už můj rukopis. Pak si to knižně vydala scenáristka večerníčku, ale já jsem si řekla, že se na stará kolena dohadovat nebudu, a tak jsem se postavy Trautenberka vzdala.\" \n\nV 10. dílu se objevilo pojmenování \"muštelka\" (v knižním přepisu je nahrazeno vydrou) pro kožešinová zvířata u potoka. Podle Ústavu pro jazyk český Akademie věd České republiky se tento výraz objevil poprvé právě v tomto seriálu jako novotvar (neologismus), který byl inspirován latinským jménem pro některou kožešinovou kunovitou šelmu (\"Mustela\") a který se posléze v češtině vžil natolik, že se jím běžně pojmenovávají různé lasicovité šelmy. V televizním seriálu ovšem muštelky představovaly nutrie.\n\n\n\n"}
{"id": "439185", "url": "https://cs.wikipedia.org/wiki?curid=439185", "title": "Kata", "text": "Kata\n\nKata (v japonštině 型) je jedna ze tří hlavních částí karate, ale třeba i taekwondo, aikida, kenda a dalších bojových sportů. Jde o stínový způsob boje s několika imaginárními soupeři. Před zavedením kumite to byl jediný způsob nácviku boje. Slouží k nácviku obratů, přechodů mezi postoji, samotné chůzi v postoji a procvičení technik. Každá kata má přesně daný obsah, délku i fázování. Každá kata začíná a končí úklonou, až na výjimky obsahuje dvě \"kiai\" (výkřik znamenající maximální nasazení) a začíná obrannou technikou.\n\nŘada Heian je pěticí kat odstupňovaných podle obtížnosti. Jsou to katy tzv. žákovské.\n\n\nMimo již zmíněných obratů, přesunů a aplikací technik je důležité také fázování neboli časování, kdy je jaká technika provedena. Dýchání je další, na první pohled jednoduchou částí kata. Nejdůležitější je výdech provázený \"kime\" (zpevněním) na konci každé techniky. Bunkai (aplikace) je hlavním prvkem pochopení kata. Jednoduše k čemu jaká technika slouží, jak pomyslní soupeři útočí atd. Embusen je trasou kata, cestou po které se cvičící pohybuje. Nedodržení např. úhlu trasy vede k tomu,že cvičící neskončí na tom samém místě kde začínal.\n\nNa soutěžích se předpokládá naprosté zvládnutí dané katy, hodnotí se rychlost, síla, dynamika i celkový vzhled kata. Jako nominační kata se používají Jion, Bassai-dai, Kanku-dai a Enpi.\n\nKaždá kata obsahuje množství bojových technik a postupů, které by si měl karateka osvojit. K tomu slouží trénink bunkai. Pro označení aplikací kata je možné použít 2 znaky. První z nich Oyo znamená \"praktické užití\" a je výstižnější než slovo Bunkai, které znamená \"rozebrat, analyzovat\". Doslovně přeloženo \"bunkai\" znamená \"analýza\". Nejedná se tedy o \"aplikaci technik\" či sebeobranu v pravém slova smyslu. Pod pojmem bunkai se skrývají i filosofické či historické zajímavosti, které jsou v kata obsažené.\nNázory na rozbor či analýzu kata se velmi liší – v JKA je tréninkový systém postaven dominantně na kata, ve sportovním karate se analýza kata vesměs vypouští. Každý z přístupů má své výhody a nevýhody.\nZde se třeba si uvědomit, že v minulosti mistři okinawa-te učili jednu, dvě nebo maximálně tři kata a v nich se odrážel celý systém jejich boje. Dnešní vysoký počet kata v Šótókanu vznikl v nedávné minulosti.\n\n"}
{"id": "439187", "url": "https://cs.wikipedia.org/wiki?curid=439187", "title": "Krymlov", "text": "Krymlov\n\nKrymlov (nem.: \"Krummenau\") je vesnice v okrese Praha-východ, část obce Oleška. Nachází se šest kilometrů jihovýchodně od Kostelce nad Černými lesy v nadmořské výšce 436 metrů. První zmínka pochází z roku 1360.\n\n\n"}
{"id": "439191", "url": "https://cs.wikipedia.org/wiki?curid=439191", "title": "Ráštríj svajamsévak sangh", "text": "Ráštríj svajamsévak sangh\n\nRáštríj svajamsévak sangh (hindsky राष्ट्रीय स्वयंसेवक संघ, česky Národní svaz dobrovolníků) je hinduistická nacionalistická organizace, založená v roce 1925. Je vůdčí silou neoficiálního seskupení hinduistických organizací Sangh parivár. Někdy je označována za extremistickou a během své existence byla již třikrát zakázána: v roce 1948 po zavraždění Mahátmy Gándhího, v letech 1975–1977 při výjimečném stavu a v roce 1992 po zbourání Báburovy mešity.\n\nJejím členem byl např. také Naréndra Módí.\n"}
{"id": "439202", "url": "https://cs.wikipedia.org/wiki?curid=439202", "title": "Kallocain", "text": "Kallocain\n\nKallocain je antiutopistický román švédské autorky Karin Boye z roku 1940. Kniha představuje vizi budoucnosti, která je plná šedi, jednotvárnosti a utrpení. Psaný z první osoby idealistického vědce Lea Kalla, \"Kallocain\" popisuje chod totalitního světového státu. Důležitou stránkou románu jsou vztahy mezi postavami a jejich pocity. Tato ústřední témata představuje zejména manželství mezi Leem Kallem a Lindou Kallovou a pocity žárlivosti a podezření, které mohou vzniknout ve státě bez soukromí a jakékoliv právní jistoty.\n\nJedno z hlavních témat odpovídá zvěstem z doby druhé světové války o sérech pravdy, která by zajistila poslušnost každého občana státu. Jak Huxleyho Konec civilizace, tak i Kallocain jsou dystopie, které se zabývají užíváním farmaceutických substancí ve prospěch státu, tedy k potlačování nesouhlasu s autoritami. Avšak na rozdíl od Konce civilizace, kde se léčiva používají obecně k potlačení neposlušnosti, v Kallocainu se používá sérum k odhalení myšlenek či aktů, které by vedli k rebelii.\n\nKallocain byl přeložen do více než 10 jazyků a na jeho základě vznikla v roce 1981 adaptace v podobě krátkého televizního seriálu režírovaná Hansem Abramsonem.\n\nDočkal se také českého překladu a opakovaných vydání (1982 a 1989).\n\nV roce 2016 byl Kallocain nominovaný na cenu Retro Hugo jakožto nejlepší sci-fi román roku 1941.\n\nRomán je psán formou fiktivního deníku jako vyprávění v první osobě postavy Lea Kalla, který se podílel na vynálezu séra pravdy - Kallocain.\n\nSvět ve vzdálené budoucnosti, ve kterém se příběh odehrává, je ovládán dvěma totalitními mocnostmi Světového státu a Univerzálního státu. Leo Kall žije ve Světovém státu, kde je každý krok hlídán policejními kamerami, cenzura je všudypřítomná a propaganda ovládá životy jedinců. V případě, že někdo řekne něco, co se úřadům nelíbí, je přinucen k veřejné omluvě. Navzdory všeobecnému strachu, lidé podvědomě předpokládají, že zájmy státu jsou postavené nad zájem jednotlivce.\n\nSoukromí člověka neexistuje. Jediné soukromí je jeho nitro. A právě díky objevení této drogy by lidé mohli přijít i o to.\nKniha byla napsána v době kdy Hitler již ovládal polovinu západní Evropy. Jedná se o autorčin pohled na budoucnost světa, která krátce po dokončení románu ukončila svůj život sebevraždou, zobrazuje i její hlubokou depresi.\n\nZe švédského originálu, vydaném nakladatelstvím Albert Bonniers förtag AB, Stockholm v roce 1940, jej do češtiny přeložil Ivo Železný roku 1982. Téhož roku vázanou knihu vydalo v nákladu 27 000 výtisků nakladatelství Svoboda a o sedm let později ve stejné textové verzi nakladatelství Odeon v nákladu 90 000 kusů. Tentokrát jako brožovanou knížečku.\n"}
{"id": "439205", "url": "https://cs.wikipedia.org/wiki?curid=439205", "title": "Konda (přítok Irtyše)", "text": "Konda (přítok Irtyše)\n\nKonda () je řeka v Chantymansijském autonomním okruhu – Jugra v Ťumeňské oblasti v Rusku. Je dlouhá 1097 km. Plocha povodí měří 72 800 km².\nTeče po západním okraji Západosibiřské roviny. Říční koryto je velmi členité. V povodí řeky se nachází mnoho jezer o celkové rozloze 541 km². Ústí zleva do Irtyše (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 164 km od ústí činí 231 m³/s, maximální 1220 m³/s a minimální 36,1 m³/s. Zamrzá na konci října až na začátku listopadu a rozmrzá na konci dubna až v polovině května. Období většího stavu vody je delší.\n\nŘeka je splavná. Na řece leží město Uraj. V povodí se nachází Šajimské ropné naleziště.\n"}
{"id": "439206", "url": "https://cs.wikipedia.org/wiki?curid=439206", "title": "Kumi Kóda", "text": "Kumi Kóda\n\nKumi Kóda (japonsky 倖田 來未 [Kóda Kumi], vlastním jménem 神田 來未子 (Kóda Kumiko), * 13. listopadu 1982 Kjóto, Japonsko) je japonská zpěvačka. Debutovala v roce 2000 se singlem Take Back.\n\n\n\n\n\n\n\n"}
{"id": "439207", "url": "https://cs.wikipedia.org/wiki?curid=439207", "title": "Istanbul (provincie)", "text": "Istanbul (provincie)\n\nIstanbulská provincie (Türkçe İstanbul ili) je provincie nacházející se na severozápadě Turecka. Její celková rozloha je 5 196 km² a počet obyvatel 13 624 240. Tato provincie je oblopena ze západu Provincií Tekirdağ, z východu Provincií Kocaeli, ze severu Černým mořem a z jihu Marmarským mořem. Mořská úžina Bospor (turecky: İstanbul Boğazı) rozděluje provincii na 2 části: evropskou a asijskou. Její název znamená „Ten s úzkým hrdlem“. Hloubka tohoto průlivu činí 118 metrů, dlouhý je 31,5 kilometrů.\n\nHlavním městem této provincie je město Istanbul.\n\nIstanbulská provincie zahrnuje také Princovy ostrovy (9 samostatných ostrovů):\n\nIstanbul je jedním ze dvou měst Turecka (druhým je město Izmit), která má hranice shodné s hranicemi své provincie.\n\nIstanbul je tvořen z celkem 39 samosprávných správních obvodů nacházejících se na evropské a asijské straně.\n\n"}
{"id": "439214", "url": "https://cs.wikipedia.org/wiki?curid=439214", "title": "Chřenovice (hrad)", "text": "Chřenovice (hrad)\n\nChřenovice jsou zřícenina hradu u stejnojmenné obce v okrese Havlíčkův Brod. Nachází se na ostrohu nad pravým břehem řeky Sázavy v nadmořské výšce okolo 370 metrů. Od roku 1963 je chráněn jako kulturní památka.\n\nHrad byl založen před rokem 1289 Lévou z Janovic, který se pravděpodobně stal předkem rodu pánů z Chřenovic. Po polovině čtrnáctého století hrad patřil bratrům Milotovi a Bernartovi z Chřenovic. Někdy na počátku patnáctého století se majitelem hradu stal pražský měšťan Hanuš Otlinger, který jej brzy po roce 1414 prodal kutnohorskému měšťanovi Kunrátu Názovi. Posledním potomkem jeho rodu na Chřenovicích byl Jan Náz z Chřenovic připomínaný roku 1474, který někdy v té době hrad prodal pánům z Říčan. Ti jej připojili ke svému ledečskému panství, a chřenovický hrad byl opuštěn. Jako pustý se uvádí roku 1545.\n\nChřenovice patří mezi hrady bergfritového typu. Stojí na ostrožně, jejíž šíji přetínají dva příkopy, za kterými se nachází hradní jádro s přibližně trojúhelníkovým půdorysem. V severozápadním nároží stojí původně do hradby zapojený okrouhlý bergfrit, pod kterým se v hradbě nacházela brána. Věž s přízemní tloušťkou zdí 2,5 metru se dochovala do výšky dvaceti metrů. Původně se do věže vstupovalo klenutým vchodem ve výšce dvanácti metrů. Podle otisku zdiva na věži byla hradba opatřená cimbuřím se zuby zakončenými stříškami. V protilehlém východním nároží stával palác.\n\nSeverovýchodní stranu jádra chránila navíc parkánová hradba a někdy v mladší stavební fázi byla do této části přesunuta vstupní brána. Během patnáctého století byly obranné možnosti posíleny předsunutou baštou, jejíž zdivo se částečně dochovalo až do devatenáctého století, ale později bašta zcela zanikla. Tvořila ji čtverhranná věž opevněná hradbou. Pozůstatky hradu byly v novověku poškozeny při výstavbě tanečního parketu.\n\nHrad stojí čtyři kilometry od Ledče nad Sázavou. Železniční zastávka Chřenovice–Podhradí je umístěna přímo pod zříceninou, ke které vede červeně značená turistická trasa.\n\n"}
{"id": "439221", "url": "https://cs.wikipedia.org/wiki?curid=439221", "title": "Evropské hnutí", "text": "Evropské hnutí\n\nEvropské hnutí, někdy také Hnutí za Evropu, (anglicky \"European Movement international\", francouzsky \"Mouvement Européen\", německy \"Europäische Bewegung\") je celoevropský svaz organizací a jednotlivců s cílem vytvoření jednotné, federativní Evropy, založené na základních právech, míru, demokracii, svobodě, rovnosti, solidaritě, humanitě a na spoluúčasti občanů. Hnutí bylo založeno 25. října 1948 a dnes je zastoupena v 41 evropských zemích.\n\nPočátky Hnutí za Evropu sahají do července 1947, kdy se na popud W. Churchilla, D. Sandyse a dalších francouzských a britských organizací, jež měly za cíl uskutečnění myšlenky spojené Evropy, na kongresu \"Committee for the Co-ordination of the European Movements\" v Paříži. Kongresu se účastnily \"La Ligue Européenne de Coopération Economique\" (LECE), \"l'Union européenne des Fédéralistes\" (UEF), \"l'Union parlementaire européenne\" (UPE) a britsko-francouzské \"United European Movements\".\n\nPo jednom z dalších setkání v mezidobí, po němž vznikl výbor nazvaný \"Joint International Committee for European Unity\", se konalo zásadní nastavení směru k založení Evropského hnutí, kterého se na konferenci ve dnech 7. až 11. května 1948 v Haagu, za předsednictví W. Churchilla zúčastnilo na 800 zástupců z celé Evropy a pozorovatelů z USA a Kanady. Dalšími účastníky byli například za Německo Konrad Adenauer či Eugen Kogon.\n\nČinnost hnutí byla zpočátku významně financována Americkým výborem pro sjednocenou evropu (Ang. The American Committee on United Europe - ACUE).\n\nV roce 1990 byla obnovena činnost Evropského hnutí v Československu, která pokračuje i v ČR jako Evropské hnutí v České republice (předsedové Rudolf Battěk, Milan Jirásek, Daniel Kroupa, Edvard Outrata, Zuzana Roithová, Vladimír Špidla, Josef Zieleniec, Jiří Zlatuška).\n\nKromě individuálních členů má EH v ČR řadu kolektivních členů (Masarykovo demokratické hnutí od 1990, Masarykova akademie práce od 1995, Evropští demokraté od 2005, Masarykova demokratická akademie od 2010 a další).\n\n"}
{"id": "439223", "url": "https://cs.wikipedia.org/wiki?curid=439223", "title": "Don Henley", "text": "Don Henley\n\nDonald Hugh \"Don\" Henley (* 22. července 1947 Gilmer, Texas, USA) je americký rockový zpěvák, písničkář a bubeník, známý jako zakládající člen skupiny Eagles. Jeho nejznámější sólové hity jsou „The Boys of Summer“, „Dirty Laundry“ a „The End of the Innocence“. V roce 2008 byl časopisem \"Rolling Stone\" vyhlášen jako 87. nejlepší zpěvák všech dob.\n\n"}
{"id": "439229", "url": "https://cs.wikipedia.org/wiki?curid=439229", "title": "Funny", "text": "Funny\n\nFunny je hardrocková kapela založená v roce 1991 Fanym Michalíkem (z Citronu), Jaroslavem Bartoněm (ex-Citron, z Kreysonu), Václavem Vlasákem a Jindřichem Kvitou (oba z Citron) a Danielem Hafsteinem (ex-Motorband, z Kreysonu).\n\nPrvní comebackový koncert se uskutečnil 18. 5. 2007 na počest 10. výročí úmrtí Jindry Kvity v Ostravském Tatranu.\n\n\n\nObčanským jménem František Michalík, byl zpěvák skupiny Citron v letech 1990 a 1991. S Citronem nahrál desku \"Vypusťte psy!\", poté spolu s Vlasákem a Kvitou z Citronu odešel a společně založili kapelu Funny, kam se připojil Hafstein a Bartoň. Od roku 1995 vystupoval jako sólový zpěvák, byl hostem několika rockových kapel a nahrál např. duet s Helenou Vondráčkovou. V roce 2007 znovu oživil kapelu Funny. V roce 2012 hostuje u kapely Citron v době nemoci Standy Hranického, který 7. dubna 2013 zemřel a kapela se rozhodla ponechat si Fanyho jako zpěváka i nadále. V roce 2015 Fany odešel spolu s dalšími členy z Citronu. Zůstal jen Radim Pařízek a založili kapelu LIMETAL. \n\n"}
{"id": "439230", "url": "https://cs.wikipedia.org/wiki?curid=439230", "title": "Moravěves", "text": "Moravěves\n\nMoravěves () je osada, která je součástí obce Havraň v okrese Most v Ústeckém kraji. Nachází se v nadmořské výšce 275 metrů, asi 9 km jižně od centra města Mostu. Prochází jí silnice č. 251 z Havraně na Postoloprty. Moravěves je tradiční zemědělská ves a je nejjižněji položeným sídlem v okrese Most.\n\nPrvní písemná zmínka o vsi pochází z roku 1333, kdy byl jejím majitelem Bořita z Moravěvsi (\"Borsuta de Moraues\"). Za husitských válek Moravěves získal Jakoubek z Vřesovic. V polovině 15. století byla ves a poplužní dvůr v majetku mosteckých měšťanů. Od nich se Moravěves dostala do majetku města Mostu. Ve 2. polovině 16. století vlastnil ves Václav Hochhauser z Hochhausu, který ji roku 1595 prodal. Většinu vsi s poplužním dvorem koupilo město Most a připojilo ji ke svému městskému panství Kopisty, kde zůstala až do roku 1848. Menší část vsi koupil Vilém Kostomlatský z Vřesovic, který ji připojil ke svému statku Blažim. Jan Habart Kostomlatský z Vřesovic prodal Blažim i s částí Moravěvsi roku 1629 Pavlovi Michnovi z Vacínova a tak se dostala do panství Bitozeves. V roce 1671 toto panství koupil hrabě Sinzendorf a spojil je ke svému panství Postoloprty. V roce 1692 koupil postoloprtské panství Ferdinand ze Schwarzenberga, jehož součástí byla ves do zániku feudalismu v roce 1848. Po roce 1850 se Moravěves stala osadou obce Havraň. Koncem 19. století se Moravěves osamostatnila. V roce 1960 se stala opět osadou Havraně.\n\nV 19. století se zde začala pěstovat cukrová řepa pro cukrovary v Mostě a v Havrani. Z průmyslové výroby zde byla zastoupena cihelna. Svůj tradiční zemědělský charakter si ves udržela dodnes. V letech 2003–2006 se Moravěves dostala do popředí zájmu novinářů při sporu zdejšího sedláka Jana Rajtera s mexickou společností Nemak. Její továrna stojí v průmyslové zóně \"Joseph\" zhruba 2 km západně od Moravěvsi.\n\nNa návsi se nachází opravená kaple a malý rybníček, ze kterého vytéká Počeradský potok.\n\n"}
{"id": "439233", "url": "https://cs.wikipedia.org/wiki?curid=439233", "title": "Počítací váhy", "text": "Počítací váhy\n\nPočítací váhy slouží k výpočtu počtu kusů materiálu na základě vážení. Na vážící plošinu se v prvním kroku umístí známý počet kusů materiálu, toto množství se zadá klávesnicí na displej\nváhy a potvrdí. Váha vypočítá referenční hmotnost jednoho kusu materiálu a potom již průběžně\nzobrazuje aktuální počet kusů materiálu na váze. Počítací váhy lze najít v sortimentu každé\nfirmy, která se zabývá prodejem vah.\n"}
{"id": "439239", "url": "https://cs.wikipedia.org/wiki?curid=439239", "title": "Fitness", "text": "Fitness\n\nJako fitness (výslovnost [ˈfitnis]) se označují sportovní aktivity i celkový životní styl mající za cíl všeobecnou tělesnou kondici, celkovou zdatnost, zlepšení držení těla, zlepšení konceptu postavy apod., při současném působení na upevňování zdraví a rozvoj síly.\n\nPro fitness cvičení se používají kromě tradičních činek i různé speciální stroje, trenažery apod., které jsou běžně k dispozici ve fitness centrech. Fitness se dá ale provozovat i doma, ať už se stroji, činkami a jinými pomůckami, nebo bez nich. Základním vybavením posilovny by měl být aerobní stroj a místo na zemi pro posilování, strečink a relaxaci.\n\nRuku v ruce se cvičením a posilováním jde i správná výživa a životospráva. Není správně jíst příliš sladké, tučné či smažené potraviny, stejně jako jíst pilulky na hubnutí nebo na růst svalové hmoty. Potravinové doplňky a přípravky mívají smysl jen pro vrcholové sportovce a i ti je musí používat jen velmi opatrně. Mezi potraviny, které by člověk naopak měl do svého jídelníčku zařadit, patří ovoce, zelenina, luštěniny, ořechy a semínka, celozrnné obiloviny, rýže, ryby, maso. K pití je nejvhodnější voda. Obecně bychom neměli jíst a pít průmyslově zpracované potraviny a nápoje. Důležité je jíst příslušné dávky tuků, sacharidů i bílkovin. Pro růst svalové hmoty se doporučuje upřednostnit bílkoviny, ale přílišný nepoměr v přijímání těchto složek potravy může způsobit zdravotní komplikace, jelikož pro naše tělo jsou nezbytné všechny z nich.\n\nPřed sportem by mělo proběhnout krátké rozehřátí například v podobě běhu (klidně i na místě) či jízdy na kole nebo rotopedu. Zvýší se tak tepová frekvence, rozproudí se krev, svaly se rozehřejí a připraví na další fyzickou aktivitu. Rozehřátí se provádí za účelem maximalizace nadcházejícího výkonu a také kvůli snížení rizika zranění.\n\nPo tréninku je dobré se protáhnout. Statické protahování jako první před tréninkem není vhodné, strečink totiž není zahřívací technika. Pokud ho chceme před samotným tréninkem provést, tak rozhodně až po rozehřátí! Před protažením by svaly měly být dobře prohřáté a prokrvené. Rozhodně by nemělo chybět protažení po tréninku. Slovo „strečink“ pochází z anglického \"stretch\" [streč], což znamená roztažení, natažení, rozpínání. Svaly protahujeme hned po cvičení, aby nebyly ztuhlé. Při protahování můžeme zajít až na práh bolesti, ale neměli bychom ho překračovat). Intenzitu protahování zvolíme podle toho, zda chceme zvětšit či jen zachovat naši hybnost, pohyblivost. Pravidelně dýcháme (pohyb by měl mít největší rozsah při výdechu).\n\nSamotný „fitness“ trénink by se dal rozdělit na posilování a aerobní nebo tzv. „kardio“ část. Posilování se provádí např. s činkami nebo na posilovacích strojích nebo jen s hmotností vlastního těla a má za důsledek zvýšení množství svalové hmoty a tvarování těla. Aerobní či „kardio“ cvičení může být například běh, jízda na kole nebo rotopedu, aerobní trenažéry ve fitness centru (běhací pás, veslovací trenažér, …), ale i obyčejná chůze. Má to za následek zlepšení kardiovaskulární zdatnosti a spalování tuků a sacharidů.\n\nCvičení má pozitivní vliv na psychiku i fyzickou zdatnost a kondici člověka. Po pár vteřinách fyzické námahy se zvyšuje srdeční tep, začínají se spalovat sacharidy a tuky, dýcháme zhluboka, takže se svalům dostává více kyslíku. Po hodině stále tělo stále ještě spaluje rychleji, posiluje se imunitní systém. Ještě ten den svaly začnou obnovovat a posilovat, tělo se rychleji zbavuje glukózy z krve, takže se snižuje riziko srdečních chorob i diabetu, po týdnu cvičení se nám už zlepší kondice, máme silnější imunitu, nižší krevní tlak a po několika měsících už máme kromě celkově lepšího zdravotního stavu srdce a plic, zvětšení svalů, sníženého rizika onemocnění některými chorobami také nižší množství tělesného tuku a často i lepší náladu, cítíme se méně ve stresu a obecně psychický stav je lepší.\n\n"}
{"id": "439242", "url": "https://cs.wikipedia.org/wiki?curid=439242", "title": "Luhačovské Zálesí", "text": "Luhačovské Zálesí\n\nLuhačovské Zálesí (někdy též Luhačovické Zálesí) je národopisnou podoblastí oblasti Slovácka. Jako další národopisné podoblasti Slovácka bývají převážně uváděny Moravské Kopanice, Horňácko, Dolňácko, Podluží a Hanácké Slovácko. Někdy je Luhačovské Zálesí označováno jako přechodná oblast mezi Slováckem a Valašskem.\n\nNázev Zálesí (\"Zálesý\") pro oblast mezi Uherským Brodem a zemskou hranicí je doložen už na Komenského mapě Moravy z roku 1624.\n\n"}
{"id": "439243", "url": "https://cs.wikipedia.org/wiki?curid=439243", "title": "Thomas Dutronc", "text": "Thomas Dutronc\n\nThomas Dutronc (* 16. června 1973 v Paříži) je francouzský jazzový hudebník a zpěvák. Jeho matkou je známá francouzská zpěvačka Françoise Hardy, otcem zpěvák a filmový herec Jacques Dutronc.\n\n13. února 2008 Thomas Dutronc obdržel za svou píseň \"J'aime plus Paris\" (Nemám už Paříž rád) cenu UNAC.\n\n8. března 2008 byl v rámci 23. ročníku hudebních cen Victoires de la Musique nominován v kategoriích Objev roku a Album roku.\n\n"}
{"id": "439245", "url": "https://cs.wikipedia.org/wiki?curid=439245", "title": "Košumberk", "text": "Košumberk\n\nKošumberk je dnes z větší části romantická zřícenina gotického hradu založeného počátkem 14. století nad údolím říčky Novohradky v okrese Chrudim, na kopci Košumberk (376 m n. m.). Jediná zachovalá část je purkrabství, kde je také muzeum. Hrad leží asi 10 km na jihozápad od Vysokého Mýta, 6 km severozápadně od Skutče a patří do správy města Luže.\n\nZaložení hradu je odhadováno na rok 1300, první zmínky jsou z roku 1312. Roku 1372 jsou uváděni jako vlastníci páni z Chlumu, zakladatelé rodu Slavatů (Slavatové z Chlumu a Košumberka). Ti hrad přestavěli do pozdně gotického stylu. V roce 1573 hrad vyhořel. Zhruba v roce 1600 zde byl přistavěn velký renesanční zámek, který se stal v roce 1684 majetkem jezuitů, kteří zde zřídili kostel i svou rezidenci.\n\nKoncem 18. století je uváděn jako pustý a postupně se měnil na zříceninu. Ta byla roku 1922 zakonzervována Družstvem pro záchranu hradu Košumberka. V roce 1926 byl objekt součástí panství rodu Thurn-Taxisů. Nyní stojí torzo čtvercové věže, část zdí paláce, brána a zbytky opevnění. V areálu je renesanční budova purkrabství, kde bylo zřízeno hradní muzeum a odkud jsou prováděny prohlídky s průvodcem.\n\nV letech 1868 a 1869 se zde konaly tábory lidu k uctění Jana Husa..\n\nHrad je dostupný pěšky z města Luže chodníkem přes park léčebny (asi 1,5 km) nebo autem silnicí od Luže směrem na obec Bílý Kůň, zaparkovat lze přímo u hradu. Autobusové spojení je z Chrudimi, Vysokého Mýta i Skutče(v pracovní dny), nejbližší zastávka vlaku je ve Skutči, vzdálené 8 km (trať 261)..\n\n\n\n"}
{"id": "439246", "url": "https://cs.wikipedia.org/wiki?curid=439246", "title": "První vláda Zdeňka Fierlingera", "text": "První vláda Zdeňka Fierlingera\n\nPrvní vláda Zdeňka Fierlingera, či též Košická vláda existovala od 4. dubna do 6. listopadu 1945.\n\nKe konci 2. světové války proběhla jednání mezi prezidentem v exilu Edvardem Benešem a moskevským vedením KSČ v čele s Klementem Gottwaldem. Výsledkem byla dohoda o ustanovení Národní fronty Čechů a Slováků.\n\nV Národní frontě měla od počátku rozhodující vliv KSČ, která ji využila k usnadnění převzetí moci. Systém Národní fronty umožňoval kandidovat do voleb v roce 1946 pouze stranám sdruženým v této organizaci.\n\nPo příjezdu na československé území schválila vláda dne 5. dubna 1945 v Košicích tzv. Košický vládní program, dokument, který byl označován za program národní a demokratické revoluce a určoval zásady budoucí politiky. Tehdy též KSČ definitivně posílila svou moci v zemi.\n\n\n"}
{"id": "439248", "url": "https://cs.wikipedia.org/wiki?curid=439248", "title": "Roman Hubník", "text": "Roman Hubník\n\nRoman Hubník (* 6. června 1984, Vsetín, Československo) je český fotbalový obránce a bývalý reprezentant, od července 2013 hráč klubu FC Viktoria Plzeň. Díky svým 191 centimetrům a 86 kilogramům je výborný v hlavičkových soubojích. Jeho bratrem je bývalý fotbalista Michal Hubník. Mimo Česko působil na klubové úrovni v Rusku a Německu.\n\nSvoji fotbalovou kariéru začal v týmu TJ Tatran Halenkov, odkud se přes mládežnické výběry mužstev FC Vsetín a FC Zlín dostal ve 14 letech do klubu SK Sigma Olomouc.\n\nV létě 2002 se propracoval do prvního týmu. V 1. lize odehrál 104 ligových zápasů a vstřelil 4 branky. Z Olomouce se také dostal do národního mužstva do 21 let.\n\nV roce 2007 přestoupil za téměř 100 milionů Kč do celku FK Moskva. V hlavním městě Ruska se i vinou zranění neprosadil. Za FK Moskva odehrál pouze devět utkání v lize, gól nevstřelil.\n\nv zimě se rozhodl pro roční hostování v 1. lize ve Spartě Praha. Letenský tým v ročníku 2009/10 získal mistrovských titul, na kterém se Hubník částečně podílel. Celkem za Spartu vstřelil pět branek ve 29 ligových střetnutích.\n\nV lednu 2010 zamířil do na půl roku hostovat do Herthy BSC, ve smlouvě byla také opce na přestup. V ročníku 2009/10 Hertha sestoupila z Bundesligy, přesto v létě 2010 Hubník do klubu za 1,5 milionů eur (cca 38 milionů Kč) přestoupil a uzavřel kontrakt na čtyři roky. V sezóně 2012/13 vybojoval s Herthou Berlín po roce stráveném ve 2. německé lize postup do Bundesligy. Dohromady v dresu Herthy nastoupil k 81 utkání v lize, střelecky se prosadil 7x.\n\nZačátkem září 2013 se vrátil do ČR a přestoupil do klubu FC Viktoria Plzeň, který potřeboval řešit problémy v defenzivní řadě. Podepsal jednoletý kontrakt.\n\nDebutoval v ligovém utkání 13. srpna 2013 proti domácímu Slovanu Liberec, kde se dostal na hřiště v závěru zápasu za zraněného Lukáše Hejdu. Oba týmy si po remíze 1:1 body rozdělily. Zahrál si i v základní skupině Ligy mistrů 2013/14, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. S klubem skončil na konci sezony 2013/14 na 2. místě v české lize i českém poháru.\n\nV létě 2014 s mužstvem původně neprodloužil kontrakt a mluvilo se o návratu do SK Sigma Olomouc. Nakonec v červnu 2014 prodloužil s týmem smlouvu do konce sezony 2014/15. Díky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remízu 1-1. V odvetě Plzeň prohrála 1-4 a z evropských pohárů vypadla. 20. 2. 2015 prodloužil s klubem kontrakt do léta 2017. Dvě kola před koncem ročníku 2014/15 získal s mužstvem mistrovský titul.\n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). Ve skupinové fázi Evropské ligy za tým nenastoupil, jelikož v září 2015 odešel na hostování do Sigmy Olomouc.\n\nV zimě 2015/16 se vrátil zpět do Plzně. Na jaře 2016 byl v několika zápasech kapitánem týmu. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nPřed ročníkem 2016/17 spojil svou další budoucnost s klubem smlouvu do léta 2019.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překkola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Hubník za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Hubník nastoupil na celé střetnutí, které skončilo bezbrankovou remízou. Ve 3. kole proti Giurgiu (prohra 1:2) z důvodu zranění nehrál. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V posledních dvou střetnutí Hubník kvůli zranění nehrál. V předposledním zápase Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nZačátkem září 2015 zažádal z osobních důvodů o hostování v klubu tehdejšího nováčka nejvyšší soutěže SK Sigma Olomouc, vedení Viktorie mu vyšlo vstříc. Za Sigmu odehrál sedm ligových zápasů, gól nedal. V zimním přestupovém období sezony 2015/16 se vrátil zpět do Plzně.\n\nAktuální k 18. prosinci 2018\nByl stabilním hráčem mládežnických reprezentací U15 až U21.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. Roman absolvoval všechny tři zápasy v základní sestavě.\n\nS českou reprezentací do 21 let se zúčastnil Mistrovství Evropy v roce 2007, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B.\n\nPrvní zápas v reprezentačním A-mužstvu odehrál 5. června 2009 (den před svými narozeninami) proti Maltě. Domácí ČR zvítězila 1:0.Zúčastnil se také Mistrovství Evropy 2012, kde nastoupil v prvním utkání proti Rusku (prohra 1:4). Poté jej trenér Michal Bílek posadil na lavičku.\n\nOd 11. listopadu 2012 do května 2016 se v dresu národního týmu neobjevil.\nTrenér Pavel Vrba jej vyzkoušel v přípravě před evropským šampionátem a zařadil ho do závěrečné 23členné nominace na EURO 2016 ve Francii. V základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny. Po šampionátu v srpnu 2016 ukončil reprezentační kariéru, celkem odehrál v letech 2009–2016 za český národní tým 29 střetnutí a vstřelil tři branky.\n\n\n"}
{"id": "439249", "url": "https://cs.wikipedia.org/wiki?curid=439249", "title": "Druhá vláda Zdeňka Fierlingera", "text": "Druhá vláda Zdeňka Fierlingera\n\nDruhá vláda Zdeňka Fierlingera, zvaná též Vláda Národní fronty existovala od 6. listopadu 1945 do 2. července 1946.\n\n"}
{"id": "439250", "url": "https://cs.wikipedia.org/wiki?curid=439250", "title": "Senátní obvod č. 38 – Mladá Boleslav", "text": "Senátní obvod č. 38 – Mladá Boleslav\n\nSenátní obvod č. 38 – Mladá Boleslav je podle zákona č. 247/1995 Sb. tvořen celým okresem Mladá Boleslav a západní částí okresu Semily ohraničenou na východě obcemi Záhoří, Chuchelna, Tatobity, Veselá a Holenice.\n\nSoučasným senátorem je od roku 2018 Raduan Nwelati zvolený za ODS.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "439256", "url": "https://cs.wikipedia.org/wiki?curid=439256", "title": "První vláda Klementa Gottwalda", "text": "První vláda Klementa Gottwalda\n\nPrvní vláda Klementa Gottwalda, zvaná též Vláda Národní fronty existovala od 2. července 1946 do 25. února 1948.\n\n20. února podalo demisi 12 ministrů, působících za strany ČSNS (4), ČSL (4) a DS (4). Jednalo se o ministry: Prokop Drtina, Mikuláš Franek, František Hála, Štefan Kočvara, Jan Kopecký, Ján Lichner, Ivan Pietor, Adolf Procházka, Hubert Ripka, Jaroslav Stránský, Jan Šrámek a Petr Zenkl. 25. února prezident Edvard Beneš demisi ministrů přijal a pověřil Klementa Gottwalda úkolem vládu doplnit a rekonstruovat. Zároveň došlo k dodatečnému zproštění úřadu dvou ministrů za ČSSD Václava Majera a Františka Tymeše.\n\nV nově sestavené vládě (viz druhá vláda Klementa Gottwalda) usedli všichni stávající ministři za KSČ, KSS, nezávislí ministři a ministryně do této doby působící za ČSSD Ludmila Jankovcová. Zbývající posty byly doplněny novými ministry podle Gottwaldova návrhu, který prezident Beneš přijal. Členové nové vlády již následně vystupovali jednotně jako zástupci Národní fronty Čechů a Slováků. Tímto aktem došlo k završení komunistického převratu v poválečném Československu. Události mezi 17. a 25. únorem 1948 byly komunistickým režimem následně oslavovány jako \"Vítězný únor\".\n\n\n\n"}
{"id": "439257", "url": "https://cs.wikipedia.org/wiki?curid=439257", "title": "TIM/TOM komplex", "text": "TIM/TOM komplex\n\nTIM/TOM komplex (případně zvlášť, TIM komplex a TOM komplex) je označení pro dva enzymatické komplexy, které jsou schopné přenášet molekuly přes membrány mitochondrií. TIM komplex přenáší přes vnitřní membránu (TIM, translocase of the inner membrane), zatímco TOM komplex přes membránu vnější (TOM, translocase of the outer membrane). \n\n"}
{"id": "439264", "url": "https://cs.wikipedia.org/wiki?curid=439264", "title": "William Devane", "text": "William Devane\n\nWilliam Joseph Devane (* 5. září 1939, Albany, New York) je americký filmový a televizní herec. Hrál mimo jiné ve třech epizodách seriálu \"Hvězdná brána\".\n\n"}
{"id": "439270", "url": "https://cs.wikipedia.org/wiki?curid=439270", "title": "Dietrich von Hildebrand", "text": "Dietrich von Hildebrand\n\nDietrich von Hildebrand (12. října 1889, Florencie - 26. ledna 1977, New Rochelle) byl německý katolický filosof a teolog.\n\nDietrich von Hildebrand byl synem slavného německého sochaře Adolfa von Hildebranda. Vyrůstal ve Florencii. Studoval filosofii v Mnichově a Göttingenu. Promoval u Edmunda Husserla, který hodnotil Hildebrandovu disertaci známkou opus eximium. Byl také blízkým přítelem jiného německého filosofa, Maxe Schelera. Ten měl mimo jiné podíl i na tom, že Hildebrand roku 1914 konvertoval ke katolicismu. V letech 1918-1933 působil jako profesor filosofie na univerzitě v Mnichově. Pod vlivem Adolfa Reinacha a Maxe Schelera rozvinul přístup, který bývá označován jako fenomenologická filosofie hodnot.\n\n\n"}
{"id": "439272", "url": "https://cs.wikipedia.org/wiki?curid=439272", "title": "Matěj Netval", "text": "Matěj Netval\n\nMatěj Netval (4. února 1859 Pacov – 23. srpna 1947 Humpolec) byl humpolecký právník, překladatel a novinář. V překladatelské činnosti se věnoval italským autorům Ugu Foscolovi a Silviu Pellicovi. Jeho překladatelský styl byl ovlivněn Jaroslavem Vrchlickým, s nímž také spolupracoval. V novinářské činnosti se věnoval především fejetonům a soudničkám převážně publikovaným v regionálním tisku, ale i v Národních listech.\n\nMatěj Netval se snažil svou tvorbou přispět k posílení národního sebevědomí v rámci Rakouska-Uherska, přiblížit zahraniční literaturu české veřejnosti, ale i potěšit běžného čtenáře nápaditě napsaným fejetonem. Jeho úsilí se mnohdy minulo účinkem. Například z jeho vlastního vydání \"Francescy z Rimini\"\n\nMatěj Netval se narodil v soukenické rodině. Jeho rodný Pacov byl v té době jedním ze soukenických center českých zemí, soukeníci zde byli nejpočetněji zastoupeným řemeslem.\n\nJeho otec Fabian Šebestián Netval (7. 8. 1827 – 22. 3. 1897) byl dvakrát ženatý. Se svou první ženou Terezií měl tři děti. Kromě Matěje Netvala měl ještě dceru Josefu a syna Františka\n. S první manželkou se rozvedl a poté, co se znovu oženil, se s rodinou už příliš nestýkal a o jeho životě po rozvodu už není nic známo.\n\nMatka Matěje Netvala, Terezie Netvalová rozená Dvořáková (19. 10. 1827–1881), pocházela z mlynářské rodiny z Peřinkova mlýna u Velké Chyšky poblíž Pacova. Budova mlýna stojí dodnes. Se svými dětmi měla dobré vztahy, a to hlavně s Matějem, na kterého měla velký vliv. Na základě jejího přání šel po maturitě studovat teologii. Po rozvodu s Fabianem Netvalem se Terezie Netvalová přestěhovala za svým synem Matějem do Prahy, kde dožila v jeho bytě v Košířích\n\nO dětství Matěje Netvala se nezachovaly žádné prameny, a tak se lze jen domnívat, že vedl zcela normální život dítěte tehdejší střední vrstvy.\nNejstarší doložené informace o něm se týkají až jeho gymnaziálních let. Nejprve studoval v Táboře, a to od roku 1872. Po roce přestoupil na klasické gymnázium v Českých Budějovicích\n. To bylo založeno roku 1868 jako první ryze české gymnázium na jihu Čech. Zpočátku zde mělo být zřízeno gymnázium státní, to však bylo zamítnuto, a tak nezbývala jiná možnost než založit gymnázium soukromé. Tohoto úkolu se zhostil nadšený vlastenec, českobudějovický biskup Jan Valerián Jirsík, po kterém se gymnázium v současnosti jmenuje. Stejného roku, jako bylo gymnázium založeno, se začalo s výukou. Provozování gymnázia bylo však finančně příliš náročné, a tak muselo být znovu požádáno o zřízení státního gymnázia. Žádost byla tentokrát úspěšná a školu začal roku 1871 financovat stát\n. Již v prvních letech fungování gymnázia byl o výuku na něm obrovský zájem a jedním z jeho studentů se stal i mladý Matěj Netval\n\nZde Netval studoval sedm let až do maturity. Během této doby žil v chlapeckém semináři. Na biskupa Jana Jirsíka vzpomíná i v jednom ze svých fejetonů \"Jak na nás pan biskup Jirsík vyzrál\".\n\nPři studiu na gymnáziu nepatřil mezi nejlepší žáky. V přírodovědných předmětech příliš neexceloval, avšak mnohem lepší byl v humanitních předmětech. Již na gymnáziu studoval tři cizí jazyky a to němčinu, latinu a řečtinu. Kdy se setkal poprvé s italštinou, ze které později překládal, není známo. Je však pravděpodobné, že v poslední ročnících gymnázia se již musel italsky učit, asi mimo povinný studijní program. Matěj Netval v roce 1880 odmaturoval s vyznamenáním, přestože byl na maturitním vysvědčení ohodnocen dostatečnou z němčiny\n\nNa přání své matky začal v Praze na tehdejší Universitě Karlo-Ferdinandově studovat teologii, jejíž fakulta měla tehdy sídlo v budově Klementina. Vyučovalo se výhradně německy. Na vysokou školu nastoupil hned po maturitě a začal studovat v zimním semestru 1880/1881. Zde se Matěj Netval začal zajímat o italskou literaturu a zahájil také svou kariéru překladatele, když přeložil knihu pamětí italského spisovatele Silvia Pellica \"Z mých žalářův\". Na teologické fakultě však zůstal pouze tři semestry. Po smrti své matky, která zemřela pravděpodobně na konci roku 1881, přestoupil Matěj Netval na právnickou fakultu, kde začal studovat hned v následujícím letním semestru 1882. Po smrti matky se také Netval přestěhoval ze svého bytu v Košířích na levém břehu Vltavy, do bytu na Starém Městě, konkrétně do ul. Liliengasse č. 25 (dnes Liliová).\n\nJakmile ukončil na právech první semestr, odehrála se v jeho studijním životě další velká změna. Netýkala se ale jen jeho samotného, ale celé univerzity. Toho léta totiž zanikla společná česko-německá Karlo-Ferdinandova universita. Na jejím místě vznikly univerzity dvě, jedna německá (Německá universita Karlo-Ferdinandova) a druhá česká (Česká universita Karlo-Ferdinandova), na které pokračoval ve studiu i Matěj Netval. Rozdělování univerzity začalo už v roce 1848, kdy se čeština stala dalším vyučovacím jazykem vedle němčiny. V důsledku tohoto ustanovení se začal prohlubovat vliv Čechů na univerzitě a to vedlo u německých profesorů a studentů k obavám z počeštění univerzity. Tyto obavy vyvrcholily požadavkem Němců na její rozdělení. Tomuto aktu se Češi snažili zabránit, protože se obávali nerovnoměrného rozdělení majetku univerzity. To se jim dařilo až do roku 1882, kdy byla univerzita přes veškeré snahy definitivně rozdělena. Obavy o majetek se však naplnily a Česká universita Karlo-Ferdinandova začínala svou existenci téměř z ničeho, jediné čeho se jí dostávalo byli čeští profesoři, kteří téměř všichni na univerzitu přestoupili.\n\nMatěj Netval tedy začínal své studium na české univerzitě ve špatných studijních podmínkách, což nemohlo být vůbec lehké. V této době se také opět přestěhoval, a to do Klementina, které po rozdělení připadlo české části univerzity. Na univerzitě se tehdy vyučovala celá řada předmětů jako statistika, řízení soudních procesů nebo psychologie. Zvláštní důraz se také kladl na historické předměty, jako byly například předměty \"O dějinách Rakouska a pramenech jejich\" nebo \"Římský civilní proces\", které ve studiu zabraly celé tři semestry. Mezi profesory Matěje Netvala patřily i mnohé významné osobnosti. Byl to například i budoucí první československý prezident Tomáš Garrigue Masaryk, který dostal v roce 1882 na univerzitě post mimořádného profesora. Masaryk Netvala vyučoval v předmětu nazvaném \"Humeova filosofie náboženství\" (Tento předmět byl nazván podle skotského filosofa 18. století Davida Humea). Matěj Netval univerzitní studium úspěšně dokončil a v roce 1885 se stal právníkem ovšem bez doktorského titulu, který tehdy k provozování právnického povolání nebyl nutný. Titul JUDr. získal až v roce 1893 po složení rigorózních zkoušek.\n\nNásledující kapitola se věnuje etapě života JUDr. Matěje Netvala ohraničené z jedné strany polovinou osmdesátých let 19. století, kdy se z Netvala studenta stává Netval právník, a ze strany druhé jeho přestěhováním do Humpolce v roce 1897.\n\nVůbec první zprávy o Matěji Netvalovi z období spojeného s východními Čechami pocházejí z jeho korespondence, kterou adresoval do redakce časopisu Květy, na jehož tvorbě se tehdy podíleli i někteří Lumírovci, například Jaroslav Vrchlický. Z těchto dopisů bylo možné vyčíst některé zajímavé poznatky\n. V prvním dopise datovaném do 21. srpna 1884 se Netval podepsal jako právník v Červeném Kostelci u Náchoda. Tato informace však koliduje s faktem, že Netval v roce 1884 ještě prokazatelně studoval na Právnické fakultě University Karlovy. Z toho lze usuzovat, že se mohlo jednat například o studentskou praxi. Mohl zde bydlet i u svého bratra, který žil v Červeném Kostelci.\n\nDalší dva následující dopisy\n\nJednou z alternativ, kde mohl Matěj Netval bydlet je zámek přímo v Byšicích. Okresní archiv v Mělníku sdělil, že uvedený zámek patřil rodu Lobkoviců, ale sídlilo zde jen úřednictvo místního cukrovaru. Jeho působení zde je tedy málo pravděpodobné. Další z alternativ tedy je, že nepůsobil přímo v Byšicích, ale v blízkém okolí, přičemž se nabízí zámek v nedaleké obci Liblice. V současné době je tento objekt využívaný jako soukromé kongresové centrum. V 19. století byl v majetku rodu Thun-Hohensteinů. Ani jedna z výše uvedených zpráv není potvrzená.\n\nObsah dopisů\n\nJak již bylo řečeno, Matěj Netval se po skončení studií stal právníkem, prozatím bez doktorského titulu. Když skončil s povoláním vychovatele, přestěhoval se do Českého Brodu, kde si zřídil první praxi jako advokátní koncipient. V tomto městě se kromě právnického povolání uplatnil i jako novinář. Roku 1886 v Českém Brodě redigoval místní časopis \"Českobrodské listy\". Další informace o jeho pobytu v Českém Brodě nejsou známy.\n\nPo několika letech se právní koncipient Matěj Netval přestěhoval do Náchoda. Rok tohoto přestěhování nebylo kvůli poškození archiválií možné přesně zjistit, avšak první ověřitelný rok jeho pobytu v Náchodě je 1891, kdy místní městský úřad korespondoval s úřady v oblasti jeho bývalého bydliště ve věci Netvalovy vojenské daně. V Náchodě se také z právního koncipienta Matěje Netvala stal JUDr. Matěj Netval, a to když složil v Praze rigorózní zkoušku, po které mu byl tento titul udělen. Na univerzitě byl zapsán do matriky doktorů.\n\nO rok později, přesně 24. listopadu 1894, se oženil s Vilemínou Noskovou. Vilemína pocházela z náchodské obchodnické rodiny a byla o patnáct let mladší než její manžel. Doložitelná doba pobytu Matěje Netvala v Náchodě končí rokem 1894, právě okamžikem svatby. Jelikož se zdroje nezmiňují o jiném bydlišti, dá se proto usuzovat, že manželé bydleli v Náchodě až do roku 1897, kdy se přestěhovali do Humpolce.\n\nLiterární a novinářská tvorba Matěje Netvala v této době není také dobře zmapovaná. Z oboru novinářství se uchovala jen kusá zmínka o jeho působení v \"Českobrodských listech\". Jak již bylo řečeno, v roce 1897 se Netval přestěhoval do Humpolce, kde žil dalších padesát let.\n\nPoslední období Netvalova života bylo ve znamení útlumu jeho činnosti literární a novinářské, a naopak se zde více věnuje právnické profesi.\n\nTato etapa je zcela odlišná i z hlediska bádání. Hlavní změnou je možnost použití pamětnických vzpomínek, které mimo jiné poskytují i obraz běžného života Matěje Netvala. Z největší části jde o vzpomínky vnuka Matěje Netvala, pana Miroslava Hynka, který podává vzpomínky nejen své, ale i své matky Mileny, nejmladší Netvalovy dcery, která mu o dědečkovi často vyprávěla. Dalším zdrojem vzpomínek jsou poznámky sestavené Netvalovým dalším vnukem, panem RNDr. Alexandrem Kasalem, DrSc., který je zaznamenal pro potřebu sestavení rodokmenu, k čemuž nakonec nedošlo. Tyto poznámky jsou většinou pořízeny ze vzpomínek Kasalovy matky Marty Kasalové, Netvalovy druhé dcery.\n\nV době, kdy se Netval přestěhoval do Humpolce, zde působil pouze jeden právník. Možnost uplatnění tedy byla slibná. Netvalovi zpočátku bydleli v lékárně na humpoleckém Dolním náměstí. Zde se také narodila Netvalova první dcera Marie. To bylo pouze rok po přistěhování v roce 1898. Nedlouho poté se v rámci města opět stěhovali. Tentokrát bydleli v domě, který nebylo možno přesně určit, měl však stát blízko humpoleckého kostela, což není daleko od předchozího bydliště. Zde se Netvalovým narodily další tři děti, Miroslav (1901), Marta (1904) a Milena (1908).\n\nNakonec si však Netvalovi mohli dovolit vlastní bydlení. Matěj Netval tehdy koupil relativně velký pozemek na okraji Humpolce. Tomuto pozemku se říkalo \"Ohrada\". Dnes je to zastavěný prostor rozdělený na několik parcel. Celý pozemek je nyní ohraničen ulicemi Školní, Hálkovou a Masarykovou. Dnes tu stojí například humpolecké zdravotnické centrum a pomník prezidenta Masaryka. V Netvalově době šlo o volnou parcelu a první stavba, která zde byla postavena, je právě Netvalova vila, která se dnes nachází ve Školní ulici.. Vilu Netvalovi, podle vzpomínek jeho vnuků, postavil humpolecký stavitel Ehrlich. Netval musel být tehdy již velmi dobře finančně zajištěný, jak jinak by si mohl dovolit koupi velkého pozemku a stavbu prostorné dvoupodlažní vily. Není však známo, zda veškeré potřebné finančně prostředky pocházely pouze z právnické činnosti nebo i z jiných aktivit.\n\n Je ovšem jisté, že JUDr. Matěj Netval byl v Humpolci jako právník velmi uznáván, což dokládá i fakt, že byl v roce 1914 přizván k ražení tzv. \"nouzovek\". Na začátku první světové války totiž začalo město Humpolec trpět nedostatkem drobných mincí, což bylo způsobeno tím, že lidé si doma tyto mince schovávali. To vyvolalo jejich nedostatek v obchodech. Městské zastupitelstvo společně se spořitelnou a obchodním grémiem přistoupilo k ražení nouzových mincí (výše uvedených \"nouzovek\"), které měly tento zmíněný nedostatek vyrovnat. K aktu ražby byli přizváni nejen zástupci jmenovaných subjektů, ale i další významní obyvatelé města, mezi nimiž byl i JUDr. Matěj Netval.\n\nSvou právní kancelář si zřídil nedaleko svého prvního bydliště na humpoleckém Dolním náměstí v domě, ve kterém dnes sídlí stavební úřad. Kancelář se nacházela v prvním patře a byla dvoupokojová. V pozdějších letech mu v právnické praxi pomáhala i jeho dcera Marta, která v kanceláři pracovala jako jeho sekretářka. JUDr. Matěj Netval byl právník silně sociálně cítící. Pomáhal i chudší klientele a své zákazníky se často snažil usmířit mimosoudní cestou, než aby jim radil soudit se. Tím však ale přicházel o finanční odměnu spojenou s vedením procesu.\n\nMimo své povolání se však nadále zabýval novinářskou a literární činností. Zda psal již před válkou, není známo, o tom zprávy neexistují, ale z období první republiky se dochovalo několik příkladů jeho tvorby. Matěj Netval věnuje hlavně příležitostnému publikování pro regionální periodika. V \"Českomoravských listech\" zveřejňoval své fejetony\n, které byly tehdy oblíbené.\n\nDále se také věnuje svým oblíbeným italským preromantikům, které již nepřekládá, ale věnuje se jejich propagaci. V roce 1920 již podruhé vydal svůj překlad \"Francescy z Rimini\" od Silvia Pellica. Toto vydání však nemělo velký úspěch a většina tisků zůstala ležet ladem u Netvala na půdě. Další prací, která se týká Silvia Pellica, je Netvalův medailon o tomto spisovateli\n, jenž byl Netvalem vydán ku příležitosti stého výročí uvěznění Silvia Pellica na Špilberku. Tam byla roku 1922 uspořádána italská národní pouť za účasti členů italské vlády, jmenovitě např. ministr |války di Scalea. Součástí těchto oslav bylo i divadelní zinscenování Francescy z Rimini v Národním divadle v Brně podle Netvalova překladu.\n\nO rok později se Matěj Netval dočkal prvního a zároveň největšího ocenění své překladatelské tvorby. Tímto oceněním bylo jmenování rytířem Řádu italské koruny, které mu bylo uděleno roku 1923 za jeho překlady italským králem Viktorem Emanuelem III.\n. Tato medaile patří k nejvyšším italským vyznamenáním. Řád byl založen roku 1868 po italském připojení Benátska a byl udělován jak domácím, tak zahraničním osobnostem, které si vysloužily uznání italského národa, ať to bylo v činnosti vojenské nebo i civilní. Na samotné medaili je zobrazena lombardská koruna užívaná ke korunovaci římsko-německých králů, kteří se vydali na římskou jízdu\n. JUDr. Matěj Netval tehdy dosáhl vrcholu uznání za svého života.\n\nV následujících letech se ale musel vyrovnat se ztrátou své manželky Vilmy, která zemřela v roce 1925. Velkým problémem začala být Netvalova špatná finančně situace, která byla zapříčiněna z jedné strany špatnými investicemi do vydávání svých překladů a prací, z druhé strany malou výdělečností jeho právnické praxe, způsobenou Netvalovým sociálním cítěním popsaným v předešlých odstavcích. Kvůli tomu musel přistoupit k postupnému rozprodávání svých pozemků, které mu poskytovaly další finančně prostředky. Někdy na počátku třicátých let také kvůli vysokému věku končí s právnickou praxí.\n\nV roce 1936 se JUDr. Matěj Netval dočkal ještě jednoho aktu uznání, to když byl jmenován čestným občanem svého rodného Pacova. Se jmenováním je spojen i vznik první práce, která se zabývá Netvalovým dílem. Šlo o projev sepsaný k této příležitosti neznámým představitelem města.\n\nNetval žil ve své vile v Humpolci až do začátku druhé světové války, kdy se jeho finančně situace dostala do kritického stavu stejně jako jeho zdraví, které se rychle zhoršovalo, trpěl manio-depresivními stavy. To nakonec Matěje Netvala přinutilo, aby prodal svůj dům a za peníze získané z prodeje se přestěhoval do domova blahoslavené Bronislavy v Humpolci, který byl veden řádovými sestrami z Olomouce\n. Zde Matěj Netval prožil celou válku i léta po ní. Za války ještě stihl napsat své poslední literární dílko, jímž je báseň věnovaná řádovým sestrám, které o něj pečovaly. Báseň nese název \"Epištola\" a byla sepsána k Novému roku 1944. Pomocí metafory vyjadřuje, jak cenné je v lidském životě štěstí, které přirovnává ke zlatému ptáku.\n\nJUDr. Matěj Netval zemřel 23. srpna 1947 ve věku 88 let. Pohřeb se konal 26. srpna na humpoleckém hřbitově za účasti oficiální delegace pacovských občanů, kteří přednesli smuteční řeč.\n\nTvorbu Matěje Netvala lze rozdělit do tří okruhů. Prvním z nich je okruh překladatelství a zahrnuje asi nejvýznamnější část jeho díla, a to překlady děl italských preromantiků. Druhou částí je Netvalova novinářská tvorba. A konečně třetí částí jsou dvě díla Matěje Netvala nezařaditelná ani do jednoho ze dvou předcházejících oddílů. Jde o medailonek o Silviu Pellicovi a báseň Epištola, složenou k Novému roku 1944.\n\nJUDr. Matěj Netval se ve své překladatelské práci, jak již bylo výše uvedeno, věnoval dvěma předním představitelům italského preromantismu, kterými jsou Ugo Foscolo a Silvio Pellico. Je jedním z mála, kdo je překládal a propagoval jejich dílo. V tomto kontextu je Netvalovo jméno uvedeno např. v Ottově slovníku naučném u hesla Silvio Pellico\n\nNěkdy v době, kdy končil studium na gymnáziu a začínal studovat v kněžském semináři, se začal zajímat o antickou a italskou literaturu. Ugo Foscolo a Silvio Pellico ho zaujali snad svými životními osudy, snad svým silným vlastenectvím a v jejich překladech mohl mladý teolog vidět možnost poskytnout vzor českému národu. Jeho překladatelskou prvotinou, ještě v dobách studia kněžského semináře, byla kniha \"Z mých žalářův\" (1882), což jsou vzpomínky S. Pellica na jeho věznění na Špilberku, kam se dostal kvůli svým názorům a snahám o osvobození části severoitalských území z rakouské moci. Netval také napsal ke knize předmluvu, ve které vylíčil životní peripetie italského spisovatele. Snad tak chtěl vyjádřit nesouhlas s politikou rakousko-uherské vlády. Překlad Netvalovi vyšel nákladem Cyrilometodějské knihtiskárny v Praze.\n\nNásledně se opět věnoval Silviu Pellicovi a přebásnil jeho vrcholné dílo, hru \"Francesca z Rimini\" (1885 a 1920)\n. Ta je italskou národní hrou, protože v ní Pellico prostřednictvím postav, především postavou Paola, vyjadřuje svou hlubokou lásku k vlasti. Dějovou linii vlastního příběhu tvoří milostný vztah Paola a Francescy, která si má ale vzít jeho bratra. Milenci jsou však odhaleni a oba jsou zabiti. Netval se svůj překlad pokusil uveřejnit v roce 1884 v časopise Květy, avšak neúspěšně. Nakonec jej vydal vlastním nákladem o mnoho let později v roce 1922 v Humpolci a věnoval toto vydání památce Jaroslava Vrchlického, se kterým se osobně znal a který byl jeho překladatelským vzorem. Netvalův překlad v Čechách nebyl příliš úspěšný, oproti tomu v Itálii byl hodnocen velmi kladně a Netval za něj byl vyznamenán nejvyšším italským vyznamenáním té doby, Řádem italské koruny. Samotná hra se hrála v roce 1922 v brněnském Národním divadle u příležitosti stého výročí uvěznění Silvia Pellica na Špilberku.\n\nKromě Silvia Pellica měl Netval v oblibě i dalšího italského preromantika Uga Foscola, kterého do češtiny překladatelsky uvedl Jaroslav Vrchlický. Tento literát byl Netvalovým přítelem již za studií, a tak inspirován jeho příkladem, přetlumočil Netval do češtiny Foscolův román \"Poslední listy Jakuba Ortise\" (1883). Kniha je psána formou dopisů. Hlavním hrdinou je italský vlastenec, který trpí nesvobodou vlasti a neopětovanou láskou. V příběhu se částečně zrcadlí osudy samotného Foscola. Kniha je také inspirována Goethovým \"Utrpením mladého Werthera\". Hlavní hrdina nakonec spáchá sebevraždu. Toto dílo vydal v pražském knihkupectví I. L. Kobrova.\n\nMatěj Netval byl ve své době odborníkem na zmíněné italské autory, což dokazuje i fakt, že svému příteli Jaroslavu Vrchlickému pomohl opravit chybu v jeho souboru italské poezie, Poesie italská nové doby (1782–1882)\n. Netval Vrchlického upozornil na chybné autorství jedné překládané básně, kterou Vrchlický připisoval Pellicovi, ta však patří do díla jednoho jeho méně známého spoluvězně ze Špilberku.\n\nZároveň s překládáním se Matěj Netval věnuje tvorbě novinářské. Začíná již ve studentských letech. Jako vysokoškolský student se měl uplatnit jako redaktor Národních listů, časopisu mladočeské strany. Tuto pamětnickou informaci však nebylo možné ověřit, protože velké množství čísel Národních listů z doby Netvalových studií, tedy let 1880 až 1885, se nedochovalo, jsou poškozené nebo nepřístupné k bádání. Po skončení studií se Matěj Netval snaží uplatnit v regionálních časopisech. V době, kdy žil v Českém Brodě, redigoval regionální časopis Českobrodské listy. Jiné důkazy o jeho novinářské činnosti z doby, kdy pobýval ve východních Čechách, se nepodařilo nalézt. V Humpolci se novinařině věnuje již pouze příležitostně. Přispívá svými fejetony a soudničkami do regionálních novin. Těmi byly odnože Českomoravských listů, Humpolecký týdeník a Čáslavsko-kutnohorský obzor.\n\nNěkolik příkladů: fejeton \"Jak na nás pan biskup Jirsík vyzrál\", kde Netval vzpomíná na středoškolská léta, vlastně drobná příhoda, kdy se studenty poobědval sám biskup Jirsík\n, která pojednává o jednom Netvalově případu, kdy bylo v rámci exekuce zabaveno i živé prase. Existuje také zmínka o publikaci v časopisu Hlasy od Želivky.\n\nPosledním oddílem Netvalovy literární činnosti jsou texty nezařaditelné do žádné z předchozích kategorií.\nPrvním textem je Netvalův medailon o Silviu Pellicovi\n. Byl vydán ku příležitosti stého výročí uvěznění italského spisovatele na Špilberku. Text vydal Matěj Netval vlastním nákladem. Medailon nese název \"Silvio Pellico, slavný básník italský, vězeň špilberský\"\n. Jde vlastně o krátký životopis se zamyšlením nad nastávajícími oslavami\n\nDruhé dílko je Netvalovým vůbec posledním textem, jedná se o báseň \"Epištola\" složenou pro sestry řádu sv. Norberta, které o Matěje Netvala pečovaly v posledních letech života. Báseň byla napsána ku příležitosti začátku roku 1944.\n\nJak dokládají rodinné fotografie, JUDr.] Matěj Netval byl vyšší štíhlé postavy, jeho výrazným rysem byl hustý knír. Na veřejnosti vystupoval vždy s grácií až aristokraticky. Snažil se vypadat stále upraveně a elegantně. Nosil pěkné obleky a nikdy se neobešel bez klobouku a hůlky. Jeho elegance se projevovala i v rukopisu, který byl úhledný až krasopisný. Slovy jeho vnuka Miroslava Hynka: \"Maminka říkala, že když byl děda vychovatelem, tak načichl zámeckými mravy.\" Z této doby mu snad zůstala i náklonnost k červenému vínu, na které si velmi rád zašel do vinárny paní Čížkové v Humpolci.\n\nŽil společenským životem a často se angažoval ve veřejném dění, své názory prosazoval rázně i za cenu konfliktů. Přestože nebyl žádným knihomolem, byl velmi sečtělý. Také rád cestoval, a to hlavně do své milované Itálie, kterou navštívil několikrát i se svým synem Miroslavem. Při výchově dětí byl velmi přísný až pedantský, ale spravedlivý, což poznal i malý Mirek, když se u něj doučoval krasopisu. Přestože se Matěj Netval snažil vystupovat klidně a uhlazeně, nedokázal se v rámci vyhrocenějších situací ubránit poněkud hrubější konfrontaci. To dokládá příhoda z jeho právnické kanceláře, kdy měl prý jednoho ze svých klientů, či snad konkurentů shodit ze schodů. Méně závažné situace však dokázal řešit inteligentně a s humorem, což ukazuje další historka. Jednou odpoledne se prý Netvala jeden humpolecký řezník otázal, co má dělat, když mu cizí pes snědl věnec buřtů. Matěj Netval mu odpověděl, že může po majiteli žádat náhradu, a zeptal se ho, čí že to byl pes. Drobný soukromník odvětil: „Pane doktore, Váš!“ Načež mu právník odpověděl požadavkem na zaplacení právní konzultace odpovídající ceně buřtů. Mimo to, že Netval patří k zajímavým literátům, byl i zajímavou osobností.\n\nCelá práce je čerpána ze SOČ na téma historie, jejímž autorem je Jiří Honzl. SOČ-Jiří Honzl-Matěj Netval\n\n\n\n\n\n\n\n"}
{"id": "439276", "url": "https://cs.wikipedia.org/wiki?curid=439276", "title": "Sojuz TM-13", "text": "Sojuz TM-13\n\nSojuz TM-13 je označení sovětské kosmické lodi, ve které odstartovala mise k sovětské kosmické stanici Mir. Byla to 13. expedice k Miru, poslední před rozpadem SSSR.\n\n\n\n\n"}
{"id": "439277", "url": "https://cs.wikipedia.org/wiki?curid=439277", "title": "Sojuz TM-12", "text": "Sojuz TM-12\n\nSojuz TM-12 je označení sovětské kosmické lodi, ve které odstartovala mise k sovětské kosmické stanici Mir. Byla to 12. expedice k Miru. Helen Sharmanová byla první Angličankou ve vesmíru.\n\n\n\n\n"}
{"id": "439278", "url": "https://cs.wikipedia.org/wiki?curid=439278", "title": "Sojuz TM-11", "text": "Sojuz TM-11\n\nSojuz TM-11 je označení sovětské kosmické lodi, ve které odstartovala mise k sovětské kosmické stanici Mir. Byla to 11. expedice k Miru. Na palubě byl Japonec Tojohiro Akijama, televizní reportér.\n\n\n\n\n"}
{"id": "439279", "url": "https://cs.wikipedia.org/wiki?curid=439279", "title": "Vídeňský chlapecký sbor", "text": "Vídeňský chlapecký sbor\n\nVídeňský chlapecký sbor ( \"Wiener Sängerknaben\") je rakouský chlapecký pěvecký sbor. Současným uměleckým vedoucím sboru je Gerald Wirth.\n\nSbor působí od roku 1498, kdy ho založil sám římský císař Maxmilián I. V té době byl nazýván jako dvorní zpěváčci. Po rozpadu rakousko-uherské monarchie vzniklá rakouská republika převzala dvorní operu a orchestr, ne však chlapecký sbor, který však byl zachráněn p. Josefem Schnittem, který se v roce 1921 stal děkanem císařské kaple. Od té doby se sbor stal soukromým hudebním tělesem vystupujícím pod současným názvem. Zároveň sbor začal vystupovat v nových stejnokrojích, které se, podle tehdejší dětské módy, inspirovaly námořnickým stejnokrojem a nahradily tak původní dvorský stejnokroj. Sbor má asi 100 členů od 8 do 14 let, kteří vystupují ve 4 skupinách, sborech pojmenovaných po hudebních skladatelích Mozartovi, Haydnovi, Brucknerovi a Schubertovi. Na vystoupeních sboru je možné vidět a slyšet cca 24 chlapců (soprán a alt). Jenom tak mohou zvládnout asi 300 koncertních vystoupení za rok nejen v císařské kapli, ale i na četných koncertech v Rakousku i v zahraničí.\n\nPro svůj mimořádně vysoký standard sbor spolupracoval s hudebníky včetně Mozarta, Caldary, Salieriho, Isaaca, Hofhaimera, Bibera, Fuxe, Glucka a Brucknera. Zpívá také\nvídeňské melodie, směs populárních vídeňských melodií, polky, valčíky a rakouské lidové písně.\n\nChlapci vystupují v tradičních námořnických krojích v barvě bílé nebo černé. Od útlého věku absolvují náročnou přípravu a po přísném výběru se stávají členy uvedených koncertních sborů. Žijí v internátu a navštěvují soukromé gymnázium. Sídlem sboru, internátu přípravné základní školy a gymnázia je palác Augarten ve Vídni. Sbor ani škola není řízena církví. Vysoké nároky kladené na dětské členy sboru se čas od času setkávají s kritikou bulvárních novinářů, kteří to často pokládají za zneužívání a vykořisťování dětí.\n\n"}
{"id": "439282", "url": "https://cs.wikipedia.org/wiki?curid=439282", "title": "Mary Cleaveová", "text": "Mary Cleaveová\n\nMary Louise Cleaveová (* 5. února 1947 v Soupthamptonu, stát New York, Spojené státy americké) je bývalá americká astronautka, vysokoškolsky vzdělaná doktorka biologie, ekoložka. Absolvovala dva lety v raketoplánu Atlantis. V kosmu strávila 11 dní.\n\nVystudovala biologii na univerzitě v Coloradu, titul doktorky pak získala po dalším studiu na univerzitě v Utahu.\n\nPo letech na oběžnou dráhu Země v raketoplánech se do NASA vrátila, od 1. srpna 1993 pracovala v Goddardově leteckém středisku. \n\nV listopadu 1985 byla v sedmičlenné posádce mise STS-61-B spolu s velitelem letu Brewsterem Shawem, Bryanem O'Connorem, Sherwoodem Springem, Jerrym Rossem, Charlesem Walkerem a mexickým astronautem Rodolfem Neri Velou. Druhý let raketoplánu Atlantis byl katalogizován v COSPAR jako 1985-109A. Mary se stala 193. člověkem ve vesmíru, desátou mezi ženami. Stroj odstartoval z Kennedyho vesmírného střediska na mysu Canaveral (Florida), přistál na Edwardsově letecké základně v Kalifornii. \n\nPodruhé byla v misi označené v COSPAR jako 1989-033A, známější ovšem jako let raketoplánu STS-30. Posádka byla tentokrát jen pětičlenná (kromě Mary Cleaveové velitel David Walker, Ronald Grabe, Norman Thagard a Mark Lee) a jejím hlavním a splněným úkolem bylo vypustit do kosmu umělou sondu Magellan k planetě Venuši. Místa startu i přistání byla shodná, jako u předchozího letu.\n\n\n"}
{"id": "439290", "url": "https://cs.wikipedia.org/wiki?curid=439290", "title": "Nový Hrádek (Lukov)", "text": "Nový Hrádek (Lukov)\n\nNový Hrádek u Lukova je rozsáhlá a dobře uchovaná zřícenina hradu plášťového typu, ležící asi 2,5 km jižně od Lukova na Znojemsku. Od roku 1973 je chráněna jako kulturní památka, od roku 2001 má status Národní kulturní památky. Je v majetku České republiky a je zpřístupněná veřejnosti (správu vykonává Národní památkový ústav). Hrad se nachází v první zóně Národního parku Podyjí.\n\nPrvní písemná zmínka o hradu pochází z roku 1358, jeho zakladatelem je moravský markrabě Jan Jindřich Lucemburský, bratr císaře Karla IV. Jošt Lucemburský, syn Jana Jindřicha, přenechal hrad v roce 1403 svému stoupenci Přechovi z Kojetic. V roce 1418 jej získal rakouský šlechtic Osvald z Eytzingu, který vlastnil i nedaleký hrad Kaja, na protějším břehu Dyje. V 15. století byl hrad v několika etapách přestavován a rozšířen o druhou část, tzv. „mladší hrad“, na začátku 16. století dospěl do současné rozlohy.\n\nV 16. století se na hradě vystřídalo několik šlechtických majitelů, Pánové z Kunštátu, Krajířové z Krajku, Ditrichštejnové, Tetourové z Tetova, Čertorejští z Čertorej, nebo Štrejnové ze Švarcenavy. V 17. století se hrad dostal na dlouhou dobu do držení Althannů, majitelů nedalekého Vranova. Na sklonku třicetileté války, pravděpodobně v roce 1645, byl hrad obsazen a pobořen švédskými vojsky generála Torstensona. Hrad byl jako sídlo opuštěn a dále využíván pouze ke skladovacím účelům. Na počátku 19. století nechali noví vlastníci Mnizskové a Stadničtí upravit několik místností k obývání, hospodářské budovy na nádvoří byly přestavěny na hájovnu. Za první republiky užíval hrad Klub českých turistů, který ho zpřístupnil a zřídil zde noclehárnu s kapacitou 20 lůžek.\n\nDne 21. srpna 1946 byla ve znojemské Besedě obnovena činnost Klubu československých turistů, jehož hlavním úkolem mělo být zřízení rekreačních míst, která za války zanikla. Trausnický mlýn se nacházel v majetku ZME a budova restaurace byla pustá a prázdná, krytina střechy rozebrána a tím se také poslední poschodí budovy nacházelo v neobyvatelném stavu, rekreační místo Devět mlýnů převzala vojenská správa, která si zde zřídila vojenské rekreační středisko a Nový Hrádek s bytem hajného a s turistickou noclehárnou pustl a chátral.\n\nPo roce 1948 se hrad ocitl v přísně střeženém hraničním pásmu a byl zde zakázán vstup. Nový Hrádek byl znovu zpřístupněn až v roce 1992, od roku 1995 je na koruně zdi přední části hradu dřevěný ochoz, ze kterého je výhled do okolní krajiny a údolí řeky Dyje pod hradem.\n\nHrad je domovem mnoha vzácných druhů živočichů a rostlin. Vyskytuje se zde například nějvětší český had užovka stromová, ve sklepení zimuje před 10 druhů netopýrů, například netopýr velký, netopýr černý a vrápenec malý. Na nádvoří v letních měsících zalétá vzácná včela drvodělka fialová, brouci roháči, zlatohlávci a velké množství motýlů, mezi nimi také ohrožený jasoň dymnivkový. Kvete zde divizna nádherná, užanka uherská nebo brambořík nachový. Na vápník bohatá suť pod hradem vyhovuje žebřici pyrenejské nebo vzácnému hřibu skvrnitému.\n\n\n"}
{"id": "439294", "url": "https://cs.wikipedia.org/wiki?curid=439294", "title": "Orel královský", "text": "Orel královský\n\nOrel královský (\"Aquila heliaca\") je velký dravec z čeledi jestřábovitých.\n\nPodobá se orlu skalnímu (\"Aquila chrysaetos\"), má však kratší ocas, stejnoměrně široká křídla a bývá obvykle nepatrně menší. Dospělí ptáci jsou velmi tmaví, se zlatavým zátylkem (světlejším než u orla skalního) a bílými skvrnami na ramenou. Spodní křídelní krovky jsou velmi tmavé (černé), ocas hustě proužkovaný s černým pruhem na konci. Mladí ptáci jsou pískově hnědí, s čárkovanou hrudí, kontrastující se světlým břichem. Vnitřní ruční letky tvoří světlé pole v křídle, ocas je tmavý. Pro svou majestátnost si orel vysloužil přídomek \"královský\", ve většině cizích jazycích dokonce povýšený na \"císařský\": \"Imperial eagle\", \"Kaiseradler\", \"Aigle impérial\", \"Orzeł cesarski\", \"Águila imperial\".\n\nV Evropě hnízdí vzácně na jihu a jihovýchodě (Balkán, Ukrajina, jižní Slovensko, severní Maďarsko, Rumunsko) v lesích nebo stepích. Souvislý areál výskytu je v jižním Rusku a ve střední Asii. V severních oblastech výskytu je orel většinou přelétavý. Záleží také na věku – staří ptáci migrují méně.\n\nV České republice se vzácně objevoval v hnízdním období již dříve, hnízdění bylo poprvé prokázáno v roce 1997 na Břeclavsku. Od té doby zde hnízdí pravidelně až tři páry. Možné je také hnízdění v Bílých Karpatech. Nárůst počtu pozorování v přilehlých okresech naznačuje možnost další kolonizace. Šest pozorování bylo zaznamenáno v širším okolí Tovačova na Přerovsku.\nOrel královský hnízdí opakovaně na stejném místě a pokud možno i ve stejném hnízdě. Má rád pahorkatinné či vrchovinné lesy, většinou listnaté. Dále pak nížinaté a rovinaté lesostepi či stepi s alespoň minimem vysokých stromů. Hnízdo je často umístěno na okraji lesa či na osamělých vysokých stromech. Stavba trvá oběma rodičům až měsíc, každoroční údržba pak podstatně kratší dobu. Námluvy probíhají za letu, páření na stromech. Hnízdění začíná koncem března, mláďata se líhnou v květnu. Ve snůšce jsou obvykle 2–3 vejce, která mají barvu šedobílou s rezavohnědými skvrnami. Péče o mláďata v hnízdě trvá 65–80 dní. Po opuštění hnízda jsou mláďata stále nějakou dobu dokrmována oběma rodiči. Mláďata pohlavně dospívají po 5–6 letech. Žijí obvykle několik desítek let a mohou se dožít až 56 let. Orlí páry uzavírají partnerství na dlouhé roky, často na celý život. Je to jedno z nemnoha zvířat, které se páří bez účelu reprodukce, zřejmě kvůli utužení partnerských vztahů. Jako u většiny orlů je samice větší a silnější, z čehož vyplývá, že dokáže lovit i větší kořist. Občas se stane, že samice svého partnera po ulovení kořisti nakrmí.\n\nŽiví se většinou středně velkými savci a mršinami. Jeho specialitou je lov syslů, křečků a zajíců. Menší, ale významnou složku kořisti tvoří různí ptáci – krkavcovití, koroptve, bažanti, holubi atd. Orel královský je poměrně přizpůsobivý a dokáže se zmocnit i nečekaných druhů kořisti, jako jsou želvy. Dříve se orli zaměřovali především na sysly, ale v souvislosti s jejich úbytkem se postupně přeorientovávají na jinou kořist, například na havrany či plazy.\n\nPodle norem IUCN je orel královský veden jako zranitelný druh. Odhad populace pro Evropu je okolo 4 000 jedinců, přesná velikost asijské populace není známa, ačkoliv je pravděpodobné, že je větší než evropská. Hrubý odhad celkového množství jedinců je maximálně 15 000, spíše ale méně. Ptáky ohrožuje ničení životního prostředí, nelegální lov a úbytek přirozené kořisti. V České republice je veden jako kriticky ohrožený druh.\n\n\n"}
{"id": "439298", "url": "https://cs.wikipedia.org/wiki?curid=439298", "title": "Orel křiklavý", "text": "Orel křiklavý\n\nOrel křiklavý (\"Clanga pomarina\", dříve \"Aquila pomarina\") je středně velký dravec z čeledi jestřábovitých. Je rozšířen především v Evropě a Asii, zimuje i v Africe. Živí se hlodavci, plazy, obojživelníky a ptáky. IUCN vede druh jako málo dotčený.\n\nDříve byl tento orel řazen do rodu \"Aquila\", ale v roce 2014 došlo ke změně a od té doby bývá řazen do rodu \"Clanga\" spolu s orlem volavým a orlem indickým. Ten žije v Indii a severní Barmě, dříve byl považován za poddruh orla křiklavého, ale nyní je veden jako samostatný druh.\n\nStředně velký orel (délka těla 55–65 cm, rozpětí křídel 143–168 cm). Podobá se orlu volavému, v letu má však kratší, méně výrazné prsty. Dospělí ptáci jsou shora i zespoda tmaví se světlým předloktím a hlavou. U kořene ručních letek je malá výrazná bílá skvrna, svrchní ocasní krovky jsou bělavé. Mladí ptáci mají bílé špičky křídelních krovek a malou rezavou skvrnu v týle.\n\nMá evropský, příp. palearktický typ rozšíření (viz Taxonomie). Tažný druh, zimuje v Africe. Hnízdí při okrajích lesů. Preferuje vlhčí prostředí. Celková populace je odhadována na 40 000 - 60 000 jedinců.\n\nV České republice byl v 19. století téměř vyhuben. Ve 20. století hnízdil pravidelně pouze na Šumavě, kde byla ještě v 70-80. letech velikost hnízdící populace odhadnuta na 2-3 páry, v 90. letech však vymizel i tam. Po roce 2000 bylo možné hnízdění zaznamenáno v Bílých Karpatech a na Ostravsku.\n\nHnízdí většinou jednotlivě, na hnízdiště se obvykle vrací již v párech. Hnízdo staví zpravidla na stromech, ale jsou známá i hnízdění na zemi nebo na skále. Ročně mívá jednu snůšku po 2 (1-3) bělavých nebo nažloutlých, tmavě skvrnitých vejcích o rozměrech 62,9 x 50,7 mm. Jejich inkubace trvá 38-40 dní, sedí převážně samice, krátce střídaná samcem při krmení. Mláďata se líhnou v intervalu 3-4 dnů a jsou krmena výhradně samicí, které samec předává potravu. Hnízdo opouštějí ve věku 8 týdnů a pohlavní dospělosti dosahují pravděpodobně po 4. roce života. Velmi často se stává, že silnější mládě zabije to slabší a je následně odchováno samo.\n\nKořist vyhlíží za krouživého letu nebo vsedě z vyvýšeného místa. V potravě převládají malí savci (hlavně hlodavci), ptáci, plazi, hmyz a obojživelníci. V některých oblastech tvoří žáby až přes 50 % kořisti. Zřídká požírá také mršiny.\n\nV olomouckém zoo se v roce 2012 úspěšně vylíhnulo mládě po umělém oplodnění. O tento úspěch se zoologové snažili již od roku 2007, a nakonec se jim ho podařilo dosáhnout díky novému způsobu odběru spermatu.\n\n"}
{"id": "439302", "url": "https://cs.wikipedia.org/wiki?curid=439302", "title": "Vysoký vodopád", "text": "Vysoký vodopád\n\nVysoký vodopád je název pro vodopád nalézající se na toku Studeného potoka v Jeseníkách 3 km severně od chaty Švýcárna na území Slezska, kde překonává na krátké vzdálenosti výšku z 1018 až k 990 m n. m. Celkově má výšku 28 m. Před rokem 1880 měl výšku 45 m a voda stékala volným pádem, dnes zejména ve spodní, části tvoří vodopád malé kaskády. V roce 1880 došlo při povodni k sesuvu půdy, která se sesula právě do místa dopadu vodopádu, proto se jeho výška snížila na pouhých 28 m. Přesto patří k nejvyšším vodopádům v ČR a jedná se o nejvyšší vodopád v Jeseníkách. Oblast Vysokého vodopádu je zajímavým biotopem, především je zde prokázána přítomnost rysa ostrovida. Vysoký vodopád je součástí stejnojmenné přírodní rezervace.\n\n"}
{"id": "439305", "url": "https://cs.wikipedia.org/wiki?curid=439305", "title": "Sklápěč", "text": "Sklápěč\n\nSklápěč (sklopka) je zvláštní forma nástavby nákladního automobilu. Základní tvar je podobný valníkové nástavbě. Je to vana s rovným dnem a sklopnými bočnicemi. Zásadní rozdíl proti valníku je v možnosti celou nástavbu i s naloženým materiálem sklopit a materiál vysypat mimo automobil. Díky tomu je sklápěč předurčen k dopravě sypkého materiálu jako je písek nebo zemina.\n\nSklopná nástavba je spojena s podvozkem automobilu sklopným mechanismem. Díky tomuto mechanismu je možné celou sklopnou nástavbu i s naloženým materiálem sklopit a materiál vysypat. Bočnice korby, která je vpředu ve směru jízdy je vždy pevná a většinou přechází do ochranné konstrukce protažené až nad kabinu řidiče. Běžná provedení sklápěčů jsou:\n\nSklápěče jsou využívány především ve stavebnictví a při údržbě silnic. V zemědělství se využívají provedení se zvýšenými bočnicemi a úplně uzavřenou nebo plachtou uzavíratelnou ložnou plochou pro ochranu zemědělských produktů před povětrnostními vlivy. Jako sklápěče se využívají vozidla s nosností od několika set kilogramů (Multicar) až po speciály s nostností desítek tun. Největší sklápěče určené pro provoz v povrchových dolech – tzv. pevné dampry, dosahují nosnosti stovek tun a nelze je provozovat na veřejných komunikacích. Menší nosnost a specializovanější roli mají tzv. kloubové dampry.\n\n\nU úplně nejstarších sklápěčů se korba sklápěla převodovým mechanismem poháněným ručně klikou. Teprve později se prosadily pneumatické a nakonec hydraulické válce, které jsou dnes standardem. U jednostranných sklápěčů je sklopný mechanismus často instalován mezi kabinou řidiče a korbou. U třístranných je uprostřed ložné plochy. Podlaha i bočnice se původně zhotovovaly jako kovové rámy vyplněné dřevem, případně se vnitřní povrch oplechoval. Zhruba od 60. let 20. století se prosadily ocelové svařované korby. Dnes jsou běžné i korby z lehkých kovů (hliníku).\n\n\n"}
{"id": "439306", "url": "https://cs.wikipedia.org/wiki?curid=439306", "title": "Will Wright", "text": "Will Wright\n\nWilliam Wright (* 20. ledna 1960) je americký herní vývojář a spoluzakladatel vývojářského studia Maxis, které je nyní součástí Electronic Arts. V dubnu 2009 odešel z Electronic Arts.\n\n"}
{"id": "439308", "url": "https://cs.wikipedia.org/wiki?curid=439308", "title": "NDS", "text": "NDS\n\nZkratka písmen NDS může znamenat:\n\n"}
{"id": "439318", "url": "https://cs.wikipedia.org/wiki?curid=439318", "title": "Rychlá rota", "text": "Rychlá rota\n\nRychlá rota (v anglickém originále Chip 'n Dale Rescue Rangers) je americký animovaný televizní seriál z produkce studia Walt Disney. Autory jsou Tad Stones a Alan Zaslove. Představuje dvojici postav Chip a Dale (která byla hrdiny animovaných filmů ze 40. a 50. let) v novém zpracování. Seriál měl premiéru na Disney Channel 4. března 1989. Původně seriál začínal dvouhodinovým filmem \"Rescue Rangers: To the Rescue\", který byl později rozdělen na 5 kratších pilotních dílů a uváděn v televizi.\nBylo odvysíláno 65 dílů.\n\nPoslední díl byl v premiéře odvysílán 19. listopadu 1990, u nás bylo prvních 52 dílů odvysíláno v roce 1991 v Československé televizi v pořadu \"Walt Disney uvádí\", dalších 6 dílů mělo premiéru v roce 1997 na TV Nova a posledních 7 dílů bylo taktéž odvysíláno v roce 2004 na TV Nova, která ovšem předabovala všech svých 6 dílů z roku 1997 a 1 díl z 52 z Československé televize z roku 1991. V roce 2010 byl seriál vysílán na TV Barrandov, která uvedla všechny díly s novým dabingem. V roce 2013 byl seriál vysílán na . A od července 2015 v 19.05 vysílán v roce 2015 na Smíchov TV.\n\nKaždý díl má přibližně 22 minut.\n\nZde je seznam postav, některé byly přejmenovány TV Nova a mají proto více jmen.\n\n\n\nTak jako i pro jiné disneyovské seriály i Rychlá Rota dostala svojí jedinečnou znělku (která se dočkala i rozšířené verze nazpívané skupinou The Jets). Do češtiny byla přezpívána ve dvou verzích.\n"}
{"id": "439319", "url": "https://cs.wikipedia.org/wiki?curid=439319", "title": "Libavka", "text": "Libavka\n\nLibavka (\"Gaultheria\"), také líbavka, je rod asi 170–180 druhů keřů zahrnutých v čeledi vřesovcovité. Jméno je připomínkou M. Huguesa Gauthiera z Québecu, a vyslovením úcty badatelem Pehrem Kalmem v roce 1748. Tyto rostliny jsou původní v různých oblastech Asie, Severní a Jižní Ameriky a Oceánie. V minulosti se druhy jižní polokoule často začleňovaly do samostatného rodu \"Pernettya\". Členění však nezaznamenalo konzistentní spolehlivé morfologické a genetické rozdíly na podporu uznání dvou rodů, a tak jsou nyní sjednoceny do jediného rodu \"Gaultheria\".\n\nTyto druhy se různí od nízkých, poléhavých keřů nižších než 10 cm, až po 2,5 m vysoké, nebo v případě \"G. fragrantissima\" z pohoří Himálaj, dokonce i malé stromy až 5–6 m vysoké. Listy jsou stálezelené, střídavé (protilehlé u \"G. oppositifolia\" z Nového Zélandu), jednoduché a liší podle druhu od 0,3 po 10 cm dlouhé, okraje jsou jemně zoubkované u většiny druhů, ale celokrajné u jiných. Květy jsou solitérní nebo v hroznech, zvonkovité, s pěticípými korunami. Barva květu přechází od bílé do růžové až červené. Plod je masitá bobule u mnoha druhů, u některých suchá tobolka, s mnoha malými semeny.\n\nNěkteré druhy se pěstují jako okrasné keře v zahradách, zejména \"Gaultheria mucronata\" (\"Pernettya mucronata\") z jižní Chile a \"G. shallon\" (salal) z tichomořského Severozápadu Severní Ameriky. Mnoho menších druhů je vhodných pro skalky. Podobně jako většina ostatních vřesovcovitých rostlin, libavkám se daří nejlépe v rašelinné půdě, která nikdy nesmí úplně vyschnout.\n\nPlody mnohých libavek jsou jedlé, zvláště u salalu, z kterého můžete vyrobit excelentní rosol (želé). Stálezelená libavka \"Gaultheria procumbens\" je tradiční zdroj příchutě, jeho listy mohou být použity k výrobě čaje a její bobule jsou pojídány bez další úpravy. Plody většiny ostatních druhů rodu libavka jsou mdlé chuti a její spotřeba jako potraviny není rozšířena.\n\n"}
{"id": "439322", "url": "https://cs.wikipedia.org/wiki?curid=439322", "title": "The Sims (rozcestník)", "text": "The Sims (rozcestník)\n\nSlovo The Sims je název počítačové hry a může odkazovat na jakoukoli hru z dané série The Sims:\n\n\nKaždá z těchto her byla později doplněna mnoha datadisky s vlastními názvy.\n"}
{"id": "439326", "url": "https://cs.wikipedia.org/wiki?curid=439326", "title": "Augustin Novák", "text": "Augustin Novák\n\nAugustin Novák (20. září 1872, Kralupy nad Vltavou – 9. května 1951, Praha) byl český národohospodář a v období 1921–1922 československý ministr financí.\n\nPo ukončení páté třídy vyšší reálné školy v Písku nastoupil na Českoslovanskou obchodní akademii v Praze, kterou absolvoval v roce 1889. V říjnu téhož roku byl přijat za úředníka v České bance Union, kde pracoval dva roky v účtárně, rok v početním oddělení a potom v korespondenci české a německé. V lednu 1898 si podal žádost o přijetí do Zemské banky království Českého, kam byl v únoru 1898 přijat za praktikanta. Pak služebně postupoval, až se v roce 1915 stal ředitelským radou a 12. května 1916 jej císař jmenoval jedním ze stálých ředitelů (banka měla ještě volené ředitele a jednoho vrchního, později generálního ředitele). V této funkci řídil přípravu poukázek Zemské banky království Českého na základě zákona o obchodních platidlech z listopadu 1918.\n\nNa přelomu let 1918–1919 se stal jedním z hlavních spolupracovníků ministra financí Aloise Rašína při vzniku československé měny. Když v březnu 1919 vznikl Bankovní úřad ministerstva financí jako provizorní centrální úřad, byl Rašínem postaven do čela jeho úřednického sboru jako vrchní ředitel. Tuto funkci vykonával po celou dobu jeho existence do konce roku 1925 kromě období od 26. září 1921 do 7. října 1922, kdy byl v tzv. vládě všenárodní koalice Edvarda Beneše ministrem financí a ve funkci jej zastupoval náměstek Karel Kučera.\n\nPo přeměně Bankovního úřadu ministerstva financí na Národní banku Československou od 1. dubna 1926 (de iure se zpětnou platností od 1. ledna) pokračoval až do února 1934 ve funkci vrchního ředitele Národní banky Československé. Banku opustil společně s prvním guvernérem Vilémem Pospíšilem na protest proti devalvaci československé koruny. Jako národohospodář tím ustoupil do pozadí, ve 40. letech se ještě stal členem představenstva Živnostenské banky.\n\nAugustin Novák zemřel 9. května 1951 v Praze. Je pochován na hřbitově v Praze-Bubenči. Tchánem jeho dcery Marie byl další ministr financí Bohdan Bečka, pochovaný se svou rodinou v témže hrobě.\n\n"}
{"id": "439329", "url": "https://cs.wikipedia.org/wiki?curid=439329", "title": "Hemitomes congestum", "text": "Hemitomes congestum\n\nHemitomes congestum je druh rostliny z čeledi vřesovcovité a jediný druh rodu Hemitomes. Tato vzácná a neobvyklá rostlina je původní na západním pobřeží Severní Ameriky od Britské Kolumbie po Kalifornii, kde se roste v hustém, temném lese, jako je sekvojové lesy v regionu. Je to malá, tuhá trvalka tvořící boule v opadaném listí. Je bílé, nažloutlé nebo načervenalé-růžové barvy. Je jen málo známo o životním cyklu rostliny, díky její vzácnosti, ale pravděpodobně získává živiny prostřednictvím parazitických hub, protože jí chybí zelené barvivo - chlorofyl.\n\nRoste z oddenku s křehkými kořeny. Květenství vyrůstá na tlusté stopce z půdy jako jediný hustě společně sevřený hrozen květů. Květy mají nažloutlé nebo narůžovělé okvětní lístky a obsahují ochlupené a velké zaoblené žluté blizny (gynoecia). Plody jsou masité bílé bobule.\n\n\n\n \n"}
{"id": "439331", "url": "https://cs.wikipedia.org/wiki?curid=439331", "title": "Zmije levantská", "text": "Zmije levantská\n\nZmije levantská (\"Macrovipera lebetina\") je druh jedovatého hada, který se vyskytuje v mnoha asijských státech. Je jedním ze čtyř zástupců rodu \"Macrovipera\". Druh je často řazen do rodů \"Daboia\" a nebo \"Vipera\". Samotná zmije levantská má pět poddruhů (viz Taxonomie).\n\nDruh se vyskytuje v oblasti od Turecka až po Indii, obývá Kavkaz, dosahuje Ferganské kotliny, vyskytuje se na Kypru a prakticky celém Blízkém východě. Oddělené populace žijí v Tunisku a Alžírsku. Podrobnější popis rozšíření je u jednotlivých poddruhů.\n\nJde o mohutného a silného hada. Je to jedna z největších zmijí. Nejdelší jedinec z Turecka dosahoval 230 centimetrů. Většinou ale dorůstá mnohem méně. Délka je velmi závislá na poddruhu, obvykle však činí 80 až 130 centimetrů. Má silné tělo, ocas je asi šestinový k délce těla. Samci jsou v dospělosti až o třetinu delší než samice.¨Hmotnost dosahuje až 2,7 kg, běžně ale dospělí jedinci váží 300 gramů až 1,5 kg.\n\nMá krátkou hlavu výrazně oddělenou od krku s množstvím šupin. Oční zřítelnici má svislou a štěrbinovou. Čenich je kulatý a tupý, protože nasální a nasorostrální štítky bývají spojené v jeden, ačkoliv některé populace to tak nemají. Nadočnicový štítek bývá rozdělený, počet nadočnicových štítků je jeden z rozlišovacích znaků mezi poddruhy. Supralabialní (horní retní) štítky jsou v počtu 10 až 11. Mezi nimi a okem jsou ještě dva nebo tři menší. Sublabiálních (spodní retní) štítků je 12 až 14. Dorzální (hřbetní) štítky jsou výrazně kýlnaté. Kolem těla je 23 až 25 řad těchto štítků, záleží ovšem na poddruhu, někdy jich je i více. Břišních štítků bývá 146 až 163, opět je to ale velmi různorodé podle poddruhů. Tento počet břišních štítků platí pro poddruh \"Macrovipera lebetina lebetina\". Podocasních štítků bývá 42 až 49. Anální štítek je jeden.\n\nZbarvení bývá velmi různorodé. Většinou různé odstíny šedé, s přechody do hnědých barev až po vyloženě hnědé. Zmije mívají množství pravidelných i nepravidelných příčných skvrn po těle, většinou tmavších, někdy zbarvených až do oranžova nebo oranžovohněda. Hlava je většinou zbarvena stejně u všech poddruhů, často se vyskytuje tmavá skvrna ve tvaru obráceného V.\n\nJde o nočního živočicha, který se však nevyhýbá ani denní aktivitě. Obývá suché a kamenité oblasti s malým množstvím srážek, některé populace však žijí i v relativně vlhkých oblastech. Většinou se však vyloženě vlhkým místům vyhýbá, stejně jako pouštím. Poddruh \"Macrovipera lebetina obtusa\" žije například v horách a obývá poměrně lesnatá a vlhká údolí na Kavkaze. Vyskytuje se v oblastech od hladiny moře po 1500 metrů nad mořem. Ve východních krajinách svého výskytu však vystupuje až do 2500 metrů nad mořem. Občas se vyskytuje v blízkosti toků nebo umělých kanálů, do vody však vstupuje nerada. Obývá i hustě zalidněné oblasti, což zapříčiňuje častá uštknutí touto zmijí.\n\nŽere hlodavce, ještěry, ptáky, jejich mláďata a vejce.\n\nPáření probíhá na jaře. Některé poddruhy či populace rodí živá mláďata, jiné kladou vejce. Živorodé zmije žijí většinou v horských oblastech, není to však pravidlo. Mívají 5 až 35 mláďat, často však spíše méně. Pokud samice rodí živá mláďata, tak březost trvá kolem 60 až 70 dní. Pokud klade vejce, tak trvá 50 až 60 dní, než je naklade, a inkubace vajec trvá 40 až 50 dní. Hadí novorozenci měří 20 až 30 centimetrů.\n\nJde o velmi nebezpečného hada, jed zmije levantské má protisrážlivé účinky a rozkládá krevní destičky. LD50 jejího jedu je 0,57 až 1,5 mg/kg a jedový aparát zmije disponuje až 150 mg. Uštknutí je velmi bolestivé a mnohdy končí smrtí. Díky noční aktivitě k němu dochází často ve spánku, kdy člověk zmiji přilehne, nebo se po ní ožene. I přes aplikaci séra je někdy nutná amputace uštknutého prstu nebo dokonce i postižené končetiny. Zmije sice kouše nerada, jedem šetří, ale je poměrně agresivní. V ohrožení hlasitě a dlouze syčí, někdy i šustí ocasem.\n\nZmiji levantské bývají přiznávány tyto poddruhy:\n\n1. \"Macrovipera lebetina lebetina\" z Kypru. Někteří autoři však k nominotypickému poddruhu řadí i hady z jižního Turecka, další dokonce všechny hady z oblasti od Turecka až po severní Irák a severozápadní Sýrii.\n\n2. \"Macrovipera lebetina cernovi\" (někdy též \"Macrovipera lebetina chernovi\") ze severovýchodního Íránu, jižního Turkmenistánu, částí severního Afghánistánu a pákistánské části Kašmíru. Tento poddruh má pravidelně rozdělené nadočnicové štítky na hlavě na několik částí.\n\n3. \"Macrovipera lebetina obtusa\" z Turecka, Sýrie, Libanonu, Iráku, severního Jordánska, Íránu, jižního Afghánistánu, Pákistánu, severní Indie (z Kašmíru) a z oblasti celého Kavkazu (včetně Arménie, Ázerbájdžánu a Dagestánu). Východní hranicí výskytu je Ferganská kotlina. Nejsevernější jedinci bývají nalézáni v Arménii v údolí Aras. Odlišuje se větším počtem břišních šupin, kterých bývá u tohoto poddruhu 168 až 176, a větším počtem řad šupin kolem těla, kterých bývá 25 až 27. Poddruh bývá tmavší a je největší ze všech poddruhů. Běžně dosahuje až 150 centimetrů, nejdelší kus z Arménie měřil 218 centimetrů. Tento poddruh rovněž žije v odlišných místech než ostatní. Obývá spíše lesy, než vyprahlé a kamenité polopouště. Známé synonymum pro tento poddruh je \"Macrovipera lebetina euphratica\".\n\n4. \"Macrovipera lebetina transmediterranea\" z Alžírska a Tuniska. Vyskytuje se především v pobřežních horách těchto států. Jedinci z lokality Djebel Murdjaro blízko města Oran v Alžírsku bývají někdy řazeni k druhům Macrovipera deserti nebo k Macrovipera mauritanica. Jde o nejmenší poddruh, nikdy nepřesahuje délku jednoho metru. Má 25 řad šupin kolem těla, 150 až 164 břišních štítků a větší počet štítků na hlavě. Kromě toho se odlišuje světle šedou barvou s 34 až 41 příčnými tmavými mřížkami, které pokaždé pokrývají 2 až 3 šupiny. Tento poddruh byl objeven až v roce 1988.\n\n5. \"Macrovipera lebetina turanica\" z východního Turkmenistánu, Uzbekistánu, Tádžikistánu, jihovýchodního Kazachstánu, části severního Afghánistánu a západního Pákistánu. Zbarvení je světlé s tmavými vzorci a oranžovými skvrnami. Nadočnicový štítek je rozdělen na dvě poloviny.\n\nV současnosti neuznávaným poddruhem je \"Macrovipera lebetina peilei\". Vyskytuje se v Pákistánu, Indii a Afghánistánu a má nadočnicový štítek rozdělený na dvě části. Poddruh se však přiřazuje k dalším poddruhům žijícím v oblasti a jde pouze o odchylku v počtu šupin.\n\n"}
{"id": "439333", "url": "https://cs.wikipedia.org/wiki?curid=439333", "title": "Druhá vláda Klementa Gottwalda", "text": "Druhá vláda Klementa Gottwalda\n\nDruhá vláda Klementa Gottwalda, zvaná též Vláda Národní fronty byla československá vláda úřadující od 25. února do 15. června 1948. Vznikla výměnou části ministrů první Gottwaldovy vlády a znamenala praktické plné převzetí moci Komunistickou stranou Československa a nastolení komunistického režimu v Československu stvrzené přijetím nové ústavy. Skončila po abdikaci prezidenta Edvarda Beneše a zvolením Klementa Gottwalda na jeho místo.\n\n25. února 1948 přijal prezident Edvard Beneš demisi části nekomunistických ministrů a doplnil vládu podle návrhu Klementa Gottwalda. V nově sestavené vládě usedli všichni stávající ministři za KSČ, KSS, nezávislí ministři a ministryně do této doby působící za ČSSD Ludmila Jankovcová. Zbývající posty byly doplněny novými ministry podle Gottwaldova návrhu. Členové nové vlády již následně vystupovali jednotně jako zástupci Národní fronty Čechů a Slováků. Tímto aktem došlo k završení komunistického převratu v poválečném Československu.\n\nNásledné protestní demonstrace československé inteligence byly potlačeny, účastníci byli pozatýkáni. Události mezi 17. a 25. únorem 1948 byly komunistickým režimem oslavovány jako „Vítězný únor“.\n\n\n"}
{"id": "439335", "url": "https://cs.wikipedia.org/wiki?curid=439335", "title": "Jaroslav Deml", "text": "Jaroslav Deml\n\nIng. Jaroslav Deml (* 5. září 1955 Chlumec nad Cidlinou) je český politik, v letech 2006 až 2010 primátor Pardubic.\n\nAbsolvoval stavební fakultu Českého vysokého učení technického v Praze a je inženýrem v oboru městské inženýrství. Je členem ODS, v letech 2002 až 2006 byl náměstkem primátora Pardubic a v letech 2006 až 2010 pak primátorem tohoto města.\n\nV krajských volbách v roce 2004 byl za ODS zvolen zastupitelem Pardubického kraje. Ve volbách v roce 2008 se mu mandát obhájit nepodařilo.\n\nV březnu 2013 jej ministr dopravy ČR Zbyněk Stanjura jmenoval svým náměstkem pro silniční dopravu, ICT a vnitřní správu. Na ministerstvu zůstal i za ministra Zdeňka Žáka, v lednu 2014 jej však po svém nástupu do funkce odvolal ministr Antonín Prachař.\n\n"}
{"id": "439337", "url": "https://cs.wikipedia.org/wiki?curid=439337", "title": "Volby do Poslanecké sněmovny Parlamentu České republiky 2009", "text": "Volby do Poslanecké sněmovny Parlamentu České republiky 2009\n\nVolby do Poslanecké sněmovny Parlamentu České republiky v roce 2009 se měly konat v pátek 9. a sobotu 10. října 2009. Mělo se jednat o předčasné volby, které by zkrátily páté volební období Poslanecké sněmovny Parlamentu České republiky. Zkrácení volebního období mělo být umožněno přijetím jednorázového ústavního zákona č. 195/2009 Sb. o zkrácení pátého volebního období Poslanecké sněmovny. Tento ústavní zákon byl však zrušen Ústavním soudem 10. září 2009. Termín voleb do PSP ČR byl nakonec přesunut z roku 2009 na rok 2010.\n\nO předčasných volbách se začalo mluvit již brzy po odhalení výsledků voleb v roce 2006. Ty skončily volebním patem, kdy levicový (komunistický a sociálnědemokratický) blok získal 100 křesel), tedy stejně jako pozdější koalice ODS, KDU-ČSL a Strany zelených. Po půlroční politické krizi, kdy vládly vlády bez vyslovené důvěry, se vládě Mirka Topolánka podařilo 9. ledna 2007 získat důvěru Poslanecké sněmovny. Od té doby se opozice v čele s ČSSD několikrát snažila vládu sesadit. Nedůvěra vládě byla vyslovena až na pátý pokus dne 24. března 2009, v době předsednictví České republiky Radě Evropské unie.\n\nPo pádu vlády se jednalo o několika variantách řešení vládní krize. Nakonec došlo k dohodě mezi ODS, ČSSD a Stranou zelených na úřednické vládě v čele s Janem Fischerem. Ta by měla vládnout až do předčasných voleb. Předčasné volby budou umožněny, podobně jako v roce 1998, ústavním zákonem zkracujícím volební období. Ten byl schválen 13. května Poslaneckou sněmovnou, Senátem 28. května a 15. června podepsán prezidentem.\n\nZákon určuje jako nejzazší termín voleb 15. říjen 2009. Současně zkracuje termíny pro vypsání a organizaci voleb. Kandidující politické strany a hnutí tak musely kandidátní listiny předložit místo obvyklých 66 dní již 44 dní před začátkem voleb (26. srpna 2009).\n\nMístopředseda Senátu Petr Pithart zvažoval podání ústavní stížnosti. Tu podal koncem srpna 2009 poslanec Miloš Melčák, kterého v řízení před Ústavním soudem zastupoval advokát Jan Kalvoda. Ústavní soud v reakci na tuto stížnost odložil vykonatelnost rozhodnutí prezidenta o vyhlášení voleb č. 207/2009 Sb., které bylo vydáno na základě napadeného ústavního zákona, na neurčito. To vyvolalo nejprve nejistotu o konání těchto voleb, avšak příprava voleb včetně vylosování čísel stran pro hlasovací lístky probíhala nadále. 10. září 2009 však byl napadený ústavní zákon Ústavním soudem zrušen. Toto rozhodnutí kritizoval prezident Václav Klaus jako bezprecedentní a aktivistické.\n\nNásledující strany podaly kandidátku ve všech 14 volebních krajích (řazeno abecedně):\n\nDalší strany a hnutí podaly kandidátky jen v některých volebních krajích (řazeno podle počtu krajů a abecedně):\n\nČísla pro hlasovací lístky byla vylosována 7. září 2009.\n\nTabulka ukazující vývoj předvolebních preferencí v čase. Jedná se o výzkumy různých agentur s různou metodikou, výsledky tedy nejsou vzájemně porovnatelné.\nV průzkumu na síti Facebook zvítězila ke dni 17. září 2009 ODS se ziskem 33,4% hlasů, druhá byla TOP 09 se ziskem 22,3% hlasů, třetí Dělnická strana se ziskem 15,4%, pátá Česká pirátská strana se ziskem 10,5% hlasů. Šestá ČSSD již měla těsně pod 5%.\n\nV online hlasování na webu Aktuálně.cz zvítězila TOP 09 před ODS. Do Sněmovny by se ještě dostaly ČSSD, KSČM a Věci veřejné.\n\n"}
{"id": "439340", "url": "https://cs.wikipedia.org/wiki?curid=439340", "title": "Mamota", "text": "Mamota\n\nMamota (\"Kalmia\") je rod asi sedmi druhů stálezelených keřů 0,2 až 5 metrů vysokých, z čeledi vřesovcovité.\n\nMamoty jsou přímé nebo řidčeji poléhavé (skalenka) keře, výjimečně i stromy. Listy jsou jednoduché, střídavé, vstřícné nebo v trojčetných přeslenech, stálezelené nebo řidčeji opadavé (\"K. cuneata\"), řapíkaté, celokrajné, obvykle kožovité. Květy jsou pravidelné, oboupohlavné, uspořádané v úžlabních či vrcholových hroznech, okolících, latách nebo svazečcích. Kalich je zelený, většinou pětičetný, srostlý. Koruna je opadavá, nejčastěji srostlá a miskovitá, u skalenky a \"K. buxifolia\" je zvonkovitá a hluboce členěná. Tyčinek je většinou 10 (u skalenky pouze 5). Semeník je srostlý z 5 plodolistů a zakončený hlavatou čnělkou. Plodem je kulovitá tobolka pukající 5 chlopněmi a obsahující mnoho drobných semen.\n\nMamoty jsou rozšířeny výhradně v Americe od subarktických oblastí Severní Ameriky po Kalifornii a jihovýchodní USA. Druh \"K. ericoides\" je endemitem Kuby. Skalenka poléhavá (\"Kalmia procumbens\") má arkto-alpínské rozšíření a vyskytuje se v subarktických oblastech a velehorách Evropy, Asie i Severní Ameriky.\n\nU druhů s miskovitými květy jsou tyčinky uloženy v 10 kapsách.\n\n\nPřirozeně roste v Severní Americe (hlavně na východní polovině kontinentu) a na ostrově Kuba. Roste na kyselých půdách, s dalšími druhy ve habitatu vlhkých a kyselých mokřin a bažin (\"Kalmia angustifolia, K. polifolia\") a suchých písečných půdách (\"K. ericoides, K. latifolia\").\n\nListy jsou 2 až 12 cm dlouhé, jednoduché kopinaté, a uspořádané spirálovitě na stonku. Květy jsou bílé, růžové nebo fialové, v květenstvích po 10-50, poněkud připomínající květy pěnišníku, ale jsou plošší, s hvězdicovitými kalichy z pěti spojených okvětních lístků, každý květ má průměr 1 až 3 cm. Plodem je pětilaločnatá kapsule, která se rozděluje, aby se tak uvolnilo mnoho malých semen.\n\n\"Kalmia\" je pojmenovaná po finském botanikovi jménem Pehr Kalm, který je v průběhu 18. století sbíral a třídil v oblasti východní Severní Ameriky.\nV ČR se pro mamotu používají i jména jako kalmie nebo skalenka. Skalenka je ale název i pro jinou rostlinu ze stejného rodu, což může být matoucí.\nMamoty byla rovněž nazývána „spoonwood“ nizozemskými osadníky ze Severní Ameriky, protože si z ní původní Američané dělali lžíce.\n\nOlistění je toxické, zejména pro ovce, které jsou zvláště náchylné k otravě, pro některé druhy kalmie je rozšířeno obecné jméno „zabiják jehňat“ (lambkill). Ostatní názvy pro mamotu, zejména pro druh mamota úzkolistá (\"Kalmia angustifolia\"), jsou v překladu „ovčí vavřín“ (sheep-laurel), „zabiják telat“, „zabiják koz“ a „ovčí jed“ '. Listy a větve obsahují gllykosid andromedotoxin, který je natolik jedovatý, že pro člověka může být jedovaté i maso zvířat, která rostlinu snědla.\n\nMamoty jsou oblíbené zahradní keře, pěstované pro dekorativní květy. Neměly by být vysázeny na místech přístupných hospodářským zvířatům vzhledem k toxicitě.\n\nMamoty jsou potravou housenek některých motýlů včetně \"Coleophora kalmiella\", živící se výlučně kalmiemi.\n\n\nPříbuzný vzácný keř mamotěnka (\"Kalmiopsis leachiana\") roste přirozeně v Siskiyou Mountains na jihovýchodě Oregonu.\n\n"}
{"id": "439344", "url": "https://cs.wikipedia.org/wiki?curid=439344", "title": "Vláda Antonína Zápotockého a Viliama Širokého", "text": "Vláda Antonína Zápotockého a Viliama Širokého\n\nVláda Antonína Zápotockého a Viliama Širokého existovala v období 15. června 1948 do 12. prosince 1954.\n\n21. března 1953 došlo k výměně na postu předsedy vlády v důsledku předchozího zvolení Antonína Zápotockého prezidentem republiky. Odstoupení předsedy vlády tedy nutně neznamenalo demisi celého kabinetu.\n\n\n"}
{"id": "439348", "url": "https://cs.wikipedia.org/wiki?curid=439348", "title": "Gertruda Braniborská", "text": "Gertruda Braniborská\n\nGertruda Braniborská († po 1167) byla dcera markraběte Albrechta Medvěda z rodu Askánců, manželka přemyslovského šlechtice Děpolta I.\n\nGertruda byla jedním z možná až třinácti dětí Albrechta Medvěda a Sofie z Winzenburgu. V roce 1153 (podle některých zdrojů 1155) se vdala za knížete Děpolta I., se kterým měla dceru Hedviku, provdanou za Fridricha z Brehny, a syna Děpolta II. V srpnu 1167 zemřel Gertrudin manžel v Itálii na mor.\n\nPřesné datum narození Děpolta II. neznáme, narodil se někdy před odjezdem svého otce do Itálie.\n"}
{"id": "439350", "url": "https://cs.wikipedia.org/wiki?curid=439350", "title": "Bělovlas", "text": "Bělovlas\n\nBělovlas (\"Leucopogon\") je rod rostlin z čeledi vřesovcovité. Zahrnuje asi 184 druhů a je rozšířen v Austrálii, Malých Sundách a některých ostrovech a souostrovích Tichomoří. Největší druhová rozmanitost je v jihovýchodní Austrálii. Obecný název v oblasti výskytu je beard heath (vousy vřesoviště). Část druhů dříve tvořila samostatnou čeleď \"Epacridaceae\".\n\n\n"}
{"id": "439354", "url": "https://cs.wikipedia.org/wiki?curid=439354", "title": "Lissanthe", "text": "Lissanthe\n\nLissanthe je rod rostlin keřovitého růstu, náležící do čeledi vřesovcovité. Rod je v Austrálii endemitický.\n\nRod \"Lissanthe\" zahrnuje 9 druhů. Je rozšířen výhradně v Austrálii (včetně Tasmánie). Největší areál má druh \"L. strigosa\", vyskytující se s výjimkou Západní Austrálie na území všech australských států. Jako jediný druh rodu se vyskytuje i na Tasmánii. Celkem 6 druhů \"Lissanthe\" jsou endemity Západní Austrálie, 2 jsou endemity Queenslandu a 1 je endemit Nového Jižního Walesu.\n\n\n"}
{"id": "439355", "url": "https://cs.wikipedia.org/wiki?curid=439355", "title": "Druhá vláda Viliama Širokého", "text": "Druhá vláda Viliama Širokého\n\nDruhá vláda Viliama Širokého existovala v období od 12. prosince 1954 do 11. července 1960.\n\n"}
{"id": "439356", "url": "https://cs.wikipedia.org/wiki?curid=439356", "title": "Umberto Maglioli", "text": "Umberto Maglioli\n\nUmberto Maglioli (5. červen 1928 Bioglio, Vercelli – 7. únor 1999 Monza) byl italský automobilový závodník, který se účastnil závodu sportovních vozů a monopostů formule 1. Absolvoval 10 grand prix Formule 1, kde debutoval 13. září 1953. Nejúspěšnější závodník Targa Florio, získal tři prvenství (1953, 1956 a 1968), jedno druhé (1969) a jedno třetí místo (1965).\n\nUmbeto Maglioli se narodil 5. června 1928 v městečku Bioglio na úpatí biellských Alp. Od mládí se učil od Giovanni Bracca, který se narodil v nedaleké Bielle. Poprvé si vyzkoušel závodní vůz v roce 1948, pod dozorem svého učitele. O rok později již startuje ve formuli 2 s vozem Cisitalia D46 , který je pohaněný agregátem Fiat. Jedná se o závod v okolí jezera Garda na 2x 8 kol, vypsaný pro vozy formule 2. Umberto se do závodu nakonec neprobojoval, přes síto kvalifikace neprošli i mnohem slavnější jména té doby, Felice Bonetto, Hans Stuck či Maria Teresa de Filippis .\n\nVíce než monoposty jsou mu souzeny sportovní speciály, což prokázal již při svém premiérovém závodě sportovních vozů v Palermu. S vozem Lancia D20 zvítězil v absolutním pořadí. Ten rok zápolí nejen se soupeři, ale především s poruchovostí svých vozů, když nedokončil jubilejní 20. ročník slavného Mille Miglia. O měsíc později stojí již na své čtvrté Targa Florio, v roce 1948, při svém debutu, to se jelo ještě na velkém okruhu Giro di Sicilia, dojel s vozem Lancia Aprilia, osmý. Lancia Aurelia B20, kterou mu v továrně vyladili, běžela po okruhu Madonie, jak hodinky a mladý Umberto si počínal jako by zde závodil odjakživa. Byl již mezi prvními, když z trati vyjel zkušený Piero Taruffi a posléze odstoupil vítěz předešlého ročníku Felice Bonetto, cestu za vítězstvím mu nezmařila ani prudká bouřka. Teprve 25letý Maglioli vstoupil mezi legendy. Svou první účast v Le Mans, končí po 117 kolech, když ho zradila elektrika vozu Lancia D20, spolehlivost vozů Lancia měla vliv na jeho rozhodnuti odejít ke konkurenčnímu Ferrari. Enzo Ferrari mu otevřel nové možnosti a hlavně cestu do formule 1. První grand prix si odbil v Itálii na Monze, kde Scuderia Ferrari slavila svůj již druhý titul a konkurovat Ascarimu, Farinovi, Villoresimu nebo Hawthornovi, navíc s vozem, který chtěl Enzo vyzkoušet pro nadcházející sezónu. Ferrari vládlo automobilovému sportu a umožnilo Magliolimu ochutnat z jeho slávy. Na 12hodinový závod do Pesary, připravilo Magliolimu vítězné Ferrari 4500 a stejně úspěšný vůz Ferrari 375 pro Guadalupu.\n\nEnzo byl spokojený a prodloužil Umbertovi kontrakt až do konce roku 1955. Ale ještě v roce 1954 stihl mladý jezdec získat řadu vavřínů. Již v lednu odcestoval se Scuderii do Argentiny, k prvnímu závodu formule 1 Grand Prix Argentiny, kde Maglioli skončil na 9. místě. O týden později se na stejné trati jel závod na 1000 km a posádka vozu Ferrari 375MM Farina Maglioli nenechala nikoho na pochybách, že vítězství v Gran Premio di Puebla 1954, bylo věcí náhody. Velice úspěšné vozy Ferrari 375 a 750 dovezly Maglioliho k vítězství v Grand Prix Imoly, Grand Prix Supercortemaggiore, Circuito di Senigallia a Carrera Panamericana. Ve formuli 1 po devátém místě z úvodu sezóny, získává Umberto sedmé místo ve Švýcarsku a třetí místo v Itálii, kde musel vůz přenechat Gonzalezovi.\n\nRok 1955 zahájil třetím místem v Grand Prix Argentiny F1 a poprvé je úspěšný i na Mille Miglia, když nestačí jen na bezkonkurenční vozy Mercedes, Stirlinga Mosse a Juana Manuela Fangia. Vylepšená verze Ferrari 375 M dovezla Umberta k vítězství v Mugellu, v závodě Aosta – Gran San Bernardo a podruhé ve 12hodinovém závodě v Pecaře.\n\nV roce 1956 se vydává na nesnadnou cestu, nechává bránu Maranella za sebou a míří do soukromých stájí, aby nakonec střídal tovární Maserati a Porsche. S vozem Porsche 1500 získává prvenství ve třídě na Nürburgringu při závodě na 1000km v absolutním pořadí je čtvrtý. S vozem Porsche Spyder se vrací na Sicilii, aby tu podruhé triumfálně zvítězil. Maserati mu nabídlo návrat do formule 1, ale ani jeden ze tří závodu pro závadu na voze nedokončil. Grand Prix Itálie 1956 je proto jeho posledním závodem formule 1.\n\nVe snaze dobýt konečně vrchol na Mille Miglia, nastupuje s vozem Porsche proti značné přesile italských vozů, v závodě nakonec končí pátý s téměř hodinovou ztrátou na trojici vozů Ferrari. Mille Miglia roku 1957 byla ve stínu tragické smrti pilota Ferrari, Alfonsa de Portaga. Od tohoto okamžiku je Maglioli jak vyměněný, na trati se mu nedaří jde od týmu k týmu a do sezóny 1958 vůbec nenastoupí. V dalších letech se trápí s nevýraznými vozy. Průlom nastává v roce 1963, kdy se vrátil k Ferrari, na Targa Florio startuje ještě s Porsche a je sedmý. Ale na Nürburgringu a v Le Mans je s Ferrari pokaždé třetí.\n\nSezónu 1964 zahájil vítězstvím v závodě na 12 hodin Sebringu s vozem Ferrari 275P, na Targa Florio je šestý. V roce 1965 se v sicilském závodě dere o vítězství, ale závodu kralují Nino Vaccarella a Lorenzo Bandini, Maglioli je se svým Porsche třetí. Pro další roky začíná spolupráce s týmem Scuderia Brescia Corse, který připravuje vozy Ford GT40, se kterým se Maglioli spíše pere než získává další vavříny. Na ty si musí počkat do sezony 1968 a 1969, kdy na své oblíbené Targa Florio získává své třetí vítězství respektive druhé místo. Na Targa Florio se roku 1970 uzavírá i Maglioliho pestrá a úspěšná sportovní kariéra.\n\nUmberto Maglioli zemřel 6. února 1999 v Monze, bylo mu 70 let.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "439357", "url": "https://cs.wikipedia.org/wiki?curid=439357", "title": "Měnová báze", "text": "Měnová báze\n\nMěnová báze nebo peněžní báze je dána množstvím oběživa a rezerv (bankovky a mince držené bankami, ale i vklady komerčních bank u centrální banky).\n\nMěnová báze představuje peněžní prostředky s nejvyšším stupněm likvidity, sledované centrální bankou\n\nDůležitý je zejména peněžní multiplikátor, což je poměr peněžní zásoby (HO + DE) a peněžní báze (HO + RE), kde\n\nV případě, že by byl multiplikátor přesný, by centrální banka mohla přesně regulovat peněžní zásobu. Vzhledem k jeho nepřesnosti využívá centrální banka k regulaci peněžní báze především operace na volném trhu.\n\n\n"}
{"id": "439358", "url": "https://cs.wikipedia.org/wiki?curid=439358", "title": "Tamara Bykovová", "text": "Tamara Bykovová\n\nTamara Vladimirovna Bykovová (; * 21. prosince 1958 Azov, RSFSR) je bývalá sovětská atletka, ruské národnosti, která se věnovala skoku do výšky.\n\nV roce 1983 se stala v Helsinkách historicky první mistryní světa na prvním ročníku mistrovství světa v atletice. Jako první výškařka v historii překonala pod širým nebem 205 cm. Na letních olympijských hrách v Soulu 1988 vybojovala bronzovou medaili.\n\nTamara Bykovová je trojnásobná halová mistryně bývalého Sovětského svazu z let 1983 (191 cm), 1990 (198 cm) a 1991 (194 cm). Na dráze získala pět titulů, pocházejí z let 1980 (197 cm), 1982 (197 cm), 1983 (197 cm), 1985 (200 cm) a 1989 (194 cm).\n\nNa Hrách dobré vůle v roce 1990 v americkém Seattlu byla pozitivně testována na efedrin, dostala tříměsíční zákaz startu a nemohla se zúčastnit evropského šampionátu.\n\n\n"}
{"id": "439359", "url": "https://cs.wikipedia.org/wiki?curid=439359", "title": "Vláda Jozefa Lenárta", "text": "Vláda Jozefa Lenárta\n\nVláda Jozefa Lenárta existovala od 20. září 1963 do 8. dubna 1968. Následující den po přijetí Akčního programu KSČ, v sobotu 6. dubna 1968 podala demisi po doporučení ÚV KSČ ze dne 4. dubna.\n\n\n"}
{"id": "439360", "url": "https://cs.wikipedia.org/wiki?curid=439360", "title": "Autobusová zastávka", "text": "Autobusová zastávka\n\nAutobusová zastávka je označené místo určené k zastavování autobusů a k nastupování nebo vystupování cestujících. Obdobné stavební řešení jako autobusová zastávka mívá i trolejbusová zastávka. V mnoha zemích je ostatně trolejbus považován za speciální typ autobusu. Trolejbusová zastávka velmi často bývá sdružena s autobusovou zastávkou a na některé trolejbusové linky bývají občasně či pravidelně nasazovány i autobusy. Autobusová zastávka může být rovněž společná s tramvajovou zastávkou, zastávce určené pro více druhů dopravy technická norma říká sdružená zastávka.\n\nAutobusová nebo trolejbusová zastávka se zpravidla zřizuje pro každý směr zvlášť, t. j. jednomu názvu zastávky typicky přísluší dvojice zastávek, v místech dopravních uzlů nebo souběhu více druhů dopravy někdy i více zastávek, avšak existují i zastávky, které nemají protějšek v opačném směru, nebo společné pro více směrů (například zajíždějí-li vozidla do zastávky v samostatném prostoru (obratišti, terminálu) mimo osu průběžné komunikace. V případě autobusových nádraží, autobusových stanovišť nebo jiných terminálů hromadné dopravy obvykle mívá celý terminál společné vybavení a zázemí, avšak zastávkami jsou jednotlivá stání, která by měla být označena označníkem zastávky.\n\nV některých městech se jako tzv. manipulační zastávky tradičně označují označníkem zastávky i místa vyhrazená pro krátkodobé odstavování a manipulační vyčkávání vozidel například v obratišti, ve výstupní zastávce nebo před nástupní zastávkou. Takzvaná manipulační zastávka však nespadá do obvyklé a standardizované definice zastávky a není zastávkou v pravém smyslu slova: přesnější je nazývat ji například manipulační stání. Označování takových míst českou dopravní značkou č. IJ4 může kolidovat s jejím významem.\n\nAutobusová nebo trolejbusová zastávka je tvořena jednak místem pro zastavování vozidel (vozovka zastávky) a standardně též místy pro pobyt a pohyb cestujících (nástupiště, případně též další čekací plochy).\n\nK vybavení zastávky patří zejména označník zastávky, vyznačení názvu zastávky (má být pod značkou na označníku, ale tradičně bývá i na přístřešku) a informace o provozu (zejména jízdní řád, případně též vyznačení linek a směrů, tarifní informace, informace o dopravním systému a přepravních podmínkách nebo další informační prvky), které jsou zpravidla umístěny na označníku zastávky nebo na zastávkovém přístřešku.\n\nZnačka, která je hlavní významovou částí označníku zastávky, je v České republice v kulaté i čtvercové verzi standardizovaná a od roku 2001 má status dopravní značky, přesto je její podoba v praxi značně rozmanitá a na mnoha místech se dosud používají a jsou úřady tolerovány i nejrůznější označení neodpovídající technickým normám a právním předpisům. Pro vyznačení autobusové nebo trolejbusové zastávky mohou být souběžně použity též další dopravní značky: svislá dopravní značka určená k umístění u zadní části zastávky a vodorovná dopravní značka vyznačující zastávku, která může být použita v kombinaci s dalšími vodorovnými značkami vyznačujícími zastávkový pruh.\n\nZastávka může být vybavena čekárnou či přístřeškem. Osvětlení autobusové nebo trolejbusové zastávky je zpravidla součástí veřejného osvětlení pozemní komunikace, někdy však mívá vlastní osvětlení označník zastávky (prosvětlovaná značka, osvětlení jízdních řádů atd.) nebo zastávkový přístřešek. Častým doplňkem zastávky zejména ve městech jsou i lavičky, odpadkové koše, prodejní automaty na jízdenky atd. Díky provoznímu a společenskému významu zastávek se zde často objevují i poštovní schránky, drobné prodejny (zejména tisku, tabákových výrobků či občerstvení), veřejné nástěnky atd.\n\nOchranné zábradlí může být zřízeno zejména mezi chodníkem a vozovkou v úseku od čela zastávky k přechodu pro chodce, má-li zabraňovat přecházení v blízkosti čela stojícího vozidla. V autobusových terminálech někdy bývalo v jednotlivých stáních zřizováno zábradlí po délce nástupní hrany s přerušením v místech dveří, avšak kvůli diverzifikaci typů vozidel a bočním zavazadlovým prostorům tato úprava dnešnímu provozu většinou nevyhovuje. Zábradlí může také chránit vnější stranu nástupiště, zejména je-li ostrovního typu, nebo oddělovat čekací plochu od průběžného chodníku nebo pruhu pro cyklisty.\n\nPlochy zastávky (vozovka i plochy pro cestující) jsou zpravidla součástí pozemní komunikace. Označník zastávky je zpravidla zřizován dopravcem podle zákona č. 111/1994 Sb., ale v některých oblastech nebo terminálech je zřizuje jiný subjekt, například správce komunikace, obec nebo kraj. Zastávkové přístřešky v České republice zřizuje pro městskou dopravu větších měst tradičně městský dopravce, pro regionální dopravu obce, ve větších terminálech vlastník terminálu, od 90. let se ve výstavbě a správě zastávkových přístřešků ve městech angažují též reklamní agentury (například v Praze Dambach a JCDecaux).\n\nZastávka může být umístěna buď přímo na silnici nebo místní komunikaci, po níž je veden ostatní provoz, nebo na samostatné účelové komunikaci typu autobusového nádraží nebo autobusového obratiště.\n\nAutobusová nebo trolejbusová zastávka na běžné komunikaci může mít některé ze stavebních uspořádání:\n\nV jednoduchém autobusovém obratišti typu točny (smyčky) bývá výstupní zastávka ve vjezdové části a nástupní zastávka ve výjezdové části, případně jedna společná zastávka pro výstup i nástup. V autobusových stanovištích (nejsou-li umístěny podél běžné komunikace) a v autobusových nádražích bývá také jedna společná výstupní zastávka u vjezdové části (zpravidla s hranou nástupiště o délce pro několik vozidel za sebou), ale nástupní stání (zastávky) bývají rozložena po obvodu nebo ploše terminálu, například v řadě ostrovních nástupišť.\n\nVýhodou umístění zastávky v zálivu nebo odděleném terminálu je plynulost ostatního silničního provozu po dobu pobytu autobusu nebo trolejbusu v zastávce. Nevýhodou jsou dopravně bezpečnostní rizika spojená s návratem autobusu nebo trolejbusu zpět do průběžného jízdního pruhu. Zatímco dřívější československé a české normy preferovaly zastávky v zálivech a dopravní policie mnohdy odmítala odsouhlasit zřízení zastávky v místě bez zálivu, nová ČSN 73 6425-1 z roku 2007 pod vlivem tendence k preferenci veřejné hromadné dopravy a zklidňování dopravy více preferuje jiná řešení včetně zastávek přímo v průjezdném jízdním pruhu.\n\nNorma se rovněž snaží snižovat rizika spojená s objížděním a přecházením. Kvůli výhodnějším rozhledovým poměrům doporučuje zřizovat přechody pro chodce spíš u konce zastávky (za zádí autobusu) nežli u označníku zastávky (před přídí autobusu). Protisměrné zastávky nemají být zřizovány přímo proti sobě, ale vzájemně posunuté po směru jízdy, tedy tak, aby řidič objížděl autobus v zastávce teprve poté co již minul zastávku v protisměru.\n\nNormy požadují, aby autobus nebo trolejbus zastavoval dveřmi u zvýšeného nástupiště, tvořeného obrubníkovou hranou chodníku nebo ostrůvku. Přesto se v mnoha zastávkách, zejména ve venkovských oblastech nebo starších autobusových terminálech, nastupuje dosud z úrovně vozovky. Mnohde také délka vyznačení zastávky, parametry vjezdového klínu zálivu nebo provozní poměry ani neumožňují autobusu nebo trolejbusu zajet dveřmi těsně k nástupní hraně. K usnadnění jsou některé zastávky opatřovány tzv. kasselskými obrubníky, které pomáhají vést kola vozidla a zároveň snižují riziko jejich poškození.\n\n"}
{"id": "439361", "url": "https://cs.wikipedia.org/wiki?curid=439361", "title": "Jaroslav Stránský", "text": "Jaroslav Stránský\n\nJaroslav Stránský (15. ledna 1884 Brno – 13. srpna 1973 Londýn) byl český a československý prvorepublikový i poválečný politik, novinář a právník. Za druhé světové války i po roce 1948 působil v československém exilu.\n\nJeho otcem byl zakladatel \"Lidových novin\" Adolf Stránský. Absolvoval klasické gymnázium v Brně, poté studoval na Právnické fakultě Univerzity Karlovy v Praze, kde roku 1907 získal titul doktora práv. Po absolvování pražských práv a dalším studiu na berlínské univerzitě se věnoval nejen právní praxi, ale také novinářství a politické činnosti.\n\nPo vzniku Československa spoluzakládal Československou národní demokraciii a v letech 1918–1920 za ni zasedal v Revolučním národním shromáždění. V parlamentních volbách v roce 1920 pak za národní demokraty získal poslanecké křeslo v Národního shromáždění ČSR. S její protihradní politikou později však nesouhlasil a v roce 1921 ze strany vystoupil a složil poslanecký mandát. Do parlamentu místo něj nastoupila jako náhradnice Josefa Rosolová. Ve stejném roce se habilitoval v oboru trestního práva a řízení na brněnské právnické fakultě.\n\nV roce 1925 se podílel na vzniku Národní strany práce, která ale v parlamentních volbách v roce 1925 neuspěla a její členové později přešli do Československé strany národně socialistické. Za ni Stránský úspěšně kandidoval v parlamentních volbách v roce 1929 a opět v parlamentních volbách v roce 1935. Poslanecký post zastával do prosince 1938, kdy na mandát rezignoval a místo něj nastoupil Bohuslav Luža.\n\nV meziválečné době od otce převzal vydavatelství Lidových novin. Vlastnil brněnskou tiskárnu Polygrafia a v roce 1928 převzal nakladatelství \"Fr. Borový\". Udržoval rozsáhlé politické a kulturní styky a byl také činný jako vysokoškolský učitel, od roku 1934 jako mimořádný profesor na Masarykově univerzitě v Brně. Kvůli svému židovskému původu byl ale nucen právnickou fakultu roku 1939 opustit, vrátil se na ni (byť částečně jen formálně kvůli angažmá ve vládě) až po roce 1945.\n\nV roce 1938 byl zásadním odpůrcem mnichovské kapitulace a odešel do exilu ve Velké Británii. Zde byl členem exilové vlády v letech 1940–1945 a jako ministr spravedlnosti připravoval poválečné retribuční zákony. Stal se také populárním jako komentátor českého vysílání BBC.\n\nJako předseda národně socialistické strany v exilu se v březnu 1945 účastnil moskevských jednání, na nichž byly přijaty zásady budování poválečného „lidově demokratického“ státu.\n\nV letech 1945–1946 byl poslancem Prozatímního Národního shromáždění za národní socialisty. V parlamentu setrval až do parlamentních voleb v roce 1946, pak se stal poslancem Ústavodárného Národního shromáždění za národní socialisty. V parlamentu zasedal formálně až do voleb do Národního shromáždění roku 1948.\n\nZastával i vládní posty. V první vládě Zdeňka Fierlingera byl v roce 1945 ministrem spravedlnosti. V druhé vládě Zdeňka Fierlingera zastával v letech 1945–1946 post náměstka předsedy vlády (vicepremiéra). V první vládě Klementa Gottwalda měl v letech 1946–1948 funkci ministra školství. Byl členem předsednictva ČSNS a patřil k jejímu úzkému vedení.\n\nPo únorovém převratu v roce 1948 musel mj. z rozhodnutí akčního výboru opustit právnickou fakultu. Odešel do zahraničí, kam odešel i jeho syn Jan Stránský (1913–1998), který se rovněž angažoval v politice, byl poslancem za národní socialisty a novinářem.\n\nJaroslav Stránský působil v Radě svobodného Československa a jiných exilových organizacích. Spolupracoval s československým vysíláním BBC a rozhlasem Svobodná Evropa. Vydával historické a politické studie o nejnovějších dějinách Československa.\n\n\n"}
{"id": "439362", "url": "https://cs.wikipedia.org/wiki?curid=439362", "title": "Lyonie", "text": "Lyonie\n\nLyonie (\"Lyonia\") je rod rostlin, patřící do čeledi vřesovcovité. Zahrnuje 38 druhů a je rozšířen v Asii a Severní Americe.\n\n\n\n \n"}
{"id": "439363", "url": "https://cs.wikipedia.org/wiki?curid=439363", "title": "Malea pilosa", "text": "Malea pilosa\n\nMalea pilosa je druh rostliny z čeledi vřesovcovité a jediný zástupce bývalého rodu \"Malea\". V roce 1965 byl tento druh přeřazen do rodu brusnice (\"Vaccinium\") a v současné taxonomii nese jméno \"Vaccinium lundellianum\". Druhové jméno pilosus v tomto případě nebylo možno použít, neboť již náleží jinému druhu rodu \"Vaccinium\". Rostlina pochází z Mexika.\n"}
{"id": "439364", "url": "https://cs.wikipedia.org/wiki?curid=439364", "title": "Daniel Negreanu", "text": "Daniel Negreanu\n\nDaniel Negreanu (narozen 26. července 1974 Toronto, Ontario, Kanada) je kanadský pokerový profesionál.\n\nJe držitelem šesti náramků za vítězství na turnajích světové série, dvou titulů z World Poker Tour a ocenění \"Player of the Year\" z roku 2004. Jeho celkové výhry v živých turnajích přesahují $32,600,000, čímž se řadí na první místo celosvětového žebříčku. \n\n"}
{"id": "439366", "url": "https://cs.wikipedia.org/wiki?curid=439366", "title": "Menziesie", "text": "Menziesie\n\nMenziesie (\"Menziesia\") je rod kvetoucích rostlin náležících do čeledi vřesovcovité. V současné taxonomii není rod uznáván a byl vřazen do rodu \"Rhododendron\" (pěnišník).\n\nRod menziesie je rozšířen ve východní Asii a Severní Americe.\n\nJsou to malé keře s opadavými, krátce řapíkatými, celokrajnými listy a 4-5 četnými květy v koncových svazečcích. Květ zvonkovitý nebo baňkovitý s 5-10 tyčinkami. Terč 8-10 laločný, semeník 4-5 pouzdrý, plodem tobolka.\n\nDo skalek.\n\n\n"}
{"id": "439368", "url": "https://cs.wikipedia.org/wiki?curid=439368", "title": "Zastávka (rozcestník)", "text": "Zastávka (rozcestník)\n\nZastávka může být:\n\n\n"}
{"id": "439371", "url": "https://cs.wikipedia.org/wiki?curid=439371", "title": "Jednokvítek velekvětý", "text": "Jednokvítek velekvětý\n\nJednokvítek velekvětý (\"Moneses uniflora\"), v Norsku nazývaný Olafův svícen, je rostlina z čeledi vřesovcovité, která je původní ve vlhkých jehličnatých lesích v oblastech mírného pásma na severní polokouli, od Španělska až po Japonsko a po celé Severní Americe. Je jediným druhem rodu jednokvítek (\"Moneses\").\nV České republice patří k velmi vzácným, zvláště chráněným druhům rostlin.\n\nJednokvítek velekvětý je trvalka, bylina se štíhlým oddenkem, listy jsou bazální nebo nízko posazené, oválně eliptické až vejčité, 10–30 mm v průměru, s malými zuby. Řapík je kratší, než je průměr listu. Každý 30 až 170 mm vysoký stonek je zakončen převislým, vonným květem. Květ má průměr 15 až 25 mm. Pět bílých lístků je mírně zmačkaných. Kališní lístky jsou oválné, volné, bílo-zelené. Kvete od května do října.\n\n\n \n"}
{"id": "439372", "url": "https://cs.wikipedia.org/wiki?curid=439372", "title": "Monotoca", "text": "Monotoca\n\nMonotoca je rod zahrnující 17 druhů keřovitě rostoucích rostlin zahrnutých v čeledi vřesovcovité. Rod je v Austrálii endemický.\n"}
{"id": "439373", "url": "https://cs.wikipedia.org/wiki?curid=439373", "title": "Panturkismus", "text": "Panturkismus\n\nPanturkismus je označení politického hnutí, usilujícího o sjednocení všech turkických národů do jednoho politického celku. Zformovalo se v druhé polovině 19. století, nejdříve v opozici proti územní expanzi Ruské říše.\n\n"}
{"id": "439374", "url": "https://cs.wikipedia.org/wiki?curid=439374", "title": "Ornithostaphylos oppositifolia", "text": "Ornithostaphylos oppositifolia\n\n"}
{"id": "439375", "url": "https://cs.wikipedia.org/wiki?curid=439375", "title": "Všesvazové referendum o zachování Sovětského svazu", "text": "Všesvazové referendum o zachování Sovětského svazu\n\nVšesvazové referendum o zachování Sovětského svazu (rusky \"Всесоюзный референдум о сохранении Союза Советских Социалистических республик\") bylo referendum, které proběhlo 17. března 1991 na většině území Sovětského svazu a ve kterém byla voličům předložena k zodpovězení tato otázka:\n\n\"Považujete za nutné zachování Svazu sovětských socialistických republik jako obnovené federace rovnoprávných suverénních republik, ve které budou v plné míře zaručena práva a svobody člověka jakékoli národnosti?\"\n\nReferendum bojkotovala Arménie, Gruzie (nikoli však Abcházie), Moldavsko (nikoli však Podněstří a Gagauzsko) a pobaltské státy. Ve všech třech pobaltských republikách proběhla krátce před všesvazovým referendem vlastní referenda, ve kterých se většina hlasujících vyslovila pro odtržení těchto republik od Sovětského svazu.\n\nReferenda se zúčastnilo 79,5 % oprávněných voličů, z nichž 76,43 % odpovědělo na položenou otázku kladně. Největší podporu mělo zachování Sovětského svazu v zemědělských oblastech a sovětské Střední Asii, nejmenší v největších městech – Moskvě, Leningradu a Kyjevě. V jednotlivých svazových republikách byly výsledky hlasování tyto:\n"}
{"id": "439376", "url": "https://cs.wikipedia.org/wiki?curid=439376", "title": "Pieris", "text": "Pieris\n\nRostliny rodu \"Pieris\" jsou potravou housenek některých druhů motýlů.\n\nPieris je kromě rostliny i latinský název pro známého motýla běláska, například \"Pieris brassicae\" - bělásek zelný nebo \"Pieris napi\" - bělásek řepkový.\n\nVe starší literatuře (např. Hieke) je český rodový název pieris udáván většinou v mužském rodě, v novější literatuře (Koblížek, Skalická) v ženském.\n\n\nNěkteré druhy jsou pěstovány jako okrasné rostliny, ceněné celoročně pro zářivě červené listy nově rostoucí brzy na jaře, malé bílé květy v polovině jara a pupeny, které zůstávají na rostlině přes zimu. Četné kultivary byly šlechtěny pro různé barvy jarního olistění.\n\nRostou nejlépe ve stinném místě, chráněné před suchými, zimními větry. Dávají přednost kyselé půdě a měly by být na zimu přikryt jehličím nebo listy, je vhodné přidávat rašelinu nebo zkompostované jehličí.\n\nČervené listy dávají rostlině její alternativní názvy: 'Lesní plamen' (Forest Flame), konvalinkový keř ('Lily of the Valley shrub'). \"Forest Flame\" je název křížence mezi \"Pieris formosa\" \"Wakeham\" a Pieris japonica, nejsou ale přezdívkou pro rostliny obecně.\n\"Pieris floribunda\" se používá k léčbě bolesti. Může léčit bolest hlavy a utišit bolesti zad a svalů.\n\n"}
{"id": "439379", "url": "https://cs.wikipedia.org/wiki?curid=439379", "title": "Kysloun stromový", "text": "Kysloun stromový\n\nKysloun stromový (\"Oxydendrum arboreum\") je jediný druh rodu kysloun z čeledi vřesovcovité. Kysloun stromový je ve své domovině nazýván „šťovíkový strom“. Přirozeně se vyskytuje v Severní Americe od jižní Pensylvánie přes jih po severozápad státu Florida až na západ po jižní Illinois. Nejhojnější je ve spodní části Appalačského pohoří.\n\nKysloun stromový je malý strom nebo (jako v ČR) velký keř, rostoucí do výšky 10–20 m, s kmenem až do průměru 50 cm. Kůra je šedá s načervenalým nádechem, hluboce zbrázděná a šupinatá. Větvičky jsou nejdříve světle žlutozelené, později načervenale hnědé. Dřevo načervenale hnědé, těžké, tvrdé, jemně zrnité, má vysoký lesk.\n\nZimní pupeny jsou axilární, tmavě červené, částečně kryté v kůře.\n\nListy jsou vřetenovitě uspořádány, jsou opadavé, 8–20 cm dlouhé a 4–9 cm široké, s jemně zoubkovanými okraji, podlouhle oválné až opačně kopinaté, klínovitě se zužující u báze, zoubkované. Nápadné je střední žebro žilnatiny. Při rašení jsou listy bronzově zeleně lesklé a zářivé, hladké, při plném růstu jsou tmavě zelené, lesklé a světle šedivé na rubu. Na podzim mění barvu na zářivě červenou. Listy jsou silně nasyceny kyselinou.\n\nKvěty jsou krémově bílé, zvonkovité, 6–9 mm dlouhé. Kysloun stromový vykvétá v latách, 15–25 cm dlouhých. Kalich je pětidílný, koruna vejčitě válcovitá, zúžená dole, krémovitě bílá, pětizubá. Obsahuje deset tyčinek. Plody jsou malé, dřevité tobolky. \n\nKořeny jsou mělké. Strom roste nejlépe, když má malou kořenovou konkurenci, ale pro úspěšný růst také vyžaduje kyselé půdy. Listy lze žvýkat (ale neměly by být polykány), pomáhají zmírňovat pocit sucha v ústech.\n\nKysloun stromový je dokonale odolný proti chladu a je cenným okrasným stromem v parcích USA. Jeho pozdní kvetení je ceněné, ale jeho podzimní zbarvení je také obdivované. U nás je pěstován jen v botanických sbírkách.\n\nKysloun stromový je proslulý jako medonosný strom. Šťáva z jeho květů se používá k výrobě želé „sourwood jelly“. Listy působí projímavě.\n\nLetorosty byly používány indiány kmene Cherokee a Catawba k výrobě šípů.\n\n\"Sourwood Mountain\" (Sourwood je obecně rozšířený název pro kysloun stromový) je název skladby ve stylu Old Time Music, rozšířeného v Appalačské oblasti Spojených států. \n\n"}
{"id": "439382", "url": "https://cs.wikipedia.org/wiki?curid=439382", "title": "Poutní cesta", "text": "Poutní cesta\n\nPoutní nebo poutnická cesta nebo stezka je cesta, která je využívána účastníky poutí k dosažení určitého cíle, jímž bývá většinou poutní místo.\n\nVšechna velká náboženství znají poutní cesty a poutní místa (například pouť hadždž do Mekky v islámu). Pěší putování není jen reliktem minulosti a nápodobou předků, ale má smysl i v tom, že člověk se díky fyzické oběti (zátěži) a překonávání nepohodlí obětuje, čímž se podle některých činí vnímavějším pro duchovní prožitky a kontakt s Bohem. Je také blíž přírodě a je schopen ji lépe vnímat. S tím souvisí tzv. barokní kompozice krajiny, kdy byly kostely a jiné krajinotvorné prvky zasazovány do krajiny se zřetelem na to, jak bude na poutníka, jdoucího ať už v procesí nebo samostatně, působit. Poutními místy bývají jak velká města, jako Jeruzalém (svaté město všech tří velkých monoteistických náboženství), Řím, Santiago de Compostela, tak kostely, kolem nichž vznikly jen menší obce nebo zázemí (Lurdy, Mariazell, Einsiedeln, Velehrad, Hostýn, Svatá Hora u Příbrami), ale také určitá jinak opuštěná místa v krajině, jako je hora, pramen, studna, jeskyně nebo svatyně. Během společných poutních cest se někdy konají zastavení například za účelem společné modlitby, rozjímání nebo mše svaté. Poutních cest bývalo mnoho, v Českých zemích byly oblíbené například poutě do Křtin nebo Mariazell v Rakousku. Některé cesty mají staletou tradici, jsou ale zakládány i cesty nové.\n\n\n\n\n\n"}
{"id": "439402", "url": "https://cs.wikipedia.org/wiki?curid=439402", "title": "Silikóza", "text": "Silikóza\n\nSilikóza je druh plicního onemocnění, které patří do skupiny tzv. kolagenních pneumokonióz. Jedná se o usazování oxidu křemičitého v plicích, ten se do těla dostává vdechováním malých částeček. Nemoc se nejčastěji vyskytuje u pracovníků, kteří pracují v lomech, kamenolomech nebo v tunelech. Celý název nemoci je \"pneumonoultramikroskopiksilikovulkanokonióza\" a jedná se o jedno z nejdelších slov světa.\n\nToto onemocnění se nejčastěji projevuje právě těmito příznaky:\n\n\nPři podezření na silikózu se provádí RTG snímek plic, který může odhalit uzliny způsobené právě tímto onemocnění (většinou v horním laloku plic), může se provádět i CT vyšetření\n\nLéčba při tomto onemocnění medikamentózní cestou je nutná. Nasazují se antibiotikum, z důvodu dalšího poškození plic (např. TBC). Zajištěn musí být také dostatečný přísun kyslíku a s tím související abstinence cigaret. Při těžších formách silikózy je někdy nutné provést transplantaci plic.\n"}
{"id": "439409", "url": "https://cs.wikipedia.org/wiki?curid=439409", "title": "Jiří Křížek", "text": "Jiří Křížek\n\nJiří Křížek (27. květen 1893 – 1970) byl český advokát. Byl jedním z odsouzených v procesu se skupinou Milady Horákové.\n\nJako advokát zastupoval nejen britské, indické a rakouské velvyslanectví, ale také některé šlechtické rody. Mezi jeho klienty patřili např. Lobkowiczové, Kinští nebo Schwarzenbergové. Ke skupině Milady Horákové byl přiřazen až dodatečně. Ostatní obžalované neznal, přesto byl odsouzen k 22 letům těžkého žaláře a druhému nejvyššímu finančnímu trestu ve výši 150 000 Korun Československých. Dále mu bylo zkonfiskováno celého jmění a na 10 let byl zbaven čestných práv občanských.\n\nKřížek byl vězněn do roku 1963, poté mu nebyl přiznán starobní důchod a tak se živil jako knihkupecký příručí. Do vysílání rozhlasu se poprvé dostal až při závěrečných řečech, kdy mimo jiné také řekl: \"„Pokud mého stavu zvlášť se týče, chtěl jsem docela stručně, nikoliv jako advokát, ale jako člověk vylíčit příčiny, které mne vedly k páchání takovéto trestné činnosti. Nehledě na to, že jsem měšťáckého původu a byl jsem vychován v měšťácké ideologii, byla to ta okolnost zaměstnání advokáta 20 let v Bratislavě, 10 let v Praze, přivádělo mě výlučně do styku s buržoazií, aristokracií a posléze diplomacií. Byla to moje vlastní chyba, což dnes uznávám, že jsem nehledal nikdy styku s prostým lidem a tak mi zůstaly jeho přání a tužby neznámy.\"\" Proces s Křížkem trval hodinu a dvacet minut, do rozhlasového vysílání se ale 5. června nedostal.\n\n\n"}
{"id": "439411", "url": "https://cs.wikipedia.org/wiki?curid=439411", "title": "Papája obecná", "text": "Papája obecná\n\nPapája obecná (\"Carica papaya\") je teplomilná rostlina z čeledě papájovitých, vyznačující se velkými jedlými plody. Je to jediný druh rodu papája.\n\nPochází pravděpodobně ze Střední Ameriky, v plané podobě nebyla nikde nalezena. Postupně je naturalizována téměř ve všech paleotropických oblastech, na kvalitu půdy není náročná.\n\nJsou to mohutné byliny s dřevnatějícími lodyhami, mají tvar stromu a dosahující výšky až 10 m, byly však vyšlechtěny i kultivary vyrůstající jen do 2 m. Skořicově zbarvený nepravý kmen neobsahuje dřevo, ale je to dutá lodyha. Mívá průměr až 30 cm, směrem nahoru se konicky zužuje, nevětví se a je posetý trojúhelníkovitými jizvami po odpadlých listech. Lodyha má povrchová pletiva vyztužena hustou sítí zpevňujících vláken, které umožňují rostlině dobře vzdorovat náporům větrů i se zátěží plodů. Na vrcholku rostlin vyrůstá růžice opadavých žlutozelených listů dlouhých až 75 cm s řapíky měřícími 40 až 60 cm, což dodává papáji vzhled palmy. Čepel listů je hluboce dlanitosečná, mívá 7 až 11 podlouhlých celokrajných nebo hrubě zubatých laloků. Celá rostlina je prostoupena kanálky tzv.mléčnicemi, z kterých po poranění roní latex.\n\nKvěty jsou jednopohlavné i oboupohlavné a rostliny jednodomé, dvoudomé (většinou) nebo polygamní. Samičí květy vyrůstají v úžlabí postupně opadávajících listů, takže následné plody vypadají jako zavěšené přímo na dužnaté lodyze, která na vrcholku stále přirůstá. Drobné samčí květy bývají uspořádány v latách 30 až 100 cm dlouhých, jsou pětičetné, narůžovělé s nasládlou vůni. Jejich kalich bývá 1 až 1,5 mm dlouhý, koruna má trubku 25 až 60 mm s rozloženými cípy, nitky i prašníky jsou dlouhé po 1,5 mm. Samičí květy s krátkými stopkami mají kalich dlouhý 5 až 10 mm se zkroucenými kopinatými lístky.\n\nPlodem papáji jsou bobule. Podle kultivaru mívají rozmanitý tvar a velikost, na prvý pohled připomínají tykev. Mohou dosáhnout hmotnosti od 0,5 do 10 kg. Plody dvoudomých rostlin bývají kulovité, jednodomých kultivarů podlouhlé, hruškovité, kónické a mohou být až 50 cm dlouhé. Sladká, šťavnatá dužnina bobule je 3 až 4 cm silná a bývá žlutá, oranžová až karmínově červená. Ve středové dutině je množství drobných kulatých šedočerných semen o průměru asi 5 mm, která jsou obalena průsvitným rosolovitým míškem (arilem) sladkokyselé chuti. Semen může být 1000 až 1500, mají palčivou, pepřovitou chuť. Na rostlině se nachází současně i 100 kg plodů. V tropických podmínkách jsou květy a následně plody vytvářeny průběžně, v subtropech v chladnějších obdobích rostlina odpočívá.\n\nPapája obecná se pěstuje ze semen. Roste velice rychle a za půl roku po vzklíčení dosahuje výšky asi 2 m. Plodit začíná již třetím rokem a vyprodukuje ročně 30 až 150 plodů, dožívá se průměrně 25 let. Pokud se pěstuje na plantážích, likvidují se rostliny již po 6 až 7 létech a zakládají se nové.\n\nPapája obecná se od pradávna pěstuje pro své plody, které se konzumují syrové nebo kompotované, připravují se z nich džemy i ovocné nápoje, přidávají se do ovocných salátů, vaří se z nich „zelí“. Využívá se také jejich semen, která se pro svou palčivou chuť používají jako náhražky pepře. Mladé listy se konzumují jako špenát. Export celých plodů je, s ohledem na náchylnost na otlačení a houbovitá onemocnění, omezený.\n\nLatex, který obsahuje proteolytické enzymy rozkládající bílkoviny, např. papain a chymopapain, je obsažený v pletivu téměř celé rostliny. Ve velkém se získává nařezáváním nedozralých plodů, zachycená tekutina se usuší. Enzym papain podporuje trávení a má i protizánětlivé účinky. Používá se v lékařství, při výrobě žvýkaček i v kosmetice. Semena jsou známým lékem (i preventivním) vyhánějící hlísty a abortivem (prostředkem vyvolávající potrat). Papája se nedoporučuje v těhotenství a době kojení.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v plodech papáji.\n\nDonedávna měl rod papája asi 20 druhů, které však po podrobnějším prostudování byly shledány natolik odlišné, že byly přeřazeny do nových rodů \"Jacaratia\" a \"Vasconcellea\". Rodu papája zůstal přiřazen jediný druh, papája obecná, někdy nazývána melounová (převzato z anglického pojmenování \"melounový strom\").\n\nV roce 2016 bylo na světě vypěstováno 13,1 milionů tun plodů papáji. Zemí s nejvyšší produkcí byla Indie (43,7 % světové produkce). Deset největších pěstitelů vyprodukovalo asi 87,9 % celosvětové producke.\n\nDeset největších producentů papáji v roce 2016:\n\n \n"}
{"id": "439412", "url": "https://cs.wikipedia.org/wiki?curid=439412", "title": "Fanny Neuda", "text": "Fanny Neuda\n\nFanny Neuda (1819, Lomnice – 16. dubna 1894, Merano) byla židovská německy píšící spisovatelka.\n\nNarodila se v roce 1819 v rodině rabína Judy Schmiedla (1776–1855) v Lomnici. Po sňatku s Abrahamem Neudou (1812–1854) se odstěhovala do Loštic na Moravě, kde její manžel zastával funkci rabína. Fanny a Abrahamovi Neudovým se zde narodili tři synové: Moritz (* 1842), Julius (* 1845) a Gotthold (* 1846).\n\nPo manželově smrti v roce 1854 se zdržovala nějaký čas v Brně a posléze se usadila ve Vídni. Zemřela ve věku 75 let v lázeňském městě Merano (dnešní Itálie).\n\nKniha, která jí proslavila, se jmenuje \"Hodiny zbožnosti\" (\"Stunden der Andacht\"). Již brzy po svém prvním vydání v roce 1855 (tj. rok po smrti manžela Abrahama) se stala velmi populární. Do roku 1918 vyšlo více než třicet vydání. Kniha byla přeložena do angličtiny (1866), jidiš a hebrejštiny. Od roku 2008 existuje také český překlad.\n\n\"Hodiny zbožnosti\" jsou sbírkou modliteb pro různé příležitosti a životní okolnosti. \"Šlo o vůbec první knihu svého druhu, kterou kdy v němčině sepsala židovská žena pro židovské ženy. Dříve ženy používaly modlitební knihy, jejichž autory byli muži. Ti však ani při nejlepší vůli nemohli vystihnout a pochopit všechny potřeby a pocity žen. \"Hodiny zbožnosti\" však napsala žena, která do nich vložila své zkušenosti dcery, manželky a matky.\" \n\nNapsala také dvě sbírky příběhů pro děti: \"Naomi\" (1867) a \"Jugend-Erzählungen aus dem israelitischen Familienleben\" (Povídky pro mládež z izraelitského rodinného života, 1876).\n\n"}
{"id": "439413", "url": "https://cs.wikipedia.org/wiki?curid=439413", "title": "Adolf Kellner", "text": "Adolf Kellner\n\nAdolf Kellner (27. března 1904, Štramberk – 31. května 1953, Brno) byl český vysokoškolský učitel, dialektolog, bohemista a romanista.\n\nNarodil se v malém městečku Štramberk v rodině zámečníka. V letech 1915 – 1923 navštěvoval gymnázium v Příboře. Po maturitě se rozhodl studovat filozofickou fakultu Masarykovy univerzity v Brně. Od roku 1929 působil jako středoškolský profesor na tamějším reálném gymnáziu a od roku 1945 byl profesorem slovanské jazykovědy na filozofické fakultě brněnské univerzity.\n\nSvůj zájem upínal především k české a slovenské dialektologii. Mezi lety 1927 – 1937 vznikla řada prací o slovanských nářečích, ale hlavně o jemu blízkém, lašském nářečí.\n\nČlánky A. Kellnera ve Slově a slovesnosti (dostupné on-line):\n"}
{"id": "439415", "url": "https://cs.wikipedia.org/wiki?curid=439415", "title": "Peřejníkovití", "text": "Peřejníkovití\n\nPeřejníkovití (Psephenidae) je čeleď vodních brouků v anglicky mluvících zemích známých jako Water-penny beetles, protože jejich larvy žijící ve vodě svým vzhledem připomínají minci „penny“.\n\nLarvy se živí řasami, výkaly a larvami jiných vodních živočichů. Jejich přítomnost v tekoucích vodách je indikátorem čistoty vody, protože patří do kategorie nejcitlivějších organizmů. Nemohou žít v prostředí kde je skalnaté podloží pokryto slabou vrstvou řas, hub nebo anorganických sedimentů, proto jejich přítomnost, společně s některými rostlinami, signalizuje dobrou kvalitní vodu. Brouci jsou od 3 do 10 cm dlouzí, larvy jsou tvaru oválného až téměř kruhového a všeobecně mají měděnou barvu, což vysvětluje jak tento brouk přišel ke obecnému anglickému jménu „Water Penny“. Larvy brouka žijící ve vodě získávají kyslík přes membránu a opeřené žebrování na zadečku (abdomenu). Typicky jsou nalézáni v peřejích a bystřinách, přitisknuti pod kameny.\n\nDospělí brouci jsou terestriálními (suchozemskými) živočichy.\n\n\n\n"}
{"id": "439420", "url": "https://cs.wikipedia.org/wiki?curid=439420", "title": "Samos", "text": "Samos\n\nSamos (druhý pád \"Samu\", řecky Σάμoς) je řecký ostrov, který leží ve východní části Egejského moře poblíž pobřeží Malé Asie. Spolu s okolními malými ostrůvky, z nichž je obydlen pouze Samiopoúla, tvoří stejnojmennou obec jež je zároveň regionální jednotkou spadající pod kraj Severní Egeis. V obci a tedy i v regionální jednotce žilo v roce 2011 32 977 obyvatel, z čehož kromě čtyř na ostrůvku Samiopoúla všichni žili na hlavním ostrově. Největším městem je Karlovasi, zatímco sídlem obce a regionální jednotky jsou Vathy a Samos, jež leží těsně vedle sebe.\n\nV obci a tedy i v regionální jednotce žilo v roce 2011 32 977 obyvatel, z čehož kromě čtyř na ostrůvku Samiopoúla všichni žili na hlavním ostrově. Obec Samos se člení na čtyři obecní jednotky, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\nSamos má zhruba 477 km². Nejvyšší horou je Kerkis dosahující výšky 1434 m n. m. Hlavní město ostrova, Samos či také \"Vathy\", se dříve také nazývalo \"Kato Vathy\" (Κάτω Βαθύ) nebo též \"Limin Vatheos\" (Λιμήν Βαθέος).\n\nEkonomika spočívá zejména v zemědělství a turistice. Hlavními zemědělskými výrobky jsou hroznové víno, med, olivy, olivový olej, citrony, sušené fíky, mandle a květiny.\n\nV klasické antice byl ostrov centrem iónské kultury a bohatství. Ostrov proslavily například zdejší vína a červená keramika. Největšího rozkvětu dosáhl Samos za vlády tyrana Polykrata. Později byl pod kontrolou Perské říše a v období helénismu o vliv nad ostrovem soupeřili Ptolemaiovci a Seleukovci. V 2. století př. n. l. se ostrov dostal pod kontrolu Římské říše. Během středověku byl součástí Byzance a poté jej získali Janované. V té době byl Samos opět centrem řecké kultury a umění, dokud jej roku 1566 nezískali Osmané. Obyvatelé ostrova se roku 1821 připojili k řecké válce za nezávislost, avšak Samos zůstal po jejím skončení součástí Osmanské říše. Roku 1835 získal ostrov v rámci říše určitou autonomii a roku 1912 byl začleněn do Řeckého království. Během druhé světové války byl ostrov okupován italskými a posléze německými jednotkami.\n\nVýznamnými rodáky byli například Pythagoras, Ezop, Epikuros či Aristarchos.\n\nDo roku 2011 tvořil spolu s ostrovem Ikarií a skupinou ostrovů Fourni stejnojmennou prefekturu spadající pod kraj Severní Egeis.\n\nNa ostrově se nachází dvě památky zapsané v seznamu Světového dědictví organizace UNESCO – Héraion na Samu a Pythagoreion. Do seznamu byly oba zapsány roku 1992.\n\n\n"}
{"id": "439424", "url": "https://cs.wikipedia.org/wiki?curid=439424", "title": "Dort", "text": "Dort\n\nDort je sladká pochoutka vyrobená obvykle z těsta nebo huspeniny, která je po upečení rozřezána na pláty. Tyto pláty se slepují krémem, čokoládou, medem či dalšími pochutinami. Svrchní část dortu obvykle bývá ozdobena polevou, čokoládou, ovocem, či dokonce pudingem, jogurtem, vhodnou zeleninou, cereáliemi, ořechy, mandlemi, karamelem, džemem, povidly apod. Dort má také různé chutě. Může být čokoládový, vanilkový, jahodový, malinový apod. V nějakých obchodech naleznete takové různé tvary dortů, malých i velkých, např. může být malý a ve tvaru čtverce nebo velký kulatý.\n\nDort může mít několik pater, kdy postupně menší a menší dorty tvoří pyramidu. Používá se většinou při oslavách narozenin, při svatbách, veselkách, jiných oslavách a i jen tak bez důvodu a pro radost. Dorty mohou být vhodně upraveny do tvaru srdíček, knih, aut, zvířat, zbraní, šachovnic, lidských postav, obskurních geometrických tvarů a jinak. Narozeninové dorty se mohou zdobit svíčkami v počtu odpovídajícím věku oslavence. Při vysokém věku, zvláště žen, ale i mužů, se z praktických důvodů a z úcty k člověku počet svíček záměrně snižuje nebo zůstává dlouho stejný. V těchto zvycích existuje velká variabilita. Záleží na vhodnosti příležitosti, míře formality události a při ní přítomných lidí.\n\n\n"}
{"id": "439427", "url": "https://cs.wikipedia.org/wiki?curid=439427", "title": "Orel nejmenší", "text": "Orel nejmenší\n\nOrel nejmenší (\"Hieraaetus pennatus\") je malý až středně velký dravec z čeledi jestřábovitých, dosahující velikosti káně lesní.\n\nOd káněte se liší mimo jiné šesti (u káně pěti) prstovitými ručními letkami. Dospělí ptáci se vyskytují ve dvou barevných variantách – tmavé a světlé. Ptáci tmavé formy mají tmavohnědou spodinu těla s rezavým nádechem a v letu světlejší vnitřní ruční letky. Ptáci světlé formy mají spodinu těla bílou, kontrastující s černými letkami. Svrchu jsou ptáci obou forem hnědí, se světle hnědými velkými krovkami, bělavým kostřecem, malou bílou skvrnou na předním okraji křídel u hlavy a několik světlých per na lopatkách. Hnízdí v lesích s plochami otevřené krajiny, do České republiky zaletuje jen vzácně.\n\nOrel nejmenší zaletuje do České republiky jen velmi vzácně. Po roce 1989 byl pozorován pouze dvakrát, a to v září 1995 u Domaželic (okres Přerov) a v květnu 2006 u Nenkovic (okres Hodonín).\n\nV roce 2017 se jako první na světě podařilo liberecké zoologické zahradě úspěšně odchovati tohoto dravce v zajetí.\n\n"}
{"id": "439428", "url": "https://cs.wikipedia.org/wiki?curid=439428", "title": "Jean Théodore Lacordaire", "text": "Jean Théodore Lacordaire\n\nJean Théodore Lacordaire (1. února 1801 Chatillon-on-Seine – 18. července 1870 Liège) byl belgický entomolog francouzského původu. \n\nProtože měl velký zájem o přírodu poslali jej rodiče studovat do Le Havre. V roce 1824 připlul do Buenos Aires, kde se stal obchodníkem. Procestoval celou Jižní Ameriku a přitom využil každé volné chvilky k pozorování místní fauny.\n\nGeorge Cuvier jej v roce 1830 pozval do Paříže. Setkal se zde se slavnými přírodovědci jako byli Pierre André Latreille, Jean Victoire Audouin a André Marie Constant Duméril a společně s nimi založil Francouzskou entomologickou společnost (\"Société Entomologique de France\"). Koncem roku 1830 odešel do Guyany, kde se věnoval sběru přírodnin. Do Francie se vrátil v roce 1832. V roce 1835 se stal profesorem zoologie na universitě v Lutychu, kde poznal Henri-Maurice Gaèdea (1795-1834). V roce 1837 se stal také profesorem srovnávací anatomie. \n\nSvou aktivní činností obohatil sbírky zoologického oddělení muzea při universitě v Liege o sbírku 12 000 druhů z oborů ornitologie a ichtyologie. V letech 1834 až 1838 publikoval třísvazkové dílo \"Introduction à l'entomologie, comprenant les principes généraux de l'anatomie et de la physiologie des insectes\" (\"Úvod do entomologie včetně základních principů anatomie a fyziologie hmyzu\"). V roce 1835 publikoval \"Faune entomologique des environs de Paris\" (\"Entomologická fauna okresu Paříž\"). Jeho nejlepším dílem však je třináctisvazková \"Histoire naturelle des insectes, ″Genera″ des Coléoptères\" (1854-1876), uzavřená jeho úmrtím. Tato práce pak byla dokončena Félicienem Chapuisem. \n\nJeden z jeho tří bratrů, Jean-Baptiste Henri Lacordaire, byl duchovním řádu Dominikánů a významným liberálně-katolickým polemistou. \n"}
{"id": "439432", "url": "https://cs.wikipedia.org/wiki?curid=439432", "title": "Korozluky (zámek)", "text": "Korozluky (zámek)\n\nZámek Korozluky je klasicistní zámek nacházející se na jižním svahu Jánského vrchu nad obcí Korozluky v okrese Most v Ústeckém kraji. Od roku 1987 je chráněn jako kulturní památka.\n\nNa místě dnešního zámku stála středověká tvrz zmiňovaná poprvé již v roce 1408, která později zanikla. Kolem roku 1775 dal na jejím místě František Václav Rajský z Dubnice, krajský hejtman litoměřického kraje vystavět pozdně barokní jednopatrový zámeček. Stavba byla v roce 1786 soudně prodána na zaplacení dluhů. Zámek v roce 1806 nechal tehdejší majitel rytíř Václav Beníško z Dobroslavi přestavět do klasicistní podoby jako jednopatrovou dvoukřídlou stavbu. V roce 1848 se stali majiteli zámku pivovarští podnikatelé z Mostu Alex a Josef Fleischerové, kteří jej v roce 1870 přestavěli do dnešní podoby. V roce 1887 koupila zámek rodina Richterových a vlastnila jej až do konfiskace v roce 1945.\n\nPo druhé světové válce sloužil zámeček jako ubytovna, pak se jeho uživatelem stalo družstvo Včela, krátce i místní JZD. V roce 1960 bylo na zámku zřízeno odborné zemědělské učiliště, které však bylo posléze přeloženo do Podbořan. S plánovanou adaptací zámku na školu včetně přístavby učeben a tělocvičny se sice započalo, ale nikdy nebyla dokončena. Poté zámek sloužil jako administrativní budova Státního statku Bílina a nakonec jako sklady civilní obrany pro Okresní národní výbor v Mostě. Po vyklizení byla stavba ponechána osudu, až se z ní stala ruina s obvodovými zdmi bez střechy. Stejně poškozen byl i přilehlý park a kaple. Na objekt byl proto vydán demoliční výměr.\n\nV roce 1994 získal torzo zámku architekt Miroslav Perout jako náhradní restituci za hračkářskou továrnu v Mělníku a zahájil jeho obnovu. Novému majiteli se podařilo na záchranu získat jednak dotace od okresního úřadu a dále v rámci \"Programu záchrany architektonického dědictví ČR\" Ministerstva kultury byla provedena hrubá stavba. Poté přispěl Ústecký kraj na opravu interiérů a přilehlého zámeckého parku. Park se dostal rovněž do \"Programu na obnovu zahrad a parků\" Ministerstva životního prostředí.\n\nPark včetně obory nechali na konci 19. století zřídit tehdejší majitelé Richterovi. Ti také nechali u příjezdové cesty vystavět kapl sv. Josefa v podobě rotundy.\n\nDevastace se nevyhnula ani parku. Postupně zarůstal náletovými dřevinami a prostor sloužil jako skládka odpadu, především popela a škváry z kotelny.\n\nRegenerace zámeckého parku počítá s postupným vyčištěním a osázením parku novými stromy i teplomilnými a suchomilnými rostlinami, které jsou typické pro nedaleké chráněné území – národní přírodní památku na Jánském vrchu. V parku již byla obnovena kaple sv. Josefa, kterou v roce 2004 znovu vysvětil litoměřický biskup Josef Koukl. Park má být doplněn lavičkami a sochami.\n\nNa zámku jsou dvě památkové expozice. V přízemí je vystaveno sakrální umění z mobiliáře starých mosteckých kostelů, v patře pak zámecké interiéry 18. a 19. století. Zámek je pro veřejnost přístupný po dohodě s majitelem zámku panem Peroutem.\n\nCelý areál zámku je již dnes využíván i k dalším kulturním a společenským účelům. V roce 2008 se v parku a zámku pro veřejnost uskutečnil společenský večer \"Velká noční hudba.\"\n\n\n\n"}
{"id": "439435", "url": "https://cs.wikipedia.org/wiki?curid=439435", "title": "Orlík krátkoprstý", "text": "Orlík krátkoprstý\n\nOrlík krátkoprstý (\"Circaetus gallicus\") je velký dravec z čeledi jestřábovitých.\nVsedě je nápadná široká hlava (téměř jako u sov). Od jiných orlů se liší světlou spodinou těla a křídel, s obvykle tmavším hrdlem a hlavou, rovnoměrně skvrnitými krovkami a letkami. Na ocase jsou tři tmavé pruhy. Od orlovce říčního a světlých kání lesních se liší absencí tmavé skvrny v ohbí křídla.\nV Evropě hnízdí asi 8 000–13 000 párů, hlavně na jihozápadě. Jiné zdroje udávají menší čísla (4000). Do České republiky zaletuje jen vzácně, po roce 1989 je známo méně než deset pozorování. Oblíbeným biotopem jsou vřesoviště, krasové oblasti a návrší – místa s dostatkem plazů.\nNejoblíbenější potravou orlíka jsou hadi, následovaní dalšími plazi a obojživelníky. V případě nedostatku plazů útočí i na menší savce a výjimečně i na malé ptáky a velký hmyz.\nHnízda staví na stromech. Snáší obvykle jen jedno vejce, na němž většinou samice sedí 46–48 dní. Doba hnízdní péče je 70–80 dnů. O vzletná mláďata se dospělí starají ještě asi měsíc.\n"}
{"id": "439437", "url": "https://cs.wikipedia.org/wiki?curid=439437", "title": "Sásánovská říše", "text": "Sásánovská říše\n\nSásánovská říše (též Novoperská říše) byl rozsáhlý státní útvar nacházející se v oblastech Středního východu, jeho centrum se rozkládalo zhruba na území dnešního Iráku a Íránu. Je pojmenován dle své vládnoucí dynastie Sásánovců, oficiálně se však říše nazývala Říše Árjů (\"Ērānšahr\").\n\nPo dobytí achaimenovské říše Alexandrem Velikým (336–323 př. n. l.) a následné vládě makedonských Seleukovců se většiny Předního východu zmocnili během sto let (cca 240–140 př. n. l.) Parthové, skythský národ, obývající původně oblast Střední Asie a živící se chovem dobytka a loupežením. Nově vzniklá Parthská říše se stala významným protihráčem dalšího mocného státního útvaru, který se v téže době konstituoval: Římské říše. Ta nejpozději od druhé poloviny 1. století př. n. l. kontrolovala část někdejších achaimenovských držav, především Malou Asii, Sýrii a Egypt. Hranice mezi parthskou říší a římským impériem se po četných válkách ustálila v 1. století n. l. na středním Eufratu a ani dočasné Traianovy výboje v Mezopotámii (114–117 n. l.) na tom mnoho nezměnily.\n\nV prvních desetiletích 3. století procházel parthský stát závažnou krizí, k níž přispěly jednak dlouholeté války s Římem, jednak rozbroje uvnitř vládnoucího rodu Arsakovců. Tohoto oslabení ústřední vlády využil jeden z lokálních vládců v Persidě, stachrský král Ardašír, jenž s nesmírnou energií zahájil expanzi proti jednotlivým vazalům Parthů v Íránu. Po několikaletém zápasu se mu podařilo dobýt v letech 224–228 celé teritorium parthské monarchie a nechat se v jejím hlavním městě Ktésifóntu korunovat na krále králů. Nastala éra novoperské říše Sásánovců, jež měla trvat více než čtyři sta let.\n\nNa rozdíl od achaimenovské říše, jež vznikla dobytím starších státních útvarů, stojících mnohdy na vyšší kulturní úrovni než „kmenové“ území Peršanů (jako příklad mohou sloužit Babylonie a Egypt), povstala sásánovská monarchie expanzí vnitřní, kdy lokální dynastie z Persidy postupně ovládla již existující stát (parthskou říši). Z tohoto důvodu musely v sásánovském státě působit mnohem silněji prvky kontinuity, než tomu bylo v případě říše Achaimenovců. Hlavní rozdíly mezi sásánovským a parthským obdobím spočívaly jednak v oblasti náboženství, jednak ve vztahu k sousednímu římskému impériu na Západě; vnitřní struktura byla převratem dotčena podstatně méně.\n\nKorunovačním městem a centrem správy zůstal i za Sásánovců Ktésifón v Mezopotámii, přejmenovaný k poctě zakladatele dynastie na \"Veh-Ardašír\" (Ardašír je výborný). Říši stejně jako za Parthů tvořila rozsáhlá královská doména rozdělená na satrapie (středopersky \"šahr\"), značně autonomní državy velmožů (v nichž král například nemohl zakládat města) a polonezávislá vazalská království, seskupená hlavně v periferních oblastech. Co do rozsahu byla novoperská říše mnohem menší než její achaimenovská předchůdkyně – patřila k ní vedle vlastního Íránu už jen celá Mezopotámie, dále části Turkmenistánu, Afghánistánu, Pákistánu a Ománu a od 6. století i značný díl Jemenu. Za Husrava II. se Peršané zmocnili na úkor Byzance ještě Egypta, Sýrie a většiny Malé Asie, tyto výboje však neměly dlouhého trvání.\n\nTeoreticky byl sásánovský velkokrál absolutním vládcem nad všemi obyvateli monarchie, v praxi jeho moc omezovaly vlivné velmožské rody (zčásti parthského původu) a zarathuštrovské kněžstvo v čele s nejvyšším móbadem (vrchním mágem). Snaha krále Husrava I. zformovat novou šlechtickou vrstvu, která by tolik neohrožovala panovnickou moc, byla sice ve své době úspěšná, natrvalo však závislost králů na velmožích neodstranila. Z nápisů a zmínek v kronikách známe názvy četných úřadů státní správy, od vezíra (\"vazurg-framádár\") přes satrapu (\"šahrab\") až po vrchního písaře (\"dibírbed\") a velitele tělesné stráže (\"hazáruft\").\n\nJádrem sásánovského vojska byla těžká jízda, ale pochopitelně existovaly i pěší kontingenty, ačkoli o nich není známo tolik jako o kavalerii. Celkový počet armádních sborů mohl i s jednotkami vazalů a spojenců dosahovat 100 000 mužů, přesná čísla však lze jen velmi těžko stanovit. Pokud jde o organizaci, bylo celé vojenství založeno na desítkovém systému – oddíl měl sto bojovníků, deset oddílů tvořilo jednotku a deset jednotek armádu o 10 000 mužích. Vrchní velitel měl titul \"spáhbed\", velitelem kavalerie byl \"aspbed\". Mezi úspěchy sásánovské armády patří např. zajetí římského císaře Valeriana roku 260 n. l.\n\nZ náboženského hlediska byl sásánovský stát mnohem méně tolerantní nežli stát parthský či dokonce achaimenovský. Již od 3. století docházelo stále ke konfliktům mezi zarathuštrovským kněžstvem, podporovaným králem, a jinověrci, především křesťany. Důvodem byla určitá institucionalizace zarathuštrismu (vznik strukturované hierarchie, od prostých mágů až po nejvyššího móbada) a prosazení křesťanské víry v sousední římské říši, jejíž vladaři se pokládali za hlavu všech křesťanů (caesaropapismus). Pronásledování a diskriminace ustaly v Persii až v druhé polovině 5. století, kdy se křesťanští poddaní velkokrále dostali do schizmatu s konstantinopolskou ortodoxií (nestoriánství) a Sásánovci tak získali „svou vlastní“ církev, nezávislou na Římu.\n\nSásánovská říše byla spolu s říší římskou a později byzantskou nespornou velmocí soudobého světa a teprve expanze sjednocených arabských kmenů ve třicátých a čtyřicátých letech 7. století způsobila její nečekaně rychlý zánik. Nastala éra muslimského Íránu, politicky pak epocha multietnického arabského chalífátu, rozkládajícího se v době svého největšího rozsahu od Španělska až po hranice Indie.\n\n"}
{"id": "439438", "url": "https://cs.wikipedia.org/wiki?curid=439438", "title": "Deutschland Cup 1987", "text": "Deutschland Cup 1987\n\nPrvní ročník Deutschland Cupu se odehrál ve dnech 28. do 30. prosince 1987 ve Stuttgartu v SRN. Vyhrála ho Československá reprezentace.\n\n SRN - Polsko 5:1 (3:0, 0:1, 2:0)\n\n28. prosince 1987 - Stuttgart\nBranky: Kiessling, Niederberger, Franz, Brittig, Steiger - Bujar.\n\n29. prosince 1987 - Stuttgart\nBranky: 11. Rosol, 28. Lála, 32. Liba – 24. Gruth, 58. Stebnicki.\nRozhodčí: Erhard (GER)\nVyloučení: 4:3\n\nČSSR: Bříza - Božik, Benák, Suchánek, Hořava, Stavjaňa, Gudas, Uvíra - Vlach, Hrdina, Doležal - Rosol, Růžička, Raděvič - Haščák, Pašek, Liba - Lála, J. Kučera, Lubina.\n\nPolsko: Samolej - Potz, Gruth, Bryjak, Kadziolka, Swiatek, Cholewa, Las, Syposz - Bujar, Adamiec, Kwasigroch - Christ, Stebnicki, Sikorski - Morawiecki, Steblecki, Podsiadlo - Pacula, Copija, Jachna. Trenér: Leszek Lejczyk\n\n30. prosince 1987 – Stuttgart\nBranky: Lubina, Růžička, Liba - Draisaitl, G. Truntschka.\nRozhodčí: Olsson (SWE)\nVyloučení: 8:6 + H. Steiger 10 min.\n\nČSSR: Šindel - Božik, Benák, Suchánek, Hořava, Stavjaňa, Uvíra - Vlach, Hrdina, Doležal - Rosol, Růžička, Raděvič - Haščák, Pašek, Liba - Dolana, J. Kučera, Lubina.\n\nSRN: Friesen - Kiessling, Niederberger, Kreis, Kretschmer, Medicus, Schuster - H. Steiger, G. Truntschka, Hegen - Obresa, Holzmann, Franz - Roedger, Wolf, Fischer - Ahne, Draisaitl, B. Truntschka - Brittig. Trenér: Xaver Unsinn\n\n\n"}
{"id": "439441", "url": "https://cs.wikipedia.org/wiki?curid=439441", "title": "Karambol", "text": "Karambol\n\nKarambol je kulečníková hra, která se hraje na malém (210 × 105 cm) nebo závodním (284 × 142 cm) kulečníkovém stole bez děr, s tágem a třemi nebo čtyřmi koulemi. Karambolem je myšlena srážka hracích koulí.\n\n\nV karambolu se dále rozlišují jednotlivé disciplíny, např. volná hra, kádr, jednoband, trojband a exhibiční kulečník.\n\nVolná hra\n\nVe volné hře může hráč sehrát v jednom sledu neomezený počet karambolů, a to až do výše limitu určujícím délku zápasu. Při hře může neomezeně využívat celé hrací plochy mimo zakázaných rohů.\n\nKádrové hry\n\nKádrové hry mají dva základní způsoby hry v zakázaných polích: Na jeden nebo dva karamboly uvnitř zakázaného pole.\n\nČáry rozdělují plochu na různě velké pole (kádry). Velikost těchto kádrů je určena druhem kádrové disciplíny a velikostí stolů. Číslo označující kádrovou disciplínu je totožné s délkou kádrového čtverce (čtyři čtverce v rozích hrací plochy) a udává se v cm. U paty všech kádrových čar při mantinelech jsou nakresleny kotvové čtverce, které zasahují do obou kádrových polí.\n\nJednoband\n\nPři jednobandu se musí hráčova koule dotknout nejméně jednoho mantinelu před dokončením karambolu, tj. před zásahem koule č. 3. Přitom je lhostejné, je-li hráno způsobem koule č. 2 - mantinel(y) - koule č. 3, nebo mantinel(y) - koule č. 2 a 3, popřípadě mantinel(y) - koule č. 2 - další mantinel(y) - koule č. 3. Pro tuto soutěžní disciplínu se nevyznačují na hrací ploše žádné zakázané plochy.\n\nTrojband\n\nPři trojbandu se musí hráčova koule dotknout nejméně třikrát jednoho či více mantinelů před dokončením karambolu, tj. před zásahem koule č. 3. Přitom je lhostejno, je-li hráno způsobem koule č. 2 - mantinely - koule č. 3, nebo mantinely koule č. 2 a 3 nebo mantinely koule č. 2 - mantinely koule č. 3. rovněž pro tuto soutěžní disciplínu se nevyznačují na hrací ploše žádná zakázaná pole.\n\nNejúspěšnější český (československý) hráč sportovního kulečníku je s počtem 50 titulů mistra ČR Zoltán Kováč.\n\nNěkolika českým hráčům se podařilo uspět i na evropské scéně.\n\n\nKarambol se čtyřmi koulemi je česká specialita a zpravidla se hraje pouze na tzv. malém stole, tj. o rozměrech 210 cm × 105 cm, případně na stolech o ještě menším rozměru. Někdy bývá hra se čtyřmi koulemi nazývána též jako \"hospodský karambol\". Hra se hraje se čtyřmi koulemi, z nichž hrací koule K1 je zpravidla červená a s touto koulí hrají vždy všichni hráči. Barva hrací koule závisí na dohodě zúčastněných (a protože hrací koule K1 je všem společná, mohou se hry účastnit i vícečlenné týmy).\nKoule, na které hráč svou hrací koulí míří a snaží se je trefit, jsou rozdílných barev a nazývají se jako \"koule cizí\", přičemž pořadí trefení jednotlivých barev není pro hru podstatné. Podstatné je kolik cizích koulí hráč zasáhl svou (zpravidla červenou) koulí a zda byl před zásahem první z koulí nejprve trefen mantinel (jinak také \"buzar\") či nikoliv. Pokud je totiž trefen nejprve mantinel a teprve poté nějaké koule (nejméně 2), bodové hodnocení se násobí dvěma.\n\nHráči si před hrou určí limit karambolů a hráč, který bodového limitu dosáhne jako první, vyhrává hru. Pokud se hráči během hry nepodaří svou (zpravidla červenou) koulí trefit korektním způsobem alespoň dvě libovolné cizí koule, pokračuje soupeř ze vzniklé pozice. Takto se hráči střídají, dokud jeden z nich nedosáhne předem domluveného limitu karambolů.\n\nV karambolové hře se čtyřmi koulemi je povoleno hrát na celé ploše stolu a nejsou zde žádné zakázané zóny.\n\nPokud se během hry dvě či více koulí \"nalepí\" (neboli \"spí\") k sobě tak, že mezi nimi není viditelná mezera, existují dvě možnosti:\n\n\nVýše naznačené záludnosti jsou běžné, liší se region od regionu a mají bezpočet variant. Hráči bývá např. upíráno právo započítat si tzv. \"kopané\" karamboly, tedy body ze situace, kdy se hráčova koule K1 před dosažením karambolu nevyhne vícenásobnému dotyku s libovolnou \"cizí\" koulí či koulemi. Jindy bývá na závěr partie vyžadován tzv. závěrečný strk \"koule - mantinel - koule\" či přesné dosažení limitu; to znamená, že chybí-li hráči do konce např. 1 bod, nesmí závěrečným strkem zahrát bodů více (2, 10 či 20). Lze se setkat i se situacemi, kdy se hráči, který limit partie výše naznačeným způsobem \"přehrál\", snižuje dosažené skóre o body zahrané navíc. Příklad: Hráč v partii na 200 bodů dosáhl skóre 199. Posledním strkem však zasáhne všechny 3 cizí koule a dosáhne tak zisku 10 bodů namísto požadovaného 1 bodu. Nad limit partie mu tedy přebývá 9 bodů; pak jeho skóre podle této logiky klesá na 191 bodů a ke stolu jde soupeř. Další z možných pravidel hovoří o tzv. \"podepsání\" náběhu; jde o to, že hráč, který na závěr svého náběhu (návštěvy u stolu kdykoli během hry) netrefí ani jednu z cizích koulí (tj. se \"nepodepíše\"), ztrácí všechny body v tomto náběhu dosažené a nesmí si je připsat.\n\n\n\n"}
{"id": "439444", "url": "https://cs.wikipedia.org/wiki?curid=439444", "title": "John Stuart Mill", "text": "John Stuart Mill\n\nJohn Stuart Mill (20. května 1806 Londýn, Velká Británie – 8. května 1873 Avignon, Francie) byl anglický filosof, empirik, politický ekonom a liberální politik.\n\nMezi jeho nejvýznamnější díla patří \"O svobodě\" (1859), \"Úvahy o vládě ústavní\" (1861) a \"Utilitarismus\" (1863). Zasadil se o význam psychologie v systému věd. Zabýval se též národohospodářskou politikou. Svým myšlením ovlivnil fabiánskou školu. Měl značný vliv i na T. G. Masaryka i jeho ženu Charlottu Garrigue.\n\nJeho otcem byl benthamovský utilitarista a klasický ekonom James Mill. Ten kladl velký důraz na vzdělání. Již od tří let byl John Stuart Mill vzděláván v řečtině, v sedmi letech četl Homéra, Platona a Thúkydida. K tomu se začal učit latinsky a základům matematiky a přírodních věd. V pozdějším věku ho otec zasvětil do filosofie, logiky a ekonomie. Ve dvanácti letech s otcem pracoval na edici pětisvazkového Benthamova díla. Následkem se v patnácti letech psychicky zhroutil. Po návratu z léčení na jihu Francie založil diskuzní klub \"Utilitarian Society\". Jeho přetrvávající duševní problémy mu nedovolily dokončit studium práv.\n\nV letech 1827 až 1857 byl zaměstnán jako úředník Východoindické společnosti. Díky tomuto zaměstnání se stal nezávislým na svém otci. Začal se věnovat poezii a stýkání s přáteli. Význam v jeho přerodu od rozumového utilitarismu k zapojení citů měla jeho budoucí žena Harriet Taylorová, se kterou se seznámil roku 1830, vzal si ji ale až roku 1851 po smrti jejího prvního manžela Johna Taylora. Na základě jejich korespondence lze předpokládat, že měla na Millovo myšlení nemalý vliv.\n\nPosledních třicet let svého života věnoval psaní politických, ekonomických a filosofických textů na bázi sociálního liberalismu. Ačkoli Mill v mnohém zachovával a rozvíjel tehdejší konvenční ekonomické uvažování, mnohé jeho myšlenky byly poměrně originální: přimlouval se za redistribuci bohatství státem, ovšem s minimem byrokracie – formou nepodmíněného příjmu všem občanům. Namísto myšlenky trvalého hospodářského růstu předkládal myšlenku růstu stacionárního. Nadto zpochybňoval soukromé vlastnictví přírodních zdrojů a byl propagátorem družstevnictví – v roce 1852 se zasadil o přijetí prvního britského družstevního zákona, jenž v upravené podobě stále platí.\n\nV letech 1865–1868 byl poslancem Dolní sněmovny a rektorem na skotské Univerzitě v St. Andrews. Po roce 1868 se s rodinou přestěhoval do francouzského Avignonu.\n\nPo osamostatnění se se začal věnovat studiu nových filosofických směrů v podobě utopického socialismu a pozitivismu. Svůj utilitarismus tím proměnil na sociální liberalismus. Současně odmítl benthamovskou dedukci a za základ poznání označil indukci. To popsal ve svém prvním díle \"Systém deduktivní a induktivní logiky\" (1843), ve kterém zrelativizoval poznání. Ve svém dalším díle \"Principy politické ekonomie\" (1848) reagoval na ekonomii Adama Smithe. Mill označil práci za zboží, a nikoliv vlastnictví, jak to činil Smith. Současně poukázal na to, že svobodný trh obohacuje jen část společnosti. Mill tím považoval za nutné ohlížet se na sociální situaci dělníků. Obě jeho díla sloužila jako učebnice na univerzitách.\n\nRoku 1859 napsal své nejznámější dílo esej \"O svobodě\", ve kterém hájil liberální pojetí svobody, které považoval za nejvyšší hodnotu člověka. Tedy svobody od státu a donucování. Věřil, že míra svobody je relativní a lze se v ní zdokonalovat. Dále zde rozvíjel svobodu slova a shromažďování, a také individualismus. Současně však klade důraz na hodnotu altruismu. Každý jedinec má dle Milla právo na svobodu slova a shromažďování, a to i když se ve svém postoji mýlí, což umožňuje jeho pojetí pravdy, kterou chápe jako relativní. V otázce odpovědnosti tvrdil, že člověk není odpovědný společnosti ve svých výlučných záležitostech, ale je odpovědný v otázkách společenských. Podstatu změny ke svobodné společnosti neviděl ve změně politické vlády, ale v kulturním povznesení společnosti samotné. Při psaní eseje mu byli inspirací Johann Wolfgang von Goethe a Wilhelm von Humboldt.\n\nV tomto díle popsal svou ideální podobu politického systému. Tvořil ho v kontextu britského politického systému 19. století. Za základ považoval pluralitní zastupitelskou demokracii, ve které budou zastoupeny všechny společenské segmenty, a to díky všeobecnému volebnímu právu se zmnoženým a veřejným hlasováním. Dle Milla by měl mít možnost volit si zástupce každý občan, který splní čtyři podmínky, za prvé je svéprávný, za druhé má ukončené základní vzdělání, za třetí platí přímé daně a za čtvrté nepobírá farní podporu. Mill věřil, že volit mohou jen lidé s alespoň minimální mírou vzdělání, lidé, kteří se přímo podílejí na státním rozpočtu a kteří nežijí z veřejných dávek, ale vydělávají si v zaměstnání. Zmnožené hlasovací právo pojal ve smyslu udělení dvou hlasů pro absolventy univerzit, jelikož se obával, že by vzdělanostní elity byly utlačovány méně vzdělanými masami. Veřejné hlasování prosazoval kvůli transparentnosti voleb.\n\nZa ideální volební systém považoval návrh předložený poslancem Thomasem Harem, který představil možnost, ve které ve většinovém systému občané vybírají kandidáty z libovolných obvodů tak, aby měli v Parlamentu zástupce svých názorů a nejen svého obvodu. Současně zastával myšlenku pouze jedné komory Parlamentu, a to dolní komory, tedy shromáždění. Horní komora, v podobě senátu voleného z politických a vzdělanostních elit, dle něj může být užitečná jen ve federacích, kde slouží jako rovný zástupce zemí.\n\nRoku 1859 vydal \"Myšlenky o parlamentní reformě\". Mezi jeho další díla patří \"Esej o poddanství žen\" (1869), ve kterém upozorňuje na nerovné postavení žen a podporuje jejich emancipaci, či \"Tři eseje o náboženství\" (1874). Roku 1873 vydal svou autobiografii. Jeho posledním, a nedokončením dílem byla kniha \"Kapitoly o socialismu\", ve které varoval před nebezpečím státního dirigismu a intervencionismu, a také před plánovaným hospodářstvím. Za to si vysloužil kritiku od Karla Marxe.\n\n\n"}
{"id": "439446", "url": "https://cs.wikipedia.org/wiki?curid=439446", "title": "Adam Smith", "text": "Adam Smith\n\nAdam Smith (5. června 1723 Kirkcaldy, Skotsko, Království Velké Británie – 17. července 1790 Edinburgh, Skotsko, Království Velké Británie) byl skotský ekonom a filosof, zakladatel moderní ekonomie a představitel skotského osvícenství.\n\nNarodil se jako jediný syn celního úředníka. Od roku 1737 do roku 1740 studoval na univerzitě v Glasgow, jako předměty studia zde měl řečtinu, logiku, filozofii, matematiku a fyziku. V této době se aktivně podílel na činnosti prvního ekonomického klubu na světě. Jeho učitelem morální filozofie byl Francis Hutcheson. Po završení studia od roku 1740 pokračoval ve studiích na univerzitě v Oxfordu na Balliol College. Po jedenácti letech studia v Oxfordu by byl připraven na kariéru duchovního. Po šesti letech ale od této myšlenky upustil a vrátil se do Skotska. V roce 1751 byl zvolen profesorem logiky na univerzitě v Glasgow a o rok později profesorem mravní filozofie. V roce 1759 publikoval svoji první práci \"Teorie mravních citů (The Theory of Moral Sentiments)\". V roce 1764 přijal pozvání vévody z Buccleuchu (syna Charlese Townshenda) a stal se jeho průvodcem a učitelem na jeho studijní cestě po pevnině. Tuto cestu zakončili desetiměsíčním pobytem v Paříži (do října 1766), kde se seznámil s Voltairem a francouzskými fyziokraty a jejich díly. V roce 1767 až 1773 se věnoval psaní knihy \"Bohatství národů\". Toto dílo mělo veliký úspěch již za jeho života, vyšlo v pěti vydáních a bylo přeloženo do francouzštiny a němčiny. Smith se díky tomuto dílu stal uznávanou ekonomickou autoritou v Anglii i v zahraničí. Koncem roku 1778 byl v Londýně jmenován komisařem královských cel ve Skotsku, proto se přestěhoval do Edinburghu, kde žil až do své smrti.\n\nSmithovy přednášky na Glasgowské univerzitě měly čtyři části: první byla přirozená teologie, druhá etika, třetí nauka o spravedlnosti a čtvrtá o politické ekonomice. Obsahem jeho přednášek bylo převážně pojednání z jeho díla \"Teorie mravních citů\". Zachovaly se některé drobné stati, jako úvahy o prvním tvoření jazyků. Před svojí smrtí dal Adam Smith většinu svých děl spálit, ale v roce 1895 objevil profesor Edwin Cannan sešit studenta Smithových přednášek o spravedlnosti, policii, veřejných příjmech a vojenství. V roce 1896 byly vydány pod názvem \"Lectures on Justice, Police, Revenue and Arms\". Adam Smith je uváděn s přívlastkem národohospodář. Pro jeho hlavní dílo \"Bohatství národů\" se zapomíná na dílo \"Teorie mravních citů\", kde Smith vychází ze skutečnosti přirozené sympatie a vysvětluje nejsložitější mravní vztahy. Tyto představy vedou k závěru, že jednotlivci nejsou přirozeně egoističtí, že mají potřebu se spontánně sdružovat a že není potřeba vnějšího zásahu, aby vznikl společenský život. Smith chápe člověka jako společenskou bytost a klade důraz na lítost a soucit, emoce, jež pociťujeme nad neštěstím druhých, a schopnost empatie. Svou nauku o ekonomické teorii postavil na zájmu jednotlivce o sebe sama (egoismus).\n\nTěžištěm jeho díla je kniha zkráceně zvaná \"Bohatství národů\" (\"Wealth of Nations\", plným titulem \"An Inquiry into the Nature and Causes of the Wealth of Nations\", 1776; česky \"Pojednání o podstatě a původu bohatství národů\", SNTL 1958 ve dvou svazcích a Liberální institut 2001). V ní přišel s teorií spontánního řádu se svobodou, konkurencí a dělbou práce jako nezbytnými předpoklady bohatství všech členů společnosti, s podobenstvím o neviditelné ruce trhu. Zde popisuje zvýšení efektivity práce při specializaci dělníka na jednu operaci, srovnává a popisuje výrobní náklady a zisk v porovnání s dělníkem, který musí zvládat práci na několika operacích souběžně. Rozebírá různé situace z hlediska potřeb zaměstnavatelů a zaměstnanců, odráží obraz vzniku a přínosu manufaktur. V tomto díle rozebírá filozoficky skutečnou hodnotu zboží, převedenou na hodnotu lidské práce, porovnává různé profese mezi sebou z hlediska jejich náročnosti, podle příprav na jejich vykonávání a náročnost jejich způsobu výroby, rizika provozování, fyzické náročnosti i z hlediska dlouhodobých příprav (studia) na kterékoliv náročné a zodpovědné zaměstnání. Popisuje také nemalou důležitost rozmístění jednotlivých profesí a dodávaného zboží, vzhledem k vyrovnání poptávky a nabídky v závislosti na ceně (první ekonomický popis neviditelné ruky trhu). Popisuje také porovnání způsobu směny zboží za lidskou práci, výrobek a za peníze. Popisuje vztah zaměstnavatele k zaměstnancům, jejich konkrétní povinnosti a investice při výrobě zboží a následné výhody z toho vyplývající pro obě strany. Smith byl toho názoru, že rozsah dělby práce, trhu a specializace funguje prostřednictvím sekvence, která zvyšuje produktivitu práce. Popisuje funkci kapitalismu, kde chudý dělník pracuje a nevytváří žádné úspory, nýbrž jeho práce slouží jen k uspokojení jeho potřeb, zatímco kapitalista vlastní kapitál a ze svých úspor tento kapitál navyšuje nekonečnými investicemi pro tvorbu produktů, kde může svojí prací uspokojit své potřeby chudý dělník. Zaměstnanost je tedy funkcí akumulace kapitálu, díky úsporám může kapitál akumulovat a zvětšovat prostředky mzdového fondu a potažmo zaměstnanosti. Mzdy se ve Smithově díle pohybují kolem existenčního minima, kde Smith uvádí velikou konkurenci dělníků v porovnání s konkurencí kapitalistů, jichž je omezený počet. Popisuje základ obchodního merkantilního systému, v určení místa a způsobu bohatství, kde je dvojí funkce peněz jako nástroje obchodu a měřítka hodnoty. Před knihou \"Bohatství národů\" vydal rovněž významné, ale dnes méně populární dílo \"Teorie mravních citů\" (\"The Theory of Moral Sentiments\", 1759; v češtině vyšel \"Liberální institut\" 2005), v němž odmítl vizi o možnosti centrálního řízení společnosti. Zabýval se také paradoxem hodnoty.\n\nNa Smithovo dílo navazovali a dále je rozvíjeli všichni další ekonomové 19. století jako např. John Stuart Mill, David Ricardo a Alfred Marshall, ovlivnil i Karla Marxe; vraceli se k němu i mnozí významní ekonomové moderní doby jako např. John Maynard Keynes, Friedrich August Hayek, Ludwig von Mises či Ronald Coase.\n\nDoktor Josef Macek o něm napsal: \"„Adam Smith uveřejnil svůj Blahobyt národů; a ten - díváme-li se na jeho konečné následky - jest nejdůležitější kniha, která kdy byla napsána, a jest jistě nejcennějším příspěvkem, který kdy byl podán jediným člověkem k tomuto cíli, aby byly na pevno postaveny zásady, na nichž vláda má býti založena.“\"\n\nKarel Marx o něm napsal: \"„Na jedné straně sleduje vnitřní souvislost ekonomických kategorií čili skrytou stavbu ekonomického systému. Na druhé straně staví vedle toho souvislost, jak je zdánlivě dána v jevech konkurence a jak se tudíž jeví pozorovateli, stejně jako člověku, který je prakticky v zajetí procesu výroby a je na něm zainteresován.“\"\n\nJeho přezdívka (spíš nadávka) byla \"„blekota Smith“\". Mimo jiné měl vadu řeči a nervový tik. Sám o sobě prohlásil: \"„Krásný jsem pouze ve svém díle.“\"\n\nJeho dílo bylo zaměřeno na detailní rozpracování celé ekonomiky - pojednává o hodnotě výrobku, lidské práci, poptávce a nabídce, hodnotě peněz, hodnotě statků, funkci a způsobech směny zboží a materiálu, funkci toku zboží a poptávky po lidské práci. Je to komplexní filozofické zmapování celého ekonomického systému v raně kapitalistické společnosti, které dalo směr dalšího vývoje makro- a mikroekonomiky dalších generací, ujednotilo a vyvrátilo nesčetné nesmysly, které byly hromaděny po věky.\n\n\n\n"}
{"id": "439448", "url": "https://cs.wikipedia.org/wiki?curid=439448", "title": "Fibroblast", "text": "Fibroblast\n\nFibroblast je základní buňka vazivové tkáně rozptýlená u člověka v různých částech těla. Produkuje do okolí extracelulární matrix (mimobuněčnou hmotu) a různá vlákna (kolagen atp.). Má obvykle hvězdicovitý tvar, z výrazných organel zejména buněčné jádro, vyvinuté drsné endoplazmatické retikulum, Golgiho aparát a mitochondrie. Fibroblasty je velmi snadné kultivovat v laboratorním prostředí, proto jsou často voleny při výběru vhodných buněk na různé výzkumy.\n\nFibroblast je zřejmě nejméně specializovanou buňkou ze všech pojivových buněk. S tím také souvisí, že se zřejmě může za určitých podmínek přeměnit na jednu z mnoha dalších pojivových buněk, jako je osteoblast (kostní buňka), adipocyt (tuková buňka), chondrocyt (buňka chrupavky), ale i ve svalovou buňku hladké svaloviny. Rychle se dělí a produkuje stavební materiál. Účastní se např. hojení ran v místě, kde je poraněna pokožka.\n\n"}
{"id": "439454", "url": "https://cs.wikipedia.org/wiki?curid=439454", "title": "Bing", "text": "Bing\n\nBing (dříve také \"Live Search\", \"Windows Live\" Search a \"MSN Search\") s krycím jménem \"Kumo\", je internetový vyhledávač provozovaný společností Microsoft. Podle firem StatCounter a CNBC, které se zabývají analýzou webových stránek, je v současnosti druhým největším vyhledávačem na internetu po vyhledávači společnosti Google. Je napsán v jazyce ASP.NET.\n\nVyhledávač byl představen generálním ředitelem Microsoftu Stevem Ballmerem dne 28. května na konferenci All Things Digital v San Diegu. \n\nOd července roku 2009 přešel na technologii Bingu také vyhledávač Yahoo! Uzavřeli spolu smlouvu na deset let. Microsoft by se měl se svým Bingem starat o vyhledávání, zatímco bude Yahoo! pomocí svého adCenter zajišťovat reklamu. Firmy se budou o výdělek dělit.\n\nV květnu 2012 Microsoft oznámil redesign svého vyhledávače, který nově přináší oproti předchozím verzím vyhledávače mnoho změn, například možnost sdílet výsledky hledání prostřednictvím stránek Facebook a Windows Live.\n\nSlužba byla spuštěna Microsoftem na konci roku 1998 pomocí výsledků vyhledávání od společnosti Inktomi, kterou v roce 2003 koupila společnost Yahoo! za 241 milionů dolarů. Skládala se z vyhledávače, indexu a web crawleru. Microsoft se rozhodl v roce 2004 udělat do prohlížeče velkou investici a vytvořit vlastní crawler, jehož index byl aktualizován týdně a někdy i denně. Vše bylo až do roku 2005 v beta verzi. Vyhledávání obrázků však bylo stále poháněno třetí stranou a to pomocí švédské společnosti Picsearch.\n\nVeřejná beta verze byla odhalena 11. září roku 2006, kdy nahradila službu MSN Search. Nový vyhledavač používal vyhledávací karty, které zahrnovaly web, zprávy, obrázky, hudbu, pracovní plochu, místní a encyklopedii Microsoft Encarta. Také vyhledávač přestal využívat službu Picsearch a začal využívat vlastní vyhledávání.\n\n\n"}
{"id": "439455", "url": "https://cs.wikipedia.org/wiki?curid=439455", "title": "Protonový gradient", "text": "Protonový gradient\n\nProtonový gradient (též vodíkový gradient) je elektrochemický gradient v koncentracích vodíkových protonů (kationtů) H. \n\nProtonový gradient je zásadním předpokladem vzniku ATP na bakteriální membráně, v mitochondriích (v závěrečné fázi buněčného dýchání, během tzv. oxidativní fosforylace) a v tylakoidech (u eukaryot tedy plastidech, v rámci fotofosforylace). Vodíkové protony přecházejí z vnějšího prostoru (tzv. mezimembránový prostor mezi vnější a vnitřní membránou) do vnitřního prostoru organel (tzv. stroma nebo matrix), a to skrz enzym ATP syntázu. \n\n"}
{"id": "439457", "url": "https://cs.wikipedia.org/wiki?curid=439457", "title": "Korintský spolek", "text": "Korintský spolek\n\nKorintský spolek, resp. Helénský spolek (z řeckého Ἑλληνικός \"Hellenikos\"), byl svaz řeckých států vytvořený makedonským králem Filipem II. na přelomu let 338 a 337 př. n. l. za účelem tažení proti Persii. Samotný název byl vytvořen až moderními historiky a pochází od názvu místa konání (Korintu) shromáždění zástupců účastnících se řeckých států neboli \"Synedrionu\".\n\nPři vstupu do spolku byly ústavy členů, které v té době byly v platnosti, nadále garantovány. Spolek měl chránit své členy před případným nebezpečím ze strany cizích států. Zároveň měl každý stát udržovat armádu, jejíž velikost by odpovídala velikosti daného státu. Vůdcem spolku byl prohlášen král Filip, který zároveň udržoval své vojenské posádky v Korintu, Thébách a Athénách. Tuto silnou pozici mu zaručilo vítězství nad thébskými a athénskými vojsky v bitvě u Chaironeie roku 338 př. n. l.\nSpolek řeckých států však nebyl zpočátku kompletní – z významných řeckých států zůstala stranou Sparta, než byla donucena k připojení se ke spolku po porážce v bitvě u Megalopolis v roce 331 př. n. l.\n\n"}
{"id": "439459", "url": "https://cs.wikipedia.org/wiki?curid=439459", "title": "Demonstrace v Maďarsku na podzim 2006", "text": "Demonstrace v Maďarsku na podzim 2006\n\nProtivládní demonstrace v Maďarsku na podzim 2006 byly soustavou největších protestů od pádu komunismu v roce 1989. Vše vypuklo dne 17. září, kdy se na veřejnost dostala audionahrávka z neveřejného projevu tehdejšího premiéra Ference Gyurcsánye, na níž vulgárně přiznává, že v zájmu volebního úspěchu MSZP lhal o skutečném stavu maďarské ekonomiky, a že se Maďarsko podařilo udržet nad vodou jedině díky boží prozřetelnosti, spoustě peněz ve světovém hospodářství a stovkám podvodů.\n\nV reakci na to se zvedla vlna masivních protestů z řad opozice. V první fázi demonstrovaly statisíce Maďarů, požadujících Gyurcsányho rezignaci, v Budapešti a dalších velkých městech. Účast postupně slábla. K další masivní demonstraci došlo v den oslav 50. výročí Maďarského povstání z roku 1956. Tyto oslavy se rozhodla bojkotovat maďarská opozice v čele s Fideszem. Došlo k tvrdým srážkám mezi demonstranty a \npolicisty. Zhruba 200 demonstrantů házelo na policisty lahve a kamení, k zatarasení přilehlé ulice použili autobus a snažili se policejní kordony prorazit nevyzbrojeným tankem používaným během \nMaďarského povstání. Potyčky trvaly až do ranních hodin následujícího dne, kdy policie rozehnala posledních 300 demonstrantů, kteří se zabarikádovali na jednom z mostů přes Dunaj. Při střetech s policií bylo zraněno na 130 lidí, z toho osm těžce. Mezi zraněnými byl i poslanec opoziční strany Fidesz Mariusz Revesz.\n\nV reakci na tyto události a proti vládě, nazpívala třicítka předních maďarských zpěváků z klubu Szeretem Magyarországot populární píseň Magyarország (\"Maďarsko\"), která se ihned stala neoficiální hymnou těchto demonstrací. \n\nPáté parlamentní volby roku 2006 provázela mohutná předvolební kampaň. Zatím nikdy se v historii třetí Maďarské republiky nestalo, že by ve volbách dvakrát za sebou zvítězila jedna strana.\nV předchozích volbách 2002 sice zvítězila koalice Fidesz-MDF, ale vládu sestavila MSZP, která v koalici se SZDSZ získala většinu. Po útocích Fideszu na hospodářskou politiku vládní MSZP a celkové nestabilitě vládní politiky, odstoupil tehdejší premiér Péter Medgyessy a nahradil ho Ferenc Gyurcsány. Ten bránil MSZP před výroky o prakticismu a nedostatku vize budoucího Maďarska od předsedy opozičního Fideszu Viktora Orbána. \n\nNa jaře 2006 si obě strany MSZP a Fidesz dělaly velké naděje na vítězství a volební kampaň obou dvou byla skutečně obrovská. Snad právě zatajování informací o stavu ekonomiky a slíbení snížení daní ze strany MSZP přispělo k jejímu vítězství. Největšího protikandidáta Fidesz, který byl v koalici s KDNP, porazila o 26 křesel.\n\nAudionahrávka byla pořízena dne 26. května 2006, tedy měsíc po parlamentních volbách,\nna neveřejném povolebním sjezdu tehdy nejsilnější Maďarské socialistické strany\nv obci Balatonőszöd. Její předseda Ferenc Gyurcsány, který byl od roku 2004 rovněž premiérem, se tehdy velmi emotivně a vulgárně vyjádřil o minulé vládě své strany. \n\nDne 17. září 2006 odvysílalo Magyar Rádió v odpoledních hodinách úplný záznam Gyurcsányho neveřejného prohlášení k poslancům MSZP. Ihned po zveřejnění fragmentů plamenného projevu server Magyar Rádió zkolaboval. Gyurcsány následně celý záznam zveřejnil na vlastních webových stránkách a pravost nahrávky potvrdil. Ještě týž den večer protestovalo několik tisíc příznivců opozice a požadovaly Gyurcsányho odstoupení.\n\nSamotný Ferenc Gyurcsány se ještě v neděli v televizi ATV pokoušel své výroky vysvětlit, když řekl, že o lžích mluvil v souvislosti s politiky, kteří se snaží přesvědčit Maďary, že mohou žít v pohodlí, aniž by za to museli platit. Dále se v četných rozhovorech pro televize a rádia omlouval hlavně za vulgární výrazy - prý se nechal strhnout, aby váhající spolustraníky přesvědčil o nezbytnosti reforem, které je odhodlán uskutečnit.\n\nPřibližně 40 000 protestující požadovalo poblíže Országházu Gyurcsányho rezignaci. K násilným nepokojům došlo, když premiér Ferenc Gyurcsány oznámil, že rezignovat nehodlá: \"\"V neděli v noci jsem strávil tři minuty přemýšlením o tom, zda bych měl rezignovat a jestli mám důvod k odstoupení. Závěr, k němuž jsem došel, je, že absolutně ne.\"\"\n\nPo 23:00 se skupiny demonstrantů snažili dostat do budovy veřejnoprávní televize Magyar Televízió na Szabadság tér (\"Náměstí Svobody\").\n\nV Miskolci asi 2000 občanů protestovalo na Szent István tér (\"Náměstí sv. Štěpána\"), kde Árpád Miklós ze strany MIÉP pronesl svůj projev. Lidé křičeli protivládní hesla a zpívali Himnusz a Székely himnusz, pak pochodovali k nedaleké radnici. V některých částech města byla kvůli demonstrantům zablokována doprava. \n\nNejvětší intenzitu měly nepokoje v noci z pondělí 18. na úterý 19. září. Část demonstrantů se dostala do státní televize. Chtěli, aby odvysílala jejich požadavky. Měli v plánu říct, jak premiér lhal, a vyzvat k předčasným volbám. Sídlo televize obsadili hodinu po půlnoci a vynutili si přerušení vysílání na téměř půl druhé hodiny. Policisté přitom proti pěti desítkám lidí, kteří do televize pronikli, zasáhli až kolem čtvrté hodiny ranní. Následně začali rozhánět několikatisícový dav před budovou. Nasadili i kamion s vodním dělem. Vzápětí vzplanulo několik aut a plameny částečně zasáhly i budovu televize. Na slzný plyn a vodní děla odpověděli demonstranti házením kamenů. Až nad ránem policie vytlačila protestující z budapešťského Szabadság tér (\"Náměstí svobody\").\n\nPo těchto nočních událostech nabídl ministr spravedlnosti Jozsef Petretei, který odpovídal i za orgán Policie Maďarské republiky, demisi. \n\nNa ráno byla svolána schůze Národního bezpečnostního výboru. Gyurcsány v reakci na noční násilnosti slíbil provést rázná opatření. Policii nařídil obnovit pořádek \"všemi prostředky\". Do metropole byly povolány z celé země tisíce policistů. Policie kontroluje přístup do oblasti kolem televizní budovy, ve které se nachází i americká ambasáda či sídlo centrální banky. Ferenc Gyurcsány o nočních událostech také řekl, že šlo o \"\"nejdelší a nejtemnější noc\"\" od pádu komunismu v roce 1989. Intenzita protestů překvapila i policii.\n\nDopoledne bylo před budovou parlamentu jen několik desítek osob, které byly pod dohledem policie. Před polednem se jejich počet údajně zvýšil na zhruba 500.\n\nV Szegedu kolem devatenácté hodiny protestovalo asi 500-600 lidí, ale během několika minut, se sešlo již několik tisíc demonstrantů k pochodu na radnici. Maďarská policie hlídala radnici, župní úřady a budovy televize a rozhlasu. \n\nV Budapešti došlo k dalším pouličním bojům demonstrantů s policií, když se účastníci původně pokojné demonstrace vydali k sídlu vlády a byli zastaveni policejními kordony. Lokální potyčky pokračovaly až do rána, hořela auta, zranění jsou na straně demonstrantů i policie, mnoho lidí bylo zatčeno. Kvůli falešnému bombovému poplachu bylo vyklizeno studio maďarské soukromé televize HÍR TV v době, kdy zde měl vystoupit bývalý premiér a opoziční vůdce Viktor Orbán.\n\nPokojné demonstrace nadále pokračovaly, i když s výrazně menším počtem lidí. Hlavní opoziční strana Fidesz zrušila svůj plánovaný sraz, kvůli varování před možným útokem. \nV noci byl zapálen jeden z výborů strany MSZP v Újpesti. Požár byl rychle uhašen.\n\nV pokojných demonstracích se pokračovalo po celé zemi. \n\nNa Kossuth Lajos tér se konala pokojná desetitisícová demonstrace, několik lidí vystoupilo s projevem. Policisté velmi hlídali shromáždění mimoparlamentní krajně pravicové strany MIÉP. Premiér Ferenc Gyurcsány se vydal na svou oficiální cestu do Berlína. \n\nAsi 500 lidí protestovalo v Debrecínu, 500 v Szegedu, 400 v Szécsény, 100-200 v Békéscsabě, 100-120 v Salgótarjánu, 50 v Nyíregyháze a menší skupiny v několika dalších městech.\n\n\n\n\n\nI přesto, že opoziční strana Fidesz svůj mítink odvolala, přišlo před Országház více než třicet tisíc lidí. Nechyběli ani členové krajně pravicové strany Jobbik a příznivci fotbalového klubu Ferencváros, jehož jádro je považováno za velmi problémové. Zhruba hodinu po půlnoci se v klidu rozešli a na náměstí zbyly jen hloučky nespavců, kteří chtěli demonstrovat dál.\n\nV Budapešti protestuje kolem 10 000 až 12 000 lidí.\n\nNa čtyři tisíce lidí protestovaly v Budapešti. Dále pak asi 300 lidí v Miskolci, 400 v Szegedu a 300 v Szekszárdu.\n\nČlenové Magyar Lobbi, což je organizace amerických a evropských profesorů a vědců maďarského původu, napsali protivládní petici prezidentu Maďarské republiky, kterým je László Sólyom.\n\nK výročí 50. let od Maďarského povstání z roku 1956 se v Budapešti i po celém Maďarsku rozběhla nová vlna protivládních demonstrací. Oficiálních oslav, které bojkotovala opozice, se účastnilo přes 50 zahraničních delegací, mezi nimi i prezident ČR Václav Klaus. Prezident Maďarské republiky László Sólyom na oslavách vyzval k jednotě v zemi. Jak to bude těžké, se však ukázalo v průběhu připomínky povstání - někteří z pamětníků si odmítli se socialistickým premiérem Gyurcsányem podat ruce.\n\nOdpoledne se demonstranti začali shromažďovat v centru u Országházu. Protože byl prostor před budovou uzavřen, prorazili zátarasy a střetli se s policií. Zhruba 200 demonstrantů házelo na policisty lahve a kamení, k zatarasení přilehlé ulice použili autobus. Demonstranti se dokonce zmocnili starého sovětského tanku T-34 a další vojenské techniky používané během Maďarského povstání. Kolem půl šesté, když na jednom z náměstí skončil projev předsedy opoziční strany Fidesz Viktora Orbána, se proti demonstrantům najednou rozjeli policisté na koních. Další z vodních děl do davu stříkali modře a zeleně zabarvenou tekutinu. Policie použila k jejich rozehnání střelbu gumovými projektily, vodní děla a slzný plyn, některé demonstranty zbili obušky. Mezi zraněnými je údajně i poslanec opoziční strany Fidesz Mariusz Revesz. Šéf budapešťské policie Peter Gergény prohlásil, že jeho jednotky zasáhly přiměřeně a použily pouze nezbytné prostředky pro zklidnění demonstrantů. Policie MR si za zásah vysloužila kritiku od opozice, podle které postupovali policisté brutálně proti poklidné demonstraci.\n\nPodle údajů maďarské záchranné služby bylo při střetech zraněno na 130 lidí, z toho osm těžce. V nemocnici muselo být ošetřeno celkem patnáct lidí. Zhruba stovku demonstrantů policie zadržela.\n\nJiž 23. října v noci se asi 300 demonstrantů zabarikádovalo na jednom z mostů přes Dunaj. Policii se je podařilo rozehnat až kolem sedmé hodiny ranní.\n\nTřicítka předních maďarských zpěváků a zpěvaček z klubu Szeretem Magyarországot nazpívala, v reakci na tyto události a proti vládě, populární píseň Magyarország (\"Maďarsko\"), jejímž autorem je Péter Geszti a obvykle jí zpívá jen Ibolya Oláhová. Tato píseň se ihned stala neoficiální hymnou těchto protestů. \n\nZpěváci (řazeno abecedně): Adriana, Balázs Fecó, Bíró Eszter, Bródy János, Charlie, Cipő, Csipa, Geszti Péter, Hegyi Barbara, Behumi Dóri, Kozma Orsi, Váczi Eszter, Keresztes Ildikó, Miklósa Erika, Novák Péter, Oláh Ibolya, Oroszlán Szonja, Pajor Tamás, Palya Bea, Péter Szabó Szilvia, Roy, Rúzsa Magdolna, Somló Tamás, Sub Bass Monster, Szikora Róbert, Szolnoki Péter, Sztevanovity Zorán, Szulák Andrea, Yorgos a Zséda.\n\n\n"}
{"id": "439460", "url": "https://cs.wikipedia.org/wiki?curid=439460", "title": "Magnetometr", "text": "Magnetometr\n\nMagnetometr je přístroj na měření velikosti a směru magnetické indukce nebo magnetického momentu (tedy magnetizace). První magnetometr zkonstruoval německý fyzik a matematik Carl Friedrich Gauss.\n\nPři geofyzikálním průzkumu se používá na měření některé složky magnetického pole Země; často je umístěný v letadle nebo v závěse za letadlem (tzv. aeromagnetický průzkum).\n\nV astronomii se trojosý magnetometr používá v umělých družicích a kosmických sondách na průzkum magnetosféry a tam, kde se vyžaduje orientace ostatních přístrojů na palubě vzhledem k orientaci magnetického pole.\n"}
{"id": "439464", "url": "https://cs.wikipedia.org/wiki?curid=439464", "title": "Sopečná erupce", "text": "Sopečná erupce\n\nSopečná erupce je geologická vulkanická událost, během které dochází k výronu magmatu na povrch tělesa. Je vyvolávána tlakem sopečných plynů uvolňujících se z magmatu během výstupu. Erupce nastane, pokud celkový tlak uvolněných sopečných plynů dosáhne meze, kdy je jimi generované tlakové napětí schopné prorazit překážku (nadložní vrstvy) bránící výlevu. Během erupce je pak magma vyvrhováno pod tlakem na povrch vzápětí potom, co se uvolní sopečné plyny.\n\nBěhem sopečné erupce může být vyvrhováno různé množství materiálu v závislosti na tlaku a velikosti magmatického krbu. Viskozita magmatu následně ovlivňuje typ sopečné erupce a to, jestli dojde k výlevu magmatu do okolí a vzniku lávového proudu, či např. k vytvoření pyroklastického proudu a nebo pyroklastického mračna nad jícnem sopky, které při velkém množství materiálu může významně změnit lokální či globální klimatické podmínky.\n\nMezi jednu z největších katastrofálních sopečných erupcí novodobé historie došlo v roce 1783 poblíž sopky Laki. V jejím důsledku vypukl na velké části severní polokoule planety hladomor, dávaný do příčinné souvislosti s Velkou francouzskou revolucí (1789). V prehistorické době došlo k ještě mnohem větším a ničivějším výbuchům sopek nazývaných supervulkány.\n\nExistuje několik typů sopečných erupcí, které jsou pojmenované podle jejich povahy. Láva vytékající z kráteru modeluje tvar sopky, a proto je tvar sopky závislý na povaze erupce. Každý typ erupce vytváří jiné sopečné tvary vulkánu.\n\nPodle intenzity se rozdělují na dva základní typy:\nV případě, že vodní páry nejsou přítomny v původním magmatu, ale to při výstupu narazí na podzemní vody, vlivem vysokých teplot se voda vypaří a vzniklá pára je motorem exploze. Taková erupce se nazývá \"freatická,\" pokud je ve vyvrženinách přítomno větší množství roztaveného materiálu, tak \"freatomagmatická.\" Freatické erupce jsou jedny z nejničivějších sopečných erupcí. Za takovou erupci se považuje i výbuch sopky Krakatoa v roce 1883.\n\nPodle objemu, chování lávy a vnějších projevů erupce ovšem rozlišují klasické typy erupcí (toto rozdělení není striktní, sopečné erupce často nesou znaky více typů): havajská neboli trhlinová, strombolská, pliniovská, peléjská a nakonec vulkánská erupce, při níž jsou vyvrhovány kusy pevné lávy (lávových pum) a tvoří se popelový mrak tvaru květáku.\n\nTento typ erupce vzniká jen zřídka. Je charakteristický pomalým vytékáním velmi řídké lávy ze širokého nízkého kráteru. To je výhodné pro zemědělce, neboť půda sopečných oblastí je dnes díky vysokému obsahu minerálních látek velice úrodná.\n\nStrombolský typ nemívá oproti Pliniovskému a Peleiskému katastrofální následky. Je nazývaný podle sopky Stromboli na Liparských ostrovech, bývá „hlučný a velkolepý“. Žhavá láva je vymršťována vzhůru, ale obvykle padá zpět do kráteru, způsobené škody jsou tudíž malé. Podívaná na tento výbuch je z dostatečné vzdálenosti nejen bezpečná, ale i atraktivní, a proto bývá často sledována místními vědci a turisty.\n\nTímto typem sopečné erupce jsou nejčastěji vytvořeny sypané kužele, druh sopek vznikající odplyněním magmatu a následnou fragmentací magmatu.\n\nJedná se prakticky o nejničivější erupce vůbec. Vyskytují se téměř výhradně u stratovulkánů a jsou způsobeny mohutným výbuchem plynů, které se nahromadily (zpravidla po delší době nečinnosti) pod ucpaným kráterem. Exploze vytvoří kráterový komín, jímž jsou rozžhavený popel, lapilli a pumy vystřelovány vysoko do atmosféry. Erupce bývají prudké a výbušné. Podmínkou takovýchto erupcí je velká viskozita magmatu a vysoký podíl těkavých složek.\n\nPrávě tímto způsobem vybuchla sopka Vesuv roku 79 n. l. Pod jejím popelem byla pohřbena města Pompeje a Herculaneum. Mezi oběťmi byl i římský přírodovědec Plinius starší. Jeho synovec Plinius mladší (po němž dostal tento typ sopečného výbuchu své jméno) tuto katastrofu velmi přesně popsal historiku Tacitovi ve dvou dopisech, které jsou dodnes ceněny jako první vulkanologický dokument.\n\nKatastrofální následky tohoto typu erupce způsobil vulkán Krakatoa, a to zejména ve dnech 26. až 28. srpna 1883. Sopka vyvrhla obrovské množství pyroklastik a sloup popela vystoupal do výše nejméně třiceti kilometrů. Vznikly tu také největší pyroklastické proudy v historické době, které způsobily devět až 37 metrů vysokých vln tsunami. Na indonéských ostrovech severní Jávy a jižní Sumatry následkem této katastrofy zahynulo 36 tisíc lidí. Erupce zcela zničila dvě třetiny ostrova a utvořila se podmořská kaldera hluboká 300 metrů. Jelikož byl popel tvořen převážně utuhlými částečkami lávy, předpokládá se, že ostrov nebyl rozmetán, ale zhroutil se do prostoru, který vznikl vyvržením značného množství magmatu nahromaděného pod ním. Na jeho pozůstatcích se následkem sérií menších výbuchů, stihl do dnešní doby vytvořit nový vulkán. V dnešní době je okraj tohoto vulkánu, činného naposledy v roce 1995, vysoký 813 m.\n\nV posledních letech došlo k velkým plíniovským erupcím na Mount St. Helens (1980), Pinatubo (1991) aj.\n\nDříve byl vyčleňován peléský typ (též katmajský), charakteristický kupou již utuhlé lávy, zpravidla vyšší než širší, vytlačenou z kráteru, tzv. peléskou jehlou. Dochází zde k laterálním erupcím za vzniku pyroklastických proudů. Podobné projevy se však vyskytují i u pliniovských erupcí, a tak se v moderní klasifikaci tohoto označení příliš nepoužívá.\n\nByl pojmenován podle sopky Mont Pelée na ostrově Martinik. Když roku 1902 explodovala zpočátku pomalu sopečnými plyny vytlačovaná kráterová „zátka“, byl vysoko do stratosféry vymrštěn \"pliniovský sloup popela\" a kusů žhavé lávy. Zároveň se dolů po úbočí hory valila smrtící lavina žhavých plynů a popele, která zahubila asi 30 000 lidí, většinu obyvatel nedalekého města Saint-Pierre, (Až na pár výjimek všechny, kteří město včas neopustili.)\n\n"}
{"id": "439475", "url": "https://cs.wikipedia.org/wiki?curid=439475", "title": "Michael Scofield", "text": "Michael Scofield\n\nMichael J. Scofield je protagonistou amerického televizního seriálu Prison Break (česky \"Útěk z vězení\"). Jeho roli ztvárnil Wentworth Miller. Tato postava se poprvé objevila v první epizodě seriálu. Děj Prison Break se točí kolem dvou bratrů a Michaelova plánu na pomoc svému bratru Lincolnovi uniknout elektrickému kreslu. Michael sa pokúša dostať zo svojej celi do ošetrovne a potom cez múry vezänia.\n\n"}
{"id": "439478", "url": "https://cs.wikipedia.org/wiki?curid=439478", "title": "Borislav Pekić", "text": "Borislav Pekić\n\nBorislav Pekić (v srbské cyrilici Борислав Пекић, 4. února 1930 Podgorica – 2. června 1992, Londýn) je jeden z nejvýznamnějších srbských spisovatelů 20. století, autor románů, dramat, ale i filmový scenárista.\n\nPocházel z Podgorice, studoval v Bělehradě. Byl potrestán za členství v Sociálnědemokratické omladině Jugoslávie (která byla v dobách komunistického státu nelegální) patnáctiletým vězením, ale odseděl si pouze pět let (posmrtně byl rehabilitován). Během svého pobytu za mřížemi se začal věnovat tématům, která později literárně zpracoval.\n\nNa filozofické fakultě v Bělehradě později studoval po svém propuštění experimentální psychologii. V letech 1952-1964 pracoval jako filmový scenárista. Podle Pekićova textu režíroval Zdravko Velimirović film \"Dan četrnaesti\", který Jugoslávie prezentovala na filmovém festivalu v Cannes v roce 1961. O čtyři roky později vyšel jeho první román Vreme Čuda, který se dočkal pozitivního ohlasu a byl přeložen do několika jazyků. Doplnilo jej druhé dílo \"Hodočašće Arsenija Njegovana\" (Cesta Arsenije Njegovana), které bylo oceněno prestižní jugoslávskou literární cenou NIN. Během politických turbulencí na počátku 70. let 20. století upadl Pekić v nemilost; jeho díla odkazovala totiž na nepříliš šťastné události jugoslávského vývoje – od kolaborace během druhé světové války až po studentské protesty v roce 1968. Od roku 1971 až do své smrti o dvacet jedna let později žil proto v Londýně. Tam se věnoval psaní mnohých dalších děl, ale také i práci pro BBC, kde četl každý týden \"dopisy z Londýna\". Jeho díla však vycházela v samotné Jugoslávii se zpožděním, nebo se neobjevovala vůbec. Překládala se ale do mnohých jazyků, včetně češtiny, ale například také polštiny a samozřejmě angličtiny.\n\nPekić patřil k jedním z celkem třinácti intelektuálů, kteří v roce 1989 obnovili po 45 letech Demokratickou stranu. Roku 1991 se stal také kandidátem této strany za národního poslance do Skupštiny republiky Srbsko za opštinu Rakovica, avšak ve volbách neuspěl a hlasování vyneslo do funkce jiného kandidáta – nacionalistu Vojislava Šešelje.\n"}
{"id": "439480", "url": "https://cs.wikipedia.org/wiki?curid=439480", "title": "Katolický tradicionalismus", "text": "Katolický tradicionalismus\n\nKatolický tradicionalismus či tradiční katolicismus je označení pro směr katolicismu, který se staví odmítavě k mnoha změnám zvyků a hodnot, ke kterým začalo v katolické církvi docházet v období kolem druhého vatikánského koncilu (1962–1965) a po něm.\n\nForem a skupin tradicionalismu je více. Jednak existují tradicionalisté, kteří nejsou v plném společenství s Římem (např. FSSPX) nebo dokonce odmítají i všechny papeže po Piu XII. či Janu XXIII. (sedisvakantisté), jsou však ale i tradicionalistické skupiny uvnitř římskokatolické církve, které jsou do ní plně začleněny a uznávají Druhý vatikánský koncil (např. FSSP) i novější formu liturgie. Typickým rysem tradicionalistů je užívání tradiční (tzv. „předkoncilní“) liturgie – nejčastěji tzv. tridentské mše.\n\nKromě kritiky změny vnějších projevů víry (např. liturgie) však tradicionalisté kritizují taktéž věroučné postoje církve po Druhém vatikánském koncilu, které pokládají často za rozporné s tím, co církev učila dříve. Někteří pokoncilní učení označují i za heretické.\n\n\n\n\n\nKromě tradicionalistů, kteří jsou vázáni k některému z kněžských společenství existují v církvi pochopitelně i laické osoby, které se považují za tradicionalisty a takto napojeni nejsou. Např. účast římského katolíka na mších FSSPX je možná, neboť kněží FSSPX jsou vysvěceni platně a svátosti jimi vysluhované jsou tak také platné, ač nepovolené. Mezi jednotlivými tradicionalistickými skupinami existují taktéž spory. Např. FSSPX odsuzuje FSSP a odmítá účast na jejich mších. Na laické úrovni však tato pnutí nejsou tak výrazná, a tak se někteří laici účastní tridentských mší bez ohledu na to, jakým knězem jsou slouženy. Rozdělení mezi sedisvakantisty a ostatními tradicionalisty je obecně více zřetelné.\n\nZ důvodu odlišností mezi jednotlivými tradicionalistickými skupinami se liší i jejich názory. Obecně však kritizují některé postoje katolické církve po Druhém vatikánském koncilu, které považují za rozporné s dřívějším učením, jak bylo definováno papeži a koncily. Nejedná se tak jen o námitky v oblastech vnější stránky víry a jejího uplatňování, ale v jádru stojí námitky věroučné. Mezi takováto věroučná témata, v kterých se postoj pokoncilní církve dle tradicionalistů odklonil od dřívějšího učení jsou např. náboženská svoboda, vztah k nekatolickým křesťanům, jiným náboženstvím a nevěřícím, odluka církve a státu, biskupská kolegialita a vůbec přijmutí mnoha omylů modernismu a liberalismu, které odsoudili papežové 19., první poloviny 20. století a otcové na Prvním vatikánského koncilu.\n\nÚstředním bodem tradicionalismu je postoj k Druhému vatikánskému koncilu. Z výše zmíněného vyplývá, že pozice tradicionalistů se v určitých aspektech odlišují. Společná je jim však kritika některých tendencí v katolickém prostředí, které se vyskytly po Druhém vatikánském koncilu. Jejich postoje stojí buď na odporu k některým výkladům koncilních textů, které označují za „liberální“ či „modernistické“, nebo na úplném popírání platnosti koncilu či na kombinaci těchto aspektů.\n\nČastou námitkou v diskusích je upozorňování tradicionalistů na to, že Druhý vatikánský koncil byl koncilem pastorálním, a proto jeho závěry pro katolíky nemohou být natolik závazné jako závěry koncilů dogmatických. Jako podpora k tomuto pohledu jim slouží jednak zahajovací koncilní řeč Jana XXIII., zakončovací řeč Pavla VI. a jednak výroky papeže Benedikt XVI. (z období jeho pontifikátu a zejména z období jeho vedení Kongregace pro nauku víry).\n\nTaké Benedikt XVI. mnohokrát kritizoval chápaní Druhého vatikánského koncilu jako nějakého zlomu či předělu v dějinách církve, nicméně oproti některým tradicionalistům na druhé straně zdůrazňoval jeho zasazení do církevní tradice a návaznost na koncily předešlé. Kritizuje tak odmítání koncilu jako takového a zdůrazňuje nutnost rozlišování mezi koncilem samotným, který je nutno přijmout, a jeho pozdějšími chybnými výklady ve jménu \"ducha koncilu\". V knize rozhovorů s Vittoriem Messorim \"O víře dnes\" 20 let po koncilu k tomuto tématu ještě jako kardinál Ratzinger říká:\nNa jiném místě můžeme nalézt jeho slova:\nTyto postoje současného papeže se blíží umírněnějším formám tradicionalismu, který reprezentuje např. Kněžské bratrstvo svatého Petra. Naopak z přísnějších kruhů se ozývají názory, že dokumenty Druhého vatikánského koncilu je potřeba úplně přehodnotit a napravit, nikoliv pouze nějakým způsobem vykládat. Zvláštní kapitolou jsou sedisvakantisté, kteří koncil samotný považují za neplatný a heretický, stejně jako papeže.\n\nDle tradicionalistů se v moderní době církev odklonila od správných ekleziologických stanovisek. Podle jejich názoru se ustoupilo od chápání katolické církve jako jediné pravé církve založené Ježíšem Kristem, mimo niž nemůže být nikdo spasen, což by bylo popření dřívějších papežských dokumentů. S touto otázkou souvisí i, dle jejich slov, falešný ekumenismus, který má za cíl jakousi pan-křesťanskou jednotu bez toho, aniž by nekatolíci přistoupili na katolickou víru. To označují jako postoj odporující Bibli a různým papežským dokumentům (např. encyklikám \"Mortalium animos\" Pia XI. či \"Humani generis\" Pia XII.).\n\nTradicionalisté obecně slouží či navštěvují předkoncilní liturgii (např. tzv. Tridentská mše či starobylé rity, jako je např. dominikánský) namísto mše podle pokoncilního misálu Pavla VI. K usnadnění tohoto způsobu slavení vydal v roce 2007 Benedikt XVI. motu proprio Summorum pontificum, díky kterému kněží ke slavení již nepotřebují povolení místního ordináře. Někteří tradicionalisté novější formu slavení kritizují nebo i úplně odmítají, jiní ji respektují jako platnou a legitimní, nicméně dávají přednost slavení způsobem starším. Další pak (např. FSSPX) ji chápou jako v principu platnou, nicméně ji vidí jako změnu k horšímu a praktický způsob její celebrace kněžími považují často za nepatřičný, což může dle nich vést až k její neplatnosti v dané situaci.\n\nCo se kritiky týče, někteří tradicionalisté považují novější liturgickou formu za zaměřenou více na slavení samotné než na Boha, označují ji za méně krásnou a méně duchovně povznášející. Taktéž kritizují opomíjení biblických čtení, kde se vyskytují slova o pekle, vině a zázracích. Důsledné kritice podrobila nový mešní řád již před jeho vydáním skupina teologů vedená arcibiskupem Lefebvrem. Práci této skupiny pak papeži Pavlu VI. předložili kardinálové Alfredo Ottaviani a Antonio Bacci a vešla tak ve známost jako Ottavianiho intervence. V dokumentu se nový způsob slavení označuje např. za nerespektující dogmatické závěry o mši svaté tridentského koncilu.\n\nDalšími body v liturgii, které tradicionalisté odmítají jako škodlivé novoty či dokonce jako projevy svatokrádežné, jsou mimo mnoha jiných např.:\n\n\nV souvislosti se slavením liturgie podle staršího způsobu se tradicionalisté řídí liturgickým kalendářem, jaký byl před reformou v roce 1969: Není doba mezidobí, ale \"doba předpostní\" a \"po Seslání Ducha Svatého\". Mnoho svátků svatých se slaví v jiný den a slavnosti jsou jiných stupňů.\n\nTradicionalisté zpravidla zachovávají i zvyky závazné v době před Druhým vatikánským koncilem, popř. prostě v dřívějších dobách mezi katolíky běžné, resp. dodržují striktnější předkoncilní pravidla. Tyto zvyky však nejsou výlučně projevem katolického tradicionalismu, ale zachovává je i mnoho dnešních katolíků mimo tradicionalistické skupiny.\n\nNapř.:\n\nPočet tradicionalistů mezi o něco více než 1 miliardou katolíků lze jen odhadovat, protože laici nejsou zpravidla nijak evidováni. Nelze vyjít ani z počtu návštěvníků tradičních liturgií, protože mnozí tradicionalisté nemají možnost je pravidelně navštěvovat a činí tak jen příležitostně.\n\nRozličné odhady celkového počtu tradičních katolíků se pohybují mezi 1 až 7 miliony. Další mluví o přibližně 2 milionech, které jsou ve sporu s Římem a stejném množství těch, kteří jsou s ním v dobrém vztahu. Odhady počtu příznivců FSSPX se pohybují od 600 000 do 1 milionu. V České republice lze odhadnout počet tradičních katolíků na řádově tisíce věřících, kterým na jaře 2018 sloužilo relativně častým vysluhováním tradičních liturgií asi 20 diecézních a řádových kněží, čtyři trvale působící kněží FSSPX, jeden trvale působící a jeden pravidelně dojíždějící kněz FSSP a jeden občasně dojíždějící kněz Odporu.\n\nDvě největší tradicionalistická kněžská bratrstva FSSPX (na jaře 2016 deklarovalo 593 členů – kněží) a FSSP (k listopadu 2018 deklarovalo 460 členů, z toho 304 kněží) působí ve 31, respektive 14 státech. Vedle nich ovšem existují ještě další tradicionalistická uskupení: Personální apoštolská administratura sv. Jana Marii Vianney (vytyčená v Brazílii v diecézi Campos, v roce 2014 zahrnovala 34 kněží a 32 813 evidovaných věřících), Institut Krista Krále (založen v Gabonu, sdružuje asi 50 kněží a 80 seminaristů), Institut Dobrého Pastýře (založen ve Francii, v roce 2015 měl 30 členů), Bratrstva sv. Vincenta Ferrerského (klášter Chémeré-le-Roi, v roce 2016 21 členů, v tom 12 kněží) a (pokud pod pojem tradicionalisté zahrneme i sedevakantisty) Kněžské bratrstvo svatého Pia V. působící v USA. V desátých letech 21. století došlo v důsledku sbližování FSSPX se Svatým stolcem k rozkolu v jeho řadách a odchodu či vyloučení desítek odpůrců tohoto sbližování v čele s biskupem Williamsonem. Tato skupina se spolu se svými příznivci označovala jako „Odpor“. V srpnu 2016 bylo biskupem Odporu Jeanem-Michelem Faurem oznámeno založení Kněžského společenství apoštolů Ježíše a Marie (SAJM).\n\nExistují rovněž i řeholní komunity pěstující převážně či výhradně tradiční liturgii, kolem nichž jsou shromážděni laici, kteří využívají jimi nabízených tradičně vysluhovaných svátostí. Některé jsou v souladu s Římem (např. benediktinské opatství du Barroux ve Francii či cisterciácké opatství ve Vyšším Brodě v Čechách), jiné mají pozici podobnou postavení FSSPX (např. dominikáni z Avrillé a kapucíni z Morgonu ve Francii či benediktini z brazilského Nova Friburgo).\n\nNejvíce katolických tradicionalistů se nachází ve Francii, kde se těší výraznému podílu jak pokud jde o návštěvnost bohoslužeb, tak v kněžských svěceních. Ve Francii v roce 2008 pocházela třetina (245 z 741) seminaristů právě z tradicionalistických skupin s vyřešenými vztahy s Římem, dalších 40 seminaristů se pak připravovalo u FSSPX, v roce 2011 tvořili samotní kněží FSSPX 10 % všech nově vysvěcených katolických kněží ve Francii. V roce 2015 se podíl všech tradicionalistických kněží mezi novosvěcenci odhadoval na asi 25 %. Slovenský kněz Jozef Hutta působící ve Francii k tomu říká, že tradiční katolíci a jejich příznivci mají tři čtvrtiny kněžských povolání ve Francii a že jsou společně s charismatickým hnutím jedinou částí Římskokatolické církve, která vyvíjí skutečnou misijní činnost a která je přitažlivá pro francouzskou mládež.\n\n\n"}
{"id": "439486", "url": "https://cs.wikipedia.org/wiki?curid=439486", "title": "Senátní obvod č. 39 – Trutnov", "text": "Senátní obvod č. 39 – Trutnov\n\nSenátní obvod č. 39 – Trutnov je podle zákona č. 247/1995 Sb. tvořen celým okresem Trutnov a severní částí okresu Náchod ohraničenou na jihu obcemi Teplice nad Metují, Jetřichov, Hynčice a Meziměstí.\n\nOd ledna 2018 je v trutnovském obvodu senátorem nestraník Jan Sobotka, zvolený na kandidátce hnutí Starostové a nezávislí. V říjnových volbách 2014 získal šestiletý mandát Jiří Hlavatý. Dnem jeho zvolení za poslance do dolní komory parlamentu, 21. října 2017, mu dle Ústavy senátorský mandát zanikl. Prezident republiky tak v obvodu vyhlásil doplňovací volby, které 5. a 6. ledna 2018 vyhrál Jan Sobotka.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "439494", "url": "https://cs.wikipedia.org/wiki?curid=439494", "title": "Latinové", "text": "Latinové\n\nLatinové byli obyvatelé severozápadní části Latia ve starověku. \n\nJako Latinové byli také označovaní mezi Byzantinci obyvatelé italských středověkých států, zejména v dobách zostřených vztahů Konstantinopole s námořními republikami a hlavně při a po Čtvrté křížové výpravě, kdy bylo zřízeno tzv. Latinské císařství, plně ovládané italskými státy na troskách Byzantské říše.\n"}
{"id": "439495", "url": "https://cs.wikipedia.org/wiki?curid=439495", "title": "Brutální Nikita", "text": "Brutální Nikita\n\nBrutální Nikita je francouzsko-italský akční film z roku 1990, scenáristy a režiséra Luca Bessona.\n\nNikita Taylor (Anne Parillaud) je náctiletá delikventka závislá na heroinu, která se účastní loupeže v lékárně rodičů jednoho z bandy. Loupež se ale zvrtne v přestřelku s místní policií, při které jsou všichni mužští členové její bandy zabiti a ona jediná přežije. V mukách abstinenčních příznaků Nikita zastřelí policistu. Nikita je zadržena, vyslýchána a odsouzena za trojnásobnou vraždu policisty na doživotí. Z vězení se může dostat jen žádostí o odpuštění trestu po 30 letech.\n\nVe vězení ji zdrogovanou prohlásí za mrtvou, poté ji probudí ve zcela prázdné místnosti. Elegantně oblečený muž (Tchéky Karyo) vstoupí do místnosti a vysvětlí jí, že je oficiálně mrtvá a pohřbená po předávkování drogami. Nyní je držena v sídle francouzské tajné služby DGSE. Dostane na výběr: buď bude pracovat pro DGSE jako nájemná vražedkyně, nebo ji čeká smrt. Po několikerém odporu si vybere první variantu a stane se talentovanou nájemnou vražedkyní. Jedna z jejích trenérek, Amande (Jeanne Moreau), ji přemění z nevýrazné ženy na femme fatale.\n\nJejí první úkol je zabít diplomata v luxusní restauraci a utéct zpět do centrály. V této akci uspěla a začala žít obyčejný život v Paříži jako spící agentka. V supermarketu se seznámí se svým přítelem (Jean-Hugues Anglade), který netuší, jaké má opravdové povolání, nicméně on sám po čase její situaci odhalí i plně pochopí.\n\nJejí zabijácká kariéra se slibně rozvíjí do té doby, než se zvrtne loupež dokumentů na jedné ambasádě, při které potřebuje pomoc „Victora Čističe“ (Jean Reno) při zničení všech důkazů a odklizení mrtvých těl. Victor je při akci těžce zraněn a během cesty zpět zemře. Nikita opustí tajnou službu, Paříž a i svého přítele. Snímek má otevřený konec, kdy není řečeno, co se s ní stane dál.\nV roce 1993 natočil Warner Bros. filmový remake \"Brutální Nikity\" v angličtině pod názvem \"Zabiják\" (\"The Assassin\"), režie John Badham a v hlavní roli Bridget Fonda. \"Zabiják\" byl též inspirován Hongkongským akčním filmem z roku 1991 \"Černá kočka\".\n\nNa motivy Bessonova filmu byl v letech 1997–2001 natočen kanadský seriál \"Brutální Nikita\" a v letech 2010–2013 jeho reboot – americký seriál \"Nikita\".\n\n"}
{"id": "439497", "url": "https://cs.wikipedia.org/wiki?curid=439497", "title": "East Coast hip hop", "text": "East Coast hip hop\n\nEast Coast rap je rap pocházející z východního pobřeží Spojených států, kolébkou mu je New York City (NYC). Dalšími významnějšími městy jsou Philadelphia a Boston. Na západním pobřeží USA existuje West Coast rap.\n\n"}
{"id": "439503", "url": "https://cs.wikipedia.org/wiki?curid=439503", "title": "SVD", "text": "SVD\n\nSVD může znamenat:\n\n"}
{"id": "439508", "url": "https://cs.wikipedia.org/wiki?curid=439508", "title": "Landeszeitung der Deutschen in Böhmen, Mähren und Schlesien", "text": "Landeszeitung der Deutschen in Böhmen, Mähren und Schlesien\n\nLandeszeitung (česky \"Zemské noviny\") s podtitulem Zeitung der Deutschen in der Tschechischen Republik (česky \"noviny Němců v České republice\"), \"zkráceně\" LZ, jsou německojazyčné noviny vydávané v Česku.\n\nNoviny vycházejí v malém nákladu každých 14 dní a obsahují 12 stran velikosti A3. Noviny jsou vydávány od roku 1994, šéfredaktorkou je Alexandra Mostýn.\n\nLandeszeitung jsou dotované českým ministerstvem kultury.\n\n\n"}
{"id": "439516", "url": "https://cs.wikipedia.org/wiki?curid=439516", "title": "Traunstein (rozcestník)", "text": "Traunstein (rozcestník)\n\nTraunstein označuje: \n\n\nTraunstein je jméno hory:\n"}
{"id": "439517", "url": "https://cs.wikipedia.org/wiki?curid=439517", "title": "Inga Babakovová", "text": "Inga Babakovová\n\nInga Alvidosivna Babakovová, rozená Butkusová ( ; * 26. června 1967 v Ašchabadu, Turkmenská SSR) je bývalá sovětská a později ukrajinská atletka litevského původu, jejíž specializací byl skok do výšky.\n\nTřikrát se kvalifikovala na letní olympijské hry a vždy postoupila do finále. V roce 1996 vybojovala na olympiádě v Atlantě výkonem 201 cm bronzovou medaili. O čtyři roky později v australském Sydney skončila na 5. místě (196 cm). Na letních hrách 2004 v Athénách obsadila deváté místo (193 cm).\n\nPětkrát získala na mistrovství světa v atletice medaili. Nejcennější, zlatou získala v roce 1999 na šampionátu v Seville. Dvakrát skončila stříbrná a dvakrát bronzová.\n\n\n"}
{"id": "439518", "url": "https://cs.wikipedia.org/wiki?curid=439518", "title": "Písečný vrch (Bečov)", "text": "Písečný vrch (Bečov)\n\nPísečný vrch je geologicky, archeologicky a botanicky významný kopec 1,4 km jihozápadně od vesnice Milá a současně je tak pojmenována i zdejší přírodní rezervace. Písečný vrch je plochý kopec s rozlohou 100 ha, který má při výšce 318 m převýšení nad okolní krajinou asi 55 m. Geologicky se podobně jako u Řípu jedná o pozůstatek jádra třetihorní vulkánu, značně sníženého erozí. Vrch se nachází v katastrálním území Bečov u Mostu v okrese Most v Ústeckém kraji. Cesta k němu vede z křižovatky silnic pod obcí Milá. Na Písečném vrchu se nachází významná lokalita výskytu vzácných rostlin a živočichů a zároveň archeologické naleziště, kde byly objeveny doklady lidské činnosti od paleolitu po střední dobu bronzovou.\n\nLokalita je silně poznamenána těžbou surovin ve dvacátém století. V polovině 20. století byla na severní straně kopce zřízena pískovna. V šedesátých letech pak začala průmyslová těžba křemence, který vrch pokrýval v podobě tisíců velkých světlých balvanů vytvářejících na travnatém kopci zdaleka viditelnou malebnou scenérii. Těžba křemence užívaného při výrobě polovodičů a laboratorních skel probíhala do roku 1993, kdy křemenec na Písečném vrchu prakticky odtěžen.\n\nV roce 1996 zde byla na ochranu zbylé lokality vyhlášena přírodní rezervace. Vyhlásil ji v roce 1996 Okresní úřad v Mostě z důvodu ochrany teplomilných rostlin i živočichů a k zachováni významné geologické lokality. Z chráněných rostlin zde rostou kavyly a kozince. Je zde rovněž kolonie sysla obecného a též se zde vyskytuje kalous pustovka.\n\nPři geologickém průzkumu bylo zjištěno, že kopec je pozůstatkem hrdla třetihorní maarové sopky. Sopečná láva tehdy prorazila až několik metrů silnou povrchovou vrstvu křemence. Tlakem byl křemenec rozdrcen na jednotlivé bloky, které se zřítily zpět do jícnu sopky. Tvoří ho čedičová komínová brekcie a na okrajích došlo díky erozi měkčích materiálů k odkrytí až dvoumetrových křemencových bloků, které od pravěku až do odtěžení v šedesátých letech pokrývaly travnatý kopec jako „zkamenělé stádo ovcí“.\n\nPři těžbě křemence zde na přelomu 60. a 70. let 20. století probíhal záchranný archeologický výzkum. Ten zde odhalil nejstarší známý křemencový lom v Evropě. Člověkem doby kamenné byl jemnozrnný sedimentární křemenec cukrovitého vzhledu používán k výrobě nástrojů, neboť se dobře štípal a měl ostré hrany. Nástroje vyráběl sbíjením kamene o kámen.\n\nHrubší druhy na západní straně kopce se těžily ještě v době bronzové jako surovina k výrobě ručních rotačních drtidel na obilí – žernovů. Z doby staršího paleolitu zde byly odkryty pozůstatky lidského příbytku zahloubeného pod zem a uprostřed opatřeného ohništěm staré přibližně 250 tisíc let. Patrně zde přebýval neandertálec a příbytek je považován za nejstarší lidské obydlí v České republice. Nejprozkoumanější je osídlení Písečného vrchu z doby středního paleolitu. Z té doby bylo odkryto velké množství nálezů – kamenných nástrojů nebo jejich úštěpů.\n\nV mladším paleolitu se ze zdejšího křemence vyráběly čepele nožů dlouhé 20–30 cm, které byly nalezeny až v oblasti Durynska. Na Písečném vrchu byly odkryty polotovary a dílny. Kamenné nástroje z Písečného vrchu byly nalezeny například v sídlišti pravěkých lidí v Mlazicích na Mělnicku, což je vzdušnou čarou cca 55 km daleko. Zatímco kamenné výrobky nalezené pod dvaceti metrovou vrstvou usazených sprašových hlín v cihelně v Sedlci u Prahy si ponechaly původní svěží podobu, kamenné nástroje nalezené na opukové pláni v Mlazicích, vystavené 250 tisíc let povětrnosti ztratily písečnou abrazí ostré hrany a získaly matný povrch a barevnou patinu. Zbraně a nástroje z Bečovského křemence mívají hnědožlutou až hnědočervenou patinu zasahující do hloubky až 3 mm. Tloušťka patinované vrstvy může sloužit pro odhad stáří nalezených artefaktů.\n\nArcheologický výzkum byl v roce 1972 z finančních důvodů přerušen. V roce 2005 zde proběhl další archeologický výzkum. Písečný vrch je od roku 1974 archeologickou kulturní památkou.\n\nNa Písečný vrch vede odbočka z modře značené turistické trasy z Bělušic do Lenešic a od severu odbočuje na Písečný vrch polní cesta ze silnice mezi Bečovem a Hrádkem.. Při této cestě se pod vrcholem nachází malý lom, v němž jsou k vidění křemencové balvany.\n\n\n\n"}
{"id": "439519", "url": "https://cs.wikipedia.org/wiki?curid=439519", "title": "Alžběta od Nejsvětější Trojice", "text": "Alžběta od Nejsvětější Trojice\n\nSvatá Alžběta od Nejsvětější Trojice (18. července 1880 Avord, Francie – 9. listopadu 1906 Dijon, Francie) byla francouzská bosá karmelitánka a autorka duchovních spisů.\n\nNarodila se jako Élisabeth Catez ve vojenském táboře Avord (poblíž Bourges) jako prvorozené dítě kapitánu Josefu Catezovi a Marii Catezové. Když bylo Alžbětě sedm let, její otec náhle zemřel. Dne 2. srpna 1901 vstoupila ke karmelitkám v Dijonu a 11. ledna 1903 složila věčné sliby.\n\nAlžběta zemřela ve věku 26 let na Addisonovu chorobu. Blahoslavená byla 25. listopadu 1984 papežem Janem Pavlem II. Její svátek se v katolickém církevním kalendáři slaví 8. listopadu.\n\nDne 3. března 2016 uznal papež František druhý zázrak na její přímluvu a tím se jí otvírá cesta ke svatořečení. Papež František kanonizoval Alžbětu od Nejsvětější Trojice v neděli 16. října 2016. \n\nModlitba \"Můj Bože v Trojici\" se stala natolik známou a oblíbenou, že byla částečně převzata i do oficiálního Katechismu katolické církve.\n\nČeská:\n\nZahraniční:\n\n\n"}
{"id": "439520", "url": "https://cs.wikipedia.org/wiki?curid=439520", "title": "Blín bílý", "text": "Blín bílý\n\nBlín bílý (\"Hyoscyamus albus\") je jedovatá bylina z čeledi lilkovité. Vyskytuje se v oblasti Středomoří.\n\nBlín bílý je 20–30 cm vysoká je jednoletá až víceletá bylina s chlupatou lodyhou. Listy rostoucí v přízemní růžici brzy mizí, listy na lodyze jsou střídavé, řapíkaté a vejčité, s zubatým až vykrajovaným okrajem. Rostlina kvete od března do září světle žlutými květy s purpurovou skvrnou ve středu, jsou uspořádány ve vijanech a mají nálevkovitou korunu.\n\nBlín bílý je rozšířen ve Středomoří, od Kanárských ostrovů po Irák. Byl zavlečen i do některých států na východě USA. Roste především na skalách a sutích, často v dosahu příboje a na stanovištích ovlivněných člověkem.\n\nVšechny části rostliny, především však listy a semena, jsou využitelné jako sedativum (zejména bolesti způsobené močovými kameny) a také jako halucinogen, kvůli obsahu alkaloidu atropin. Jeho utišující a spazmolytické účinky jsou užitečné při léčbě raných příznaků Parkinsonovy choroby. Je považován za lepší pro vnitřní užití než blín černý, který je užíván zevně. Listy se sklízí, když je rostlina v plném květu, a jsou sušeny pro pozdější využití. Vzhledem k silné jedovatosti by měl být užíván jen pod dohledem lékaře a s velkou opatrností.\n\nDále se využívá na léčbu astmatu, černého kašle, nevolnosti, Meniérova syndromu, třesu při senilitě či ochrnutí a jako předoperační lék. Zevně se využívá ve formě oleje na zmírnění bolestivých stavů jako neuralgie, zubních a revmatických bolestí. Semena jsou užívána při léčbě astmatu, kašle, epilepsie, bolesti svalů a bolesti zubů.\n\nV antickém Řecku byl blín bílý zasvěcen bohu Apollónovi a nazýván \"hyoskiamos\" (\"sviní bob\") nebo \"pitonionca\" (\"dračí rostlina\"). Římany byl nazýván \"apollinaris\", \"symfoniaca\" nebo \"insanin\" („vyvolávající šílenství“), Galy \"bellinotem\" („bylina Belena“).\n\nPro své psychoaktivní účinky byl používán jako divinační prostředek, prostřednictvím vdechování dýmu z byliny nebo jejích semen. Dále byl oblíbeným afrodisiakem a thessálské čarodějnice ho používali do nápojů lásky.\n\nUž od starověku byl také užíván jako léčivá rostlina, především v podobě masti. Léčili se jím například bolesti plic, jater nebo zubů.\n\n"}
{"id": "439522", "url": "https://cs.wikipedia.org/wiki?curid=439522", "title": "Kožová hora", "text": "Kožová hora\n\nKožová hora (často také nazývaná Kožova hora, lidově Kožovka) je nevýrazně skalnaté návrší ležící asi 2 km jižně od okraje města Kladna. Na vrcholu stojí rozhledna z roku 1930.\n\nKožová hora se rozkládá na pomezí tří obcí - její severní strana náleží k městu Kladnu, západní svah k obci Velká Dobrá, jihovýchodní úbočí, jakož i samotný vrchol, pak leží na katastru obce Pletený Újezd. Vrchol je s výjimkou východního úpatí u Pleteného Újezda téměř celý zalesněný smíšeným porostem, tvořeným smrky, borovicemi a břízami. Zalesnění kopce představuje jihovýchodní okraj prstence lesů, obklopujícího město Kladno z jihu, západu a severu. Kožová hora je s výškou 456 m n. m jedním z nejvyšších vrcholů okresu Kladno, o málo vyšší nadmořskou výšku nalezneme pouze na jihozápadním okraji okresu poblíž obcí Malé Kyšice (\"Tuchonín\", 488 m a \"Vysoký vrch\", 486 m), Lhota a Běleč.\n\nNa vrcholu Kožové hory stojí od roku 1930 z iniciativy Klubu československých turistů 35 metrů vysoká rozhledna, postavená ze struskových cihel. Na její ochoz vede 131 schodů, zasklená vyhlídková plošina je ve výšce 31 m a poskytuje výhled na Kladno, západní okraj Prahy s ruzyňským letištěm, na severu lze spatřit Říp, působivou scenérii Českého středohoří, na jihozápadě Křivoklátskou vrchovinu a Brdy. Autorem projektu rozhledny byl roku 1929 architekt Jaroslav Beránek a vlastní stavitelské práce zajistil kladenský stavitel Vilém Procházka. Rozhledna byla slavnostně otevřena 11. května 1930. Po znárodnění v roce 1948 byla spodní část přetvořena na restauraci.\n\nAutomobilem je možno se dostat na vrchol po silnici II/118, spojující Kladno a Beroun - těsně pod vrcholem z této komunikace odbočuje asfaltová silnička, která po necelých 200 metrech končí u areálu budov s rozhlednou. U areálu je přírodní parkoviště a je zde výletní restaurace s celoročním provozem. Turisté mohou využít trasu s modrou značkou od kladenského vlakového nádraží. Kožová hora je turistickým známkovým místem č. 345.\n\nNa jihozápadním úpatí Kožové hory, u obce Velká Dobrá, se nalézá Letiště Kladno, využívané např. pro lety bezmotorových kluzáků.\n\nV blízkosti vrcholu a rozhledny je dále areál s podzemním vodojemem (objem cca 50 milionů litrů), který zásobuje kladenskou aglomeraci pitnou vodou, v areálu vodáren je i ocelová telekomunikační věž, ze které vedou dálkové radiové spoje.\n\n"}
{"id": "439523", "url": "https://cs.wikipedia.org/wiki?curid=439523", "title": "William Carey", "text": "William Carey\n\nWilliam Carey (17. srpna 1761 – 9. června 1834) byl anglický baptistický misionář známý jako „otec moderní misie“.\n\nByl jedním ze zakladatelů Baptistické misijní společnosti. Jako misionář v dánské kolonii Serampore v Indii, přeložil Bibli do bengálštiny, sanskrtu a řady dalších jazyků a nářečí.\n\nDnes jsou po něm pojmenovány čtyři univerzity: William Carey International University v Pasadeně v Kalifornii, Carey Theological College ve Vancouveru v Britské Kolumbii, Carey Baptist College a William Carey University v Hattiesburgu v Mississippi.\n\n\n"}
{"id": "439526", "url": "https://cs.wikipedia.org/wiki?curid=439526", "title": "Zóny Nepálu", "text": "Zóny Nepálu\n\nZóna () byla územní jednotka Nepálu existující do 20. září 2015, kdy vstoupila v platnost nová nepálská ústava, závádějící 7 provincií jako nové, federativní, jednotky. Zóny byly dále rozděleny do 75 okresů (). Zóny, seskupeny do pěti oblastí, byly tyto:\n"}
{"id": "439529", "url": "https://cs.wikipedia.org/wiki?curid=439529", "title": "Zámek na pletacích strojích", "text": "Zámek na pletacích strojích\n\nZámek (angl.: \"cam\", něm.: \"Schloss\") je mechanizmus k vedení jehel na zátažných pletacích strojích. \n\nKolénka pletacích jehel a platin prochází drážkou zámků seřazených do jednoho systému tak, aby se na jehlách vytvářela očka, chytové nebo podkládané kličky nebo aby se jehly vyřadily z činnosti.\nU okrouhlých strojů se používá jednosměrná dráha, na plochých pletacích strojích prochází jehly obousměrně. \n\nNa strojích s elektronickým ovládáním jednotlivých jehel sestává systém z jednoho zámku s drážkami různých tvarů. U okrouhlých strojů na pleteniny s hladkou vazbou se při změně vazby vyměňují a seřizují jednotlivé části zámku \"(zvedač\", \"stahovač\", \"protizámek\").\n\nKaždým průchodem jehel systémem zámků se tvoří jeden řádek pleteniny, na počtu systémů na stroji závisí počet řádků, které se vytvoří na jednu obrátku stroje. Na plochých pletacích strojích bývá až 5, na okrouhlých strojích s velkým průměrem může být instalováno maximálně 144 zámkových systémů.\n"}
{"id": "439533", "url": "https://cs.wikipedia.org/wiki?curid=439533", "title": "Rigorózní zkouška", "text": "Rigorózní zkouška\n\nRigorózní zkouška (latinsky \"examen rigorosum\" – \"přísná zkouška\"), dříve též rigorózum, hovorově též \"rigo\", přesněji státní rigorózní zkouška, je v Česku jeden z typů státní zkoušky na některých vysokých školách univerzitního typu (univerzitách). Úspěšné vykonání rigorózní zkoušky v rámci rigorózního řízení vede k získání tzv. malého doktorátu – jedná se však stále o magisterskou úroveň kvalifikace (7 v ISCED, \"Master's degree\"), nicméně po získání magisterského stupně vzdělání lze rovněž dále studovat a získat i tzv. velký doktorát, tedy akademický titul doktor (ve zkratce Ph.D., 8 v ISCED, \"Doctor's degree\"), toho lze dosáhnout dalším (zpravidla 3-4letým) studiem v doktorském studijním programu.\n\nRigorózní zkoušku mohou většinou uskutečňovat, tedy mít k tomuto oprávnění – akreditaci, pouze vysoké školy univerzitního typu, tzn. právě pouze ty vysoké školy, který mají akreditován též i doktorský studijní program (Ph.D.).\n\nRigorózní zkouška je v Česku obecně upravena v § 46 odst. 3 a 5 zákona č. 111/1998 Sb., o vysokých školách, ve znění pozdějších předpisů, a podrobně pak zpravidla v jednotlivých rigorózních řádech vysokých škol (resp. univerzit). Zkouška se realizuje dvojím způsobem, který je dále specifikován.\n\nRealizuje se jakožto standardní, řádné, zakončení studia studentů magisterského studijního programu v oblasti všeobecného lékařství (MUDr.), zubního lékařství (MDDr.), veterinárního lékařství a veterinární hygieny (MVDr.) a toto studium se tak řádně ukončuje příslušnou státní rigorózní zkouškou (je jich více). (Ze zákona zde tedy v těchto případech přímo nevyplývá povinnost obhajovat rigorózní práci; nicméně v některých těchto lékařských oborech se tato práce, či její obdoba, zhotovuje, v jiných nikoli, vždy dle akreditované skladby příslušného studijního oboru.) Jde o tituly získané v rámci jednoho formálního studia; jedná se o tzv. profesní doktoráty.\n\nRealizuje se jakožto dobrovolná, placená a dodatečná státní rigorózní zkouška (jedna) pro absolventy magisterského studijního programu v ostatních oblastech (JUDr., PhDr., RNDr., PharmDr., ThLic., ThDr.), pouze pro ty, kteří již získali akademický titul magistr (Mgr.), v tomto případě je nutné obhájit rigorózní práci. (Ze zákona zde tedy v těchto případech přímo vyplývá povinnost obhájit rigorózní práci; v některých případech lze případně uznat jako rigorózní práci i práci diplomovou či práci disertační, v jiných případech to být možné nemusí, vždy dle vnitřních předpisů konkrétní vysoké školy; v tomto případě se však nejedná o žádný další stupeň vzdělání, studia, resp. získané formální kvalifikace navíc, ale o dodatečnou zkoušku v rámci řízení, které je spjato s poplatky, rovněž je možné za úplatu používat i informační technologie potřebné pro přípravu k této zkoušce v souladu s pravidly určenými vysokou školou.) Na uvedené tituly se tedy dále formálně nestuduje, ale skládá se jedna zkouška.\n\nUvedený seznam uvádí, ve kterých vysokoškolských oblastech vzdělávání je v současné době dle českého vysokoškolského zákona možno rigorózní zkoušku vykonat a též příslušný akademický titul, který je následně udělen (ten se ve všech těchto níže uvedených případech případně uvádí ve zkratce před jménem):\n\nUvedené akademické tituly se občas označují jako tzv. „malé doktoráty“, protože rigorózum platí jen pro magisterskou úroveň vysokoškolského vzdělání, nikoli pro úroveň doktorskou. Předchozí titul magistra (Mgr.) je ale případným novým titulem nahrazen, resp. se již původní neuvádí (obdobně jako Bc. a Mgr.). Za jménem (odděleno čárkou) se pak uvádí až případné akademické tituly doktorské úrovně (Ph.D.).\n\nNapříklad výše uvedený titul JUDr., který používají právníci, tedy není výsledkem doktorského studia (Ph.D.), jedná se stále o magisterskou úroveň (Mgr., JUDr.) vysokoškolského vzdělání a proto se někdy označuje jako zmiňovaný \"malý doktorát\", přičemž je zároveň jeho nositel stále vzděláním i kompetencemi rovnocenný s právníkem s titulem Mgr. Tedy právník (kupříkladu advokát, státní zástupce, soudce…) s titulem doktor práv (JUDr.) se od právníka s titulem magistr (Mgr.) de facto neliší, oba mají stejné pětileté magisterské vzdělání, nicméně právník s titulem Mgr. ukončil studium státní závěrečnou zkouškou (hovorově označovanou jako \"státnice\"), zatímco právník s titulem JUDr. se po získání titulu Mgr. rozhodl následně složit ještě další zkoušku.\n\nRigorózní řízení vedoucí k zisku \"doktorátu\", tehdy prakticky jediného akademického titulu (s výjimkou magistra farmacie), bylo zavedeno roku 1850 a v dané podobě vydrželo přes sto let, kdy bylo roku 1950 bez náhrady zrušeno a dobíhalo až do roku 1953. Celé řízení bylo upraveno zejména nařízením z roku 1872, později částečně novelizovaným pro různé druhy doktorských titulů. Úspěšné ukončení tehdejších univerzitních studií nemuselo tehdy být vždy spojeno se ziskem akademického titulu, záleželo jen na konkrétním studentovi, zda v průběhu studia absolvuje nejen státní zkoušky, ale i tzv. přísné zkoušky doktorské (\"rigoróza\"), teprve jejichž úspěšné složení k zisku titulu vedlo. Tedy i bez něj bylo možné školu řádně dokončit. \n\nKaždá fakulta měla stanoveny poněkud odlišné podmínky, po jejichž splnění mohla jménem rektora celé univerzity titul doktora udělit. Vždy bylo zapotřebí podstoupit jednu nebo více ústních zkoušek, nazývaných právě rigoróza, někdy i obhájit písemné vědecké pojednání, tzv. \"dizertaci\". Tak pro získání titulu doktora veškerého lékařství (MUDr.) bylo třeba vykonat jen tři rigoróza, stejně tak u doktora práv (JUDr.), konkrétně rigorózum historickoprávní, judiciální a státovědecké. U doktora filozofie (PhDr.), stejně jako u doktora přírodních věd (RNDr.), už bylo třeba sepsat dizertaci a poté absolvovat dvě přísné zkoušky doktorské, jedna byla kratší, zaměřená primárně na filozofii, delší druhá na vědecký obor, který si uchazeč vybral. Pro získání titulu doktora teologie (ThDr.) bylo třeba také sepsat dizertaci a vykonat tři rigoróza. Z hlediska počtu ústních zkoušek měli poněkud snadnější pozici doktorandi technických, zemědělských, veterinárních a obchodních věd, když kromě dizertace podstupovali jen jedno rigorózum.\n\nVysokoškolský zákon z roku 1950 (od roku 1953) žádné akademické tituly neznal, absolventi vysokých škol byli označováni pouze podle svých profesí, tzv. profesní označení (např. \"promovaný lékař\", \"promovaný právník\" apod.). Žádné rigorózní řízení proto pochopitelně neprobíhalo. \n\nSituace se změnila až v roce 1966, kdy byl přijat další zákon o vysokých školách, který opětovně akademické tituly zavedl a který univerzitním absolventům, s výjimkou lékařů a veterinárních lékařů (ti získávali svůj akademický titul již složením státní závěrečné zkoušky), umožnil rigorózní řízení po úspěšném složení státní závěrečné zkoušky vykonat a získat tak titul doktora práv, přírodovědy nebo filozofie. Podmínky tohoto rigorózního řízení byly už jednotné a spočívaly ve vypracování písemné práce a podstoupení ústní zkoušky z jednoho zvoleného vědního oboru a jeho širšího základu. Taková praxe zůstala zachována i po roce 1980, kdy začal platil další vysokoškolský zákon, rigorózní zkouška ale už byla skládána pouze ústně, mohly jí být nabyty i nové akademické tituly doktora pedagogiky (PaedDr.), farmacie (PharmDr.) a sociálně politických věd (RSDr.) a začala tak být označována i závěrečná zkouška lékařů a veterinářů.\n\nZcela jiná situace nastala po revoluci, kdy v roce 1990 byly všechny uvedené tzv. (fakultativní) „malé doktoráty“ (tedy s výjimkou titulů MUDr. a MVDr.) zrušeny, resp. nebyly udělovány, a rigorózní zkouškou se dále nazývala závěrečná zkouška tzv. \"postgraduálních studentů\", kteří jí získali akademicko-vědecký titul doktor (Dr.), standardně po 3 letech tohoto dalšího (postgraduálního) studia. Od roku 1990 byl totiž zaveden magistr, aby nahradil tzv. (fakultativní) malé doktoráty (PhDr., PharmDr., JUDr., RNDr. a další) a aby tak české akademické tituly lépe odpovídaly titulům \"anglosaského světa\", kde jsou podmínky pro získání doktorátu obtížnější.\n\nBoloňský proces pak sjednotil vysokoškolské vzdělávání v evropských zemích. Pro nesouhlas se stavem, kdy uvedené (fakultativní) \"malé doktoráty\" nebyly udělovány, bylo od přijetí nového vysokoškolského zákona v roce 1998 opět umožněno takovéto tituly získat, a to magistrům po dodatečné a zpoplatněné rigorózní zkoušce – udělení těchto titulů tak nepředchází žádné další formální studium, což může být ve světě neobvyklé (srov. např. J.D. a JUDr. apod.). Tento stav, kdy se udělují jak tzv. (fakultativní) malé doktoráty, tak magistr (Mgr.), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však někdy bývá předmětem kritiky, přičemž někteří dokonce uvedené označují jako „pseudodoktorát“. Těmto (fakultativním) malým doktorátům totiž v současné době předchází jen zkouška navíc, přičemž fakultativní rigorózní řízení, kterým uchazeč nezískává žádnou další kvalifikaci navíc, se tak v dnešní době v Česku dělá spíše pro prestiž – vysoké školy pak mají z tohoto placeného řízení svůj příjem, přičemž pokud to umožňují vnitřní předpisy školy, lze uznat za rigorózní práci i stejnou diplomovou (magisterskou) práci event. disertační.\n\nVyšší kvalifikaci (8 v ISCED, \"doctor's degree\") primárně určenou pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.); uvedené je spjato s obhajobou disertační práce. Mezi lety 1990–1998 se jednalo o zmíněné „postgraduální studium“ (doktor – Dr.), v předchozím období (od roku 1953) se pak jednalo o tzv. „vědeckou aspiranturu“ (kandidát věd – CSc.).\n\n"}
{"id": "439534", "url": "https://cs.wikipedia.org/wiki?curid=439534", "title": "Papyrus z Derveni", "text": "Papyrus z Derveni\n\nPapyrus z Derveni je silně poškozený papyrový svitek, nalezený roku 1962 v hrobě u obce Derveni blízko Thessaloniki v řecké Makedonii. Papyrus z let 340–320 př. n. l. obsahuje nábožensko-filosofický komenář k orfické básni s řadou citátů z předsókratovských filosofů a je tak nejstarším zachovaným řeckým a filosofickým rukopisem i nejstarším papyrem objeveným na evropském území.\n\nPapyrus byl nalezen při vykopávkách u obce Derveni (asi 10 km severovýchodně od Thessaloniki) v hrobě patrně důstojníka, pohřbeného žehem v době vlády Filipa Makedonského kolem roku 330 př. n. l. Svitek byl zuhelnatělý, při pokusu o rozvinutí se rozpadal a navíc byl poškozen i nevhodnou konzervací. V současnosti je uložen v muzeu v Thessalonice. Text, který se podařilo rozluštit, tvoří asi 26 sloupců, psaných majuskulí bez mezer a to v iónském dialektu staré řečtiny, tedy v jazyce, jímž psali první filosofové. Vyšel poprvé anonymně roku 1982 a ve třech lepších vydáních v letech 2002–2006.\n\nPapyrus obsahuje nábožensko-filosofický komentář k orfickému hymnu patrně ze 6. století př. n. l. s četnými citáty z tohoto hymnu, ale také z Hérakleita (např. zlomky B 1, B 3, B 94 aj.), z Anaxagory a snad i dalších. Je to zřejmě opis textu, původně sepsaného kolem 440 př. n. l., tedy v době Periklově, kdy byl Platón ještě dítě a Sókratés mladý muž. Text polemizuje s Hésiodem ohledně prvních lidských pokolení a představuje Dia jako svrchované a nejvyšší božstvo, zároveň je však skeptický vůči věštbám a běžné chrámové bohoslužbě.\n\n"}
{"id": "439539", "url": "https://cs.wikipedia.org/wiki?curid=439539", "title": "Ostralka štíhlá", "text": "Ostralka štíhlá\n\nOstralka štíhlá (\"Anas acuta\") je středně velká plovavá kachna z řádu vrubozobých.\n\nSamec je výrazně zbarvený: hlava a část krku jsou hnědé, hruď a dolní část krku bílá (úzkým proužkem zasahuje bílé zbarvení dozadu na hlavu), boky a hřbet jsou šedavé, černá střední ocasní pera výrazně prodloužená. Samice je celkově hnědavá; od samice kachny divoké se liší jednobarevnou hlavou bez proužků a tmavošedým zobákem. V letu má černozelené, bíle lemované zrcátko. Hnízdí na jezerech v nížinách a stepích, také v tundře a horách. U nás protahuje na jaře i na podzim, vzácně přezimuje.\n\nV České republice hnízdila ostralka vždy jen ojediněle a nepravidelně, jedinou oblastí pravidelného hnízdění bylo dolní Podyjí, ovšem jen do výstavby Novomlýnských nádrží. Poslední hnízdění bylo zaznamenáno v roce 1985 u Oder. Dnes lze Ostralku štíhlou vidět nanejvýš v zoologických zahradách, například v Zoo Hluboká nad Vltavou, Zoo Zlín, Zoo Tábor a v Zoo Praha.\n\n"}
{"id": "439541", "url": "https://cs.wikipedia.org/wiki?curid=439541", "title": "Saucier (Mississippi)", "text": "Saucier (Mississippi)\n\nSaucier je určené území pro sčítání lidu (census-designated place) v okresu Harrison County ve státě Mississippi, USA. Je součástí metropolitní oblasti Gulfport-Biloxi. Podle sčítání mělo roku 2000 1 303 obyvatel.\n\nRozloha čítá 18,3 km², z toho 18,1 km² je souš a 0,2 km² je voda.\n\nSčítání v roce 2000 zaznamenalo 1303 lidí, 478 domácností a 367 rodin se zdejším bydlištěm. Hustota obyvatel byla 71.9/km². Rasové složení obyvatelstva bylo 97,47% běloši, 0,69% černoši, 0,15% američtí indiáni, 0,23% Asiaté, 0,15% Pacifičtí ostrované, 0,15% ostatní a 1,15% dvě a více ras. Hispánci jakékoli rasy tvořili 1.38% populace.\n"}
{"id": "439542", "url": "https://cs.wikipedia.org/wiki?curid=439542", "title": "Robert Michael Ballantyne", "text": "Robert Michael Ballantyne\n\nRobert Michael Ballantyne (24. dubna 1825 – 8. února 1894) byl skotský spisovatel. Jednalo se také o dobrého malíře, některé své akvarely vystavoval v Royal Scottish Academy.\n\nNarodil se v Edinburghu v rodině proslulých tiskařů a vydavatelů. V šestnácti letech odešel do Kanady, kde byl šest let zaměstnán u Hudson’s Bay Company. Ze svých zážitků v kanadské divočině pravděpodobně později vycházel při psaní knihy \"Snowflakes and Sunbeams\". Kvůli dlouhému odloučení od rodiny často psal dopisy matce, díky čemuž zřejmě přišel ke své lásce k psaní.\n\nRoku 1847 se vrátil do Skotska a o rok později vydal svou první knihu - \"Hudson’s Bay: or, Life in the Wilds of North America\". Po nějaký čas byl zaměstnán u vydavatelství Messrs Constable, ale roku 1856 se začal naplno věnovat literatuře, zejména dobrodružným příběhům pro mladé. V roce 1857 vydal své první velké dílo – \"Korálový ostrov\" (\"The Coral Island\", v roce 1981 byla zfilmována).\n\nPozdější roky svého života strávil v Harrow. Zemřel v Římě, kde se chtěl zbavit důsledků své přepracovanosti.\n\nChtěl psát na základě faktů, nejlépe podle vlastních vědomostí. Kvůli tomu jeden čas sloužil jako londýnský hasič nebo pracoval s horníky v cornwallských cínových dolech.\n\n\n"}
{"id": "439543", "url": "https://cs.wikipedia.org/wiki?curid=439543", "title": "Seznam medailistů na mistrovství světa v běhu na 3000 m", "text": "Seznam medailistů na mistrovství světa v běhu na 3000 m\n\nBěh na 3000 metrů patřil do programu mistrovství světa v letech 1983 až 1993. V následujících letech ženy na světovém šampionátu absolvovaly trať 5000 metrů.\n\nod roku 1983 do roku 1993\n"}
{"id": "439544", "url": "https://cs.wikipedia.org/wiki?curid=439544", "title": "Ostříž jižní", "text": "Ostříž jižní\n\nOstříž jižní (\"Falco eleonorae\") je středně velký zástupce čeledi sokolovitých.\n\nPodobá se ostříži lesnímu, je však o něco větší a má delší ocas. Dospělí ptáci se vyskytují ve dvou barevných formách. Ptáci světlé morfy se podobají mladému ostříži lesnímu, od kterého se liší velmi tmavými spodními křídelními krovkami, kontrastujícími s šedými letkami. Ptáci tmavé formy jsou celí hnědavě černí, v letu se světlejšími šedavými letkami.\n\nHnízdí v koloniích na ostrovech Středozemního moře; hnízdění probíhá na podzim, kdy tudy protahují malí pěvci, jeho hlavní potrava. Zimuje v Africe. Mimo jižní Evropu zaletuje jen zřídka. V Česku byl pozorován poprvé v dubnu 2000 v Ostravě-Heřmanicích.\n\n"}
{"id": "439548", "url": "https://cs.wikipedia.org/wiki?curid=439548", "title": "Seznam medailistů na mistrovství Evropy v běhu na 3 000 m", "text": "Seznam medailistů na mistrovství Evropy v běhu na 3 000 m\n\nŽeny - Závod žen se poprvé uskutečnil v roce 1974 a naposledy v roce 1994\n"}
{"id": "439552", "url": "https://cs.wikipedia.org/wiki?curid=439552", "title": "Gerry Weber Open 2009", "text": "Gerry Weber Open 2009\n\nTenisový turnaj ATP Gerry Weber Open 2009 se konal ve dnech 8. - 14. června v německém Halle venku na travnatém povrchu. Odměny činíly 750 000 EUR.\n\n\n"}
{"id": "439554", "url": "https://cs.wikipedia.org/wiki?curid=439554", "title": "Brodské", "text": "Brodské\n\nObec Brodské se nachází na Záhorí, na levém břehu řeky Moravy, která tvoří přirozenou hranici s územím Rakouska a Česka. V historických záznamech byla obec poprvé zaznamenána v roce 1163. Leží asi 4 km daleko od Kút – významné dopravní křižovatky, 30 km od města Senica a 30 km od okresního města Skalica.\n\nLegenda říká, že Brodské bylo místem, kde Sv. Cyril a Metoděj prvně vkročili na slovenské území. Postavy Sv. Cyrila a Metoděje, kteří drží v rukách pergamen a jablko a nad nimi se letí holubice se tak nacházejí jako motiv obecního znaku.\n\nStřed obce vytváří římskokatolický kostel zasvěcený svatému Antonovi Poustevníkovi z roku 1633, dále pošta a drobné prodejny jako novinový stánek, květinářství či potraviny. Od kostela směrem k řeke Moravě se nachází mnoho uliček, v kterých je ještě možno vidět nejstarší obydlí v Brodském. Nacházel se tam i habánský dvůr jako důkaz přítomnosti Habánů v 16. století. V okolí obce jsou lužní lesy poblíž řeky Moravy a z ostatních stran borovicové lesy. Obyvatelé již roky uchovávají zvyky a tradice prostřednictvím folklórní skupiny Bročané, tato skupina se pravidelně účastní kulturního dění nejen v obci, ale i mimo ní, např. na různých folklórních soutěžích.\n\n\n"}
{"id": "439555", "url": "https://cs.wikipedia.org/wiki?curid=439555", "title": "Textil", "text": "Textil\n\nTextil je všeobecné označení pro\n"}
{"id": "439561", "url": "https://cs.wikipedia.org/wiki?curid=439561", "title": "Radošovce (okres Skalica)", "text": "Radošovce (okres Skalica)\n\nRadošovce jsou obec v okrese Skalica, v Trnavském kraji na západním Slovensku. Žije zde obyvatel.\n\nV historických záznamech byly Radošovce poprvé zmíněny v roce 1473. Je možné, že se na jejich osídlení podíleli obyvatelé zaniklé osady Radošov ležící na úpatí kopce Radošova u Veselí nad Moravou.\n\nObec leží v nadmořské výšce 223 m² a má rozlohu 26.599 km ².\n\n\n"}
{"id": "439564", "url": "https://cs.wikipedia.org/wiki?curid=439564", "title": "Kanade", "text": "Kanade\n\nKanade (japonsky かなで, * Prefektura Okajama) je japonská R&B zpěvačka.\n\nPod vydavatelem \"Universal Music Japan\" debutovala v roce 2007 se singlem Ring The Alarm.\n\n\n\n"}
{"id": "439566", "url": "https://cs.wikipedia.org/wiki?curid=439566", "title": "Ouhorlík černokřídlý", "text": "Ouhorlík černokřídlý\n\nOuhorlík černokřídlý (\"Glareola nordmanni\") je středně velký bahňák z čeledi ouhorlíkovitých. Podobá se ouhorlíku stepnímu (\"Glareola pratincola\"), od něhož se liší tmavšími křídly (v letu bez bílého zadního okraje), černou spodinou křídla, delšími nohami a kratším ocasem (vsedě nepřesahuje špičky křídel); také černá kresba před okem je rozsáhlejší. Na rozdíl od ouhorlíka stepního hnízdí také na vlhkých a zarostlých místech. Výjimečně zalétl také do České republiky, kde byl zjištěn dvakrát – v září 1951 u Ostravy-Heřmanic a v listopadu 1970 na rybnících u Lednice.\n\n"}
{"id": "439584", "url": "https://cs.wikipedia.org/wiki?curid=439584", "title": "Sojuz TM-10", "text": "Sojuz TM-10\n\nSojuz TM-10 je označení sovětské kosmické lodi, ve které odstartovala mise k sovětské kosmické stanici Mir. Byla to 10. expedice k Miru.\n\n\n\n\n"}
{"id": "439585", "url": "https://cs.wikipedia.org/wiki?curid=439585", "title": "Sojuz TM-9", "text": "Sojuz TM-9\n\nSojuz TM-9 je označení sovětské kosmické lodi, ve které odstartovala mise k sovětské kosmické stanici Mir. Byla to 9. expedice k Miru.\n\n\n\n"}
{"id": "439586", "url": "https://cs.wikipedia.org/wiki?curid=439586", "title": "Sojuz TM-8", "text": "Sojuz TM-8\n\nSojuz TM-8 je označení sovětské kosmické lodi, ve které odstartovala mise k sovětské kosmické stanici Mir. Byla to 8. expedice k Miru.\n\n\n\n"}
{"id": "439596", "url": "https://cs.wikipedia.org/wiki?curid=439596", "title": "Santiago", "text": "Santiago\n\nSantiago je španělské jméno svatého Jakuba. Na počest tomuto světci pojmenovali Španělé mnoho míst při objevitelských cestách při objevování Ameriky.\n\n\n\n\n\n\n\n\n\n\n\n"}
{"id": "439598", "url": "https://cs.wikipedia.org/wiki?curid=439598", "title": "Profesní sdružení", "text": "Profesní sdružení\n\nProfesní sdružení je nezávislé, zpravidla neziskové, sdružení (organizace) příslušníků - fyzických anebo právnických osob. Sdružení má za cíl sledovat a zastupovat společné profesní, kulturní a ekonomické zájmy dané profese a obvykle nejsou odborovou organizací. Někdy se však profesní sdružení chápe jako odborová organizace, případně stejná organizace působí v obou funkcích, což je třeba případ LOK-ČSL. Pro profesní sdružení se někdy používá označení komora.\n\nProfesní sdružení se zakládají k podpoře pracovníků dané profese a výměnu informací mezi členy případně vydávaní periodika zaměřeného k příslušnému oboru. U svobodných povolání může být členství v určeném sdružení povinné - danou činnost (například funkci lékaře, farmaceuta, advokáta, exekutora apod.) nemůže vykonávat nikdo, kdo není členem daného sdružení nebo případně uznaného obdobného sdružení působícího v zahraničí. V takových případech je profesní sdružení buď založeno přímo zákonem nebo zákon existenci sdružení předpokládá. Zákonem může být založeno i profesní sdružení bez povinného členství - to se týká například Hospodářské komory ČR nebo Agrární komory ČR.\n\nSeznam profesních komor České republiky je k dispozici na webu Nejvyššího správního soudu.\n\n\n"}
{"id": "439600", "url": "https://cs.wikipedia.org/wiki?curid=439600", "title": "Elmidae", "text": "Elmidae\n\nElmidae je čeleď brouků z nadčeledi Byrrhoidea.\n\n\n54 evropských druhů čeledi Elmidae z \"Fauna Europaea\" (2007):\n\n\n\n\n\n"}
{"id": "439602", "url": "https://cs.wikipedia.org/wiki?curid=439602", "title": "Flavinadenindinukleotid", "text": "Flavinadenindinukleotid\n\nFlavinadenindinukleotid (FAD či FADH, případně riboflavinadenosindifosfát) je prostetická skupina obsahující vitamín B(riboflavin) navázáný na adenosindifosfát (ADP). Celá molekula tedy obsahuje riboflavinovou skupinu, dva fosfáty, cukr ribózu a adenin.\n\nFlavinadenindinukleotid bývá součástí mnoha proteinů, tzv. flavoproteinů. FAD je jeho oxidovaná forma, zatímco FADH je jeho forma redukovaná. Redukovaná forma vzniká zejména v Krebsově cyklu při dehydrogenaci sukcinátu na fumarát. Je schopen přenášet elektrony a vodíkové atomy z tohoto cyklu do elektronového transportního řetězce (tzv. dýchací řetězec), na jehož konci se uskutečňuje syntéza ATP.\n\n"}
{"id": "439607", "url": "https://cs.wikipedia.org/wiki?curid=439607", "title": "Dominát", "text": "Dominát\n\nDominát byla pozdní fáze vývoje římského impéria, která již nesla despotické rysy. Vyvinul se na konci krize třetího století a vedl k jejímu překonání. V západní části Římské říše tento princip vlády teoreticky vydržel do sesazení posledního římského císaře. Ve východní části (Byzanci) se vyvinul ve formu absolutistické vlády jednoho panovníka. \n\nSlovo vzniklo od latinského výrazu \"dominus\", tedy \"pán\", ve smyslu postavení majitele vůči svému otroku – tento výraz byl pochlebnicky používán při oslovování císařů již od julsko-claudiovské dynastie, avšak přímo císaři nebyl vždy používán – zejména Tiberius jej otevřeně odmítal. Domitianus a Aurelianus se nechávali i oficiálně oslovovat jako \"dominus et deus\" a předjímali tak dominátní zřízení státu. Oslovení se stalo obvyklým až za Diokleciána, který je tedy považován za prvního vládce období dominátu. S ustavením Diokleciána zároveň upadá takzvaný principát, předchozí systém vlády římských císařů, který si až do 3. století podržel vnější rysy nikdy nezrušeného republikánského zřízení.\n\n"}
{"id": "439609", "url": "https://cs.wikipedia.org/wiki?curid=439609", "title": "Argument", "text": "Argument\n\nArgument (lat. \"argumentum\" od \"arguo\", objasňuji, vyvracím, obviňuji) je důkaz, důvod nebo doklad, že nějaké tvrzení je pravdivé nebo naopak nepravdivé, že platí nebo neplatí.\n\nArgumentace má odlišnou povahu v matematice nebo v přírodních vědách, kde rozhoduje logická správnost a návaznost argumentů, než ve filosofii, v právu nebo v politice, kde hraje větší roli také formulace a řečnická přesvědčivost argumentace.\n\nArgumentace čili postup přesvědčování se obvykle skládá z řady argumentů, které na sebe navazují nebo se podporují. Lineární argumentace, obvyklá ve vědách, začíná předpoklady (premisami), z nichž se pak odvozuje závěr. Naproti tomu dialektická argumentace staví proti sobě dvě (vzácně i více) řady argumentů – argumenty pro a proti. Tak je tomu typicky v právu, ať už se jedná o soudní proces nebo teoretickou diskusi. Ve starověku a středověku se vyžadovalo, aby každý účastník nejprve vlastními slovy zopakoval předchozí stanovisko protivníka, a teprve když s ním protivník souhlasil, mohl předložit vlastní stanovisko (námitky).\n\n\n\n\n"}
{"id": "439610", "url": "https://cs.wikipedia.org/wiki?curid=439610", "title": "Červená hora (Nízký Jeseník)", "text": "Červená hora (Nízký Jeseník)\n\nČervená hora (749 m n. m.) je nevýrazný, plochý útvar a je nejvyšším vrcholem Domašovské vrchoviny v Nízkém Jeseníku a také nejvyšším bodem okresu Opava.\n\nDíky telekomunikačnímu stožáru na vrcholu lze horu zdálky rozeznat. Hned vedle, téměř skryta v lese se nachází meteorologická stanice. Stanice zahájila svou činnost v roce 1952, tehdy sloužila potřebám dělostřelectva nedalekého vojenského prostoru. Během druhé světové války stála na vrcholu také letecká naváděcí věž sloužící Luftwaffe. V polovině devadesátých letech byla ocelová konstrukce stržena. Tyto a další zajímavosti jsou vyobrazeny na informační tabuli ČHMÚ, před meteorologickou stanicí.\n\nSměrem na západ od vrcholu se nachází Zlatá lípa. Od 27. dubna 1998 je Zlatá lípa zařazena mezi památné stromy ČR. Jde o místo kde odpočíval generál Ernst Gideon von Laudon po vítězství nad Pruskými vojsky. Rakouský generál v roce 1758 v bitvě u Guntramovic přepadl pruskou zásobovací jednotku. Tím znemožnil Prusům obléhání Olomouce. Hladoví Prusové byli nuceni od města odtáhnout. Dnes, stejně jako kdysi, si můžeme odpočinout ve stínu staré lípy na přilehlém odpočívadle. Turisté si mohou o této bitvě a o dalších pověstech přečíst na místní informační tabuli. \n\nDalším zajímavým místem v okolí Červené hory je Cesta česko-německého porozumění. Jedná se o památník na místě hromadného hrobu vojáků již zmíněné Prusko-rakouské bitvy z roku 1758. Jeho součástí je cesta, tvořená dlažbou ze slezské žuly obsahující různé vzkazy. Cestu postupně vytvořily města, různé organizace, ale i jednotlivci. Kromě českých přispěvatelů jsou zde i dlaždice z Německa, Polska, Francie, Rakouska, ale i ze zámoří. Smyslem této cesty je, aby každý mohl svým symbolickým kamenem prezentovat svůj zájem o udržování dobrých mezinárodních vztahů. Cesta začíná u kříže, symbolu smíření a směřuje do budoucnosti.\n\nV okolí se také nachází dva stěnové lomy, kde je dobře patrná zdejší sopečná činnost. Sopečná činnost zde tak jako u ostatních vulkánů probíhala zhruba před dvěma miliony let. Lomy se rozkládají přibližně 1,5 km západně od vrcholu Červené hory. První se nachází asi 500 metrů jižně od Zlaté lípy a není příliš velký ani zajímavý. Druhý je mnohem větší. Výška lomové stěny dosahuje místy až 18 metrů a celý lom dosahuje šířky přibližně dvou set metrů. Uprostřed lze spatřit asi 8 metrů vysoký pozůstatek připomínající kalderu, na němž lze spatřit pozoruhodný kulovitý rozpad čediče.\n"}
{"id": "439611", "url": "https://cs.wikipedia.org/wiki?curid=439611", "title": "Kopisty", "text": "Kopisty\n\nKopisty () zaniklá vesnice v okrese Most v Ústeckém kraji. Nacházela se zhruba 3 km severně od bývalého města Mostu podél Bílého potoka v nadmořské výšce 239 metrů. Její katastrální výměra byla 1156 ha. Ke Kopistům patřily osady Konobrže, Pařidla a Pláň. V letech 1911-1945 měly Kopisty status města. Obec byla zbořena v letech 1974–1979 z důvodu těžby hnědého uhlí.\n\nNázev Kopisty dodnes nese katastrální území, součást statutárního města Most. Leží zde sporadicky využívaná železniční zastávka \"Most-Kopisty\" na železniční trati Most–Moldava v Krušných horách.\n\nPravěké osídlení ve středním neolitu a starší době bronzové v katastrálním území Kopist dokládá nález sídlišť lidu kultury s vypíchanou keramikou a únětické kultury v místech s bývalým pomístním jménem Pod Pařidly.\n\nPrvní věrohodná písemná zpráva pochází z roku 1227, kdy člen hrabišického rodu Kojata ve své závěti odkázal ves zderazskému klášteru Křižovníků Božího hrobu. Tomuto klášteru později věnoval svůj díl Kopist i jeho bratr Všebor. V majetku kláštera zůstala ves po celé 13. století. Část vesnice pravděpodobně však i nadále patřila drobné šlechtě. V roce 1273 udělil Přemysl Otakar II. městu Mostu mílové právo, ze kterého vyčlenil Kopisty, kde mohla být svobodná šenkovna a kovárna.\n\nV první polovině 14. století získal část vsi, dříve náležející klášteru, šlechtic Kerunk z Lomu. V roce 1344 svůj díl prodal benediktinskému klášteru v Saské Kamenici, který ji vlastnil do roku 1366. Zbývající část vesnice byla postupně v majetku několika drobných šlechticů. V roce 1405 je za Václava z Mrzlic prvně zmiňována zdejší tvrz.\n\nV letech 1439–1510 vlastnili část Kopist Hochhauserové z Hochhauzu, od nich ji odkoupili Smolíkové ze Slavic, kteří ves prodali roku 1533 Sekerkům ze Sedčic. Od nich získalo díl Kopist s tvrzí a poplužním dvorem v roce 1543 město Most prostřednictvím špitálu sv. Ducha. Další část Kopist byla v roce 1507 v majetku pána na mosteckém hradu Jana z Veitmile. Také tuto část během 16. století získalo město Most. Město jakožto pozemkový feudál pak z Kopist vytvořilo centrum svého rozsáhlého městského panství, které si drželo až do roku 1848. Po roce 1850 se Kopisty staly samostatnou obcí s osadami Konobrže, Pařidla a Pláň.\n\nV poslední třetině 19. století se tradičně zemědělská obec a její okolí začalo měnit v souvislosti se vznikem řady uhelných dolů: \"Julius II\" (1878), \"Julius III\" (1882), \"Julius IV\" (1891) a \"Habsburg\" (1890, od roku 1919 \"Minerva\"). S rozvojem průmyslu se zvyšoval počet obyvatel a měnilo se jeho národnostní složení. Od konce 19. století zde početně narostla česká menšina, takže v roce 1902 byla v obci zřízena česká škola. V roce 1911 byly Kopisty povýšeny na město, po druhé světové válce tento status ztratily. V letech 1974–1979 byla obec likvidována z důvodu rozšíření těžby uhlí a její katastrální území bylo připojen k Mostu.\n\n\nKatastrální území bylo připojeno k městu Most.\n\n\n"}
{"id": "439617", "url": "https://cs.wikipedia.org/wiki?curid=439617", "title": "Ouhorlík stepní", "text": "Ouhorlík stepní\n\nOuhorlík stepní (\"Glareola pratincola\") je středně velký bahňák z čeledi ouhorlíkovitých (Glareolidae).\n\nVelikosti kosa (délka těla 24–28 cm, rozpětí křídel 60–70 cm), s dlouhými zašpičatělými křídly a vidličitým ocasem. Celkové zbarvení je tmavé, s bílým břichem a kostřecem. Od velmi podobného ouhorlíka černokřídlého se liší červenohnědými spodními křídelními krovkami, větším množstvím červeného zbarvení u zobáku a bílým zadním okrajem křídla (v letu). Obě pohlaví jsou si velmi podobná, samci mají pouze zblízka patrné tmavší zbarvení oči (černé, u samic hnědé) a výraznější kresbu hlavy. Mladí ptáci jsou na svrchní straně těla a hrudi tmavě skvrnití a mají celý černý zobák.\n\nHnízdní areál zahrnuje Evropu, jihozápadní Asii a severní Afriku. Tažný, se zimovišti v Africe.\n\nHnízdí v ploché suché krajině s nízkým porostem. Výjimečně zalétl také do České republiky, kde byl dosud zjištěn sedmkrát.\n\nPotravu - hmyz - loví za obratného letu připomínajícím vlaštovčí. Hnízdí ve volných koloniích; hnízdo je důlek v zemi.\n\n"}
{"id": "439618", "url": "https://cs.wikipedia.org/wiki?curid=439618", "title": "Alois Liška", "text": "Alois Liška\n\nArm. gen. Alois Liška, CBE (20. listopadu 1895, Záborčí, Rakousko-Uhersko – 7. února 1977, Londýn, Spojené království) byl československý generál.\n\nV roce 1915 během první světové války byl odveden do rakousko-uherské armády a nasazen na válečná bojiště. V roce 1916 přeběhl k ruské armádě, kde čekal v zajateckém táboře, aby se posléze připojil ke vznikajícím československým legiím, kde byl zařazen k dělostřelectvu. Na podzim roku 1920 se s posledním transportem ruských legionářů vrací již do samostatné Československé republiky. Jako důstojník z povolání sloužil u Dělostřeleckého pluku 51 ve Brandýse nad Labem, kde dosáhl hodnosti plukovníka a stal se velitelem tohoto útvaru. Při mobilizaci v září 1938 byl pro své vysoké kvality jmenován velitelem dělostřelectva 1. rychlé divize. Zde jej zastihla mnichovská dohoda a později i okupace německými vojsky. Z tohoto důvodu v roce 1940 z vlasti odešel. Při bojích ve Francii byl jmenován velitelem 1. dělostřeleckého pluku, po kapitulaci francouzské vlády však byl nucen stejně jako ostatní opustit kontinentální Evropu a přeplavit se do Spojeného království, kde velel dělostřelectvu v rámci 1. čs. smíšené brigády a od 21. března 1943 celé 1. československé samostatné obrněné brigádě. Dne 30. července 1943 byl povýšen do hodnosti brigádního generála.\n\nMezi jeho velké akce patřilo obléhání Dunkerque v roce 1944.\n\nPo válce byl povýšen na divizního (1. 6. 1945) a poté armádního generála (1. 4. 1946) a zastával funkci velitele Vysoké školy válečné v Praze.\n\nPo únoru 1948 byl perzekvován komunistickým režimem stejně jako většina mužů sloužících na západní frontě. Tentýž rok 1948 opouští rodinu i vlast potřetí a odjíždí do Londýna. V nepřítomnosti byl degradován na vojína v záloze. Rehabilitován byl až posmrtně po listopadu 1989 kdy mu byla vrácena hodnost armádního generála.\n\nV roce 1990 mu město Brandýs nad Labem – Stará Boleslav udělilo Čestné občanství. V roce 2010 proběhly ve francouzském městě Dunkerque oslavy 65. výročí osvobození a při této příležitosti byla jedna z ulic města pojmenována po Aloisi Liškovi.\n\nK politickým čistkám v československé armádě došlo ihned po komunistickém převratu v únoru 1948. 29. února 1948 byl zaslán dopis podepsaný Alexejem Čepičkou, v němž jsou vysloveny požadavky na odchod některých generálů z činné služby. Mezi nimi byl i generál Alois Liška. Jak plyne z rozhovoru s vnukem Aloise Lišky panem Miroslavem Pelikánem, po zatčení generála Heliodora Píky v květnu 1948 měl být dalším na řadě právě Alois Liška. V tomto rozhovoru se zmiňuje, že Alois Liška se ztratil z dohledu StB při pobytu v lázních Houštka a byl odvezen na kbelské letiště, odkud v den zvolení Klementa Gottwalda presidentem odletěl do Velké Británie. Podle jiného zdroje skutečně generál Alois Liška utekl v letadle Dakota DC3 (C47) dne 14. června 1948 asi v 1 hodinu ráno. To potvrzuje i syn Ervína Syptáka, bývalého majitele pražské restaurace v pasáži Černá růže, který s rodinou cestoval v letadle spolu s Aloisem Liškou, plukovníkem Hugo Hrbáčkem, letcem RAF Karlem Šťastným a dalšími. Letadlo pak podle těchto vzpomínek Ivo Syptáka nemělo dostatek paliva, přistálo proto na prvním nejbližším letišti v Anglii, v Manstonu. Generál Alois Liška tak zachránil holý život, svoji milovanou vlast ale už nikdy nemohl spatřit. Tři roky před svou smrtí napsal příteli Ing. Vlčkovi: „Každý kámen, každý strom na Záborčí bych políbil, kdybych se tam mohl vrátit.“\n\n"}
{"id": "439625", "url": "https://cs.wikipedia.org/wiki?curid=439625", "title": "Kopisty (rozcestník)", "text": "Kopisty (rozcestník)\n\nNázev Kopisty nese více různých lidských sídel:\n\n\n"}
{"id": "439628", "url": "https://cs.wikipedia.org/wiki?curid=439628", "title": "Pěnice bělohrdlá", "text": "Pěnice bělohrdlá\n\nPěnice bělohrdlá (\"Sylvia melanocephala\") je středně velký druh pěvce z čeledi pěnicovitých. Velikostí odpovídá naši pěnici pokřovní. Ve všech šatech má výrazně bílé hrdlo, tmavé boky a červenohnědý oční kroužek. Ocas je tmavý se světlými okraji. Samci mají černou hlavu (mimo hrdlo) a šedý hřbet, samice mají šedou hlavu a hnědý hřbet. Hnízdí ve vysokých keřích a světlých lesích. Výjimečně zalétla také do České republiky – v květnu 1985 byl samec zjištěn u Mnichova Hradiště.\n\n"}
{"id": "439632", "url": "https://cs.wikipedia.org/wiki?curid=439632", "title": "Institut ekonomických studií Fakulty sociálních věd Univerzity Karlovy", "text": "Institut ekonomických studií Fakulty sociálních věd Univerzity Karlovy\n\nInstitut ekonomických studií (zkráceně IES) vznikl v květnu 1993 při reorganizaci Fakulty sociálních věd Univerzity Karlovy z Katedry ekonomie a Institutu ekonomických věd. Ředitelem institutu je v současné době doc. Martin Gregor, Ph.D., který v lednu 2010 vystřídal dosavadního ředitele prof. Ing. Michala Mejstříka, CSc. Institut sídlí v budově Fakulty sociálních věd v Opletalově ulici.\n\nPodle srovnání provedeného Hospodářskými novinami v roce 2016 patřil k nejkvalitnějším českým vysokým školám se zaměřením na ekonomii. Podle žebříčku mezinárodní databáze RePEc je v současnosti nejlépe hodnoceným výzkumným pracovištěm zaměřeným na ekonomii. V mezinárodních žebříčcích je ekonomie vyučovaná na Univerzitě Karlově hodnocená v první 100 v oboru ekonomie a v první 200 v oboru finance (žebříček Global Ranking of Academic Subjects), zatímco žebříček U.S. News Best Global Universities hodnotí Univerzitu Karlovu v kategorii ekonomie a obchod na 111. místě na světě. Za umístěním stojí výzkumná činnost dvou ekonomických pracovišť Univerzity Karlovy, vedle IES FSV UK je jím také CERGE-EI. \n\nBakalářské studium je zaměřené na intenzivní výuku matematiky, na teoretickou ekonomii, ekonometrii, aplikovanou ekonomii a finance. Magisterské studium umožňuje užší specializaci ve dvou oblastech: v ekonomických teoriích a modelování či v oblasti financí, finančních trhů a bankovnictví. 70 % kurzů v bakalářském programu a 88 % kurzů v magisterském programu je vyučováno v angličtině, 91 % absolventských prací je napsáno v angličtině. IES nabízí také možnost doktorského studia v oboru ekonomie zaměřené na ekonomickou teorii a její aplikace v ekonomických a finančních analýzách. Institut ročně absolvuje 90 bakalářů, 80 magistrů a 5 doktorandů. Studenti IES se výborně umisťují ve studentských soutěžích (BCG Strategy Cup, CFA Institute Research Challenge, Global Management Challenge, Rotman European Trading Competition) a pravidelně získávají odborné ceny (Olga Radzyner Award, Mladý ekonom, Cena Karla Engliše, Cena Josefa Hlávky, Energy Economics Contest). \n\nDostupné programy:\n\n\nMezi vyučujícími IES působí 4 ekonomové, kteří figurují mezi deseti nejlepšími českými ekonomy podle RePEc Country Ranking. Jsou jimi Tomáš Havránek, Roman Horváth, Evžen Kočenda a Zuzana Havránková (roz. Iršová). K dalším vyučujícím patří například:\n\n\n"}
{"id": "439636", "url": "https://cs.wikipedia.org/wiki?curid=439636", "title": "J-Min", "text": "J-Min\n\nJ-Min (제이민) (* 27. května 1988 Soul, Jižní Korea) je jihokorejská zpěvačka.\n\nDebutovala v Japonsku v roce 2007 s mini albem Korogaru Ringo (ころがる林檎).\n\n\n\n"}
{"id": "439638", "url": "https://cs.wikipedia.org/wiki?curid=439638", "title": "Pěnice kaštanová", "text": "Pěnice kaštanová\n\nPěnice kaštanová (\"Sylvia undata\") je malý druh pěvce z čeledi pěnicovitých, s dlouhým ocasem. Svrchu je tmavošedá, zespodu matně červená s jemnými bílými tečkami na hrdle a červeným kroužkem kolem oka. Samice se samci velmi podobá, pouze je shora zbarvená více dohněda a zespodu je matnější. Hnízdí nejčastěji v křovinatých porostech. Výjimečně zalétla také do České republiky – v červnu 1969 byl nalezen uhynulý samec u Polné.\n\nRozlišují se tři poddruhy:\n\n"}
{"id": "439640", "url": "https://cs.wikipedia.org/wiki?curid=439640", "title": "Rám Baran Jádav", "text": "Rám Baran Jádav\n\nRám Baran Jádav, , (* 4. ledna 1948) byl v letech 2008 až 2015 první nepálský prezident. 28. října 2015 ho ve funkci vystřídala Bidhjá Déví Bhandáríová.\n\nPřed prezidentským úřadem zastával funkci ministra zdravotnictví a generálního tajemníka Nepálského kongresu.\n\nZa prezidenta byl zvolen ve druhém kole voleb, ve kterém obdržel 308 z 590 hlasů, čímž porazil svého soupeře Prasáda Singha. Jádav patřil k Nepálskému kongresu, zatímco Singh ke Komunistické straně Nepálu (maoisté).\n\nPo volbách v roce 2015 ho ve funkci prezidenta Nepálu vystřídala Bidhjá Déví Bhandáríová ze strany Komunistická strana Nepálu (sjednocení marxisté-leninisté).\n"}
{"id": "439646", "url": "https://cs.wikipedia.org/wiki?curid=439646", "title": "Pěnice slavíková", "text": "Pěnice slavíková\n\nPěnice slavíková (\"Sylvia borin\") je malý druh pěvce z čeledi pěnicovitých (Sylviidae).\n\nPolytypický druh se 2 poddruhy:\n\n\nMenší než vrabec. Dorůstá délky 13,5–14,5 cm a v rozpětí křídel měří 20–24 cm. Hmotnost se pak pohybuje mezi 16–22 g. Její zbarvení je nenápadné bez výraznějších znaků. Svrchní stranu těla má hnědavě šedou a spodinu hnědobílou. Zobák je poměrně silný, šedobéžový, končetiny taktéž. Obě pohlaví jsou zbarvena stejně.\n\nŽije skrytě, její přítomnost lze proto nejlépe zjistit díky hlasu. Vábí nejčastěji pronikavým „tšéék tšéék“ nebo „tek tek“, varuje tvrdým „tčrrr“. je dlouhý 3-8 sekund a tvořený řadou rychlých, pronikavých a drnčivých tónů. Podobá se zpěvu pěnice černohlavé (\"S. atricapilla\"), má však delší strofy a není zakončen flétnovitými zvuky.\n\nHnízdí ve většině Evropy a západní Asii. Její areál rozšíření sahá od severního Portugalska, Francie a západního Irska východně až po řeku Jenisej. Ve střední Evropě se vyskytuje od dubna do září. Je tažná na dlouhou vzdálenost se zimovišti v subsaharské Africe (konkrétní zimoviště se však liší v závislosti na poddruzích, viz níže).\n\nHnízdí hlavně ve vlhkých listnatých nebo smíšených lesích s bohatým podrostem, keřovým patrem a mýtinami, na jejich okrajích, v remízcích, křovinách podél potoků, parcích a zahradách.\n\nV České republice hnízdí po celém území, početněji v nižších a středních polohách (nepravidelně až po horní hranici lesa).\n\nEvropská populace je odhadována na 8,5–16 milionů párů, z nichž ve střední Evropě hnízdí přibližně 1,8–3,2 milionů. Celková populace v České republice pak čítá zhruba 200–400 tisíc párů.\n\nŽiví se hlavně hmyzem, pavouky a jinými bezobratlými, na podzim požírá také různé plody.\n\nMladí ptáci dospívají v prvním roce života. Ve střední Evropě hnízdí 1x až 2x ročně od května do července. Miskovité hnízdo spletené ze stébel trav staví oba rodiče většinou níže než 30 cm nad zemí dobře ukryté v hustých keřích. V jedné snůšce je 4–5 světlých, hnědě skvrnitých, 19,9 x 14,7 mm velkých vajec, na kterých sedí 11–12 dnů střídavě oba rodiče. Mláďata pak hnízdo opouštějí po 10–12 dnech. Nejvyšší zaznamenaný věk je 14 let a 2 měsíce.\n\n\n\n"}
{"id": "439649", "url": "https://cs.wikipedia.org/wiki?curid=439649", "title": "Pěnice vlašská", "text": "Pěnice vlašská\n\nPěnice vlašská (\"Sylvia nisoria\") je středně velký druh pěvce z čeledi pěnicovitých (Sylviidae).\n\nMezi pěnicemi patří k velkým druhům (délka těla 15,5–17 cm). Samec je svrchu šedý, s bílými lemy krovek a ramenních letek a bílými skvrnami na konci ocasu, zespodu je hustě tmavošedě vlnkovaný. Duhovka je jasně žlutá. Samice a mladí ptáci jsou podobní, jen s méně výraznou duhovkou a nezřetelným vlnkováním spodiny.\n\nVábení je ostré ,čerrr``, které často, zvláště při rozčilení vkládá do zpěvu. Ten je podobný pěnici slavíkové, liší se však menším rozpětím tónů, nižším počtem motivů, kratšími strofami a drsnějším charakterem.\n\nHnízdní areál zahrnuje hlavně východní polovinu Evropy a západní a střední Asii. Tažná, se zimovišti v tropické Africe.\n\nHnízdí v otevřené krajině s vysokými keři a roztroušenými stromy.\n\nV České republice hnízdí především v nížinách a pahorkatinách středních a východních Čech, Podkrušnohoří, Českého středohoří, Plzeňska, střední a jižní Moravy, podhůří Beskyd (Valašsko), Jesenicku a Vidnavsku; v posledních letech také v jižních Čechách. Celková početnost je odhadována na 3000–6000 párů (2001–2003). Zvláště chráněná jako silně ohrožený druh.\n\nPřevážně hmyzožravá. Hnízdo je ve větvích hustých, nejčastěji trnitých keřů, v jedné snůšce bývá 5 (3–6) vajec o velikosti 20,6 × 15,5 mm. Inkubační doba trvá 11–13 dnů, mláďata hnízdo opouští po dalších 11–12 dnech. Na inkubaci vajec i krmení mláďat se podílejí buď oba ptáci (u monogamních párů), nebo samotná samice (pokud samec hnízdí s více než jednou samicí).\n\n"}
{"id": "439654", "url": "https://cs.wikipedia.org/wiki?curid=439654", "title": "Pěnkavák sněžný", "text": "Pěnkavák sněžný\n\nPěnkavák sněžný (\"Montifringilla nivalis\") je středně velký vysokohorský druh pěvce z čeledi vrabcovitých. Na první pohled je šedohnědý (s šedou hlavou a hnědým hřbetem), s velkým bílým polem v černých křídlech. Spodina je bílá, jen hrdlo černé. Ocas je bílý s úzkým černým pruhem uprostřed. Samec a samice jsou stejně zbarveni. Hnízdí často mezi 1900–3100 m n. m., i v zimě výjimečně sestupuje pod 1000 m. Výjimečně zalétl také do České republiky, po roce 1950 byl pozorován jen jednou (v říjnu 1968 na Vozkovi v Hrubém Jeseníku).\n\n"}
{"id": "439656", "url": "https://cs.wikipedia.org/wiki?curid=439656", "title": "Sutura (medicína)", "text": "Sutura (medicína)\n\nSutura (steh, sešití) je způsob, jak se v chirurgii spojuje kůže, vnitřní orgány, krevní cévy a jiné tkáně v těle po zranění nebo chirurgickém výkonu. \n\nPoužitý materiál musí být dostatečně pevný, aby se nepřetrhl, musí být netoxický, hypoalergenní (pro zamezení nepřátelské reakci těla) a ohebný (aby šel snadno utáhnout a zauzlovat). Navíc nesmí trpět kapilárním jevem, aby přes suturu nepronikaly do těla tekutiny z vnějšího prostředí, které by mohly způsobit infekci.\n\nPrvním šicím materiálem byla ovčí střeva. Název catgut je stále používán pro vstřebatelná (tj. biologicky odbouratelná) vlákna, nyní již rovněž vyráběná uměle.\n\nVstřebatelná vlákna se postupně v tkáni rozkládají, nejprve se snižuje jejich pevnost v tahu a pak zcela zmizí. Nevstřebatelná vlákna se musí v době dostatečné pevnosti jizvy chirurgicky odstranit.\n\n"}
{"id": "439658", "url": "https://cs.wikipedia.org/wiki?curid=439658", "title": "Denní svítilny", "text": "Denní svítilny\n\nDenní svítilny jsou automobilová světla, určená pro zvýraznění vozidla během jízdy. \n\nHistoricky první používání denních svítilen se datuje do 90. let do USA. Denní svítilny nevytvářejí na rozdíl od potkávacích světel světelný kužel, ale rozptýlené světlo, které během dne dostatečně zdůrazňuje vozidlo v provozu a je pro lidské oko snesitelnější a příjemnější. Další podstatnou výhodou je nižší energetická náročnost. Navíc denní svítilny se zdrojem tvořeným LED diodami používá hlavně Audi v hlavních světlometech a nově i Škoda Octavia RS, Fabia RS. Denní svítilny lze dokoupit a namontovat i na starší vozy. Dodatečně namontované denní svítilny musí být homologovány a jejich umístění se řídí přesnými pravidly. \n\nDenní svítilny se samy rozsvěcují po nastartování, při jejich činnosti nesvítí na voze nic jiného, ani koncová světla. Při rozsvícení obrysových a potkávacích světel denní svítilny automaticky zhasínají. V USA jsou jako denní svítilny užívány i přední ukazatelé směru, které svítí nepřerušovaně, při odbočování zhasnou a bliká pouze příslušný ukazatel směru.\n"}
{"id": "439662", "url": "https://cs.wikipedia.org/wiki?curid=439662", "title": "Pěvuška podhorní", "text": "Pěvuška podhorní\n\nPěvuška podhorní (\"Prunella collaris\") je středně velký druh pěvce z čeledi pěvuškovitých. Hnízdí ve vysokohorském pásmu mezi 1800–3000 m n. m. Z dálky je celkově tmavá a nevýrazná, s tmavším polem na křídle. Zblízka jsou nápadné bílé špičky krovek, černobíle proužkované hrdlo a žlutá skvrna u kořene zobáku, na boku má červené proužky.\n\nV České republice hnízdí pravidelně pouze v Krkonoších, které jsou nejsevernějším hnízdištěm v Evropě. Početnost místní populace je odhadována na 15-20 párů a je dlouhodobě stabilní; hnízdí především v oblasti Sněžky. Mimo Krkonoše hnízdí nepravidelně v Hrubém Jeseníku (oblast Pradědu a Vysoké hole). Ojedinělé nebo pravděpodobné hnízdění bylo zaznamenáno ještě v Krušných horách, na Šumavě, Králickém Sněžníku a v Beskydech. V jiných částech území bývá vzácně pozorována na tahu.\n\n"}
{"id": "439664", "url": "https://cs.wikipedia.org/wiki?curid=439664", "title": "Kátov", "text": "Kátov\n\nKátov je obec v okrese Skalica v Trnavském kraji na západním Slovensku. Obec se rozkládá na ploše 4,27 km² v nadmořské výšce 163 m. Žije zde obyvatel.\n\nV historických záznamech se vesnice poprvé objevila roku 1452. V obci je římskokatolický kostel svatého Imricha.\n\n"}
{"id": "439667", "url": "https://cs.wikipedia.org/wiki?curid=439667", "title": "Pisila čáponohá", "text": "Pisila čáponohá\n\nPisila čáponohá (\"Himantopus himantopus\"), též zvaný pisila rudonohá nebo tenkozobec čáponohý, je velký a hojný druh bahňáka z čeledi tenkozobcovitých. Jedná se o kosmopolitního ptáka, kterého lze spatřit téměř na celém světě (Eurasie, Afrika, Austrálie, Severní Amerika i Jižní Amerika). Řada odborníků jednotlivé populace považuje za zastoupené monotypickým druhem, jiní druh dělí asi na tři poddruhy (\"H. h. himantopus\", \"H. h. meridionalis\", \"H. h. ceylonensis\") z nichž nominátní poddruh \"H. h. himantopus\" obývá střední a jižní Evropu, Asii a subsaharskou Afriku. Hnízdí v oblastech s mělkými vodami (sladkými, brakickými i slanými), vyhledává obvykle mokřady, mělká jezera nebo rybníky. V zimě vyhledává mořská pobřeží, ale žije-li v teplejších oblastech je většinou rezidentní (buďto nemigruje vůbec, nebo se nevzdaluje daleko). Živí se hlavně různým hmyzem, drobnými korýši a méně pak též rostlinnými semeny, pulci nebo plůdkem ryb.\n\nDospělý mají tělo dlouhé 33 až 40 cm, ocas okolo 7 cm, a váží přibližně 165 až 220 gramů. Křídla jsou dlouhé asi 21 až 25 cm a v rozpětí dosahuje 67 až 83 cm. Má štíhlý rovný zobák a až 17 cm dlouhé červenorůžové nohy, do červena má taktéž oči, jinak je černobíle zbarvená. Bílá je hlava, krk, spodina, kostřec a ocas, černá jsou křídla, hřbet a proměnlivá kresba na hlavě (obvykle větší u samců). Mladí ptáci mají šupinovitou kresbu tmavých per.\n\nJedná se zřejmě o monogamní druh (spíše v rámci jedné sezóny) a na péči o potomky se podílí oba z páru. Snůšky klade v různou dobu s ohledem na okolní podmínky, v jižní Evropě asi v polovině dubna, obyčejně pak mezi květnem a červnem. Samice klade běžně až čtyři vejce v průběhu dvou až čtyř dní od prvého sneseného. Mají okrovou barvu a červenohnědé skvrny. Inkubační doba: cca 25 až 26 dní. Ptáčata se líhnou synchronizovaně, hnízdo brzy opustí a schopna letu jsou už ve věku čtyř až pěti týdnů. Pohlavně dospívají v druhém až třetím roce života.\n\nNa území České republiky zaletuje jen nepravidelně a zřídka, ojediněle hnízdí. První případy hnízdění byly prokázány v roce 1958, podruhé zahnízdila v roce 1965. Od roku 1997 hnízdí nepravidelně v jižních Čechách. V roce 2001 hnízdily dva páry u Hodonína. Zdokumentován zde byl i v roce 2019.\n\n"}
{"id": "439669", "url": "https://cs.wikipedia.org/wiki?curid=439669", "title": "Trest odnětí svobody", "text": "Trest odnětí svobody\n\nTrest odnětí svobody je jedním z druhu trestů, který je ukládán soudem pachateli za spáchaný trestný čin. Český trestní zákoník (zákon č. 40/2009 Sb.) rozlišuje čtyři typy trestů odnětí svobody:\nTrestní zákoník dovoluje uložit trest odnětí svobody za všechny trestné činy. Pro každý trestný čin je stanovena trestní sazba – o konečné výši trestu rozhoduje závažnost povahy trestného činu.\n\nV primárním důsledku omezuje tento druh trestu osobní svobodu jedince tím, že je uvězněn. Zároveň se dotýká i dalších jeho občanských práv.\n\nAlternativou k trestům odnětí svobody je ukládání alternativních trestů. Alternativním trestem v případě trestu odnětí svobody je takový trest, který nevede k odnětí svobody – v určitém ohledu tedy i podmíněné odsouzení k trestu odnětí svobody a podmíněné odsouzení k trestu odnětí svobody s dohledem.\n\nTresty spolu s ochrannými opatřeními patří mezi trestní sankce, které dopomáhají státu zachovat mezi lidmi žádaný společenský pořádek.\n\nSystémem trestních sankcí se zabývá trestní právo hmotné. Při ukládání trestní sankce vychází soud ze dvou základních principů:\nZároveň by trest měl být přiměřený k charakteru spáchaného trestnému činu, spravedlivý a odpovídající vymezení v zákonné normě.\n\nUkládáním trestů se stát snaží:\nSmyslem trestu je vést pachatele trestné činnosti k prosociálnímu způsobu života - k tomu slouží multidisciplinární přístup k pachateli, na němž se podílejí různé vědní disciplíny (speciální pedagogika, sociální práce, psychologie, penologická diagnostika, právo aj.). Na základě takového přístupu je možné rozpoznat rizikové faktory a vlivy a konkrétní pachatelovy potřeby, které předcházely spáchání trestného činu. Práce s pachatelem poté představuje hledání a řešení příčiny trestné činnosti. „\"Trest by neměl být aktem msty, ale měli bychom usilovat o co nejefektivnější naplňování jeho funkce vyrovnávací, zejména však regulativní,\"“ říká Mgr. Kamila Meclová, generální ředitelka Vězeňské služby ČR v letech 1999–2005.\n\nVědecké výzkumy ale ukazují, že uvěznění nepomáhá snížit budoucí kriminální chování daných osob.\n\nPrvní významnější záznamy o trestech s odnětím svobody (tedy o trestech vykonávaných ve věznicích) jsou známy už z Římské říše, kdy mělo vězení funkci dnešní vazby nebo místa výkonu trestu smrti.  \n\nV době vrcholného středověku se uvěznění stalo v českých zemích alternativním trestem k fyzickým a hrdelním trestům (představovalo lidštější formu trestu). V době \"Koldínova zákoníku\" (z roku 1579) byl trest odnětí svobody už hojně využívaný a existovalo několik typů věznic – výběr věznice pro odsouzeného se zakládal nejen na míře provinění, ale i jeho společenském postavení.\n\nOsvícenství s sebou přineslo volání po lidštějším zacházení s vězni a po humanizaci trestání jako takového. Do popředí se dostala myšlenka výchovného působení na vězně a přiměřenosti trestu. Tyto úvahy ovlivnily i Josefa II., který ve \"Všeobecném zákoníku o zločinech a trestech\" zrušil právo útrpné a fyzické a hrdelní tresty. Trest uvěznění má sloužit k nápravě jedince. \n\nDo roku 1918, kdy vzniklo samostatné Československo, se podoba českého vězeňství řídila podobou vězeňství v Rakousko-Uhersku, jehož byly Čechy, Morava a Slezsko nedílnou součástí. Po roce 1918 procházelo české vězeňství proměnou, kdy se ve věznicích kladl důraz na osobní rozvoj vězňů. Druhá světová válka tento rozkvět zastavila.\n\nPo roce 1948 začal trest odnětí svobody sloužit i k eliminaci nepohodlných osob, kterých se politický režim v Československu (od roku 1960 v ČSSR) touto formou zbavoval. Mnoho politických vězňů bylo umístěno do táborů nucených prací, kde žili v nevyhovujících podmínkách a sloužili státu jako levná pracovní síla. Značná politizace vězeňství zbrzďovala jeho rozvoj až do roku 1989. Se vznikem samostatné České republiky se začaly rozvíjet první plány na zdemokratizování a zmodernizování českého vězeňství, které by stavělo na mezinárodních úmluvách v oblasti vězeňství.  \n\nMaximální výše nepodmíněného trestu odnětí svobody je v České republice 20 let, a to za předpokladu, že se nejedná o mimořádné navýšení trestu, pachatele trestného činu pro užitek organizované zločinecké skupiny anebo výjimečný trest.\n\nU trestných činů, jejichž horní trestní hranice dosahuje výše max. 3 let, je možné uložit trest podmíněný (s přihlédnutím ke specifickým charakteristikám pachatele trestného činu).\n\nV roce 2014 bylo k nepodmíněnému trestu odsouzeno 9 568 osob.\n\nVýkon trestu se řídí zákonem o výkonu trestu odnětí svobody (zákon č. 169/1999 Sb.). Podle tohoto zákona probíhá výkon trestu ve věznici nebo ve zvláštním oddělení vazební věznice. Soud rozhoduje nejen o umístění pachatele trestného činu do konkrétního typu věznice, ale i o jeho případném přeřazení v průběhu výkonu trestu.\n\nVěznice se dělí podle stupně zabezpečení na věznice:\n\nZároveň jsou odděleni:\nV průběhu výkonu trestu dohlíží nad vězněm Vězeňská služba České republiky. Osoby ve výkonu trestu mají zákonem daná práva a povinnosti. K vězni má být přistupováno tak, aby bylo zachováno jeho zdraví i jeho důstojnost osobnosti a aby se zamezilo negativnímu působení odnětí svobody na osobnost jedince.   \n\nObecná doporučení pro zacházení s vězni v průběhu výkonu trestu odnětí svobody jsou shrnuta v \"Evropských vězeňských pravidlech\". Za základní pilíře práce ve věznicích je považováno: respektovat (lidská) práva vězňů, vytvořit ve věznici takové životní podmínky umožňující vězňům následné úspěšné začlenění do společnosti, spolupracovat s externími organizacemi, zajistit vězeňskému personálu kvalitní zázemí, realizovat státní správou pravidelné inspekce ve věznicích.\n\nK podmíněnému odsouzení k trestu odnětí svobody přistupuje soud tehdy, pokud trest odnětí svobody udělený za spáchaný trestný čin nepřevyšuje 3 roky a soud je přesvědčen, že není třeba vykonání odnětí svobody pro to, aby pachatel trestného činu vedl řádný život. Při rozhodování se přihlíží k dosavadnímu životu pachatele, jeho osobě i k jeho životnímu a pracovnímu prostředí. Soud může pachateli stanovit uhrazení finanční náhrady způsobené škody a také určitá omezení či povinnosti, jimiž pachatele směruje k vedení řádného života. Soud určí zkušební dobu, která se pohybuje v rozmezí 1 roku až 5 let. Pokud během zkušební doby vedl podmíněně odsouzený řádný život, uzná soud, že se osvědčil, čímž se na podmíněně odsouzeného hledí, jako by nebyl odsouzen.\n\nV roce 2014 bylo k podmíněnému trestu odsouzeno 46 103 osob.  \n\nPodmíněné odsouzení k trestu odnětí svobody s dohledem ukládá soud tehdy, pokud je třeba na pachatele ve zkušební době více dohlížet a věnovat mu více péče a podpory.   \n\nSoud určí zkušební dobu, která se pohybuje v rozmezí 1 roku až 5 let. Pokud během zkušební doby vedl podmíněně odsouzený řádný život, uzná soud, že se osvědčil, čímž se na podmíněně odsouzeného hledí, jako by nebyl odsouzen.  \n\nDohled znamená pravidelné osobní setkávání mezi pachatelem a pracovníkem Probační a mediační služby. Na těchto setkáváních se formuluje plán dohledu, který je následně realizován, také se dohlíží na plnění podmínek, které soud pachateli uložil. Pachatel má povinnost spolupracovat s probačním úředníkem – povinnosti vzájemné spolupráce vymezuje zákon.  \n\nV roce 2014 bylo k podmíněnému trestu s dohledem odsouzeno 4 100 osob.  \n\nZa výjimečný trest se v České republice považuje trest odnětí svobody v rozmezí nad 20 let do 30 let a trest na doživotí. Soudem bývá ukládán za velmi závažný zločin, u kterého je možné výjimečný trest ze zákona uložit. Posuzuje se nejen závažnost trestného činu, ale i možnost nápravy pachatele. Trest na doživotí bývá ukládán za zvlášť zavrženíhodný trestný čin (zavrženíhodné provedení, pohnutka nebo zvlášť závažné následky) a z důvodu buď zajištění ochrany společnosti, nebo zde není šance k nápravě pachatele při trestu odnětí svobody nad 20 let do 30 let. Je to nejvyšší možný trest v České republice (trest smrti byl na českém území zrušen v roce 1990 zákonem č. 175/1990 Sb.), podle \"Listiny základních práv a svobod\", která je zakotvena v \"Ústavě České republiky\", není trest smrti přípustný.\n\nVýčet trestných činů, za něž je možné uložit výjimečný trest na doživotí, je obsažen v § 54 trestního zákoníku.\n\nV letech 2005-2014 byl trest doživotí uložen v 21 případech.\n\n\n"}
{"id": "439670", "url": "https://cs.wikipedia.org/wiki?curid=439670", "title": "Hlubočepské viadukty", "text": "Hlubočepské viadukty\n\nHlubočepské viadukty je souhrnné označení pro dva železniční mosty na železniční trati ze Smíchovského nádraží do Hostivic, které se nacházejí v Hlubočepích v Praze.\n\nOba viadukty byly postaveny během budování jedné větve Buštěhradské dráhy v letech 1870–1872 (autor Wilhelm Ast, firma bratří Kleinů). Nákladní doprava na trati, tedy i viaduktech, byla zahájena 3. července 1872 a osobní 16. září 1872. Trať z důvodu velkého stoupání opisuje v okolo Hlubočep oblouk 180 stupňů. Úsek z Prahy-Smíchova severního nástupiště nad Hlubočepy přes Prahu-Žvahov do Prahy-Jinonic je označován jako Pražský Semmering podle horské dráhy Semmering v Rakousku mezi Vídní a Štýrským Hradcem právě pro svůj horský charakter a rozvinutí trati smyčkou vracející se o více než 180° přes dvojici Hlubočepských viaduktů. V blízkosti jihovýchodního viaduktu se nachází přírodní památka Železniční zářez.\n\nDelší a vyšší z viaduktů, jihovýchodní (označován též jako \"dolní\") je 115 metrů dlouhý a 23–25 metrů vysoký. Překlenuje na úrovni zdravotního střediska Hlubočepskou ulici a železniční trať 173 vedoucí údolím. Most má sedm oblouků a částečně leží v oblouku. Pole mezi třetím a čtvrtým pilířem je vyplněno ocelovou konstrukcí.\n\nSeverozápadní viadukt (označován též jako \"horní\") leží 500 metrů od jihovýchodního a překlenuje Hlubočepskou ulici v místě před začátkem Prokopského údolí. Most má pět oblouků a je 92 metrů dlouhý a 20 metrů vysoký.\n\n\n"}
{"id": "439672", "url": "https://cs.wikipedia.org/wiki?curid=439672", "title": "Vrádište", "text": "Vrádište\n\nVrádište ( ) je obec v okrese Skalica v Trnavském kraji na západním Slovensku. Žije zde obyvatel.\n\nVrádište bylo poprvé zmíněno v roce 1392 jako Wratna.\n\nVrádište se nachází na západě Slovenska, 4 km jihovýchodně od Skalice. Nadmořská výška je 165 m n. m.\n\nJuraj Pavlín Bajan - slovenský františkánský kněz, kazatel, varhaník a hudební skladatel.\n\nIrene Čubírková - slovenská vražedkyně\n\n"}
{"id": "439673", "url": "https://cs.wikipedia.org/wiki?curid=439673", "title": "Velká výstava německého umění", "text": "Velká výstava německého umění\n\nVelká výstava německého umění (německy \"Große Deutsche Kunstausstellung\", zkráceně \"GDK\") proběhla v letech 1937–1944 celkem osmkrát, a to ve zvláště k tomuto účelu vybudovaném Domě německého umění v Mnichově. Muzeum zahájilo svou činnost 18. července 1937 právě uspořádáním prvního ročníku Velké výstavy, která prezentovala národně socialistické umění. To vycházelo především z realismu 19. století a nacisté je prohlašovali za vyvrcholení \"dlouholeté skutečné německé umělecké tradice\". Na výstavách se objevovaly především malby, grafiky a sochy. Tematická skladba děl měla do jisté míry i propagandistický záměr. Kromě běžných portrétů, krajin, rustikálních témat, aktů či mytologických scén zde byly značně zastoupeny politické a vojenské náměty, jako portréty nacistických vůdců, díla odrážející životní realitu nacismu, vyobrazení vojáků či válečné výjevy.\n\nVýstava, zabírající přízemí, první patro a dvě dvoupatrové slavnostní síně (Ehrenhalle) situované uprostřed budovy, se deklarovala jako nejdůležitější kulturní počin v nacionálně socialistickém Německu a byla koncipována především jako prodejní. Výtvarníci zde směli soustředit více svých děl (zpravidla maximálně deset), přičemž mezi nimi mohlo být i několik neprodejných prací. Během výstavy bylo jednomu vybranému umělci umožněno rozsáhleji se prezentovat ve zvláštní přehlídce (Sonderschau).\n\nOrganizační a technické záležitosti spjaté s přípravou výstav zajišťoval Dům německého umění (Nový skleněný palác) (Haus der Deutschen Kunst – Neuer Glaspalast) coby veřejnoprávní instituce, uměleckou stránku věci pak řídil pověřenec prezidenta Říšské komory pro výtvarné umění (Beauftragter des Präsidenten der Reichskammer der bildenden Künste) jmenovaný Adolfem Hitlerem.\n\nDo roku 1940 výstavy trvaly zhruba 3-4 měsíce, v pozdějších letech pak byly konány zpravidla od července až do uspořádání dalšího ročníku, tedy prakticky celý rok. Otevřeno bylo denně, včetně nedělí a svátků, od 9 do 18 hodin. Práce, prodané během výstav, mohly být nahrazeny jinými „hodnotnými díly“. Jako smluvní partner při prodeji fungoval samotný Dům německého umění. Fotografování a kopírování vystavených prací se během výstavních hodin vůbec nepovolovalo, avšak od roku 1943 bylo po předchozím schválení umožněno pro tiskové účely.\n\nVýstavy měly značnou návštěvnost, například roku 1937 GDK navštívilo zhruba 600.000 lidí a v roce 1942 dokonce 847.000 návštěvníků.\n\nDen po zahájení prvního ročníku GDK byla 19. července 1937 pro ukázku v té době odsuzovaného umění uspořádána putovní výstava Zvrhlé umění (Entartete Kunst), nejprve v Dvorské zahradě v Mnichově.\n\n\n\n\n\n\n"}
{"id": "439680", "url": "https://cs.wikipedia.org/wiki?curid=439680", "title": "Zbirohy (hrad)", "text": "Zbirohy (hrad)\n\nZbirohy (též \"Zbiroh\") je zřícenina hradu nad řekou Jizerou nedaleko města Turnov. Dochovaly se zde zbytky hradu postaveného ve 14. století – opěrné zdi, věž a sklepení. Zřícenina leží na území obce Koberovy.\n\nKdo a kdy hrad založil, známé není. Kraj kolem patřil v polovině 14. století potomkům rozrůstajícího se rodu Markvarticů, což zde byli Lemberkové a Vartenberkové. Koncem tohoto století zde byl domácím pánem Markvart z Vartenberka, který se vzbouřil proti králi Václavovi IV. Ten reagoval rychle, Zbiroh i sousední Hrubý Rohozec oblehl, roku 1390 dobyl a vše zabavil. Zbiroh pak prodal Otovi z Bergova na Troskách. Ten jej přestavěl a ponechal si v držení během celých husitských válek. Hrad patřil k oporám krále Zikmunda, ovšem později zde sídlili lapkové a tak byl zemskou hotovostí znovu dobyt a roku 1442 pobořen. Od této události již k opravám nedošlo a hrad se začal rozpadat. Při řešení pozůstalosti Jana z Bergova (syn předešlého Oty) v roce 1458 byl uveden jako pustý. Při dělení panství v roce 1613 pustý hrad připadl Janu Jiřímu z Vartenberka.\n\nByl postaven na úzkém a příkrém skalnatém ostrohu v ohybu řeky Jizery, obklopeném hradbou a příkopem. Ve středu stála nevelká obytná budova, na východ od ní věž (asi obytná) nad hradním příkopem. Jejím základem byla skála. Nevelké prostory nedovolovaly další rozšiřování hradu.\n\nNa skalách v nadmořské výšce 415 metrů jsou viditelné zbytky čtyřboké věže a zdiva někdejšího paláce i s cisternou a sklepením. Památku postupně poškozuje narůstající turistický provoz.\n\nNejbližší železniční zastávka je v obci Malá Skála u Jizery 3 km daleko. Je možné také dojet do vesnice Zbirohy a po zelené turistické značce vystoupat necelý kilometr vzhůru s převýšením 50 metrů. Zříceniny jsou obklopené stromy a volně přístupné. Od Turnova sem vede 5km cesta po zelené značce.\n\nZachovala se pověst o loupeživém Černém rytíři, který hrad v 15. století dobyl a jehož duch se zde stále objevuje.\n\n"}
{"id": "439682", "url": "https://cs.wikipedia.org/wiki?curid=439682", "title": "Polák kaholka", "text": "Polák kaholka\n\nPolák kaholka (\"Aythya marila\") je středně velký druh potápivé kachny z řádu vrubozobých. Má dosti velkou, kulatou hlavu. Samci se podobají poláku chocholačce, mají však jemně šedobíle vlnkovaný hřbet a na zobáku černý jen jeho nehet. Samice se liší hnědošedými boky, jen o něco tmavším hřbetem a výrazným bílým pruhem kolem zobáku. Hnízdí na pobřeží moře nebo na jezerech v horách a tundře. V České republice zřídka protahuje od listopadu do dubna.\n"}
{"id": "439684", "url": "https://cs.wikipedia.org/wiki?curid=439684", "title": "Poštolka jižní", "text": "Poštolka jižní\n\nPoštolka jižní (\"Falco naumanni\") je malý druh dravého ptáka z čeledi sokolovitých.\n\nJe velmi podobná poštolce obecné, liší se hlasem, kratšími křídly, kratším ocasem a světlými drápy. Samec má hnědý hřbet bez tmavého skvrnění, modravé křídelní pole, modrou hlavu s šedými tvářemi (bez vousu), tečkování na spodině menší a řidší. Spodina křídla je světlá s tmavými špičkami. Samice je od samice poštolky obecné rozlišitelná jen velmi obtížně.\n\nHnízdí v koloniích ve městech, na útesech, zříceninách aj.\n\nVyskytuje se a hnízdí v několika regionech jižní Evropy, na řadě z nich je tato poštolka ohrožena, v Bulharsku dokonce populace zcela zanikla, a tak probíhají reintrodukční programy, např. právě v Bulharsku. Do těchto ochranářských aktivit se v roce 2017 zapojila také česká Zoo Praha, která se již delší dobu zapojuje také do aktivit na ochranu supa mrchožravého ve stejné oblasti.\n\nNa území Česka hnízdila před druhou světovou válkou, od té doby zaletuje jen výjimečně.\nVejce velikosti 34x29mm. Je menší než poštolka obecná 29–31 cm, rozpětí křídel 63-72 cm. Hlas je velmi odlišný od hlasu poštolky obecné – nezvučně hlubší\naž syčivé kijh kijh nebo če če če. V rozrušení gígik, kíchit nebo několikrát opakované kí-eee, s vyšší první slabikou.\n\nPoštolka jižní patří k vzácně chovaným druhům. V Evropě ji pravděpodobně chová jen 14 institucí. V Česku ji z licencovaných zoo chová jen Zoo Praha, a to od roku 2017. Ke konci roku 2017 totiž bylo z chovné stanice v bulharské Stare Zagoře dovezeno osm párů. Právě s tímto zařízením pražská zoo spolupracuje na ochraně supů a rozvoji tamních reintrodukčních projektů. V roce 2018 se podařil první tamní odchov. V únoru 2019 putovala tato mláďata do Staré Zagory právě pro vypuštění do volné přírody Bulharska. V květnu 2019 se v pražské zoo narodila další tři mláďata.\n\nV Zoo Praha je tento druh k vidění ve voliéře Africké skály v dolní části zoo, a to např. společně se supy mrchožravými.\n\nV historii chovala tento druh z českých zoo také Zoo Liberec.\n\n"}
{"id": "439687", "url": "https://cs.wikipedia.org/wiki?curid=439687", "title": "Wallace", "text": "Wallace\n\nJméno Wallace je součástí více názvů a příjmení více osob.\n\n"}
{"id": "439688", "url": "https://cs.wikipedia.org/wiki?curid=439688", "title": "Poštolka rudonohá", "text": "Poštolka rudonohá\n\nPoštolka rudonohá (\"Falco vespertinus\") je malý druh dravého ptáka z čeledi sokolovitých.\n\nVelikosti poštolky obecné (délka těla 28–34 cm, rozpětí křídel 65–76 cm). Samec je celý modrošedý, s červenými kalhotkami a podocasními krovkami a stříbřitě šedými letkami. Samice má spodinu rezavou bez proužkování, hřbet šedý s tmavým proužkováním a hlavu žlutavě bílou. Mladí ptáci se podobají ostříži lesnímu.\n\nSouvislý areál rozšíření sahá od západní Ukrajiny, Běloruska a Ruska východně po 120. poledník na Sibiři. Ostrůvkovitě hnízdí i v některých dalších státech Evropy. Tažný druh, zimuje v jižní Africe. Hnízdí v otevřené krajině s lesíky, ve stepích a v údolích kolem řek.\n\nV České republice poštolka rudonohá dříve hnízdila, poslední hnízdění bylo prokázáno v roce 1973 u Grygova na Olomoucku. Od té doby bývají pozorováni jednotliví ptáci nebo páry i v hnízdním období (především na jižní Moravě), další hnízdění však doloženo nebylo až do roku 2019, kdy jeden pár zahnízdil u Hrdibořic v okrese Prostějov.\n\nHnízdí většinou v koloniích ve starých hnízdech krkavcovitých ptáků (např. havranů), vzácně i samostatně. Snůška čítá 3-4 (-5) nažloutlých nebo rezavých, hustě tmavě skvrnitých vajec o rozměrech 36,8 x 29,2 mm, jejichž inkubace trvá 22-23 dnů. Sedí oba ptáci. Mláďata krmí zpočátku pouze samice, která na hnízdě porcuje potravu přinášenou samcem, později oba rodiče. Vzletnosti dosahují ve věku 26-28 dnů a pohlavně dospívají po 1. roce věku.\n\nLoví hlavně hmyz, méně i drobné savce. Kořisti se zmocňuje na zemi i ve vzduchu.\n\n"}
{"id": "439691", "url": "https://cs.wikipedia.org/wiki?curid=439691", "title": "Stephen Shore", "text": "Stephen Shore\n\nStephen Shore (* 8. října 1947, New York City) je americký fotograf, který je pionýrem v používání barvy ve výtvarné fotografii. Specializuje se na snímání banálních scén a jednoduchých objektů.\n\nStephen Shore se zajímal o fotografování již od raného věku. Temnou komoru dostal již v šesti letech od svého strýce. O tři roky později začal používat 35mm kameru a vyvolával první barevné fotografie. V deseti dostal výtisk knihy \"American Photographs\" Walkera Evanse, která ho velmi ovlivnila. Jeho kariéra začala již v raném věku čtrnácti let, kdy ukázal svá díla Edwardu Steichenovi, kurátorovi fotografie instituce Museum of Modern Art (Moma). Steichen od něho koupil tři z jeho děl, čímž uznal Shoreho talent. V sedmnácti letech potkal Shore Andy Warhola a začal navštěvovat jeho ateliér Factory, Warhola portrétoval a s ním také mnoho kreativních lidí, kteří jej obklopovali. V roce 1971, ve 24 letech, se Shore stal teprve druhým žijícím fotografem, který měl samostatnou výstavu v newyorském Metropolitním muzeu umění.\n\nShore pak začal dělat takzvané výlety „on the road“ (na cestě), při kterých fotografoval americkou a kanadskou krajinu. V roce 1972 uskutečnil cestu z Manhattanu do Amarilla v Texasu, při které se projevil jeho zájem o barevnou fotografii. Zobrazoval ulice a města, kterými procházel barevně. Z techniky používal nejprve formát 35 mm, následně 4x5\" a nakonec skončil u formátu 8x10\". V roce 1974 získal finanční dotaci NEA, o rok později grant Guggenheimových. Tyto granty vyvrcholily barevnou výstavou v MoMA. V roce 1971 byl prvním žijícím fotografem, který měl výstavu v Metropolitan Museum of Art v New York City, a kde měl samostatnou výstavu barevných fotografií v roce 1976.\n\nNa počátku sedmdesátých let se trojice fotografů Joel Meyerowitz, Stephen Shore a William Eggleston stala první skupinou mladých umělců, kteří začali používat barevný materiál nejen v reportážní, ale zároveň také ve výtvarné fotografii.\n\nJeho kniha \"Uncommon Places\" (\"Neobvyklá místa\") z roku 1982 se stala biblí nové barevné fotografie, protože spolu s Williamem Egglestonem, ve své práci dokazoval, že barevnou fotografii, stejně jako malbu nebo fotografii černobílou, je možné považovat za umělecké dílo. Mnoho umělců, včetně Nan Goldinové, Andrease Gurského, Martina Parra, Joela Sternfelda nebo Thomase Strutha uznávají, že Shore měl zčásti vliv také na jejich práci.\n\nFilip Gefter z \"Art & Auction\" napsal: \"Stephen Shore a William Eggleston, průkopníci barevné fotografie v sedmdesátých letech, si (ať již vědomě nebo ne) vypůjčili myšlenku od fotorealistů. Jejich fotografické interpretace amerických tradičních čerpacích stanic, konzumentů rychlého občerstvení nebo parkovacích automatů je předpovězeno již ve fotorealistické malbě, která dávno předcházela jejich obrázkům.\"\n\nShore vystavuje přibližně ve třístech galeriích; v New Yorku; Sprüth Magers v Kolíně nad Rýnem, Mnichově, Londýně; a galerii Rodolphe Janssen v Bruselu.\n\nShore od roku 1982 pracuje jako ředitel fotografického oddělení univerzity svobodného umění Bard College.\n\n\n\n\n"}
{"id": "439695", "url": "https://cs.wikipedia.org/wiki?curid=439695", "title": "Potápka žlutorohá", "text": "Potápka žlutorohá\n\nPotápka žlutorohá (\"Podiceps auritus\") je malý až středně velký druh potápky. Podobá se potápce černokrké (zvláště v prostém šatu), od níž se liší rovným krátkým zobákem a temenem, které vybíhá do špičky až v zadní části. Ve svatebním šatu má výrazné žluté opeření za okem a červenou přední stranu krku a hrudi. V prostém šatu má tmavé temeno a zadní část týla, ostře oddělené od bílých tváří a stran krku; hranice mezi světlým a tmavým zbarvením prochází přímo přes oko. Hnízdí většinou na mělkých, hustě zarostlých jezerech. Do České republiky zaletuje vzácně, ale každoročně; v letech 1989–2007 bylo zaznamenáno minimálně 24 pozorování.\n\n"}
{"id": "439700", "url": "https://cs.wikipedia.org/wiki?curid=439700", "title": "Névárci", "text": "Névárci\n\nNévárci jsou domorodí obyvatelé Káthmándského údolí v Nepálu. Podle sčítání lidu z roku 2001 žije v Nepálu 1 245 232 Névárců, což činí 5,48% celkového obyvatelstva a z Névárců to dělá šestou největší etnickou skupinu v zemi. Mateřským jazykem většiny Névárců je névárština, většinou vyznávají hinduismus, v menší míře i buddhismus.\n\n"}
{"id": "439708", "url": "https://cs.wikipedia.org/wiki?curid=439708", "title": "Vodní cesty v Česku", "text": "Vodní cesty v Česku\n\n\nVodní cestu spravuje její vlastník nebo správce, který je povinen zajistit provozování plavby a řádně je značit plavebními znaky. Stavby na sledované vodní cesty lze zřizovat jen se souhlasem plavebního úřadu, stejně i u přístavu.\n\nProvozovatel přístavu je povinen:\n\nDělí se na:\n\n\nPro ČR má rozhodující význam. Je pomocí sítě průplavů napojena na celou Západní Evropu, Odru a tím i Baltské moře a novým průplavem Rýn – Mohan – Dunaj i na Balkán. Labe pramení na Jižních svazích Krkonoš (na Labské louce) ve výšce 1 384 m. Má dva prameny – Labský potok a Bílé Labe. Celková délka Labe je 1 171 km (z toho je 3 74,4 km na našem území). Z celkového povodí 144 055km² patří ČR 51 399 km².\n\nKilometrování začíná nulou na Mělníku oběma směry, po proudu i proti proudu.\nNa hranicích s Německem začíná znovu od řkm (říční km) 0,00 a bere se v úvahu levý břeh.\nCelý úsek středního Labe z Chvaletic do Mělníka je splavný pro plavidla 1 200t, délky 83m, šířky 11,5 m s ponorem 180cm (220cm). Od Chvaletic přes Kolín, Mělník do Střekova je Labe pomocí jezů a plaveb. komor kanalizováno. Regulovaný úsek ze Střekova na hranice je úsek nejobtížnější s nedostatečnou plavební hloubkou, s kamenitým řečištěm a nejužší plaveb. dráhou (potřeba úsek kanalizovat naráží na odpor ochránců přírody).\n\nZ plavebního hlediska lze Labe rozdělit:\n\n\nRozdělení z plavebního hlediska:\n\nVltava pramení na Šumavě ve výšce 1 172m. Má 2 prameny – Teplá a Studená. Délka Vltavy po soutok s Labem je 430 km. Plocha povodí je 280 088 km². Úsek mezi Lipnem a Prahou se nazývá Vltavská vodní kaskáda.\n\n\nStřední průplav\n\nBratislava, Komárno, Štúrov, Budapešť, Ruse, Galac, Vídeň, Passau\n\nHamburg, Lübec, Rostock, Wismar, Štětín, Gdyně, Gdaňsk, Brémy, Rotterdam, Antverpy\n\n"}
{"id": "439709", "url": "https://cs.wikipedia.org/wiki?curid=439709", "title": "Wallaceova linie", "text": "Wallaceova linie\n\nWallaceova linie je zoogeografická hranice mezi ekosystémy Asie a Wallacey (oblasti se směsí asijských a australských společenstev). Poprvé se o ní zmínil Alfred Russel Wallace, po němž ji v roce 1868 pojmenoval Thomas Henry Huxley.\n\nWallaceova linie vede Lombockým průlivem mezi ostrovy Bali (Asie) a Lombok (Wallacea), Makassarským průlivem mezi Kalimantanem (Asie) a Sulawesi (Wallacea) a mezi Filipínami (Asie) a Molukami (Wallacea).\n\nLinie existuje proto, že území na západ od ní byla v dobách ledových součástí pevninské Asie, takže se zde fauna mohla volně šířit z Asie, zatímco Wallacea byla vždy od okolní pevniny izolována okolním oceánem z důvodu velké hloubky průlivů podél Wallaceovy linie.\n\n"}
{"id": "439711", "url": "https://cs.wikipedia.org/wiki?curid=439711", "title": "Potáplice lední", "text": "Potáplice lední\n\nPotáplice lední (\"Gavia immer\") je velký druh potáplice ze stejnojmenného řádu ptáků. Má silný zobák a krk, velkou hlavu a výrazný hrbol na čele. Ve svatebním šatu je hlava černá, záda mají kontrastní černobílou kresbu, strany krku jsou proužkované. V prostém šatu je shora tmavá, nevýrazná, zespodu bělavá. Hranice mezi světlým a tmavým zbarvením je na hlavě a krku velmi ostrá; v dolní části krku vybíhá tmavé zbarvení do částečného obojku. Zobák je modravě šedobílý s tmavou špičkou, kolem oka výrazný světlý kroužek. Hnízdí na velkých jezerech Severní Ameriky, v Grónsku a asi 300 párů hnízdí také na Islandu.\n\nPotáplice je dokonalý plavec a ještě lepší potápěč, své jméno si plně zaslouží. Pod hladinou vydrží několik minut, ponoří se do velké hloubky, uplave desítky metrů, to vše za pomoci silných nohou, umístěných na samém konci těla. To co je ve vodě výhodou, je však na souši na škodu. Jakmile potáplice přistane na suché zemi, není schopna vzlétnout. Jen se odstrkuje a posouvá po břiše. Mnoho potáplic, které si spletou třeba rozpálenou asfaltovou vozovku s vodní hladinou, takto uhyne. Jejich jedinou šancí je člověk, který je odnese zpět na vodu.\nVýjimečně zalétá také do České republiky, kde byla po roce 1989 pozorována několikrát – v říjnu 1994 na Novomlýnských nádržích, v listopadu 2002 na vodní nádrži Želivka a v listopadu 2003 u Jivjan (okres Domažlice). V zimě 2018/2019 dlouhodobě zimovala na jezeře Milada u Ústí nad Labem.\n\n"}
{"id": "439716", "url": "https://cs.wikipedia.org/wiki?curid=439716", "title": "Potáplice malá", "text": "Potáplice malá\n\nPotáplice malá (\"Gavia stellata\") je monotypický druh potáplice, ptáka ze stejnojmenného řádu.\n\nNejmenší z potáplic (délka těla 55–67 cm, rozpětí křídel 71–110 cm, hmotnost 1200–1600 g). Má štíhlý krk a ploché čelo, zobák při plavání směřuje mírně nahoru. Ve svatebním šatu má šedou hlavu a krk, vpředu na krku je rezavá skvrna. V prostém šatu je shora šedohnědá, zespodu bílá; ve srovnání s potáplici severní je bílá větší část krku, bílé zbarvení zasahuje i nad oko. Dožívá se až 20 let.\nHnízdí především v arktických oblastech severní Eurasie a Severní Ameriky (severně od 50° s. š.), často na malých jezerech v tundře. Za potravou zaletuje na větší jezera nebo na moře. Tažná, zimuje na mořských pobřežích.\n\nV České republice se vyskytuje pravidelně, avšak řídce během tahu na větších vodách, převážně jednotlivě.\n\nStejně jako ostatní druhy potáplic se i potáplice malá živí hlavně rybami, občas se však v její potravě objevují také měkkýši, korýši, žáby, hmyz nebo dokonce různý rostlinný materiál. Pro potravu se většinou potápí (hloubka ponoru 2–9 m, délka průměrně asi 1 minutu).\n\nMonogamní druh, tvoří trvalé páry. Hnízdo je mělký důlek v zemi nebo hromada z rostlinného materiálu blízko vody. V jedné snůšce bývají 2 (výjimečně i 1 nebo 3) hnědavá, černě skvrnitá vejce. Na jejich inkubaci, trvající 24-29 dnů, se podílí převážně samice. Mláďata jsou prekociální a hnízdo opouští krátce po vylíhnutí. Zpočátku jsou oběma rodiči krmena malými bezobratlými, později rybami. Nezávislá jsou po 38-48 dnech.\n\n\n"}
{"id": "439717", "url": "https://cs.wikipedia.org/wiki?curid=439717", "title": "Tchéky Karyo", "text": "Tchéky Karyo\n\nTchéky Karyo (* 4. října 1953, Istanbul, Turecko) je francouzský herec řecko-sefardského židovského původu.\n\nNarodil se v Istanbulu v Turecku (jako Baruh Djaki Karyo) řecké matce a tureckému otci - řidiči kamionu, vyrůstal v Paříži. Studoval drama v Cyrano Theatre a později se stal členem Daniel Sorano Company, kde hrál mnoho klasických rolí. Poté nastoupil do National Theatre of Strasbourg, hrál proto zároveň v obou divadlech.\n\nZáhrál si v mnoho hollywoodských filmech, kde často hrál Francouze, tak jako Jean Reno. Hrál důležité role v mnoho úspěšných historických válečných filmech. Obdivuhodně ztvárnil pomstychtivého francouzského důstojníka po boku Mel Gibsona ve filmu \"Patriot\" a také roli Jean de Dunois ve filmu \"Johanka z Arku\". Na DVD \"Patriot\" předaboval sebe samého do francouzského jazyka.\n\nByl nominován na Césara pro nejlepšího herce za roli ve filmu \"La Balance\" a obdržel cenu Jean Gabina za rok 1986 pro jeho talent.\n\nJe ženatý s Isabelle Pasco.\n\n\n"}
{"id": "439719", "url": "https://cs.wikipedia.org/wiki?curid=439719", "title": "SOS dětské vesničky", "text": "SOS dětské vesničky\n\nSOS dětské vesničky jsou nestátní nezisková organizace, která pomáhá ohroženým rodinám v péči o své děti a poskytuje kvalitní alternativní péči dětem, které nemohou vyrůstat ve své vlastní rodině.\n\nMyšlenka SOS dětských vesniček vznikla v Rakousku v roce 1949 jako jeden ze způsobů zajistit opuštěnému dítěti péči náhradních rodičů. Jejím původcem a následně realizátorem byl Rakušan dr. Hermann Gmeiner, který ideu spojit opuštěné děti s matkami, které děti nemají, uvedl ve skutečnost založením SOS dětské vesničky v rakouském Imstu. Tehdy byla zaměřena především na válečné sirotky a v důsledku války na opuštěné děti. Základem bylo přiblížit podobu této náhradní péče co možná nejvíc skutečné rodině – matka s dětmi žije v samostatném domě v podpůrném prostředí vesničky. Hlavní zásadou je nerozdělovat od sebe sourozence. Prvnímu domu dal H. Gmeiner název \"Dům míru\", posléze vznikly další; dodnes je \"prototyp Imst\" vzorem pro další země, jak prakticky, snadno a relativně levně realizovat náhradní rodinnou péči dětem, kterým vlastní rodina selhala.\n\nV roce 1967 Hermann Gmeiner přijel na pozvání České pediatrické společnosti představit tento projekt do tehdejšího Československa. V roce 1968 vzniká nejdříve Kruh přátel SOS dětské vesničky a posléze Sdružení SOS dětských vesniček a bylo založeno Konto 777 SOS dětské vesničky. O rok později, v roce 1969, je na kontě (na tehdejší dobu obrovská suma) 28 miliónů Kčs a zahajuje se výstavba vesničky v Doubí u Karlových Varů. V roce 4. 10. 1970 tato vesnička zahajuje činnost a pokládá se základní kámen vesničky v Chvalčově na Kroměřížsku. Její výstavba začíná v roce 1971, o rok později 1972 se začíná stavět vesnička v Brně-Medlánkách a rok nato 1973 spouští činnost vesnička ve Chvalčově.\n\nObdobí normalizace sedmdesátých let nepřálo žádné formě občanských iniciativ – v roce 1974 byly vesničky převedeny pod pravomoc státu a o rok později ustavena komise k likvidaci Sdružení. To bylo obnoveno po listopadu 1989, následně byly Sdružení předány fungující vesničky v Doubí a Chvalčově a roku 1996 znovu zahájena výstavba vesničky v Brně-Medlánkách, která byla pro děti otevřena v roce 2003.\n\nV roce 1993 bylo Sdružení SOS dětské vesničky přijato za řádného člena mezinárodní organizace SOS Kinderdorf International se sídlem v Rakousku.\n\nCílem SOS dětských vesniček v České republice je dlouhodobě pomáhat ohroženým dětem vyrůstat v láskyplném prostředí se svými vlastními rodiči nebo pěstouny.\n\nSOS dětské vesničky jsou jedna z nejvýznamnějších neziskových organizací zabývající se dlouhodobou přímou pomocí ohroženým dětem. S vizí, že každé dítě si zaslouží vyrůstat v bezpečném a láskyplném prostředí rodiny, poskytují širokou škálu služeb a zázemí pěstounským rodinám, preventivní, okamžitou a následnou péči ohroženým dětem i mladým dospělým.\n\nPĚSTOUNSKÁ PÉČE / služby pro pěstouny – SOS Přístav\n\nKomplexní služby pěstounským rodinám. Jedná se o služby poradenské, psychologické, terapeutické, pedagogické, sociální, odlehčovací.\n\nPREVENTIVNÍ PÉČE – SOS Kompas, SOS Kajuta\n\nOdborné služby terénních sociálních pracovníků rodinám ohroženým odebráním dítěte. Jedná se o zajištění preventivní péče rodinám s dětmi ve složité životní situaci, kterou sami nedokáží řešit. Cílem péče je stabilizovat rodinu a předejít odebrání dítěte.\n\nOKAMŽITÁ POMOC – SOS Sluníčko\n\nSOS Sluníčko je zařízením s nepřetržitým provozem pro děti v krizové situaci, které vyžadují okamžitou pomoc. SOS Sluníčko pomáhá rodinám, které se na přechodnou dobu nemohou o dítě postarat a také dětem zanedbávaným nebo týraným.\n\nNÁSLEDNÁ PÉČE – SOS Kotva\n\nPříprava mladých dospělých z dětských domovů a pěstounských rodin na samostatný život.\n\n"}
{"id": "439722", "url": "https://cs.wikipedia.org/wiki?curid=439722", "title": "Magarové", "text": "Magarové\n\nMagarové jsou sinotibetská etnická skupina žijící v Nepálu a severní Indii. Podle sčítání lidu v roce 2001 se 1 622 421 obyvatel Nepálu (7,14% ze všech Nepálců) hlásí k magarské entolingvistické skupině, což z Magarů činí největší domorodou etnickou skupinu v zemi. Podle zmíněného sčítání se 24,6% Magarů hlásí k hinduismu a 54,47 k buddhismu.\n"}
{"id": "439723", "url": "https://cs.wikipedia.org/wiki?curid=439723", "title": "Dubovce", "text": "Dubovce\n\nDubovce jsou obec v okrese Skalica v Trnavském kraji na západě Slovenska.\n\nDubovce jsou poprvé zmíněny v roce 1500.\n\nObec leží v nadmořské výšce 207 metrů. Má rozlohu 8,459 km². Žije zde obyvatel.\n\n"}
{"id": "439726", "url": "https://cs.wikipedia.org/wiki?curid=439726", "title": "Chropov", "text": "Chropov\n\nChropov je obec v okrese Skalica v Trnavském kraji na západním Slovensku. V obci je římskokatolický kostel sv. Jana Nepomuckého z roku 1768.\n\nChropov byl poprvé zmíněn roku 1262.\n\nObec leží 248 m n. m. Má rozlohu 17,794 km² a obyvatel.\n\n"}
{"id": "439728", "url": "https://cs.wikipedia.org/wiki?curid=439728", "title": "Potáplice severní", "text": "Potáplice severní\n\nPotáplice severní (\"Gavia arctica\") je středně velký druh potáplice, vodního ptáka ze stejnojmenného řádu. Zobák je silný a rovný, slabší než u potáplice lední. Oproti potáplici malé má strmé čelo, kulaté temeno a silnější krk. Ve svatebním šatu má šedé temeno a zadní stranu krku, černou skvrnu na přední straně krku a černobíle proužkované strany krku. Na hřbetě má kontrastní černobílou kresbu. V prostém šatu je shora tmavá, zespodu bílá; větší část krku je tmavá. Charakteristická je při plavání bílá skvrna v zadní části těla nad hladinou. Hnízdí na sladkovodních jezerech nebo v mořských zálivech, v České republice se objevuje převážně na tahu od října do prosince.\n\n"}
{"id": "439730", "url": "https://cs.wikipedia.org/wiki?curid=439730", "title": "Nelson Rockefeller", "text": "Nelson Rockefeller\n\nNelson Aldrich Rockefeller (8. července 1908 Bar Harbor, Maine – 26. ledna 1979 New York New York) byl americký státník a politik.\n\nByl vnukem Johna D. Rockefellera. Pracoval na ministerstvu zahraničních věcí (1940–1951), v letech 1954–1955 jako zvláštní poradce prezidenta Eisenhowera. Od roku 1958 do 18. prosince 1973 byl guvernérem státu New York. V roce 1964 neúspěšně kandidoval na prezidenta, prohrál republikánskou nominaci s Barrym Goldwaterem. Poté se stal členem komise pro studium národnostních problémů a šetření vodou.\n\nPrezident Gerald Ford jej nominoval na uvolněné místo viceprezidenta USA. Obě komory Kongresu USA jej schválily potřebnými dvěma třetinami hlasů. Dne 19. prosince 1974 se složením přísahy se stal 41. viceprezidentem USA. Byl druhým viceprezidentem USA zvoleným podle XXV. dodatku Ústavy Spojených států amerických. Funkci zastával do 20. ledna 1977.\n\nZemřel 26. ledna 1979 na infarkt myokardu.\n"}
{"id": "439732", "url": "https://cs.wikipedia.org/wiki?curid=439732", "title": "Dům umění (Mnichov)", "text": "Dům umění (Mnichov)\n\nDům umění (\"Haus der Kunst\") je výstavní síň a galerie v Mnichově, Prinzregentenstrasse, na jižním okraji Anglické zahrady, za bývalou residencí. Nemá své vlastní sbírky, nýbrž slouží různým výstavám..Budova patří bavorskému státu a provozuje ji nadace s významným podílem státu.\n\nKdyž roku 1931 shořel \"Skleněný palác\" z roku 1854 ve staré botanické zahradě, spojily se mnichovské umělecké spolky, které ho chtěly nahradit novou výstavní budovou. Když roku 1933 nastoupil Adolf Hitler, plány osobně zrušil a rozhodl se vybudovat daleko větší \"chrám německého umění\" na současném místě. Projekt, na který osobně dohlížel, svěřil osvědčenému architektovi Paulu Ludwigu Troostovi, který už projektoval budovy nacistické strany v Mnichově.\n\nTroost navrhl velmi strohou 175 metrů dlouhou a poměrně nízkou budovu ve stylu krajně zjednodušeného klasicismu s 21 mohutnými kamennými sloupy v průčelí. Také vnitřní prostory jsou geometricky jednoduché, přísně symetrické a s mramorovými obklady působí studeně a tvrdě. Stavbu financovalo konsorcium velkých německých průmyslníků (například von Fink, Bosch, Flick, Siemens, Krupp, von Opel, Sachs a další), kteří ji věnovali Hitlerovi k narozeninám.\n\nZákladní kámen byl položen roku 1933. Muzeum zahájilo svou činnost 18. července 1937 za Hitlerovy účasti uspořádáním prvního ročníku Velké výstavy německého umění, která prezentovala národně socialistické umění. O den později byla v královské zahradě (dnešní Divadelní muzeum) otevřena výstava \"Zvrhlého umění\". Velké výstavy německého umění se pak konaly každoročně s Hitlerovým projevem, od roku 1939 zčásti i jako prodejní. V letech 1956-1997 to byly veletrhy německého umění a starožitností, od roku 1997 však galerie zápasí s finančními problémy a musela svoji činnost omezovat.\n"}
{"id": "439733", "url": "https://cs.wikipedia.org/wiki?curid=439733", "title": "Potáplice žlutozobá", "text": "Potáplice žlutozobá\n\nPotáplice žlutozobá (\"Gavia adamsii\") je největší druh potáplice, vodního ptáka ze stejnojmenného řádu. Ve všech šatech se velmi podobá potáplici lední; liší se především žlutavě bílým zobákem, který drží zvednutý mírně nahoru. V prostém šatu jsou strany krku a hlavy světlejší (včetně okolí oka a příuší). V opeření zůstává několik černobíle skvrnitých krovek. Hnízdí podél arktického pobřeží Ruska, zimuje v malém počtu u severního pobřeží Norska, vzácně dále na jih.\nVýjimečně zalétla také do České republiky, dosud byla zaznamenána čtyřikrát – v lednu 1935 střelena samice u Bukovky (okres Pardubice), v lednu 1942 střelen samec u Roudnice nad Labem, v prosinci 1942 střelena samice u Lobodic (okres Přerov) a v únoru 1976 pozorován 1 ex. u Děčína.\n\n"}
{"id": "439735", "url": "https://cs.wikipedia.org/wiki?curid=439735", "title": "Ceolwulf", "text": "Ceolwulf\n\nCeolwulf (též Ceolulf nebo Ceolf; † asi 611) byl anglosaský král Wessexu z rodu Cerdikovců (pro toto období je termín Wessex ahistorický; ve skutečnosti byl králem saského kmenového uskupení Gewisů s titulem GEVVISSÆ CYNING, latinsky REX GEVVISSÆ, ze kterého se království Wessex vyvinulo).\n\nPodle Anglosaské kroniky vládl mezi lety 597 – 611 Jeho vláda však mohla začít již roku 594. Anály sv. Neotse mu přisuzují rovněž 14 let vlády. \"Západosaský genealogický královský seznam\" mu připisuje 17 let vlády, ale podle Barbary Yorkové je to pravděpodobně omyl.\nKrál Ceolwulf měl pocházet z královského rodu Wessexů a je považován za syna prince Cuthy (též Cuthwulfa), zabitého roku 584, a vnuka krále Cynrika. Předchozí král Wessexu Ceol měl být jeho bratrem. Měl mít syna jménem Cuthgils. Král Ceolwulf však měl mít i syna jménem Cynegils, stejně jako jeho bratr Ceol, což vedlo středověké písaře k záměně Ceola a Ceolwulfa, jejichž domácké jméno mohlo navíc znít stejně, a sice „Ceol“ nebo „Ceola“.\n\nNa trůn nastoupil po svém bratru Ceolovi (Ceolrikovi). Podle Anglosaské kroniky byl mocným vládcem, který nepřetržitě bojoval a potýkal se buď se svými anglosaskými rivaly, nebo Velšany z Walesu a Cornwallu; kronika též zmiňuje Pikty a Skoty, ale je nepravděpodobné, aby s nimi Ceolwulf bojoval, kvůli velké vzdálenosti. Není známo, že by se Gewisové (Západní Sasové) pohybovali tak daleko na severu až ve Skotsku. Piktové mohli dosáhnout nejjižněji až k Chesteru, ale neexistuje záznam o tom, že by Ceolwulf u Chesteru bojoval. V době jeho vlády ovládali Západní Sasové území současných hrabství Berkshire a Wiltshire, a dále části současných hrabství Somerset a Hampshire. Zmínka o bojích proti podstatně severněji žijícím Piktům a Skotům se tak zřejmě zakládá na záměně se stejnojmenných northumbrijským králem.\n\nCeolwulfova jediná známá bitva proti Jižním Sasům se váže k roku 607, patrně šlo o nadvládu nad ostrovem Wight a jižní částí současného hrabství Hampshire. Jutové v jižní Anglii ho patrně uznali jako svého pána. Zřejmě to byl on, kdo zahájil expanzi Wessexu proti keltským a anglosaským populacím na jihu a západě. Měl bojovat také proti mercijskému králi Pybbovi. Patrně za Ceolwulfovy vlády započalo vytváření systému vazalských vazeb v uskupeních zahrnujících Západní Sasy.\n\nPo úmrtí Ceolwulfa v roce 611 ho na trůnu nahradil Cynegils, buď jeho syn, nebo synovec, který k spoluvládě povolal svého syna Cwichelma.\n"}
{"id": "439745", "url": "https://cs.wikipedia.org/wiki?curid=439745", "title": "U-ka saegusa IN db", "text": "U-ka saegusa IN db\n\nU-ka saegusa IN db (japonsky 三枝夕夏 IN db) je japonská popová skupina založená v roce 2002 zpěvačkou Yuuka \"U-ka\" Saegusa.\n\n\n\n\n\n"}
{"id": "439746", "url": "https://cs.wikipedia.org/wiki?curid=439746", "title": "Rákosník ostřicový", "text": "Rákosník ostřicový\n\nRákosník ostřicový (\"Acrocephalus paludicola\") je středně velký monotypický druh pěvce z čeledi pěnicovitých.\n\nMenší než vrabec (délka těla 11,5–13 cm). Podobá se rákosníku proužkovanému (\"Acrocephalus shoenobeanus\"), od kterého se liší žlutavějším základním zbarvením, výraznějším černým proužkováním hřbetu, kostřece, křídel a dále béžovým proužkem uprostřed černého temene. Boky jsou jemně čárkované. Obě pohlaví jsou zbarvena podobně, mladí ptáci mají spodinu neskvrněnou.\n\nHnízdní areál je značně ostrůvkovitý; cca 80 % populace je v současnosti soustředěno do 3 oblastí - bažin na Biebrze (Polsko), Jezeldě (Bělorusko) a na Propjati (Ukrajina). Zbytek hnízdí v Německu,Maďarsku,Litvě a v Rusku. Tažný druh, zimující pravděpodobně v Sahelu.\n\nV důsledku odvodňování krajiny postupně mizí, jeho celosvětová populace je nyní odhadována na méně než 20 tisíc párů. Dříve hnízdil i v České republice, nyní vzácně (místy pravidelně) protahuje na jaře i na podzim. Faunistická komise ČSO registruje v letech 2002–2007 z našeho území 12 pozorování a odchytů.\n\nHnízdí na otevřených záplavových loukách s porosty ostřic.\n\nŽiví se hlavně hmyzem a pavouky, v menší míře požírá také vodní plže.\n\nPromiskuitní druh.Samci se ozývají zpěvem podobným zpěvu rákosníkovi proužkovanému Veškerou hnízdní péči obstarává samice. Hnízdo je obvykle v trsu ostřice nebo trávy nad vodou. Snůška čítá 3-6 vajec o velikosti 17,1 x 13,1 mm. Inkubační doba trvá 12-14 dnů, mláďata hnízdo opouští po 14-16 dnech.Matka je však po určitou dobu vodí,učí a krmí,dokud se neosamostatní.Po hnízdění se vykrmují a připravují na tah do Afriky.\n\n\n"}
{"id": "439748", "url": "https://cs.wikipedia.org/wiki?curid=439748", "title": "Organizační management", "text": "Organizační management\n\nOrganizování je vymezení vzájemných vztahů lidí (jednotlivců, skupin) a prostředků při plnění určitých záměrů. Proces organizování zahrnuje stanovení a uspořádání požadovaných činností, stanovení a zajištění racionální dělby práce, seskupování činností potřebných pro dosažení stanovených cílů, stanovení a přiřazení (delegace) rolí lidí a zabezpečení horizontální a vertikální koordinace lidí, zdrojů a prováděných činností.\n\n\n\n\n\n\n\nVždy záleží na záměrech vrcholového vedení\n\n\n"}
{"id": "439751", "url": "https://cs.wikipedia.org/wiki?curid=439751", "title": "Rákosník tamaryškový", "text": "Rákosník tamaryškový\n\nRákosník tamaryškový (\"Acrocephalus melanopogon\") je malý druh pěvce z čeledi rákosníkovitých.\n\nMenší než vrabec (délka těla 12-13,5 cm). Podobá se rákosníku proužkovanému, od něhož se liší velmi tmavým, černavým temenem, bělejším nadočním proužkem (směrem dozadu se rozšiřuje), tmavými nohami a kratšími ručními letkami. Před okem má úzký tmavší proužek, směřující dolů (odtud anglický název \"Moustached Warbler\" tedy „kníratý“). Obě pohlaví jsou zbarvena podobně.\n\nDruh s turkestánsko-mediteránním typem rozšíření, hnízdící v rozmezí od Středomoří východně po střední Asii. Částečně tažný, se zimovišti v jižních částech hnízdního areálu, severní Africe a Přední Asii až po Indii. Hnízdí místy a roztroušeně v rákosinách.\n\nV České republice byl poprvé zjištěn v roce 1961, do roku 2007 bylo zaznamenáno celkem 100 pozorování, většinou odchytů ptáků v rákosinách rybníků. Většina záznamů pochází z jižní Moravy, byl však vícekrát zjištěn také v jižních a východních Čechách. V roce 1999 se možná v jižních Čechách pokusil zahnízdit. Výskyt na našem území spadá do období jarního a především pak podzimního tahu.\n\nŽiví se různými členovci, hlavně brouky a vodními plži, které hledá ve vegetaci blízko vodní hladiny.\n\nHnízdí většinou 2× ročně. Hnízdo je zavěšeno nízko v husté vegetaci. Snůška čítá 3-5 šedavých nebo žlutavých, hustě okrově, šedohnědě až hnědě skvrnitých vajec o velikosti 17,8 x 13,1 mm. Inkubace trvá 14 dnů, na vejcích sedí oba rodiče. Mláďata opouští hnízdo ve stáří 12 dnů.\n\nJarmila Kačírková: Rákosník tamaryškový (Acrocephalus melanopogon) Maďarsko, Hortobágy 29.4.2019<br>\n\n\n"}
{"id": "439761", "url": "https://cs.wikipedia.org/wiki?curid=439761", "title": "Archezoa", "text": "Archezoa\n\nArchezoa byla říše navržená Cavalier-Smithem pro ty eukaryotické organizmy, jež se vyvinuly ještě před vznikem mitochondrie. Do Archezoa byly řazeny různé archaméby (Entamoebida, Pelobionta), metamonády (dnes různá Excavata) a mikrosporidie (dnes skupina hub) a podporovaly to i některé stromy založené na sekvenaci genů pro rRNA. Všechny tyto skupiny se však zřejmě vyvinuly z předků s mitochondriemi a pouze je druhotně ztratily.\n"}
{"id": "439769", "url": "https://cs.wikipedia.org/wiki?curid=439769", "title": "Barahir", "text": "Barahir\n\nBarahir je fiktivní postava ze Středozemě J. R. R. Tolkiena. Objevuje se v knize Silmarillion.\n\nBarahir byl jedním z Edain patřící do Bëorova domu. Společně se svou ženou Emeldir zplodil syna jménem Beren. Po Dagor Bragollach (bitvy náhlého plamene) bydlel se svým synem a deseti dalšími muži v Dorthonionu poblíž jezera Tarn Aeluin. V okupované vysočině vykonali spousty hrdinských činů, až to znepokojilo samotného Pána zla a ten na ně povolal vrahy. Přežil jen jeho syn Beren.\n\nBarahir dostal za záchranu od Finroda Felagunda prsten (Barahirův prsten), který zaručoval pomoc jemu a jeho potomkům. Ve třetím věku se dostal společně s Narsilem do rukou Elronda který jej nakonec daroval Aragornovi.\n"}
{"id": "439775", "url": "https://cs.wikipedia.org/wiki?curid=439775", "title": "Antiklerikalismus", "text": "Antiklerikalismus\n\nAntiklerikalismus je historické hnutí, které se staví proti kléru (duchovnímu stavu) kvůli jeho skutečné nebo domnělé moci a vlivu v různých oblastech veřejného a politického života, proti jeho zasahování do běžného života občanů, jeho privilegiím a prosazování ortodoxie. Podle jiné definice znamená odmítání přímého, zejména politického vlivu církví.\n\nAntiklerikálové nemusí být proti náboženství, někteří se stavěli proti kléru z důvodů institučních nebo kvůli sporům o interpretaci náboženství. Stoupenci tohoto hnutí si vedou většinou aktivněji než zastánci laicismu. V mnoha případech vedl antiklerikalismus až k násilí a vraždění kněží (Mexiko, Španělsko, Albánie aj.), k útokům na církev a k zabírání nebo ničení jejího majetku.\n\nAntiklerikalismus v různých podobách existoval během celé historie křesťanství a je považován za jeden z faktorů, které stály za husitstvím i protestantskou reformací v 16. století. Někteří filozofové doby osvícenství, například Voltaire, napadali katolickou církev, její vedení a kněží, a vytýkali jim zejména morální zkaženost mnoha duchovních.\n\nTyto útoky vedly částečně k zrušení řádu Jezuitů (1773) a hrály také rozhodující úlohu v hromadných napadáních samotné existence církve během Velké francouzské revoluce. V 19. století se námitky proti politickému angažování církve začaly objevovat i mezi katolickými věřícími a duchovními. Později byli jezuité v mnoha zemích opět povoleni a od Druhého vatikánského koncilu smějí katoličtí kněží zastávat veřejné funkce jen se zvláštním povolením.\n\nV první polovině 20. století se antiklerikalismus objevil i v islámských zemích (Turecko), v Latinské Americe vedl ke krutým pronásledováním kněží a církve. Také komunistické režimy v Evropě, v Asii i jinde kněžstvo soustavně pronásledovaly.\n\n\n"}
{"id": "439778", "url": "https://cs.wikipedia.org/wiki?curid=439778", "title": "Senátní obvod č. 40 – Kutná Hora", "text": "Senátní obvod č. 40 – Kutná Hora\n\nSenátní obvod č. 40 – Kutná Hora je podle zákona č. 247/1995 Sb. tvořen celým okresem Kutná Hora, západní částí okresu Havlíčkův Brod ohraničenou obcemi Borek, Uhelná Příbram, Nová Ves u Chotěboře, Nejepín, Jilem, Sedletín, Olešná, Radostín, Veselý Žďár, Okrouhlice, Krásná Hora, Květinov, Michalovice, Lípa, Herálec, Slavníč a jižní částí okresu Benešov ohraničenou na jihovýchodě obcemi Tichonice, Trhový Štěpánov, Rataje, Zdislavice, Javorník, Mnichovice a Čechtice.\n\nSoučasným senátorem je od roku 2010 sociální demokrat Jaromír Strnad.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "439783", "url": "https://cs.wikipedia.org/wiki?curid=439783", "title": "Ames", "text": "Ames\n\nAmes je město nacházející se ve střední části amerického státu Iowa v okrese Story asi 48 km severně od Des Moines. V roce 2000 mělo 50,731 obyvatel. Ames je největší město v okrese Story, ale okresním městem je Nevada (Iowa), která je 13 km východně od Ames.\nAmes je domovem Iowa State University, hlavní veřejné výzkumné instituce s hlavními obory zemědělství, design, strojírenství a veterinářství.\n\nMěsto bylo založeno v roce 1864 jako železniční zastávka na trase Cedar Rapids – Missouri a byl pojmenován po senátorovi Oakesi Amesi z Massachusetts. Ames byl založen v blízkosti místa, které bylo považováno za příznivé pro železniční přejezd přes řeku Skunk.\nMěsto má rozlohu 55,9 km ², z toho 55,9 km ² je souš a 0,1 km ² (0,09%) je voda.\nAmes je umístěn na dálnici Interstate 35, USA Route 30 & USA Route 69. Dvě malé řeky tečou přes město, řeka Skunk a Squaw Creek.\nAmes má vlhké kontinentální klima a leží v mírném pásu.\n\nPři sčítání v roku 2000 bylo zjištěno 50,731 lidí, 18,085 domácností a 8970 rodin, které bydlí v Ames. Hustota obyvatel byla 908.1 ob./km ². Rasové složení města bylo 87,34% bělochů, 7,70% asiatů 2,65% afro-američanů. 0,04% indiánů, 0.76% pacifických ostrovanů a ostatních ras a 1.36% dva nebo více ras. Hispánců jakékoli rasy byl 1.98% populace.\nVe městě bylo 14,6% mladších 18 let, 40,0% 18 až 24 let, 23,7% 25 až 44 let, 13,9% 45 až 64let, a 7.7% 65 let a starší. Průměrný věk 24 let. Na každých 100 žen bylo 109.3 mužů.\n\nIowa je první stát, kde se volí prezident, takže je místem mnoha politických vystoupení, diskusí a akcí. V posledních letech se mírně kloní k Demokratické straně.\nMěsto je obsluhováno dálnicemi 30 a 69 a Interstate 35.\nAmes má malé letiště 1,6 km na jihovýchod od města. Letiště má dvě ranveje – 01/19 a 13/31.\nMěsto Ames také má městskou hromadnou dopravu rozšířenou po celém městě, s názvem CyRide, která je financována společně Iowa State University a městem Ames. Náklady jsou hrazené prostřednictvím tohoto financování a jízdné je zdarma pro studenty a mládež.\nAmes je domovem Iowa State University a člen představenstva prestižní Americké asociace univerzit. Po jeho založení v 1858 byla univerzita známá jako Iowa State College . Ames je domovem Národního centra pro choroby zvířat a laboratoří Ministerstva energetiky a hlavních kanceláří Iowského ministerstva dopravy. Stát a jeho instituce jsou největšími zaměstnavateli v Ames.\nOstatní zaměstnavatelé jsou Sauer-Danfoss, což je výrobce hydrauliky, Barilla Group , to je výrobce těstovin a Ball Corporation, výrobce konzerv a plastových lahví.\n\nKampusové městečko sousedí jižně s Iowa State University. Je zde mnoho studentských bytů, nočních kin, restaurací a spousty dalších zařízení.\n\n"}
{"id": "439784", "url": "https://cs.wikipedia.org/wiki?curid=439784", "title": "Fontura", "text": "Fontura\n\nFontura je pracovní orgán pletacího stroje. Označení se používá pro: \n\n"}
{"id": "439786", "url": "https://cs.wikipedia.org/wiki?curid=439786", "title": "Francouzské císařství", "text": "Francouzské císařství\n\nFrancouzské císařství může označovat:\n\n\n"}
{"id": "439787", "url": "https://cs.wikipedia.org/wiki?curid=439787", "title": "Konstantinopolský patriarchát", "text": "Konstantinopolský patriarchát\n\nEkumenický konstantinopolský patriarchát či zkráceně Konstantinopolský patriarchát (řecky \"Οικουμενικό Πατριαρχείο Κωνσταντινουπόλεως\"; turecky \"Rum Ortodoks Patrikhanesi\", neboli „Řecký pravoslavný patriarchát“) je jednou ze čtrnácti autokefálních pravoslavných církví.\n\nJejí hlavou je ekumenický neboli všeobecný patriarcha, který v rámci pravoslavných biskupů požívá status \"prvního mezi rovnými\". Podle tradice počátky patriarchátu sahají ke kázání svatého Ondřeje roku 38 v Byzantiu, na jehož místě později císař Konstantin I. Veliký dal vybudovat nové hlavní město Římské říše Konstantinopol. Současným patriarchou je Bartoloměj I.\n\n"}
{"id": "439789", "url": "https://cs.wikipedia.org/wiki?curid=439789", "title": "Dášeňka čili život štěněte", "text": "Dášeňka čili život štěněte\n\nDášeňka čili život štěněte je kniha pro děti z roku 1933, kterou napsal, ilustroval a fotografiemi doprovodil Karel Čapek. Vypráví o narození a růstu štěňátka – foxteriéra Dášeňky, obsahuje také psí pohádky a bajky.\n\nDášeňka čili život štěněte je klasická knížka nejen pro malé čtenáře o malém nezbedném štěněti. Dášeňka je drsnosrstý foxteriér a „trápí“ nejen svou maminku Iris, nýbrž i svého páníčka Karla Čapka. Spisovatel je i autorem obrázků a fotografií.\n\nNejprve se dozvíme, jak Dášeňka roste, jaké jsou její první krůčky a jak objevuje svět – především svými zoubky. V dalších kapitolách si potom přečteme, jak je složité vyfotit malou psí slečnu, která neposedí. Autor však vymyslel a i čtenáři nabídl několik pohádek pro malé pejsky.\n\nTato úspěšná knížka byla i několikrát zpracována jako mluvené slovo. Příběh převyprávěl například Karel Höger, Jiří Sommer, Jiří Šrámek nebo Petr Štěpánek.\n\nAni „Dášeňka“ neunikla pozornosti filmařů. V roce 1979 vznikl stejnojmenný krátkometrážní animovaný seriál Břetislava Pojara, kdy skutečný život malého štěněte je protkán psími pohádkami. Příběh psí slečny byl rozdělen do sedmi osmiminutových dílů (Jak se narodila, Jak uviděla svět, Jak rostla, Co měla na práci, Mnoho vody uplynulo, Jak sportovala, Jak šla do služby) a role vypravěče byla svěřena Martinu Růžkovi.\n\n"}
{"id": "439790", "url": "https://cs.wikipedia.org/wiki?curid=439790", "title": "Albert von Beckh", "text": "Albert von Beckh\n\nAlbert rytíř von Beckh (5. únor 1870 – 4. říjen 1958) byl veterán první světové války a důstojník SS v hodnosti SS-Gruppenführer za druhé světové války. V Reichswehru dosáhl hodnosti Generálmajora. Známý je díky svému působení jako velitel jednotky Freikorps Oberland během úspěšné bitvy u Annabergu.\n\nAlbert von Beckh se narodil 5. února roku 1870 v bavorském Norimberku jako syn královského bavorského dvorního rady a lékaře Dr. Wilhelma von Beckha a jeho ženy Luise. Nejprve nastoupil na lidovou školu, kde strávil jen tři roky a následně přestoupil na humanitní gymnázium v Norimberku, kde roku 1890 úspěšně maturoval.\n\nDne 9. srpna nastoupil do císařské armády jako tříroční dobrovolník (\"Dreijährig-Freiwilliger\") a byl zařazen k 14. bavorskému pěšímu pluku (\"Bayerische Infanterie-Regiment Nr. 14\") v Norimberku. Avšak 11. října téhož roku byl povýšen na svobodníka (\"Gefreiter\") a zároveň se stal důstojnickým čekatelem.\n\nU svého pluku zůstal do 1. března následujícího roku, kdy nastoupil na válečnou akademii v Mnichově, kterou dokončil 28. února 1892. Počátkem března téhož roku byů, již jako důstojník v hodnosti \"Sekondeleutnant\" (Poručík), odvelen k 19. bavorskému pěšímu pluku (\"Bayerische Infanterie-Regiment Nr. 19\"), kde zůstal až do konce ledna roku 1894; tehdy byl převelen zpět ke svému domovskému 14. pěšímu pluku, kde zůstává až do počátku října roku 1896.\n\nJeho dalším služebním postem se stalo falcké město Špýr, kam byl odvelen k 2. bavorskému ženijnímu praporu (\"Bayerische Pionier-Bataillon Nr. 2\"). Zde poznal svou první ženu Lilly Röll (narozena 28. listopadu, 1874), kterou si vzal 29. září roku 1898. Později si s ní však rozvedl a vzal si za ženu Grete Bertram.\n\nK 30. září byl převelen zpět do Norimberku k 14. pěšímu pluku, kde byl 20. srpna roku 1908 již jako kapitán jmenován velitelem 8. roty.\n\nS vypuknutím první světové války byl von Beckh se svojí rotou odvelen na západní frontu, kde byů 5. září roku 1914 těžce raněn u francouzského města Épinal. Ze svých zranění se léčil až do počátku prosince, kdy byl na krátkou chvíli zařazen k záložnímu praporu 14. pěšího pluku. Během rekonvalescence byl povýšen do hodnosti Major.\n\nPo zotavení byl jmenován velitelem bavorského 9. polního pěšího praporu (\"Feld-Infanterie-Bataillon Nr. 9\"), později přejmenovaného na III. prapor z 23. bavorského záložního pěšího pluku (\"Bayerische Reserve-Infanterie-Regiment Nr. 23\"). S touto jednotkou se účastnil těžkých bojů v Haliči, za něž byl následně v červnu roku 1915 vyznamenán velitelským křížem bavorského vojenského řádu Maxe Josefa.\n\nBěhem dubna a května roku 1916 byl převelen do německého zázemí a v alsaském městě Eguisheim vedl výcvikový kurz pro velitele roty u 8. bavorské záložní divize (\"Bayerische Reserve-Division Nr. 8\"). Ke konci září se stal dočasným velitelem 23. bavorského záložního pěšího pluku (\"Bayerische Reserve-Infanterie-Regiment Nr. 23\").\n\nKe konci září přišel nový velitel pluku a von Beckh byl jmenován velitelem III. praporu u téhož pluku; počátkem prosince byl opět vážně raněn a to do předloktí, ramena a kolena. Ze svých zranění se léčil až do počátku března následujícího roku, kdy se vrátil zpět k III. praporu jako jeho velitel.\n\nVon Beckh vystřídal do léta roku 1917 ještě několik postů jako dočasný velitel pluků (19., 22. a 23. bavorský záložní pěší pluk) a následně působil u těchto pluků jako instruktor pěchoty. Vrátil se zpět do velení III. praporu a v srpnu téhož roku se stal velitelem 23. bavorského záložního pěšího pluku (\"Bayerische Reserve-Infanterie-Regiment Nr. 23\"); na této pozici zůstal až do konce války.\n\nV lednu roku 1919 je na krátkou chvíli přidělen ke štábu 19. bavorského pěšího pluku (\"19. bayerischen Infanterie-Regiments “König Viktor Emmanuel III. von Italien”\") a po nuceném rozpuštění armády se stal velitelem jednotky Freikorps Oberland s kterým se účastnil bitvy u Annabergu, kde úspěšně porazil polské jednotky.\n\nPoté, co byla jeho jednotka Freikorps převedena do Reichswehru, se von Beckh v hodnosti \"Oberst\" (Plukovník) stal velitelem 48. pěšího pluku Reichswehru (\"Reichswehr-Infanterie-Regiments 48\") a posléze i velitelem 47. pěšího pluku Reichswehru (\"Reichswehr-Infanterie-Regiments 47\") ze 24. brigády Reichswehru (\"Reichswehr-Brigade 24\").\n\nV říjnu roku 1922 se stal velitelem 21. pěšího pluku (\"Infanterie-Regiment 21\") ze 11. brigády (\"Reichswehr-Brigade 11\").\n\nJeho posledním služebním postem v armádě byla pozice velitele vojenské posádky v Mnichově, kterou zastával od 1. srpna roku 1925. V dubnu roku 1926 byl povýšen do hodnosti Generálmajor. Pozici v Mnichově zastával až do konce ledna roku 1927, kdy byl poslán do penze.\n\n\n\n"}
{"id": "439791", "url": "https://cs.wikipedia.org/wiki?curid=439791", "title": "Lidová monarchie", "text": "Lidová monarchie\n\nJako lidová monarchie se označuje taková monarchie, ve které má panovník (například král) titul odvozený od lidu, kterému vládne, než od země, ve které vládne. Kromě Skotska, které mělo takovou tradici již od středověku, se tato praxe objevuje až v 19. resp. v 20. století a to především až po Velké francouzské revoluci, kdy se král Ludvík XVI. se musel vzdát titulu král francouzský a navarrský a přijmout titul král Francouzů, patrně to mělo znamenat vyjádření, že král Francouzům přímo nevládne a neztotožňuje se zemí, ale zastupuje ji a její lid.\n\nOvšem naopak v Balkánských monarchiích jako byly Albánie, Rumunsko nebo Řecko šlo především o to vyjádřit, že panovník resp. král je panovníkem všech Albánců, Rumunů nebo Řeků (Hellénů), protože tyto státy během svého vzniku nezahrnovaly všechno obyvatelstvo daného národa. Ale naopak k tomuto je titul \"král Belgičanů\" užívaný v Belgii pro vyjádření, že král vládne všem Belgičanům bez ohledu na to, zda jsou to Vlámové nebo Valoni a tím je dodnes hlavním jednotícím prvkem Belgie. Belgie je dnes také jediná lidová monarchie.\n"}
{"id": "439794", "url": "https://cs.wikipedia.org/wiki?curid=439794", "title": "Automatic Volume Limiter", "text": "Automatic Volume Limiter\n\nAutomatic Volume Limiter (AVL), někdy také Automatic Volume Limiter System (AVLS) je regulátor hlasitosti, který omezuje maximální hladinu zvuku. Používá se v hudebních přehrávačích, například u MP3 přehrávačů, walkmanů, CD přehrávačů, ale i v dalších přístrojích, které reprodukují zvuk do sluchátek. Cílem tohoto systému je mimo jiné vyrovnat rozdíly hlasitosti z různých zdrojů zvuku nebo u TV vysílání, kde se občas vyskytují velké rozdíly v hlasitosti (například při spuštění reklam). Dále by měl tento systém zamezit případnému poškození sluchu velkou hlasitostí a umožnit posluchači, aby slyšel, co se děje v jeho okolí. Používáním AVLS je také možno zabránit tomu, aby lidé v okolí slyšeli zvuk ve sluchátcích.\n"}
{"id": "439796", "url": "https://cs.wikipedia.org/wiki?curid=439796", "title": "Gesto", "text": "Gesto\n\nGesto, posunek, gestikulace (z lat. \"gerere\", jednat, konat) znamená pohyb nebo uspořádání částí těla mluvčího, který něco vyjadřuje nebo dává najevo. Gesta spolu s mimikou – která je gestikulací obličejem – jsou hlavními prostředky neverbální komunikace u živočichů i člověka. U člověka gesta často doprovázejí řeč a tvoří gestikulaci, profesně zejména u herců, řečníků a politiků. Pevně stanovená gesta jsou také součástí náboženských obřadů a liturgie. Většina je rozšířená mezinárodně, některá gesta ale mají pro různé národy odlišný význam, výjimečně i protichůdný.\n\nGesta jsou starší formou komunikace než řeč a přes obrovský pokrok v možnostech verbální komunikace stále mají vysokou důležitost. Náleží do kineziky, nauky o pohybové činnosti člověka v mezilidském styku.\n\nGesto většinou obrazně naznačuje to, co by šlo vyjádřit slovy, ale přece jen je srozumitelnější, když se ukáže. Mimo to, že gesta dokreslují sdělenou informaci, mohou někdy vyjadřovat i pravý opak. Tuto ambivalenci je pak nesnadné správně interpretovat. Příklad: Po drobné opravě automobilu jsme se na dotaz o ceně dozvěděli, že to „nic “nestojí, ale ruka obrácená dlaní nahoru zároveň říkala „dej“.\n\nPro správné pochopení toho, co nám gesta sdělují, je třeba vzít v úvahu kulturní kontext. Italové například živě gestikulují, i když naslouchají, a tyto pohyby neznamenají snahu o vstup do hovoru, je to z jejich strany forma ujištění o stejném náhledu na věc atp. Arabové často gestikulují celým tělem, zatímco Angličané při hovoru vykazují jen drobnou gestikulaci rukama.\n\nZejména společensky žijící živočichové dávají gesty najevo své vnitřní rozpoložení (strach, radost, útočnost a podobně). Gesta jsou druhově specifická a jsou předmětem studia etologie. Také u člověka známe řadu mimovolných gest, jako je například zdvižené obočí, svraštěné čelo, pohyby rukou v reakci na nějakou událost. Rozpřažené ruce vyjadřují přátelské přijetí, založené ruce ostych a odstup. Některá lidská gesta se patrně vyvinula z gest primátů – například úsměv, polibek nebo gesta imponování („ramena“). Zvláštním druhem gesta je pozdrav – u člověka, úklona, pokynutí rukou, zdvořilý úsměv a podobně. Totalitní režimy 20. století zaváděly specifické pozdravy rukou – napřažená pravice, zdvižená pěst.\nPři vyjadřování gest je potřeba dát si pozor na to, v jaké kultuře se člověk nachází, protože ne ve všech kulturách má dané gesto stejný význam. Je potřeba si uvědomit některé rozdíly.\n\nPříklady:\n\nGesta můžeme vyjádřit celým tělem nebo různými částmi. Například hlavou (kývnutí, potřásání, „kroucení“ hlavou), očima (mrknutí, koulení očima, „vyvalené oči“, „oči v sloup“, rukama (zkřížené a založené ruce, „otevřená náruč“), prsty atd.\n\nPodle DeVita se gesta dělí do čtyř skupin:\n\n\n\n\n"}
{"id": "439802", "url": "https://cs.wikipedia.org/wiki?curid=439802", "title": "Rozptylová loučka", "text": "Rozptylová loučka\n\nRozptylová loučka (rozptylovka) je pietní místo určené k rozptýlení popela zemřelého člověka. \nRozptylová loučka je obvykle součástí hřbitova, ale v širším smyslu to může být jakákoli travnatá plocha, kterou pozůstalí zvolí k poslednímu rozloučení se zemřelým a k obřadu rozptýlení. \nNejčastěji bývá rozptyl proveden na přání zemřelého vyslovené za jeho života nebo uvedené v závěti. Zejména v minulosti byl rozptyl uplatňován u osob, u kterých nebylo ve veřejném zájmu, aby po jejich smrti zůstala hmotná vzpomínka či připomínka jejich života (hrob), například váleční zločinci, viz Adolf Eichmann. \nAlternativou k rozptylu na pevnině je rozptyl do moře. \n \n"}
{"id": "439804", "url": "https://cs.wikipedia.org/wiki?curid=439804", "title": "Železniční trať Poříčany–Nymburk", "text": "Železniční trať Poříčany–Nymburk\n\nŽelezniční trať Poříčany – Nymburk je jednokolejná elektrizovaná trať, část celostátní dráhy. Vede z Poříčan přes Sadskou, Nymburk město do Nymburka hl. n.\n\nV jízdním řádu pro cestující je uváděna pod označením 060 a je po ní vedena linka integrované dopravy S12.\n\nList povolení Františka Josefa Prvního ze dne 21.spna 1881 daný společnosti priv. Rakouské železnice státní ku stavbě a užívání železnice místní z Poříčan do Sadské.Koncesionáři zavazují se, že počnou stavěti ihned a dokonají stavbu i zavedou veřejnou jízdu do konce roku 1882.\n\nDráhu vlastnila a provozovala \" Rakouská společnost státní dráhy\" od července 1882.\n\nListina o koncessi ze dne 11. března 1883 byla vydána ke stavbě a provozování lokomotivní železnice, která budiž zřízena jako místní dráha o rozchodu pravidelném, ze stanice Sadské do Nymburka. Koncesionář se zavazuje, že povolenou železnici počne ihned stavěti a ji nejdéle do 31. prosince 1883 postaví a pravidelnou vozbu po ní provozovati.\nDráhu vlastnila a provozovala \" Rakouská společnost státní dráhy\" od srpna 1883 do Nymburka město, v roce 1896 byla trať protažena až do Nymburka hlavní nádraží.\n\nElektrifikace trati proběhla v roce 1961.\n\nPravidelné osobní vlaky na trati navazují v Poříčanech na linku S1 pražské integrované dopravy. Do začátku platnosti jízdního řádu 2011–2012 byly z trati 060 vedeny přímé vozy do Prahy Masarykovo n. – u některých vlaků probíhalo dělení souprav jedoucích z Prahy, složených z elektrických jednotek 471, na soupravu do Kolína a soupravu do Nymburka a v opačném směru jejich spojování.\n\n\n"}
{"id": "439806", "url": "https://cs.wikipedia.org/wiki?curid=439806", "title": "Železniční trať Čelákovice–Mochov", "text": "Železniční trať Čelákovice–Mochov\n\nŽelezniční trať Čelákovice–Mochov (v jízdním řádu pro cestující označená číslem 233) je jednokolejná neelektrizovaná regionální dráha ve Středočeském kraji. Trať vede ze stanice Čelákovice do Mochova. V zastávce Mochov zastávka vede okolo rozvodny Čechy Střed, kam je zavedena vlečka.\n\nProvoz nákladních vlaků na této trati byl zahájen v roce 1883, provoz osobní dopravy byl zahájen v roce 1939. Pravidelná osobní doprava na trati skončila v roce 2006 (spoje byly nahrazeny autobusovou dopravou). Až do obnovení pravidelného provozu na trati v dubnu 2018 zde společnost KŽC Doprava několikrát do roka vypravila \"Mochovský motoráček\".\n\nV listopadu 2014 byla trať (4,014 km, nabídková cena v prvním kole 32 025 770 Kč) jednou z pěti tratí, které stát nabídl k prodeji.\n\nV dubnu 2018 se na trať vrátila pravidelná doprava (linka S24).\n\n\n"}
{"id": "439812", "url": "https://cs.wikipedia.org/wiki?curid=439812", "title": "Devátá vlna (album)", "text": "Devátá vlna (album)\n\nDevátá vlna (1988) je debutové album české skupiny Jablkoň. Obsahuje 10 skladeb, řada z nich vyšla v jiných verzích i na pozdějších albech. Originální sleeve-note, někdy považované za jedenáctou skladbu alba, napsal Jiří Černý.\n\n\n\nV roce 2004 vydal Supraphon reedici alba doplněnou čtyřmi bonusy z poloviny 80. let.\n\n"}
{"id": "439813", "url": "https://cs.wikipedia.org/wiki?curid=439813", "title": "Železniční trať Nymburk – Mladá Boleslav", "text": "Železniční trať Nymburk – Mladá Boleslav\n\nŽelezniční trať Nymburk hl. n. – Mladá Boleslav hl. n. (v jízdním řádu pro cestující označená číslem 071). Trať vede z Nymburka hl. n. přes Veleliby do Mladé Boleslavi hl. n. Jednokolejná trať o délce 30 km, součást celostátní dráhy.\n\nList povolení Františka Josefa Prvního ze dne 8. září 1868 daný ku stavbě a užívání železnice lokomotivní nazvané „Rakouské železnice severozápadní“ kteráž půjde z Vídně na Znojmo, Jihlavu, Německý Brod, Čáslav, Kolín do Mladé Boleslavi. Koncesionáři zavazují se, že počnou stavěti v šesti měsících a dokonají stavbu i zavedou veřejnou jízdu po ní ve čtyřech létech.\n\nDráhu vlastnila a provozovala společnost Rakouská severozápadní dráha od října 1870 až do svého zestátnění 1. 1. 1908. 28. července 1969 se na železničním přejezdu v obci Bezděčín srazil osobní vlak s autobusem a zahynulo přitom 23 lidí.\n\nOd období JŘ 2007/2008 byl změněn název stanice Vlkava na Čachovice.\n\nPři zkapacitnění trati v roce 2016 byla vybudována nová zastávka \"Luštěnice\" s lepším přístupem z obce, umístěná v boleslavském záhlaví dosavadní stanice; ta zůstala bez osobní dopravy a obdržela název \"Luštěnice-Újezd\".Dále byla vybudována \"výhybna Bezděčín\", která se nachází za podjezdem dálnice D10 ve směru od Mladé Boleslavi hl.n., prodlouženy staniční koleje stanice Čachovice a v roce 2019 byla aktivována Výhybna Straky v místě někdejší zastávky.\n\nV roce 1900 byly podle tehdejšího jízdního řádu v provozu tyto stanice:\nNymburk, Straka, Vlkava, Luštěnice, Dobrovice, Mladá Boleslav\n\n\n\n\n\n"}
{"id": "439816", "url": "https://cs.wikipedia.org/wiki?curid=439816", "title": "Vojtěch Lukaštík", "text": "Vojtěch Lukaštík\n\nVojtěch Lukaštík (též Lukaščík) (11. července 1921, Chropyně – 8. ledna 1943, Jankovice) byl československý voják a příslušník výsadkové skupiny Intransitive.\n\nNarodil se 11. července 1921 v Chropyni svobodné matce Anně Lukaštíkové, otec zemřel krátce po synově narození. Matka se později provdala, z manželství vzešly dvě děti Lída a Anna Kočvarovi.\n\nVychováván byl tetou Filomenou Rozsypalovou, v době, kdy byla jeho matka zatčena. Obecnou školu a dva ročníky měšťanské absolvoval v Chropyni. Poté se začal učit strojním zámečníkem, učení nedokončil a dále se živil v různých pomocných zaměstnáních.\n\nPo okupaci českých zemí odešel v červenci 1939 do Polska. Zde podepsal závazek do Cizinecké legie a následně byl přesunut do Tunisu. V září 1939 byl začleněn do československých jednotek v Agde a zařazen do 10. roty 1. pěšího pluku 1. československé pěší divize, v jejichž řadách se zúčastnil bojů o Francii. Vyznamenal se v bojích na Loiře. Na egyptské lodi Rod el Farag přeplul 26. června 1940 do Velké Británie. Zde byl začleněn do 3. roty 1. pěšího praporu 1. československé smíšené brigády. 1. února 1941 byl povýšen na desátníka a v červenci téhož roku se dobrovolně přihlásil k výcviku pro zvláštní operace. Od 17. července 1941 do 5. ledna 1942 absolvoval parakurz a doplňující výcvik. Po absolvování výcviku byl zařazen do výsadkové skupiny Intransitive.\n\nSpolečně s ostatními seskočil 30. dubna 1942 nedaleko Rožmitálu pod Třemšínem. Skupina se nesešla, ale po seskoku nalezl zraněného Ludvíka Cupala ze skupiny Tin, jehož odvezl nejprve k ošetření do Rokycan, a poté k příbuzným na jižní Moravu. Protože ztratil kontakt se členy své skupiny, snažil se s Cupalem bez úspěchu splnit jeho úkol a zastřelit Emanuela Moravce. Na podzim 1942 oba parašutisté vytvořili v oblasti Bzenecka ilegální síť a snažili se provádět diverzní činnost na železnicích. Na základě udání ale byl vypátrán gestapem v Jankovicích a po přestřelce se v bezvýchodné situaci zastřelil.\n\nDne 3. září 1945 byl in memoriam jmenován podporučíkem pěchoty, 1. prosince 1945 byl povýšen na poručíka pěchoty a následně na nadporučíka pěchoty v záloze.\n\nJeho jméno je uvedeno na pamětní desce na náměstí Svobody v Chropyni.\n\n\n\n"}
{"id": "439817", "url": "https://cs.wikipedia.org/wiki?curid=439817", "title": "Železniční trať Nymburk–Jičín", "text": "Železniční trať Nymburk–Jičín\n\nŽelezniční trať Nymburk – Jičín je jednokolejná neelektrizovaná regionální dráha (kromě větve z Nymburka hl. n.). Trať vede z Nymburka přes Veleliby, Oskořínek, Křinec, Rožďalovice, Kopidlno a Bartoušov do Jičína. Provoz na trati byl zahájen v roce 1881. Provozovatelem je od 1. července 2008 SŽDC; v té době byla celá trať ještě částí celostátní dráhy, dosud jí je úsek Nymburk hl. n. – Veleliby. V jízdním řádu pro cestující je uváděna v tabulce 061.\n\nList povolení Františka Josefa I. ze dne 9. května 1881 daný ku stavbě a užívání železnice lokomotivní jakožto železnice místní s pravidelnou kolejí a provozovatí jízdu po nich, totiž (kromě jiných drah) z Nimburga do Jičína. Koncesionáři zavazují se stavbu hned započíti a nejdéle do 1. září 1882 stavbu dokonati, obecnou jízdu po ní zavésti.\n\nDráhu vlastnila společnost České obchodní dráhy od listopadu 1881 až do svého zestátnění 1. 1. 1908.\n\n\n"}
{"id": "439819", "url": "https://cs.wikipedia.org/wiki?curid=439819", "title": "Mostecké listy", "text": "Mostecké listy\n\nMostecké listy je měsíčník vydávaný statutárním městem Most. Vycházejí od roku 2000 a jejich náplní jsou informace o činnosti mosteckého magistrátu, samosprávy, dění ve městě, historie regionu a aktuality z komunální sféry. Náklad měsíčníku činí 32 tisíc kusů. Mostecké listy drží několik certifikátů profesionální úrovně Rated a TOP Rated ze soutěže Zlatý středník. Od října 2009 vycházejí Mostecké listy také jako internetový deník s názvem \"Mostecké listy on-line\".\n\n"}
{"id": "439824", "url": "https://cs.wikipedia.org/wiki?curid=439824", "title": "Polák proužkozobý", "text": "Polák proužkozobý\n\nPolák proužkozobý (\"Aythya collaris\") je severoamerický druh potápivé kachny z řádu vrubozobých. Na první pohled připomíná poláka chocholačku, má však nápadně velkou, na konci temene zašpičatělou hlavu a břidlicově šedý zobák s výrazným bílým proužkem před černou špičkou. V letu má šedé (ne bílé) letky. Dospělý samec má šedé boky, bílý je jen pruh na jejich přední části. Samice je od jiných poláků nejlépe rozlišitelná podle tvaru hlavy a zbarvení zobáku. U mladých ptáků bílý proužek na špičce zobáku chybí. Hnízdí v Severní Americe, občas zalétá do Evropy. Výjimečně zalétl také do České republiky – v dubnu 2006 byl samec zjištěn v jižních Čechách a v květnu 2007 opět samec na rybnících u Tovačova.\n"}
{"id": "439828", "url": "https://cs.wikipedia.org/wiki?curid=439828", "title": "Rorýs velký", "text": "Rorýs velký\n\nRorýs velký (\"Tachymarptis melba\") je velký druh rorýsa, ptáka z řádu svišťounů.\n\nRorýs velký je 20 až 23 cm velký, rozpětí křídel je od 51 do 58 cm a jeho hmotnost se pohybuje od 76 do 125 g. Je s odstupem největším rorýsem západní palearktické oblasti. Samci jsou v průměru o něco větší než samice (zhruba 2 %); délka křídla švýcarských samců je v průměru 229,5 mm, samic 225,6 mm.\n\nCelkově je hnědě zbarvený, s nápadně bílým břichem a bílou bradou, oddělenou od břicha hnědým obojkem. Mávání křídel je zřetelně pomalejší než u menších druhů rorýsů, proto může v první chvíli dojít dokonce k záměně za ostříže. Hnízdí v koloniích, většinou na vysokých budovách nebo skalních stěnách.\n\nHnízdiště rorýse velkého sahají od severní Afriky a jižní Evropy přes jih střední Evropy a jihozápadní Asii až po střední Asii, Indii a Srí Lanku, navíc hnízdí ve velké části Afriky jižně od Sahary a na Madagaskaru.\n\nNejsevernější hnízdiště ve střední Evropě se nacházely v roce 1999 ve švýcarské Basileji, francouzských Mylhúzách, německém Waldshutu, Freiburgu a Emmendingenu.\n\nVelmi vzácně zaletuje do České republiky, dosud byl zjištěn 14×.\n\nJe známo 10 poddruhů:\n\n\n"}
{"id": "439837", "url": "https://cs.wikipedia.org/wiki?curid=439837", "title": "Vážany nad Litavou", "text": "Vážany nad Litavou\n\nObec Vážany nad Litavou (původně \"Linhartské Vážany\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1287.\n\nV obci k počátku roku 2016 žilo celkem 714 obyvatel. Z nich bylo 355 mužů a 359 žen. Průměrný věk obyvatel obce dosahoval 41,2 let. Dle Sčítání lidu, domů a bytů provedeném v roce 2011, kdy v obci žilo 685 lidí. Nejvíce z nich bylo (18,8 %) obyvatel ve věku od 30 do 39  let. Děti do 14 let věku tvořily 14,3 % obyvatel a senioři nad 70 let úhrnem 6,4 %. Z celkem 587 občanů obce starších 15 let mělo vzdělání 40,2 % střední vč. vyučení (bez maturity). Počet vysokoškoláků dosahoval 8,5 % a bez vzdělání bylo naopak 0,5 % obyvatel. Z cenzu dále vyplývá, že ve městě žilo 352 ekonomicky aktivních občanů. Celkem 87,5 % z nich se řadilo mezi zaměstnané, z nichž 67,9 % patřilo mezi zaměstnance, 3,4 % k zaměstnavatelům a zbytek pracoval na vlastní účet. Oproti tomu celých 46,6 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 279 obyvatel obce (což je 40,7 %), se hlásilo k české národnosti. Dále 221 obyvatel bylo Moravanů a 3 Slováků. Celých 269 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "439839", "url": "https://cs.wikipedia.org/wiki?curid=439839", "title": "Dovozní kvóta", "text": "Dovozní kvóta\n\nDovozní kvóta je přímou restrikcí množství určitého dováženého statku. Většinou je jí dosaženo poskytováním dovozních licencí skupinám nebo firmám. Není tomu tak, že by tyto kvóty omezily dovoz bez zvýšení domácích cen – dovozní kvóta zvýší cenu stejně jako clo, které by snížilo dovoz o stejnou částku.\n\nPři použití kvóty vláda nezíská žádný příjem. Tento příjem dostávají držitelé dovozních licencí, kteří mohou prodávat dovážené statky na domácím trhu za vyšší cenu. Jestliže právo prodávat na domácím trhu mají vlády vyvážejících zemí, transfery rent do zahraničí činí náklady na kvótu vyššími než u cla.\n\n"}
{"id": "439841", "url": "https://cs.wikipedia.org/wiki?curid=439841", "title": "Vrána šedá", "text": "Vrána šedá\n\nVrána šedá (\"Corvus cornix\") je středně velký pták z čeledi krkavcovití.\n\nJedná se o druh hojně rozšířený ve východní a severní Evropě.\n\nPůvodně byla považována za poddruh vrány obecné (\"Corvus corone cornix\"), ale dnes je již uznán za samostatný druh.\n\nVrána šedá je asi půl metru dlouhá s rozpětím křídel 95 cm. Váží asi půl kilogramu. Z největší části je šedá, černou má jen hlavu, náprsenku, křídla, ocas a nohy. Obě pohlaví jsou zbarvena stejně.\nJejím hlasovým projevem je hlasité krákání\n\nVrána šedá je všežravec, živí se jak semeny a plody, tak drobnými bezobratlými nebo mršinami větších zvířat, ale dokáže napadnout i hnízda jiných ptáků a sežrat vejce nebo mláďata. Je dobře přivyklá na člověka, často žije v blízkosti lidských sídel a živí se zde odpadky.\n\nVrána šedá je velmi dobrý letec. Je to poměrně inteligentní pták.\n\nHnízdí vysoko v korunách stromů od května do července. Obvykle snáší tři až šest vajec.\n\nV severních částech areálu svého výskytu je částečně stěhovavá, v jižnějších zůstává po celý rok. Žije samotářsky, pouze na zimu tvoří hejna o desítkách členů.\n\n"}
{"id": "439842", "url": "https://cs.wikipedia.org/wiki?curid=439842", "title": "Dvojčatění", "text": "Dvojčatění\n\nDvojčatění krystalů je jev, kdy dva (nebo více) samostatné krystaly sdílí část jedné krystalové mřížky souměrným způsobem a jsou pravidelně prorostlé podle roviny souměrnosti. Výsledkem je srůst těchto krystalů v různých charakteristických tvarech. Rozlišujeme typy dvojčatění karlovarské, bavenské, manebašské, polysyntetické aj.\n\nDvojčatění se projevuje u živců a některých dalších minerálů.\n\nKarlovarská dvojčata jsou běžná u ortoklasu, mohou se vyskytnout i u živců ze skupiny plagioklasů. Karlovarská dvojčata byla poprvé popsána v okolí Karlových Varů, konkrétně v Lokti, Josefem Müllerem (1727–1817). Byla studována známými mineralogy navštěvujícími karlovarské lázně – J. W. Goethem, A. G. Wernerem, K. Sternbergem, F. F. Mohsem, C. F. Naumannem a dalšími. První zmínka o dvojčatech pochází z roku 1805.\n"}
{"id": "439845", "url": "https://cs.wikipedia.org/wiki?curid=439845", "title": "Sedmihlásek šedý", "text": "Sedmihlásek šedý\n\nSedmihlásek šedý (\"Hippolais pallida\") je středně velký druh pěvce z čeledi rákosníkovitých. Podobá se spíše vybledlému rákosníku obecnému než sedmihláskovi hajnímu. Liší se od něj šedavým zbarvením svrchní strany, bělavější spodinou, bíle lemovaným ocasem, širším kořenem zobáku, krátkým přesahem ručních letek za ramenní, výraznějším nadočním proužkem (pouze před okem) a žlutou dolní čelistí zobáku (ne růžovou). Hnízdí v sušších křovinatých oblastech a křovinatých lesích. Výjimečně zalétl také do České republiky, kde byl třikrát pozorován v jarním období – v červnu 1972 zpíval samec v Brně, v květnu 1990 zpíval samec v Chlumu u Třeboně a v červnu 2000 byl chycen u Sovolusek (okres Nymburk).\n\n"}
{"id": "439849", "url": "https://cs.wikipedia.org/wiki?curid=439849", "title": "Skály (hrad)", "text": "Skály (hrad)\n\nSkály (též nazývaný \"Bišofštejn\" či \"Katzenštejn\") byl skalní hrad čtyři kilometry od Teplic nad Metují v okrese Náchod v severovýchodních Čechách. Nachází se na lesním pozemku parcelní číslo 251 v katastrálním území Skály u Teplic nad Metují (766372). Od roku 1964 je chráněn jako kulturní památka.\n\nHrad Skály založil koncem 14. století husitský vojevůdce Matěj Salava z Lípy, který je zde zmiňován v roce 1393. V době husitských válek se zajímal hlavně o majetek. Zpočátku tak stál na straně husitů a přišel tak k části z majetku broumovského kláštera. Poté přešel na druhou stranu. Po něm jej zdědil syn Matěj, který i po skončení husitských válek pokračoval s loupeživými výpady do Slezska a Lužice. V odvetě si napadená města vynutila na Jiřím z Poděbrad zboření hradu a tak jej roku 1447 slezské vojsko pobořilo. Hrad byl narychlo opraven a již po sedmi letech je zde zaznamenán nový vlastník Kočka, po kterém se zachovalo i jméno hradu \"Katzenstein\". Pak se zde vystřídalo několik majitelů, z nichž nejznámější byl vnuk krále Jiřího z Poděbrad kníže Bartoloměj Minstrberský. Z roku 1513 jsou zprávy o pokusu slezského lehnického knížete hrad opět dobýt, ale obránci byli tentokrát úspěšnější. O deset let později je mezi držiteli i Vojtěch z Pernštejna. V roce 1544 se stal novým vlastníkem hradu i okolního panství Bernard Žehušický z Nestajova. Bydlel však v jiném svém sídle (Stárkov) a opuštěný hrad zpustl. Roku 1576 je uváděn již jako pustý. V té době se také již staví pod hradním ostrohem daleko pohodlnější zámek.\n\nNa zalesněnou skálu ve výši 691 m n. m. (vůči úpatí asi 20 metrů) vedou schody. K nim se dostaneme po červené turistické značce z osady Skály. Nejbližší železniční stanice je 4 km daleko v Teplicích nad Metují. Na skále jsou patrné malé zbytky zdiva a klenuté sklepní místnosti. Z vrcholu skály je pěkný výhled na Javoří hory, Kamenné hory v Polsku, Broumovské stěny i Orlické hory.\n\nO hradu Skály i osadě pod ním psal Alois Jirásek ve svých románech \"Skály\" a \"Skaláci.\"\n\n\n"}
{"id": "439855", "url": "https://cs.wikipedia.org/wiki?curid=439855", "title": "Skřivan lesní", "text": "Skřivan lesní\n\nSkřivan lesní (\"Lullula arborea\") je středně velký druh pěvce z čeledi skřivanovitých.\n\nVelikosti vrabce (délka těla 13,5–15 cm). Shora je hnědý, tmavě skvrnitý, spodinu má bílou, končetiny žlutavě hnědé a slabý zobák šedohnědý se světlejším kořenem. Na první pohled se podobá skřivanu polnímu, od kterého se liší následujícími znaky: ocas má bílou špičku (ne okraje), zadní okraj křídla není bílý, kresba křídla je kontrastní (tmavé ruční krovky se světlými špičkami), široký krémový nadoční proužek sahá až do týla. Obě pohlaví jsou zbarvena podobně.\n\nZpívá hlavně v letu (ve výšce 100–150 m), ale také na stromech nebo na zemi. Zpěv tvoří flétnovité \"lylylylydadadyldadyldyldyldl\", přednášené nejintenzivněji časně ráno, ale běžně i v noci. Podle mnoha milovníků ptactva, terénních ornitologů i starých ptáčníků je to náš nejlepší ptačí zpěvák (jakkoliv je krása zpěvu velmi subjektivní kategorie). V jeho zpěvu lidé cítí lyričnost a melancholii, kterou ani téměř dokonalý slavičí zpěv neobsáhne. Vyhrál i v anketě Českého rozhlasu, ve které mohli hlasovat všichni posluchači.\nHnízdí ve většině Evropy, na Blízkém východě a v severní Africe. Částečně tažný, zimuje v západní Evropě a Středomoří.\n\nV České republice hnízdí roztroušeně, výrazně početnější je v západní polovině státu. Vyskytuje se od nížin po horní hranici lesa. Po silném poklesu v druhé polovině 20. století dochází místy k opětovnému růstu populace. Celková početnost byla v letech 2001–2003 odhadnuta na 600–1100 párů.\nZvláště chráněný jako silně ohrožený druh.\n\nHnízdí ve světlých jehličnatých lesích, především borových na písčitých půdách, na vřesovištích, ve starých sadech aj.\n\nPotrava je smíšená, její složení závisí na sezóně. Brzy zjara převažují zelené části rostlin, v létě drobní bezobratlí a na podzim semena. Potravu hledá na zemi nebo na nízkých rostlinách, případně ve svrchní vrstvě půdy.\n\nHnízdí většinou 2×, někdy i 3× ročně v březnu až červenci. Hnízdo je dobře skryté na zemi. Snůška čítá 4 (2-6) špinavě bílá, hustě jemně hnědě, šedohnědě nebo šedočerveně skvrnitá vejce o velikosti 21,2 x 15,7 mm. Inkubační doba trvá 13-15 dnů, na vejcích sedí samotná samice. Mláďata krmí oba rodiče. Hnízdo opouští ve stáří 10-13 dnů, při vyplašení i dříve.\n\n\n"}
{"id": "439857", "url": "https://cs.wikipedia.org/wiki?curid=439857", "title": "Eric de Maré", "text": "Eric de Maré\n\nEric de Maré (10. září 1910, Enfield, Middlesex (dnes součást Londýna) - 22. ledna 2002, Painswick, Gloucestershire) byl britský fotograf a spisovatel. Deník The Times ho ve svém v nekrologu označil jako jednoho z nejlepších britských fotografů architektury.\n\nNarodil se 10. září 1910 v Enfieldu, který je dnes součástí Londýna. Jeho rodiče Bror a Ingrid de Maré pocházeli ze Švédska. Předkové jeho otce přišli do Švédska jako Hugenotští imigranti. Vystudoval St Paul's School v Londýně. Reakcí na studium na této škole ale bylo, že se stal ateistou a oponentem puritánství. Ve studiu pokračoval na \"Architectural Association School of Architecture\". V té době zde působil jeden z nejznámějších britských fotografů architektury F. R. Yerbury. Ve stejné době zde studovali Edwin Smith a Humphrey Spender, kteří se později rovněž stali významnými britskými fotografy architektury.\n\nV roce 1933 pod vlivem teorií C. H. Douglase vstoupil do politické strany \"Social Credit Party\" (zanikla v roce 1951), kde se mimo jiné stal v roce 1939 pokladníkem. Jeho první kniha byl politický pamflet \"Britain Rebuilt\" (1942) právě pro potřeby této strany.\n\nPo absolvování studia v roce 1933 odešel do Švédska, kde cestoval a pracoval. Řada jeho pozdějších knih je věnována Švédsku. Po návratu do Londýna pracoval jako architekt v několika londýnských projekčních kancelářích. V letech 1943-1946 pracoval ve vydavatelství \"Architectural Press\" jako redaktor časopisu \"The Architects' Journal\". Napsal řadu článků, ve kterých se věnoval nejčastěji moderním konstrukcím ve stavebnictví a dále švédské architektuře.\n\nInspirován knihou L. T. C. Rolta (1910-1974) \"Narrow boat\" (1944) se v roce 1948 vydal se svou ženou na 600 mil dlouhou cestu lodí po anglických plavebních kanálech. Texty a fotografie z této cesty byly otištěny ve zvláštním čísle časopisu \"Architectural Review\" v srpnu 1949 a později vydány jako samostatná kniha \"The Canals of England\" (1950).\n\nV roce 1956 byl pověřen cestovat po celé Anglii a fotografovat industriální památky, místa a budovy. Výbor fotografií z tohoto souboru byl doplněn textem J. M. Richardse a vydán v roce 1958 pod názvem \"Functional Tradition in Early Industrial Buildings\".\n\nV roce 1936 se oženil s Vanessou Burridge. Po její smrti v roce 1972 se v roce 1974 oženil podruhé s výtvarnicí Enid Verity.\n\nPřevážná část jeho díla je uložena v archivu \"The National Monuments Record\", který je veřejným archivem organizace \"English Heritage\". Archiv je přístupný on-line.\n\nVlastní knihy s fotografiemi:\n\nDále napsal téměř dvacet knih, z nichž některé jsou částečně ilustrovány vlastními fotografiemi. Jsou to například:\n\nPro vydavatelství \"Penguin books\" napsal několik fotografických příruček a manuálů:\n\nDále napsal desítky článků do architektonických a fotografických časopisů a další desítky článků a knih jiných autorů svými fotografiemi ilustroval.\n\n\n"}
{"id": "439859", "url": "https://cs.wikipedia.org/wiki?curid=439859", "title": "Železniční trať Chlumec nad Cidlinou – Křinec", "text": "Železniční trať Chlumec nad Cidlinou – Křinec\n\nŽelezniční trať Chlumec nad Cidlinou – Odbočka Obora (Křinec) (v jízdním řádu pro cestující označená číslem 062) je jednokolejná regionální trať. Vede z Chlumce nad Cidlinou přes Městec Králové, Dymokury a odbočku Obora (dále společně s tratí z Jičína) do Křince.\n\nList povolení Františka Josefa Prvního ze dne 9. května 1881 daný ku stavbě a užívání železnice lokomotivní jakožto železnice místní s pravidelnou kolejí a provozovati jízdu po nich, totiž (kromě jiných drah) z Křince na Dymokury do Králova Městce. Koncesionáři jsou povinni stavbu železnic ihned započíti a nejdéle až do 1. září 1882 stavbu dokonati, pak obecnou jízdu po nich zavésti.\n\nDráhu vlastnila společnost České obchodní dráhy od února 1882 až do svého zestátnění 1.1.1908.\n\nListina o koncessi ze dne 3. června 1899 byla Karlu Fričovi, továrníku v Chlumci nad Cidlinou, vydána ke stavbě a provozování lokomotivní železnice, která budiž zřízena jako místní dráha o rozchodu pravidelném, ze štace Chlumecké do Králové Městce. Koncessionář se zavazuje, že povolenou železnici počne ihned stavěti a ji nejdéle do půl druhého roku dokoná a pravidelnou vozbu po ní provozovati.\nVyhláškou ministeria želežničného ze dne 24. listopadu 1900 byla až do 1. července 1901 prodloužena lhůta ustanovená k dostavění místní dráhy z Chlumce do Králové Městce.\n\nDráhu vlastnila společnost \" Místní dráha Chlumec – Králové Městec\" od května 1901 až do svého zestátnění 1.1.1925.\n\nPo uvedení tratě do provozu byly podle tehdejšího jízdního řádu v provozu tyto stanice:\nKřinec, Dymokury, Číňoves, Králové Městec, Běronice, Lovčice, Chlumec.\n\n\n"}
{"id": "439861", "url": "https://cs.wikipedia.org/wiki?curid=439861", "title": "Seznam sezón Floridy Panthers", "text": "Seznam sezón Floridy Panthers\n\nSeznam všech odehraných sezón týmu Florida Panthers od vstupu do NHL v roce 1993.\n"}
{"id": "439863", "url": "https://cs.wikipedia.org/wiki?curid=439863", "title": "Železniční trať Bakov nad Jizerou – Kopidlno", "text": "Železniční trať Bakov nad Jizerou – Kopidlno\n\nŽelezniční trať Bakov nad Jizerou – Kopidlno (v jízdním řádu pro cestující je úsek, na kterém je provozována osobní doprava, označen číslem 063) je jednokolejná regionální dráha. Vede z Bakova nad Jizerou do Kopidlna přes odbočku Zálučí, Dolní Bousov, Dětenice, Libáň a odbočku Kamensko.\n\nList povolení Františka Josefa Prvního ze dne 9. května 1881 daný ku stavbě a užívání železnice lokomotivní jakožto železnice místní s pravidelnou kolejí a provozovati jízdu po nich, totiž (kromě jiných drah) z Kopidlna do Libáně. Koncesionáři zavazují se stavbu hned započíti a nejdéle do 1. září 1882 stavbu dokonati, obecnou jízdu po ní zavésti.\n\nDráhu vlastnila společnost České obchodní dráhy od března 1882 až do svého zestátnění 1.1.1908.\n\nListina o koncessi ze dne 17. května 1882 byla vydána ke stavbě a provozování lokomotivní železnice, která budiž zřízena jako místní dráha o rozchodu pravidelném, ze stanice Libáňské přes Dětenice a Bousov Dolní do Bakova. Koncessionář se zavazuje, že povolenou železnici počne ihned stavěti a ji nejdéle do roka dokonati a pravidelnou vozbu po ní provozovati.\n\nDráhu vlastnila společnost České obchodní dráhy od července 1883 až do svého zestátnění 1. 1. 1908.\n\nV roce 1900 byly podle tehdejšího jízdního řádu v provozu tyto stanice: Kopidlno, Libáň-Psinice, Dětenice, Domousnice, Bousov Dolní, Obrubce, Kněžmost, Bakov město, Bakov.\n\nDoprava na trati byla řídká, zejména osobní (kromě Bakova nemá žádná z obsluhovaných obcí nad 2500 obyvatel). Od prosince 2007 byla osobní doprava mezi Dolním Bousovem a Kopidlnem omezena jen na víkendové spoje a i ty byly od března 2010 nahrazeny autobusem; na zbývajícím úseku jezdilo od té doby 5 párů spojů v pracovní dny, v GVD 2010/2011 byl provoz zastaven, nicméně v březnu 2011 obnoven ve stejném rozsahu 5 párů spojů, od GVD 2011/2012 byl snížen na 3 páry, což bylo zachováno dodnes, od GVD 2017/2018 jezdí po trati o sobotách a nedělích v létě též Podtrosecký rychlík dopravce KŽC, který zastavuje v Kněžmostě.\n\nV listopadu 2014 byla trať Dolní Bousov – Kopidlno (22,370 km, nabídková cena v prvním kole 98 151 120 Kč) jednou z pěti tratí, které stát nabídl k prodeji.\n\nNa konci ledna 2016 bylo oznámeno, že podle materiálu poslaného ministerstvem dopravy do meziresortního připomínkového řízení by tratě Dolní Bousov – Kopidlno a Čížkovice – Obrnice stát měl prodat společnosti AŽD Praha, přičemž prodej ještě čeká na souhlas vlády. Za obě tratě má celkem zaplatit 10,7 milionu Kč. V soutěži o trať Čížkovice – Obrnice byla jediným zájemcem, v případě trati Dolní Bousov – Kopidlno dal nabídku ještě nejmenovaný manželský pár, ale s výrazně nižší cenou. AŽD Praha chce obě tratě využít jako zkušební polygony pro vyvíjené nové zabezpečovací technologie s využitím satelitních systémů. Plánuje na tratích zachovat provoz a v rámci možností tratě opravit a umožnit i ostatním dopravcům tratě využívat. V podmínkách smlouvy je povinnost nového majitele zachovat trať v provozuschopném stavu dalších pět let. O nákupu dalších tratí společnost zatím neuvažuje.\n\n\n\n"}
{"id": "439865", "url": "https://cs.wikipedia.org/wiki?curid=439865", "title": "Skřivan ouškatý", "text": "Skřivan ouškatý\n\nSkřivan ouškatý (\"Eremophila alpestris\") je středně velký druh pěvce z čeledi skřivanovitých, o něco menší než skřivan polní. Na hlavě má typickou černožlutou nebo černobílou kresbu. Prodloužená pírka po stranách temene tvoří krátké růžky. Samec a samice se liší jen nepatrně. Mladí ptáci jsou shora černě skvrnití a mají jen náznak černé kresby na tvářích. Hnízdí v horách nad horní hranicí lesa, daleko na severu pak v tundře na úrovni moře. Nepravidelně zaletuje také na území České republiky; po roce 1989 byl zjištěn nejméně sedmkrát.\n\n"}
{"id": "439867", "url": "https://cs.wikipedia.org/wiki?curid=439867", "title": "Recital 2", "text": "Recital 2\n\nRecital 2 (1974) je páté album Hany Hegerové. Obsahuje 11 písní. Písně vybral a album sestavil Milan Papírník.\n\n\n\nAlbum na CD vydal Supraphon 14. dubna 2006.\n"}
{"id": "439886", "url": "https://cs.wikipedia.org/wiki?curid=439886", "title": "Slavík modráček", "text": "Slavík modráček\n\nSlavík modráček (\"Luscinia svecica\") je malý druh pěvce z čeledi lejskovitých.\n\nDruh s velmi složitou zeměpisnou proměnlivostí. Tvoří deset poddruhů, z nichž v Evropě hnízdí čtyři: slavík modráček tundrový (\"Luscinia svecica svecica\") obývá celý sever areálu od Skandinávie po Aljašku, slavík modráček západoevropský (\"Luscinia svecica namnetum\") jihozápadní a střední Francii, slavík modráček středoevropský (\"Luscinia svecica cyanecula\") střední a jižní Evropu a slavík modráček jihoruský (\"Luscinia svecica volgae\") severní Ukrajinu, odkud zasahuje dále na východ. Dalších šest poddruhů žije v Asii.\n\nO něco menší než vrabec (délka těla 13–14 cm), štíhlý, s poměrně dlouhýma nohama. Ve všech šatech má nápadný bělavý nadoční proužek a rezavě červené strany kořene ocasu. Samec má modrou náprsenku, lemovanou zespodu černým a rezavým proužkem, s červenou nebo bílou (někdy i žádnou) skvrnou uprostřed modrého zbarvení. Na podzim je hrdlo zčásti žlutavě bílé. Samice mají na hrudi většinou jen kresbu z černých skvrn (starší samice i modré zbarvení). Mladí ptáci jsou jemně světle skvrnití a připomínají mladou červenku, jdou však snadno odlišit díky charakteristickému zbarvení ocasu.\n\nDruh s palearktickým typem rozšíření, pronikl i do Severní Ameriky. Tažný, zimuje v severní Africe a Přední a jižní Asii. V severní Evropě hnízdí mezi vrbami a ve vlhkých březových lesích, jinde v bažinatých místech u mokřadů a řek s porostem keřů, rákosí, olší apod.\n\nV České republice hnízdí dva poddruhy se zcela odlišnými ekologickými nároky.\n\nHnízdí jednotlivě, s častým výskytem bigynie. Samci přilétají na hnízdiště o několik dní dříve než samice a krátce poté začínají zpívat. Setrvávají-li na hnízdišti dobré podmínky, využívají často stejnou lokalitu po mnoho let. Hnízdo staví samotná samice dobře ukryté v husté přízemní vegetaci. Hnízdí 2× ročně; snůška čítá zpravidla 5 (6–7) modrozelených, jemně červenohnědě skvrnitých vajec o velikosti 19,0 × 14,26 mm (ssp. \"cyanecula\"). Inkubace trvá 13–14 dnů, sedí pouze samice, výjimečně střídána samcem. Mláďata krmí oba rodiče; hnízdo opouštějí ve věku 14 dnů a spolu s rodiči zůstávají dalších asi 14 dnů. Pohlavně dospívají ve druhém roce života.\n\nPřevážně živočišná; převládá hmyz, pavouci a měkkýši. Na podzim zahrnuje také různé plody. Potravu sbírá hlavně na bahnitých místech.\n\n"}
{"id": "439888", "url": "https://cs.wikipedia.org/wiki?curid=439888", "title": "Páskovací technika", "text": "Páskovací technika\n\nPáskovací technikou se rozumí páskovací zařízení či stroj, také často označovaný jako páskováčka, vazačka, ráfovačka, nebo méně známým názvem buntovačka, který fixuje zboží různými typy vázací pásky.\n\nPáskovací techniku můžeme rozdělit na:\n\nTento typ strojků se používá pro ruční páskování předmětů. Ruční páskovače mohou pracovat s PP, PET i ocelovou vázací páskou, v závislosti na typu páskovače.\n\nRuční páskovače se dělí na:\n\n\"Mechanické\" \n\nMechanické ruční páskovače pracují s PP vázací páskou, k jejímuž spojení je zapotřebí spony, nebo s ocelovou páskou, která je spojena průstřihem.\n\n\"Akumulátorové\" \n\nVýhodou použití akumulátorového páskovače je možnost spojení pásku pomocí frikčního sváru, tedy bezesponkové spojení. Tyto páskovače jsou pohodlnější a je s nimi snazší manipulace.\n\nPoloautomatické páskovací stroje jsou vhodné do méně náročných provozů. Jejich činnost vyžaduje práci obsluhy, která nasune vázací pásek do štěrbiny stroje, čímž se spustí proces páskování. Tyto stroje jsou vybaveny kolečky pro snadnější manipulaci.\n\nAutomatické páskovací stroje jsou opatřeny rámem (obvaděčem), kterým je vedená páska. Tento typ stroje pracuje s PP nebo PET páskou a je vhodný i do náročnějších provozů. Stroje umožňují plynulou regulaci utahovací síly pomocí potenciometru.\nPro páskování citlivých předmětů, které mohou být běžným zapáskováním deformovány, se používají speciální páskovací stroje, jež páskují pomocí papírového nebo foliového pásku.\n\nPrůchozí automaty jsou opatřeny hnanými válečky, které jsou vsazeny do pracovní plochy, díky těmto válečků a pomocí fotočidla, jež spustí úvazek, mohou pracovat bez lidské obsluhy. Výhodou průchozích automatů je možnost napojení na dopravníky a následného umístění do plně automatické linky.\n\nK páskování zboží na paletě je možno použít ruční napínák či páskovačky, ovšem pro objemnější zboží nebo časté páskování je vhodnější využít speciální automatické páskovací stroje určené k páskování palet. Stroje jsou vyráběny buď pro horizontální páskování nebo vertikální. Tyto stroje lze vybavit např. přítlakem, který urovná zboží na palet, i dalším příslušenstvím, dle typu stroje.\n\nTyto stroje jsou speciálně vyvinuty pro určité odvětví průmyslu a přizpůsobeny potřebám daného oboru nap. nerezová úprava stroje - pro potravinářský průmysl.\n\nObvod balených předmětů je pevně zafixován vázací páskou, což významně usnadňuje manipulaci s předměty během přepravy. Obvykle páskovací stroj pracuje s vázacím PP (polypropylenovým), PET (Polyethylentereftalátovým), často nesprávně označovaný jako polyesterový, papírovým nebo ocelovým páskem.\nPro páskování lze využít řadu různých materiálů:\n\nV závislosti na použitých materiálech a rozměrech pásků lze páskování využít jak k balení těžkých předmětů, které vyžadují vysokou pevnost pásků (např. palety o váze až několika tun), tak k balení předmětů z méně tuhých materiálů, např. tiskovin či bankovek, které vyžadují šetrné zacházení.\n\nSpoj pásků může být proveden několika různými způsoby.\n\nVázací pásky lze spojovat\n"}
{"id": "439892", "url": "https://cs.wikipedia.org/wiki?curid=439892", "title": "Trať 064", "text": "Trať 064\n\nJako trať 064 jsou v jízdním řádu pro cestující společně uvedeny tyto tratě:\n\n[[Kategorie:Železniční tratě v Česku podle číselného označení|064]]"}
{"id": "439893", "url": "https://cs.wikipedia.org/wiki?curid=439893", "title": "Železniční trať Mladá Boleslav – Stará Paka", "text": "Železniční trať Mladá Boleslav – Stará Paka\n\nŽelezniční trať Mladá Boleslav - Stará Paka (v jízdním řádu pro cestující označená číslem 064, od GVD 2018/2019 je úsek Lomnice nad Popelkou– Stará Paka vyčleněn do samostatné tabulky 046) je jednokolejná regionální trať kromě úseku Mladá Boleslav hl. n. - Mladá Boleslav město, který je úsekem celostátní dráhy. Trať vede z Mladé Boleslavi hl. n. přes Dolní Bousov a Libuň do Staré Paky. Trať byla zprovozněna v roce 1905 z Mladé Boleslavi do Sobotky a 1906 dále do Staré Paky. V roce 2003 byl zahlouben úsek z Mladé Boleslavi město do hlavního nádraží.\n\nK tabulce trati 064 byl v knižním jízdním řádu 2014-2015 připojen ještě úsek Mšeno - Mladá Boleslav z trati uváděné původně v tabulce 076; úprava souvisí se zavedením náhradní autobusové dopravy na zbytku trati 076, tento stav zůstal zachován i po ukončení výluky\n\n\n"}
{"id": "439898", "url": "https://cs.wikipedia.org/wiki?curid=439898", "title": "Železniční trať Čelákovice–Neratovice", "text": "Železniční trať Čelákovice–Neratovice\n\nŽelezniční trať Čelákovice–Neratovice (v jízdním řádu pro cestující označená číslem 074). Trať vede z Čelákovic do Neratovic přes Brandýs nad Labem. Jednokolejná regionální trať vybudovaná v souvislosti s přijetím nového zákona o lokálních drahách, který zjednodušil a zvýhodnil jejich budování. Úsek z Čelákovic do Brandýsa nad Labem byl zprovozněn v roce 1883, do Neratovic v roce 1899.\n\nPrvním zprovozněným úsekem této trati byla tehdejší vlečná dráha z Neratovic do cukrovaru Bloch v Kostelci nad Labem, po níž začaly jezdit nákladní vlaky v roce 1880. Tato 6 km dlouhá vlečka byla později využita při stavbě místní dráhy z Neratovic do Brandýsa.\n\nListina o koncessi ze dne 11. ledna 1898 byla vydána ke stavbě a provozování lokomotivní železnice, která budiž zřízema jako místní dráha o rozchodu pravidelném, ze stanice Brandýsa nad Labem přes Kostelec nad Labem do Neratovic a do které budiž dosavadní vlečná dráha z Kostelce nad Labem do Neratovic pojata a přiměřeně upravena. Koncessionář se zavazuje, že povolenou železnici počne ihned stavěti a ji nejdéle do roka dokonati a pravidelnou vozbu po ní provozovati.\n\nList povolení Františka Josefa Prvního ze dne 7. listopadu 1881 udělil společnosti pro zřizování rakouských železnic místních právo ke stavbě a užívání železnice místní z Čelákovic do Brandýsa nad Labem ze strany jedné a do Mochova na straně druhé. Společnost jest povinna stavbu této železnice hned započíti a nejdéle do roka dokonati, po vybavení obecnou jízdu po ní zavésti a po všechen čas koncese neporušeně po ní jezditi.\n\nV roce 1883 Rakouská společnost místních drah zahájila provoz na nové trati z Čelákovic do Brandýsa, spolu s tratí do Mochova, která tehdy sloužila jen pro nákladní dopravu. Trať od Čelákovic původně končila na starém nádraží v prostoru dnešní zastávky Brandýs nad Labem-Zápská.\n\nBrzy po zahájení provozu na místní dráze se začalo uvažovat o spojení mezi Brandýsem a vlečkou kosteleckého cukrovaru, jelikož tyto dvě tratě byly od sebe vzdáleny pouze 8 km. V roce 1899 tedy byla zahájena doprava mezi Brandýsem a Neratovicemi. Dráhou byla odkoupena část vlečky kosteleckého cukrovaru, jenž si ponechal pouze 2 km dlouhý úsek, který odbočuje v bývalé stanici Jiřice. Nádraží v Brandýse však dále zůstávala nespojená, kvůli náročnějším terénním podmínkám mezi nimi. Až v roce 1925 došlo ke stavbě propojení zářezem mezi starým a novým brandýským nádražím.\n\nZajímavostí je projekt pocházející již z doby Rakouska-Uherska, který počítal s propojením stávajících tratí Neratovice–Brandýs, Brandýs–Čelákovice a Čelákovice–Mochov, doplněné novou spojkou Mochov – Český Brod. Projekt byl však živý ještě za 1. republiky. Motivací bylo odlehčit pražskému železničnímu uzlu od tranzitních nákladních vlaků, jak dokládá návrh Dr. Rambouska přednesený v Národním shromáždění v roce 1919. V této době totiž ještě neexistovala současná spojka přes stanici Praha-Holešovice. Se stavbou se však nikdy nezačalo.\n\nV roce 1900 byly podle tehdejšího jízdního řádu v provozu tyto stanice: Čelákovice, Toušeň, Brandýs nad Labem, Brandýs n. L. město, Polerady, Labský Kostelec, Jiřice, Neratovice.\n\nNa vlečné dráze pro cukrovar Bloch jezdila od zahájení provozu parní lokomotiva v majetku tohoto podniku. Později si cukrovar přebíral vagóny na předávkovém kolejišti v Jiřicích. Koncese pro trať z Brandýsa do Neratovic obsahovala požadavek na tři tříosé parní lokomotivy, tři osobní vozy, dva služební a 12 nákladních vozů. Jízdní řád měl obsahovat tři páry nákladních vlaků s přepravou cestujících. Provoz nakonec zahajovaly dva stroje řady 400.1 označené jmény \"Kosteletz\" a \"Brandeis\".\n\nPřed první světovou válkou byl na trase mezi Vídní a Brandýsem k vidění vlak se salonními vozy, jelikož pozdější císař Karel I. byl příslušný k vojenské posádce ve Staré Boleslavi. Trať též využívali hosté lázní v Toušeni , v Ostrově a v Houšťce a příslušníci výše zmíněné vojenské posádky. Řada těchto hostů ale spíš vystupovala ve stanici Mstětice, která tehdy nesla název Mstětice-Lázně Ostrov, na hlavní trati z Prahy do Nymburka, a z ní dále pokračovali povozy, protože zde zastavovalo více vlaků.\n\nV roce 1931 se objevuje první motorový vůz M 210.0, který tu je pak od roku 1932 v pravidelném provozu. Později je v Brandýse deponován i vůz M 130.2. V Brandýse dále slouží parní lokomotivy řad 400.1, 354.0, 314.2 a 434.1. Na osobních vlacích se vystřídaly motorové vozy M 240.0, letmo je turnosován stroj M 131.1, od roku 1976 jsou starší vozy nahrazovány tehdy novými M 152.0, tyto stroje od roku 1994 již pod novým označením 810, zcela převzaly provoz. Po úpravě pro samoobslužný systém odbavení cestujících, a tedy přečíslování na řadu 809, zde slouží dodnes.\n\nV jízdním řádu z roku 1918 nalezneme 2 páry vlaků jezdící v trase Čelákovice – Brandýs a dva páry v úseku Brandýs (město) – Neratovice, jízdní doba v prvním úseku je 27 minut. V roce 1944 již jezdí 10 párů vlaku z Čelákovic do Brandýsa, z toho 2 s omezením. Na Brandýském starém nádraží staví jen jeden z nich, a to jen ve dny školního vyučování. V roce 1988 mezi Čelákovicemi a Brandýsem 13 párů vlaků a ve druhém úseku 9. K výrazné redukci osobní dopravy došlo v rámci změny v průběhu platnosti jízdního řádu 1996/1997. V této době se vážně uvažovalo o privatizaci nebo zastavení provozu na řadě regionálních tratí, včetně této. Později však byl počet spojů v souvislosti se zaváděním systému pražské integrované dopravy opět navýšen, později dokonce zavedena současná doprava v hodinovém taktu.\n\nZ motorových lokomotiv se na této trati poprvé objevily prototypy T 324.0, poté sem na konci 60. let byly dodány přímo z výroby stroje dnešní řady 710, které později musely být odtud stáhnuty po větším počtu vykolejení, jelikož pro tyto třínápravové lokomotivy zde nebyl vyhovující stav kolejí. V 70. letech je nahradily lokomotivy řady 726. V 80. letech je nahradily lokomotivy řady 720 a 721, které zde sloužily do poloviny 90. let. Po nich následovaly 730 a 731. Po roce 2000 se sem dostaly dnes téměř všudypřítomné lokomotivy řady 742. Všechny tyto stroje byly nasazovány na staniční zálohy v Brandýse a v Čelákovicích. Tyto zálohy dnes už nejsou obsazovány. Jako první byla již v 90. letech zrušena ta Brandýská. Na manipulačních vlacích, které jezdily přímo z Neratovic do Čelákovic jezdily lokomotivy 751, jež jezdily i na speciálních vlacích v době řepných kampaní.\n\nNákladní doprava byla velmi čilá. Obsluhováno bylo několik vleček, kromě zmíněného cukrovaru v Kostelci, který měl vlastní motorové lokomotivy, tu byla i vlečka Brandýských strojíren a sléváren, také s vlastní lokomotivou, pak vlečka skladového areálu v Poleradech, vlečka podniku TOS s vlastní lokomotivou řady 701, vlečka cukrovaru a Prefy v Toušeni. Existovalo též nákladiště zemědělských produktů mezi Brandýsem a Polerady. Značné množství vozů bylo vykládáno a nakládáno přímo ve stanicích Kostelec nad Labem a Brandýs nad Labem.\n\nDnešní nákladní provoz je ve srovnání se stavem v 80. letech značně redukován. Kromě vozů vykládaných v obvodu Brandýské stanice, je obsluhována vlečka podniku BSS - Metaco, ale pro firmu Mitas, která zde skladuje pneumatiky a krátká vlečka v těsné blízkosti brandýského starého nádraží. Vlečka podniku TOS, dlouhá 3 km byla po letech oživena v roce 2007. Příležitostně je obsluhována i vlečka bývalého toušeňského cukrovaru, a to plošinovými vozy s kontejnery. Donedávna odtud byly vypravovány i hlubinné vozy s prefabrikovanými betonovými mostními konstrukcemi. Během ekonomické krize od konce roku 2008 nákladní doprava na trati silně poklesla.\n\nOsobní doprava je zajišťována sólo vedenými motorovými vozy řady 809. V úseku Čelákovice – Brandýs nad Labem jezdí vlaky celý den, včetně víkendů, v pravidelném taktu jedné hodiny. V úseku Brandýs nad Labem – Neratovice pak mimo špičku a o víkendech každé dvě hodiny, v pracovní dny ráno a odpoledne potom také každou hodinu.\n\nNa této trati se až do zestátnění vystřídalo hned několik provozovatelů a vlastníků. Až do roku 1925 měl každý ze dvou samostatných úseků odlišného vlastníka.\n\n\nTato železniční stanice byla postavena v roce 1873 společností Rakouské severozápadní dráhy ÖNWB. Místní dráha si zde ale musela vybudovat vlastní nádraží s novou přijímací budovou, toto nádraží bylo spojeno se stanicí Rakouské severozápadní dráhy jedinou kolejí. Tato budova dodnes stojí vedle křižovatky silnic za městem, ale železnice už ji nevyužívá. Spojovací kolej vedla z druhé strany dodnes sloužící staniční budovy firmy ÖNWB, než bylo kolejiště hlavní trati, a tak tak, aby se dalo bez úvrati projíždět ve směru od Nymburka. Důvod byl původně v tom, aby vlaky mohly jezdit přímo z Vídně do Brandýsa, jelikož trasa bývalé ÖNWB tvořila s Vídní nejkratší spojnici. Později když už nebyla budova místního nádraží využívána, bylo na této koleji zřízeno zvláštní nástupiště. Dnes vlaky vyjíždějí z druhé nebo třetí koleje od staniční budovy společné pro všechny tratě.\n\nV blízkosti města rekreační oblast na opačném břehu Labe, bývalé říční lázně České Grado, pískovna „Malvíny“ – koupání, cyklostezky, most přes Labe pro pěší a cyklisty, tvrz, muzeum\n\nZe stanice Čelákovice vychází trať souběžně s vlečkovou kolejí, která vede do areálu bývalého podniku TOS. Tato kolej se odpojuje od traťové několik set metrů před zastávkou Čelákovice zastávka, klesá v pravotočivém oblouku a podchází silnici, za kterou vchází do vrat průmyslové zóny. Zde se nachází poměrně rozsáhlé kolejiště vlečky. Vlečka sloužila především pro dovoz uhlí a šrotu, ale odvážely se odtud i vozy s výrobky (obráběcí stroje). Předchůdkyně národního podniku TOS byla firma Josef Volman, která si nechala připravit první návrh vlečky v roce 1942. Realizace se dočkala v roce 1946, kdy vlečka odbočovala výhybkou na širé trati. V roce 1961 byl vlečkový areál modernizován a byla vystavěna i nová vlečková kolej, vycházející přímo z Čelákovic, vedoucí souběžně s brandýskou tratí. V tomto roce byla také dodána malá motorová lokomotiva dnešní řady 701, byla deponována v remíze, ve které se nachází dodnes.\n\nNedávno zmodernizovaný společný objekt vlakové i autobusové zastávky poblíž sídliště V Prokopě. Tato zastávka je poměrně silně frekventovaná, protože ji využívají lidé dojíždějící do Prahy, jelikož toto sídliště je značně vzdálené od stanice na hlavní trati.\n\nVolmanova vila – 5 minut cesty od zastávky\n\nMalebné nádražíčko, ze kterého odbočuje vlečka do bývalého cukrovaru v Toušeni a bývalého betonářského podniku Prefa a labského přístavu. Ve stanici byly celkem 3 koleje, manipulační kolej nejblíže ke staniční budově již byla snesena. Dále je zde kusá kolej, neznámého určení. Za staniční budovou se nachází domek výhybkáře. Stanice byla ještě v 90. letech obsluhována výpravčím a výhybkářem. Později zde byla pouze pokladní, dnes je tato stanice bez obsluhy. V budově jsou však byty, proto příliš nechátrá. Stanice byla krytá vjezdovými návěstidly, odjezdová zde nebyla. Tato nečinná světelná návěstidla stála na trati ještě dlouho po degradaci na nz.\n\nRekreační oblast na opačném břehu Labe, soutok Labe s Jizerou, slatinné lázně, cyklostezky – Toušení prochází hlavní trasa č. 241 z Prahy do Lužických hor, lávka přes Labe pro pěší a cyklisty, jedno z největších českých pravěkých hradišť, hrad (nepřístupný)\n\nOtevřena 1. prosince 1933.\nV prostoru dnešní zastávky Brandýs nad Labem-Zápská byla původní koncová stanice místní dráhy z Čelákovic. Ve stanici se nacházely dvě topírny pro lokomotivy, které se dodnes zachovaly. Jedna, pro jednu lokomotivu dnes stojí vedle kolejiště a je v ní truhlárna, druhá, pro dvě lokomotivy stojí v zahradě za dnešním hostincem. Jako bytový dům dnes slouží bývalá budova stanice, ke které je připojen objekt skladiště s již odříznutou dřevěnou rampou. Z průjezdní koleje zde odbočují dvě kusé koleje, ze kterých se úvratí vyjíždí na vlečku do Brandýských strojíren, nebo další úvratí na další krátkou vlečku podniku Zukov.\n\nPůvodní vlečka do strojíren BSS (dříve Melicharova továrna) vedla opačným směrem než dnes – vjíždělo se na ní přímo ze směru od Čelákovic, za stanicí se trať otáčela ostrým obloukem přes ulici a vcházela z druhé strany do vrat podniku. Až v 60. letech byla postavena vlečka nová, která podnik obcházela z opačné strany. Trasa původní vlečky je dnes už téměř neznatelná.\n\nV roce 2009 zde opět začaly zastavovat vlaky v nově zřízené zastávce.\n\nStanice původně nesla označení Brandýs nad Labem město. Ve stanici jsou 4 koleje, z toho jedna manipulační, na kterou jsou k rampě přistavovány vozy k vykládce. Stanice je obsluhována výpravčím a výhybkářem. Stanice je vybavena vjezdovými i odjezdovými návěstidly. Dochází zde ke křižování protijedoucích vlaků. Dříve zde byla napojena vlečka ZZN(asi do r. 2003)\n\nDonedávna se zde nacházelo o kolej více, původně k uhelné skládce depa, kde se nacházely vraky lokomotiv a vozů z výtopny Zdice. Stanice měla také výtažnou kolej z dopravní koleje č.5, krytou stožárovým seřazovacím návěstidlem. I ta již vzala za své.\n\nZajímavé je, že tato stanice fungovala v 90. letech jako Domovská stanice vlakových čet, kam byli přiděleni průvodčí vlaků v širokém okolí včetně hlavních tratí.\n\nZa stanicí jsou ruiny areálu bývalé výtopny s kolejištěm, která již od devadesátých let nefunguje ani formálně. Funkci zázemí pro lokomotivní a vlakové čety zde po zrušení nocležen plní boční trakt výpravní budovy. Topírna měla stání pro dvě lokomotivy, později tu byla i nádrž na benzín pro motorové vozy. Na straně protilehlé od staniční budovy jsou zmíněné nefucnkční nocležny. Před stanicí se nachází autobusové nádraží, odkud vyjíždí řada autobusových linek včetně městské hromadné dopravy spojující Brandýské nádraží s nádražím ve Staré Boleslavi. K vybavení stanice patří i bistro.\n\n\n\nUprostřed polí, na kilometru 3,2 , odbočovala z trati vlečka do zemědělského objektu na okraji Brandýsa. Ve služebních jízdních řádech se uváděla jako nákladiště Popovice nad Labem. Koleje této vlečky jsou sneseny v celé délce a těleso vlečky je z větší části zarostlé křovím.\n\nExistenci vlečky prozrazují netknuté betonové pražce v místě odstraněné výhybky, na tomto místě stojí ještě železný stožár typické železniční lampy. Na konečné vlečky v areálu dnešní firmy Office Pro je zarážedlo s deskovým návěstidlem konce trati. V areálu firmy stojí též stožár další lampy.\n\nNeobsazená zastávka a bývalé nákladiště, odkud vychází vlečka do skladového areálu bývalé firmy Polora, později sklad bílé techniky Gorenje. Kromě docela zachovalé budovy zastávky s funkční čekárnou, je zde též opuštěný domek pro zaměstnance dráhy. Odbočující vlečka jeví známky nedávného užívání.\n\nDnes neobsazená zastávka s nákladištěm. Do roku 2008 se zde ještě prodávaly jízdenky. Dříve měla status železniční stanice a byl tu i přednosta stanice. Nádraží má 3 koleje a prostornou rampu pro nakládku a vykládku z vagónů. V loňském roce(2015) došlo k rekonstrukci staniční budovy včetně nové střechy, ta ale kvůli neobsazení zastávky může stále chátrat.\n\nSilniční most\n\nDříve stanice, dnes už jen neobsazená zastávka. Odbočovala zde již z větší části snesená vlečka do cukrovaru v Kostelci, který je od roku 1993 mimo provoz, čímž stanice zcela ztratila význam. Do roku 1997 zde ještě byla obsazena funkce výpravčího a v roce 1999 bylo celé kolejiště stanice vytrháno, čímž se z ní stala pouhá zastávka a budova je zcela zdevastovaná. Budova byla netypicky umístěná na konci kolejiště až za brandýským zhlavím, za kterém až se nacházela (a dodnes nachází) výhybka vlečky, přičemž do oblouku odbočuje hlavní trať. Zastávka není ani příliš využívána cestujícími pro velkou odlehlost od obce. Budova stanice již(2016) neexistuje a je nahrazena pouze přístřeškem. Výhybka na neexistující vlečku s pár metry kusé koleje se tu stále, permanentně zamčená, nachází.\n\nVlečka cukrovaru s celkovou délkou 5,894 km (z Neratovic) byla v provozu pod názvem „Schleppbahn von der Station Neratovic der k.k. privat zur Zuckerfabrik D. Bloch bei Elbekostelec“ od 24. srpna 1880. Samotný cukrovar byl ale založen v roce 1871 jako akciová společnost. V roce 1877 během cukerní krize závod koupil David Bloch, během jehož vlastnictví byl cukrovar značně modernizován a rozšířen. Tato firma vlastnila podnik až do roku 1927. K cukrovaru později patřil i přístav na Labi, mlýn a kotelna. Za celou dobu jeho existence byla výroba zastavena v roce 1917 kvůli nedostatku uhlí a v letech 1927 – 1932 kvůli celkové modernizaci. Až do konce jeho existence to byl jeden z největších cukrovarů v Čechách. Výroba byla zcela zastavena v roce 1993, vlečka pak sloužila ještě několik let pro dopravu posypové soli. Dnes je těleso vlečky v téměř celé své délce sneseno. Na vlečce sloužily lokomotivy přímo ve vlastnictví podniku, kromě parních lokomotiv to později byl stroj pozdější řady 710, ale i rumunský stroj LDH 45. Lokomotivy jsou dnes již sešrotované. Jedna zachovalá parní lokomotiva dnes stojí jako památník v Nymburce.\n\nNeobsazená zastávka\n\nZámek (nepřístupný veřejnosti), poblíž zastávky trať prochází zářezem výběžkem buližníkové skály\n\nZastávka byla otevřená koncem července 2001 v centru města. Zvláštností na české železniční síti je umístění zastávky ve východní části hlavního neratovického náměstí: na náměstí Republiky. V těchto místech bývalo od počátku provozu ještě na vlečné dráze až do počátku šedesátých let dvoukolejné nákladiště s rampou.\n\nPo zprovoznění této zastávky nastaly v Neratovicích dopravní komplikace. Strojvedoucí vlaků na této trati prodávají nastupujícím cestujícím jízdenky, v důsledku čehož byl po zastavení každého vlaku nadměrně dlouho blokován železniční přejezd na frekventované silnici a kolony aut často dosahovaly až na náměstí. Po dohodě mezi městem Neratovice, kterému tento stav vadil, ČD (České dráhy) a SŽDC (Správa železniční dopravní cesty) bylo roku 2006 rekonstruováno přejezdové zabezpečovací zařízení; nově si ho spouští strojvedoucí sám těsně před odjezdem ze zastávky směrem na Čelákovice, což je další zvláštností na české železniční síti.\n\n\nŽelezniční stanice, do které musí vlak od Brandýsa vjíždět úvratí. Vznikla už v roce 1865 na trase Turnovsko-kralupsko-pražské dráhy mezi Všetaty a Kralupy nad Vltavou, v roce 1871 k ní přibyla ještě odbočka do Prahy. Stanice má rozsáhlé kolejiště navazující na předávací kolejiště Spolany. Stanicí procházející trať Všetaty – Neratovice – Kralupy nad Vltavou byla silně frekventována a přetížena v době elektrifikace trati z Prahy do Lovosic, jelikož sloužila jako odklonová trasa.\n\nŽelezniční most se stezkou pro pěší a cyklisty přes Labe, na druhém břehu koupaliště v Mlékojedech\n\n\n\n"}
{"id": "439900", "url": "https://cs.wikipedia.org/wiki?curid=439900", "title": "Slípka modrá", "text": "Slípka modrá\n\nSlípka modrá (\"Porphyrio porphyrio\") je velký druh vodního ptáka z řádu krátkokřídlých. Celkové zbarvení je leskle tmavomodré a purpurové, mohutný zobák a lysina na čele jsou červené, nohy s dlouhými prsty růžové. Spodní ocasní krovky jsou bílé. Mladí ptáci mají matnější peří a šedou hlavu. Hnízdí v mokřadech a malých jezerech.\n\nVýjimečně zalétla také do České republiky (čtyři pozorování) – na podzim 1884 střelena u Nových Hradů, v červenci 1905 na Žehuňském rybníce, v září 1910 na rybníce Nesyt a v srpnu 1957 u Jaroslavic.\n\nSlípka modrá je chována přibližně v pěti desítkách evropských zoo. V rámci Česka ji chová pět zoo:\n\n\nČeský prvoodchov se podařil v roce 2012 v Zoo Praha.\n\n"}
{"id": "439902", "url": "https://cs.wikipedia.org/wiki?curid=439902", "title": "Železniční trať Lovosice – Česká Lípa", "text": "Železniční trať Lovosice – Česká Lípa\n\nŽelezniční trať Lovosice – Česká Lípa hlavní nádraží (v jízdním řádu pro cestující označená číslem 087) je jednokolejná regionální dráha vedoucí z Lovosic do České Lípy přes Litoměřice horní nádraží. Trať vystavěla společnost Ústecko-teplická dráha mezi lety 1896–1898 jako druhý úsek své Severočeské transverzálky – nejdelší místní dráhy v Českých zemích. Roku 1900 byla transverzálka prodloužena až do cílového Liberce.\n\nSpolečnost Ústecko-teplické dráhy zajišťovala provoz na trati až do roku 1923, kdy byla firma zestátněna a dopravu převzaly Československé státní dráhy. Ty zavedly provoz méně vytížených vlaků motorovými vozy a později provedly i rekonstrukce některých úseků. Mezi lety 1938–1945 byla doprava v režii německých Deutsche Reichsbahn.\n\nParní lokomotivy na trati sloužily až do roku 1979, kdy byly definitivně nahrazeny stroji motorovými. Od devadesátých let nastal pokles zejména nákladní dopravy a i doprava osobní byla plně převedena do režie motorových vozů, zejména řady 810. Trať byla zařazena mezi regionální dráhy a po roce 2005 klesla nákladní doprava na minimum.\n\nV současnosti (2017) jsou osobní vlaky na trati, jezdící ve dvouhodinovém taktu, vedeny motorovými jednotkami Regionova (814), které zde jezdí od léta 2011. V úseku Lovosice – Litoměřice jsou zavedeny další posilové vlaky pro dopravu mezi oběma městy. Nákladní doprava již není od roku 2011 provozována.\n\nKoncem šedesátých let 19. století se rozjely vlaky po první železniční trati na Českolipsku, jíž se stala hlavní trať Bakov nad Jizerou – Rumburk, vybudovaná podnikem Česká severní dráha (BNB z německého oficiálního názvu \"). V Bakově byla trať napojena na stávající spojnici Turnovsko-kralupsko-pražské dráhy (otevřena 1865) a umožnila tak na svou dobu poměrně rychlé spojení Prahy a středních Čech nejen se Šluknovským výběžkem. Stále však citelně chybělo přímé spojení regionálního střediska České Lípy s Polabím, zejména dalšími významnými městy Litoměřicemi a Lovosicemi. Jeden z problémů při plánování takto vedené trati představoval členitý terén, zejména v oblasti údolí Peklo a okolí zámku v Zahrádkách. Přesto už v roce 1867 (kdy byla i trať Bakov – Rumburk teprve ve fázi výstavby) vznikl projekt velmi dlouhé, tzv. České jihozápadní dráhy, začínající v Hodkovicích nad Mohelkou na trati Jihoseveroněmecké spojovací dráhy a vedoucí přes Českou Lípu, Litoměřice, Postoloprty a dále na jih až na Šumavu (cílovou stanicí se měl stát Strážný na hranici s Bavorskem). Projektovaná délka činila přes 450 kilometrů a v dané době se zdálo téměř nereálné trať postavit v celém rozsahu. I přes tyto nesnáze se spolku vedenému knížetem Adolfem Josefem ze Schwarzenbergu podařilo v říjnu 1872 od rakouské vlády získat koncesi ke stavbě takovéto trati. Práce na projektu však nebyly nikdy zahájeny – jednou z příčin byl krach vídeňské burzy v květnu 1873, který zapříčinil problémy s financováním a část zájemců od spolupráce na projektu odstoupila. Na jaře 1874 nakonec byla platnost koncese anulována a tím skončily poslední úvahy o stavbě takovéto trati.\n\nPodobný průběh měly i další projekty poslance Dr. Antonína Webera z Litoměřic a Vavřince, rytíře ze Steinů, kteří taktéž mezi lety 1870–1871 usilovali o koncesi na stavbu zkrácené trati (Postoloprty –) Lovosice – Česká Lípa – Hodkovice. Koncesi však neobdrželi v reakci na její udělení později zrušenému projektu České jihozápadní dráhy.\n\nTímto na několik let diskuze o trati jihozápadně od České Lípy ustaly; ještě po roce 1880 ale proběhla série jednání ohledně vedení trati ze Zahrádek do České Lípy, a to opět údolím Robečského potoka. Dokonce začalo i předběžné vyměřování spojnice Litoměřice – Česká Lípa. Po vlně odporu nejen českolipských přírodovědeckých spolků proběhla 6. září 1881 politická pochůzka, která možnost vedení trati přes údolí Peklo zamítla.\n\nJen krátce po zrušení projektu Lovosice – Hodkovice vznikl roku 1882 nový plán na stavbu železnice z Loun přes Litoměřice a Českou Lípu do Liberce. Hlavní zájem na něm tentokrát měla Obchodní a živnostenská komora z Liberce, podporována dalšími zájemci také z Jablonecka, mimo jiné místním exportérem a politikem Emilem Müllerem. K této „hlavní“ trati patřila i odbočka Úštěk – Velké Březno a případné prodloužení přes Jablonec a Tanvald až na pruskou hranici. Po dalších úvahách a tahanicích bylo povolení k provedení předběžných prací na trase Jablonec – Louny liberecko-jabloneckému komité vydáno v červnu 1886 a vzápětí začaly první práce na vyměřování trati na východ od České Lípy. Velmi brzy však byly přerušeny kvůli zjištění finanční náročnosti stavby a projekt byl na čas pozastaven. Jeho znovuvzkříšení proběhlo až ve druhé polovině osmdesátých let, kdy se o něj začala znovu zajímat samotná liberecká radnice a nechala si zpracovat detailní posudek. Po jeho vyhotovení roku 1890 přišlo ke slovu opět nedostatečné finanční zajištění projektu, jelikož se nepodařilo sehnat další investory, ochotné právě sem vložit kapitál.\n\nZhruba v době, kdy i druhé kolo snah o stavbu trati z Liberce do Lovosic skončilo nezdarem, se o danou problematiku začala zajímat společnost, která doposud neměla s tímto počínáním téměř nic společného – Ústecko-teplická dráha (častěji používaná zkratka ATE z německého oficiálního názvu \"). Tento podnik provozoval síť uhelných drah v Podkrušnohoří, zejména na Teplicku a Mostecku. Společnost ATE se pyšnila jednou z největších ziskovostí v celé monarchii, a to jí přinášelo i jeden z paradoxních problémů – část svých vysokých zisků musela odevzdávat do státní pokladny jako daň. Správní rada společnosti (a nejen této, ale i dalších v podobné situaci) s touto skutečností bojovala několika způsoby. Jedním ze zavedených bylo vysoké sociální zabezpečení zaměstnanců (například dvě prosincové výplaty, sociální fond, příspěvky na cestování, ošacení, pobyty v lázních a další), které vedlo ke zvyšování jejich morálky a také celkové prestiže podniku. Další možností byly velké investice do železniční infrastruktury, vozidel a zařízení, které měly vykázaný zisk uměle snížit, aby společnost nemusela odvádět tak vysoké daně státu. Právě druhá jmenovaná možnost se naskytla v projektu liberecko-lovosické dráhy. Zároveň již od osmdesátých let probíhaly podobné boje i ve věci další trati, vedoucí z Bíliny k Labi s cílem přebrat dominantní společnosti alespoň část přeprav uhlí. I tento projekt ale narážel na nezajištěné financování a k jeho realizaci se neschylovalo.\n\nOkolo roku 1893 tak vzniká ve společnosti ATE myšlenka stavby díla, které dosud bylo jen na papíře, útržkovité, či jen nejednoznačně navržené – Severočeské transverzálky. Věci nabraly spád po požádání o koncesi na stavbu prvního úseku Teplice – Lovosice, k němuž došlo v červenci 1894. Následně společnost zveřejnila prohlášení, že se hodlá angažovat ve stavbě trati z Lovosic dále přes Litoměřice a Českou Lípu až do Liberce.\n\nV dubnu 1895 rozhodla rakouská vláda, že koncesi na stavbu transverzální dráhy získá Ústecko-teplická dráha. Úsek Teplice – Lovosice byl definitivně koncesován 13. června 1896 a ihned poté se začalo s jeho stavbou, jež byla po necelém roce a půl dokončena. Roku 1896 již probíhaly přípravné práce a revize trasy i na samotném navazujícím úseku z Lovosic do České Lípy o délce rovných 50 kilometrů.\n\nStejně jako v případě prvního úseku transverzálky, i zde museli projektanti pracovat ve zvlněném terénu, často vyžadujícím rozsáhlé zemní práce. Na mnoha místech došlo k použití ramp o maximálním přípustném sklonu 17 promile. Labe dráha překonala po mostě o třech příhradových polích s rozpětím 64,4 m, doplněných dalšími dvěma poli s přímými hlavními nosníky na každé straně. Tunelů byli investoři ušetřeni, zato na opačném konci úseku, před Českou Lípou, vzniklo druhé velké dílo rakouského stavitelství – kombinovaný viadukt přes údolí Peklo, poblíž osady Karba. Stavitelé zde museli respektovat závěry pochůzky z roku 1881, která zakázala stavbu trati po dně kaňonu přes přírodní rezervaci. Toto usnesení tak přineslo nutnost nákladné realizace viaduktu, skládajícího se ze dvou velkých příhradových polí a jednoho menšího, které mezi sebou oddělovaly čtyři kamenné oblouky, zasazené do pískovcové skály. Celý viadukt měřil na délku 234 metrů a nejvyšší výška kolejí nad údolím dosáhla 24,5 m. Stavbu úseku Lovosice – Litoměřice provedla vídeňská firma Bratři Redlichové a Wagner, navazující úsek do České Lípy budoval podnik Bratři Redlichové a Berger.\n\nDalší problémy přinesla křížení s tratěmi ostatních společností, nacházejícími se na trase dráhy. První jednání proběhla v Litoměřicích, kde ATE odmítla přistoupit na možnost společného nádraží se společností Rakouské severozápadní dráhy (ÖNWB, německý název \"\") a zbudovala stanici vlastní, severně od centra města (dnešní horní nádraží). Na trať ÖNWB z Nymburka do Děčína se napojila pouze jedinou krátkou spojkou ze stanice Žalhostice do Velkých Žernosek. S touto společností se vyjednávači ATE potkali ještě jednou, a to v otázce stanice v Úštěku. Zde končila místní dráha z Velkého Března, která sice samotné ÖNWB nepatřila, ale zajišťovala zde provoz na účet jejího vlastníka, konsorcia obcí na trase a několika podnikatelů. Ani zde nedošlo ke shodě mezi oběma stranami, nádraží transverzálky vyrostlo na břehu rybníka Chmelař a s lokálkou bylo opět spojeno jedinou kolejovou spojkou.\n\nNejvětší spory a tahanice s sebou ovšem přinesla otázka zaústění trati do uzlu v České Lípě. Významná železniční křižovatka patřila dalšímu velkému hráči na poli železniční dopravy na severu Čech – České severní dráze (BNB). Vztahy mezi oběma společnostmi byly dlouhodobě vyhrocené, a to se projevilo i v tomto případě. Už na počátku roku 1895, krátce poté, co ATE ohlásila svůj záměr postavit transverzální dráhu, začala dosud nečinně přihlížející BNB jednat a snažila se dohodnout spolupráci s radnicemi některých měst v okolí (zejména Cvikova, Mimoně a Německého Jablonného) na narychlo připraveném projektu hlavní trati Mimoň – Liberec s odbočkou do Cvikova. Zoufalý pokus strhnout vývoj situace na svou stranu však BNB nevyšel a jak již bylo zmíněno, v dubnu 1895 nakonec rozhodla vláda o konečném udělení koncese jejímu konkurentovi.\n\nPo tomto počinu bylo ATE jasné, že přivedení trati do českolipského uzlu nebude snadné. Původní ideu zaústění trati do stávající stanice BNB tato společnost odmítla. Na základě dlouhého vyjednávání přistoupily obě strany na kompromis – v těsné blízkosti nádraží BNB vznikla čekárna a malé kolejiště transverzální dráhy, kde měly zastavovat vlaky společnosti ATE (současné Lovosické nástupiště). Absurditu vzniklého stavu podtrhoval fakt, že si BNB ještě prosadila podmínku, aby zde vlaky konkurenční společnosti mohly pobývat pouze po dobu nezbytně nutnou k přestupu cestujících. Své českolipské hlavní nádraží si ATE zbudovala „na zelené louce“ za městem, s ohledem na plánované pokračování do Liberce (dnes nevyužívané nádraží Česká Lípa město). V následujících letech k němu přibylo i depo a provozní zázemí, kde byly deponovány lokomotivy pro provoz na transverzálce. Místní železniční dílny byly do provozu předány k 1. červenci 1904. Podobně sobecky se společnost BNB zachovala o několik let později i v Mladé Boleslavi, kde si opět vyvzdorovala nemožnost zaústění lokální dráhy Skalsko – Sobotka do své stanice. Lokálka tak musela celý uzel obejít po skalní terase a její provizorní zastávka vznikla několik set metrů od nádraží BNB.\n\nZa výše zmíněných nesnadných podmínek byl koncem roku 1898 dokončen celý téměř padesátikilometrový úsek a Česká Lípa po mnoha letech čekání získala přímé spojení s Litoměřickem a Polabím. Výsledné řešení českolipského uzlu nebylo pro ATE ideální a stavbu trati prodražilo (dráha musela trať BNB přejít po mostku a teprve poté byla přivedena do její stanice), ale alespoň umožnilo pohodlné napojení posledního úseku transverzální dráhy. Dne 18. října 1898 započal provoz na spojnici Lovosice – Litoměřice, zbytek trati si ještě vyžádal dokončovací práce a do České Lípy oficiálně přijel první vlak 14. prosince téhož roku.\n\nČeská Lípa byla koncovou stanicí trati pouze necelé dva roky – v letech 1899–1900 proběhlo dokončení závěrečného úseku transverzálky do Liberce. Otevřen byl 16. září 1900. V prvních měsících provozu na trati sloužily převážně starší lokomotivy, převedené z ostatních tratí ATE, až po roce 1900 začaly přicházet nově vyrobené stroje, určené přímo pro tuto dráhu. Z nákladních lokomotiv šlo nejprve o desítku strojů typu IVb (vyrobené ve Vídeňském Novém Městě roku 1897), později doplněné dalšími IVc. Dohromady vzniklo 32 kusů obou typů a tyto stroje se staly pro trať Řetenice – Liberec typické. Společně dopravovaly zejména uhelné vlaky do Liberce o váze až 650 tun, a to ve trojicích.\n\nOsobní dopravu, představující tři páry vlaků denně, zajišťovaly starší IIIa a IIIb, předané z hlavní trati Ústí nad Labem – Chomutov. Kromě zastávkových osobních vlaků plánovala ATE na trati provozovat i rychlíky relace Liberec – Karlovy Vary, ve spolupráci s Buštěhradskou dráhou. Vzhledem k absenci vhodných lokomotiv si pro ně zadala v lokomotivce StEG ve Vídni stavbu dvou lokomotiv, označených řadou Id. Vzájemně se od sebe lišily – lokomotiva čísla 145 byla dvouválcová, její kolegyně čísla 146 již měla tříválcovou konstrukci. Přestože svým výkonem i rychlostí vyhověly předpokladům, po zkouškách v okolí Úštěka byly předisponovány na trať Ústí nad Labem – Chomutov a nikdy na trať mezi Lovosicemi a Českou Lípou pravidelně nevyjížděly.\n\nK 1. lednu 1923 vstoupil v platnost zákon č. 234 Sb. o zestátnění Ústecko-teplické dráhy, díky kterému převzaly provoz na celé její síti včetně trati Lovosice – Česká Lípa Československé státní dráhy (ČSD). Spolu s tratěmi získaly ČSD do majetku i veškeré zařízení a vozidla zestátněného podniku, proto v prvních letech nedošlo k výraznějším změnám v nasazení lokomotiv i vozů oproti stavu před rokem 1923. Roku 1925 vznikl projekt přestavby trati podle aktuálních parametrů pro stavbu hlavních tratí, aby mohlo dojít ke zvýšení rychlosti na 80, v některých úsecích až 100 km/h. Vzhledem k provozu na trati a nákladnosti však k jeho realizaci nedošlo.\n\nMístní dráha z Velkého Března do Úštěka byla zestátněna již roku 1908 a od října 1918 na ní také zajišťovaly provoz nové vzniklé ČSD. Po zestátnění transverzální dráhy začaly jezdit i přestavovací vlaky mezi oběma nádražími v Úštěku, určené pro rozvoz místní zátěže.\n\nVe třicátých letech začaly na trať přicházet první lokomotivy řady 464.0 – do výtopny Česká Lípa byly přiděleny od roku 1935. Na rychlících vystřídaly starší řadu 354.1 a příležitostně zajížděly i na lovosickou trať. V rámci motorizace také začaly být některé vlaky dopravovány motorovými vozy. Na podzim 1938 provoz převzaly německé Deutsche Reichsbahn (DR), které do svého parku zařadily i některé lokomotivy původem od ČSD, včetně zánovních 464.0. Označeny byly řadou 68 a provozovány stále v České Lípě. Po osvobození v květnu 1945 se zbylé lokomotivy vrátily zpět do majetku ČSD.\n\nI po druhé světové válce na trati stále sloužily ve větším počtu parní lokomotivy, představované osvědčenými řadami 354.1 a 464.0. Na nákladních vlacích se vyskytovaly i českolipské stroje řady 524.2, pocházející ještě z dob Rakouska-Uherska a prošlé ve dvacátých letech rekonstrukcemi. Po roce 1948 je vystřídaly novější 434.2. Méně vytížené osobní vlaky patřily novým motorovým vozům řady M 131.1.\n\nOd padesátých let byla trať v celostátním systému číslování označena kódem 8k. Přes vyřazení nejstarších lokomotiv ještě z dob rakousko-uherské monarchie (313.4, 414.0 a další) převládala parní trakce v provozu i po roce 1960; v nákladní dopravě se nově objevily stroje řady 555.0. Příležitostně se na trati vyskytly i další stroje ze služeben Česká Lípa a Lovosice, představované například řadami 434.1, 524.1 či 534.0. Motorové vozy M 131.1 byly soustředěny především na krátké osobní vlaky mezi Lovosicemi a Litoměřicemi a přibyly i větší M 262.0.\n\nNa podzim 1969 přišly do českolipské výtopny první stroje řady 477.0, a to znamenalo změny v provozu i na trati do Lovosic. Přestože zde nikdy kvůli nízké únosnosti svršku nasazeny nebyly, jejich příchod umožnil do osobní dopravy na této trati více nasadit řadu 464.0, uvolněnou z provozu na hlavní trati Bakov – Rumburk. Většina osobních vlaků tak začala být vedena právě jí. Sloužily zde všechny českolipské stroje, a to až do roku 1978, kdy začaly být nahrazovány lokomotivami motorovými. Již během sedmdesátých let motorová trakce zaskakovala při poruchách parních lokomotiv. Nejčastěji šlo o řadu T 435.0 a později nové T 466.0. Na jaře 1974 byla pro osobní dopravu otevřena nová zastávka v Trnovanech u Litoměřic.\n\nNákladní dopravu zastupovaly dva páry manipulačních vlaků, jezdící ve dvanáctihodinovém intervalu. Doplňovaly je přetahy v okolí Lovosic a Žalhostic, vedené lovosickými stroji řady 475.1, po zavedení motorových lokomotiv T 478.3 staženými z rychlíkové dopravy.\n\nVe druhé polovině sedmdesátých let byly do českolipské služebny dodávány nové lokomotivy řady T 466.0 z Turčianských strojární v Martině. Určeny byly osobní i nákladní dopravy a jedním z jejich působišť byla i lovosická trať. Poprvé zde byly nasazeny v dubnu 1977. Krátce nato byly z provozu odstaveny stroje řad 464.0 a 475.1. Poslední parní lokomotivy na trati 8k vyjely roku 1979. Starší motorové vozy M 131.1 po roce 1980 vystřídaly modernější M 152.0. V květnu 1978 došlo k zastavení veškeré dopravy na navazující lokální trati z Velkého Března do Úštěku; železniční svršek v úseku Lovečkovice – Úštěk byl ale odstraněn až mezi lety 1985–1988.\n\nV osmdesátých letech byl provoz na trati již plně v rukou motorové trakce. Po dodání řady T 466.2 z ČKD se zde objevily i tyto stroje. V tomto rozložení probíhal provoz až do počátku let devadesátých, kdy došlo k omezení nákladní dopravy a v rámci úspor přešla většina vlaků do podoby motorových vozů na úkor velkých lokomotiv. Po roce 2000 nákladní doprava klesla na minimum a jediným větším výkonem zůstal denní manipulační vlak z Lovosic do Úštěku se strojem řady 742. I ten však byl postupně omezen a úsek Česká Lípa – Úštěk zůstal nákladními vlaky pojížděn pouze velmi zřídka. Již od roku 1984, v návaznosti na zavedení nového číslování železničních tratí, je trať vedena pod číslem 087.\nUž dne 23. dubna 1904, tedy šest let po zprovoznění, došlo k první větší nehodě na trati, kdy osobní vlak na spádu mezi stanicemi Blíževedly a Úštěk byl sice strojvedoucím brzděn, ale kvůli převýšenému oblouku, rychlosti a poryvu větru lokomotiva i s vagony vykolejila a spadla pod stráň. Neštěstí si vyžádalo 20 zraněných osob.\n\nNejtragičtějším neštěstím se stala srážka motorového osobního vlaku s lokomotivním vlakem 30. března 1952. Chybou výpravčích stanic Zahrádky a Blíževedly vyjel lokomotivní vlak 8445 do Úštěka (na cestě na místní dráhu do Lovečkovic), představovaný strojem 313.424, proti osobnímu vlaku 1036 Lovosice – Česká Lípa (vůz M 131.1257 s přívěsným vozem CDlm). Vlivem překročení rychlosti u obou vlaků a nepřehlednosti místa došlo ke střetu v zasněženém zářezu u Hostíkovic. Nehoda si vyžádala 9 mrtvých (z toho tři až po převozu do nemocnice), 31 těžce zraněných a další dvě desítky lehkých zranění. Hmotná škoda se vyšplhala na více než 800 tisíc Kčs.\n\nV devadesátých letech se udála srážka osobního vlaku, vedeného motorovým vozem řady 810, s nákladním automobilem LIAZ na železničním přejezdu poblíž Sosnové. Při střetu došlo k několika lehkým zraněním.\n\nProvoz na trati je řízen dle předpisu ČD D2, komunikace mezi jednotlivými stanicemi probíhá telefonickým dorozumíváním. Výjimku tvoří mezistaniční úsek Lovosice – Žalhostice, osazený od sedmdesátých let reléovým poloautomatickým blokem. Po rekonstrukci tratě mezi Lovosicemi a Žalhosticemi (a výměně mostu) je zde traťové zabezpečovací zařízení typu automatické hradlo. Kromě stanice Liběšice a Litoměřice horní nádraží jsou všechny stanice na trati osazeny pouze jednoduchým mechanickým zabezpečovacím zařízením bez odjezdových návěstidel, nebo se skupinovými odjezdovými návěstidly. Liběšická stanice disponuje zabezpečením typu TEST. Litoměřické horní nádraží je vybaveno elektronickým stavědlem typu ESA. Výjimkou je také nádraží v Žalhosticích, které je vybaveno (ve směru na Lovosice) odjezdovými návěstidly pro každou kolej zvlášť. V průběhu let byly zrušeny málo využívané mezilehlé stanice Zahrádky a Ploskovice a degradovány na zastávky. Na spojnici se nachází celkem 51 přejezdů, z čehož 23 je zabezpečeno světelným zabezpečovacím zařízením. Závorářské stanoviště se nachází v Horních Řepčicích.\n\nNa osobních vlacích na trati, zavedených v celodenním dvouhodinovém taktu, sloužily až do roku 2011 motorové vozy řady 810. Od června tohoto roku jsou nahrazeny rekonstruovanými motorovými jednotkami Regionova (řada 814), vycházejícími z vozů 810. V úseku Lovosice – Litoměřice, jenž má význam pro dopravu mezi oběma městy, jsou zavedeny další kyvadlové osobní vlaky se stejnými hnacími vozidly. Nákladní doprava není provozována vůbec; po roce 2008 již byly obsluhy Úštěku prováděny pouze sporadicky a jednou z posledních přeprav se stal přesun armády ČR v dubnu 2011.\n\nViadukt přes kaňon Robečského potoka je navržen k ochraně jako technická památka. V létě 2013 také prošel modernizací; po dobu prací byla mezi Blíževedly a Českou Lípu zavedena náhradní autobusová doprava.\n\nRoku 2015 byla zahájena komplexní modernizace železniční stanice Česká Lípa hlavní nádraží, v rámci které bylo změněno také zaústění trati od Lovosic. Při přestavbě došlo k likvidaci tzv. Lovosického nástupiště (bývalá zastávka ATE) a vlaky od Lovosic zajíždí přímo do hlavního kolejiště nádraží. První etapa přestavby byla dokončena v závěru roku 2016, k definitivnímu ukončení stavebních prací a zrušení lovosické kolejové skupiny došlo v létě roku následujícího.\n\nStanice Zahrádky u České Lípy získala titul Nejkrásnější nádraží roku 2009. Z celkem 28 došlých návrhů ji porota vyhodnotila jako nejlepší a ve finále porazila například nádraží v Davli, Frýdku-Místku či Kamenici nad Lipou.\n\n\n\n\n\n"}
{"id": "439904", "url": "https://cs.wikipedia.org/wiki?curid=439904", "title": "Železniční trať Mladá Boleslav – Mělník", "text": "Železniční trať Mladá Boleslav – Mělník\n\nŽelezniční trať Mladá Boleslav hl. n. - Mělník (v jízdním řádu pro cestující označená číslem 076, od prosince 2014 část Mšeno - Mladá Boleslav připojena k tabulce 064) je jednokolejná regionální dráha, skládající se ze tří historicky postupně vzniklých úseků. Prochází jedním tunelem, k vjezdu do stanice Mladá Boleslav hl. n. je nutné vykonat úvrať.\n\nListina o koncessi ze dne 18. ledna 1896 byla vydána ke stavbě a provozování lokomotivní železnice, která vystavena buď jako místní dráha o kolejích pravidelných ze stanice Mělnické do Mšena s odbočkou ze Lhotky do Střednice a vlečnou drahou z Mělníka k Labi. Koncessionář se zavazuje, že povolenou železnici počne ihned stavěti a ji nejdéle do roka dokonati a pravidelnou vozbu na ní provozovati.\n\nListina o koncessi ze dne 18. dubna 1896 byla vydána ke stavbě a provozování lokomotivní železnice, která vystavena buď jako místní dráha o kolejích pravidelných ze stanice Mšena místní dráhy přes Vrátno a Lobeč do Dolního Cetna, aby se připojila k vlečné dráze z Chotětova do Dolního Cetna. Koncessionář se zavazuje, že povolenou železnici počne ihned stavěti a ji nejdéle do roka dokonati a pravidelnou vozbu na ní provozovati.\n\nListina o koncessi ze dne 19. února 1904 byla vydána ke stavbě a provozování lokomotivní železnice, která budiž zřízena jako místní dráha o rozchodu pravidelném, ze stanice Sudoměř-Skalsko přes Mladou Boleslav a Dolní Bousov do Staré Paky. Koncessionář se zavazuje, že povolenou železnici počne ihned stavěti a ji nejdéle do dvou let dokonati a pravidelnou vozbu na ní provozovati.\n\nProvoz v úseku Skalsko – Dolní Cetno – Chotětov byl zastaven roku 1970 a roku 1974 byl úsek zrušen; kolejový svršek se dochoval na 1,2 km této odbočky. \n\nDne 15. září 2014 zavedly České dráhy v úseku Mělník - Mšeno u všech osobních vlaků náhradní autobusovou dopravu, protože z důvodu špatného stavu trati a zavedení pomalých jízd již nebylo možné dodržet stanovené jízdní doby. Úsek Mšeno - Mladá Boleslav byl přitom v knižním jízdním řádu přičleněn k tabulce 064 a v tabulce 076 zůstal pouze jízdní řád náhradní autobusové dopravy. V období platnosti jízdního řádu 2014-2015 platil výlukový stav „do odvolání“, ve skutečnosti až do konce platnosti jízdního řádu, i když trať byla mezitím opravena. Po obnovení vlakové dopravy v prosinci 2015 zůstalo rozdělení tabulek zachováno.\n\nV roce 1900 byly podle tehdejšího jízdního řádu v provozu tyto stanice:\nMělník, Vrutice, Jenichov, Lhotka, Nebužely, Živonín, Kanin. Oujezd, Mšeno, Vrátno-Lobeč, Sudoměř, Skalsko\n\nV roce 1905 přibyly tyto další stanice:\nKatusice, Líny, Bukovno, Mladá Boleslav-Čejtice, Mladá Boleslav\nV od října 2017 je trať integrována v PID, bez možnosti označování jednotlivých jízdenek\n\n\n"}
{"id": "439905", "url": "https://cs.wikipedia.org/wiki?curid=439905", "title": "Trať 096", "text": "Trať 096\n\nJako trať 096 byly označeny tyto úseky\n"}
{"id": "439906", "url": "https://cs.wikipedia.org/wiki?curid=439906", "title": "Železniční trať Roudnice nad Labem – Zlonice", "text": "Železniční trať Roudnice nad Labem – Zlonice\n\nŽelezniční trať Roudnice nad Labem - Zlonice je jednokolejná regionální trať vedoucí z Roudnice nad Labem přes Straškov do Zlonic. Trať byla zprovozněna v roce 1900.\n\nV jízdním řádu pro cestující byla dříve uváděna v tabulce 096, později byl úsek Straškov - Zlonice převeden k trati 095 a naopak k trati 096 byl přidán úsek Straškov - Bříza obec (dříve Račiněves) - později Libochovice. V úseku Roudnice nad Labem - Straškov byla v od GVD 2017/2018 do GVD 2018/2019 též v jízdním řádu uváděna turistická linka T5.\n\n\n\n\n"}
{"id": "439907", "url": "https://cs.wikipedia.org/wiki?curid=439907", "title": "Trať 095", "text": "Trať 095\n\nJako trať 095 byly v jízdních řádech pro cestující v České republice označeny tyto úseky\n"}
{"id": "439908", "url": "https://cs.wikipedia.org/wiki?curid=439908", "title": "Walk", "text": "Walk\n\nWalk má více významů:\n\n"}
{"id": "439909", "url": "https://cs.wikipedia.org/wiki?curid=439909", "title": "Železniční trať Vraňany–Libochovice", "text": "Železniční trať Vraňany–Libochovice\n\nŽelezniční trať Vraňany - Libochovice (v jízdním řádu pro cestující dříve označená číslem 095, později zčásti 095, zčásti 096 a zčásti v jízdním řádu neuvedena, od GVD 2017/2018 je pak v úseku Straškov - Libochovice uvedena trať T5, což je také označení turistiké linky DÚK, nyní jen 095 a 096) je jednokolejná regionální trať z Vraňan do Libochovic přes Straškov. Tato místní trať byla uvedena do provozu v roce 1907. Koncesionáři železniční společnosti byli významné osobnosti z regionu. Provozovatelem byly Rakouské státní dráhy (K.k.St.B), vlastníkem byla společnost Místní dráha Libochovice Jenšovice, jež byla zestátněna v roce 1925.\n\nV úseku Bříza obec (dřívějším názvem Račiněves) - Libochovice není objednávána pravidelná osobní doprava, jezdí zde však víkendové vlaky Podřipský motoráček společnosti KŽC doprava, které jsou od GVD 2016/2017 integrovány do DÚK jako linka T5\n\nS ohledem na sklonové poměry, především u stanice Mšené-lázně, bylo rozhodnuto ve prospěch čtyřspřežních strojů řady 178 (později u ČSD 422.0). Společnost zakoupila dva stroje s čísly 178.48 (422.024) a 178.025 (422.025). Kromě číselného označení nesl druhý z nich i jméno „Arcivévoda Karel“. Ten je v současné době v majetku Národního technického muzea v Praze. Kromě zmíněných lokomotiv byla získána i další vozidla. Nejprve v roce 1907 došlo k zakoupení pěti plošinových dvounápravových vozů od firmy Ringhoffer. Ještě v témž roce dodal stejný podnik 54 dalších vozů různých řad a 5 plošinových vozíků do firmy Bratři Prášilové a spol. Následujícího roku dodala firma Wohanka velocipédovou drezinu. Z některých pramenů vyplývá, že místní dráha vlastnila i lokomotivy 97.205 (310.0101) a 97.206 (310.0102). Zajímavostí je, že ke každému vozidlu koncesionáři zakoupili sadu náhradních dvojkolí a pro jejich možnou výměnu i speciální zvedáky\n\n\nK novému jízdnímu řádu od 1. června 1985 byla zastavena doprava na trati Libochovice - Straškov pro nevyhovující stav svršku. Na trati byla zavedena náhradní autobusová doprava a všechny vlaky byly zrušeny bez náhrady. 8. dubna 1986 zahájila TD Kralupy trhání kolejových polí v úseku Libochovice - Straškov. Zároveň byly zahájeny práce na generální rekonstrukci celé tratě, která se však nakonec konala v menším měřítku, než bylo původně zamýšleno. Zahájení vlakové dopravy bylo předpokládáno k 1. červenci 1987, ale již v redukované podobě oproti dřívějším jízdním řádům. Osobní vlaky se na trať po ukončení rekonstrukce vrátily, ale již v redukovaném počtu.\n\nPo roce 1990 došlo k dalším redukcím jak vlakových spojů, tak i počtu pracovníků. Poslední větší oprava trati proběhla v červenci 2006, kdy během 14 denní výluky došlo k opravě dvou mostů přes řeku Ohři, vytrhání manipulační a dopravní koleje ve stanici Mšené Lázně a k podbití podloží mezi Libochovicemi a Mšenými Lázněmi.\n\nS novým jízdním řádem, platným od 10. prosince 2006 Ústecký kraj neobjednal osobní dopravu na trati Straškov - Libochovice, a tím došlo po necelých 100 letech provozu k ukončení pravidelné osobní dopravy. Osobní doprava zůstala pro GVD 2006/2007 pouze v úseku Vraňany - Straškov, od jízdního řádu 2007/2008 po současnost jsou pak některé osobní vlaky prodlouženy do zastávky Račiněves, dnes Bříza obec. Nákladní doprava na úseku trati Vraňany - Straškov prakticky neexistuje, nicméně tento úsek slouží jako alternativní odklonová trasa v případě nesjízdnosti prvního železničního koridoru z Prahy do Děčína či tratě 110 Kralupy nad Vltavou – Most. Příkladem může být poslední případ, kdy v březnu 2007 byl po nehodě rychlíku a osobního auta u Vraňan nesjízdný koridorový úsek Vraňany – Roudnice nad Labem. V druhé části trasy ze Straškova do Libochovic v současné době nákladní doprava neexistuje a na trati se příležitostně objevují zvláštní vlaky. V roce 2010 v rámci úspor bylo oznámeno zrušení některých regionálních tratí, mezi nimi i trati Vraňany - Račiněves.\n\nSŽDC v roce 2010 požádala o zrušení trati. 16. prosince 2010 však požádala o přerušení řízení, protože KŽC s. r. o. vyjádřila zájem o převzetí úseku Libochovice – Straškov. Ministerstvo dopravy 29. prosince 2010 přerušilo řízení na 180 dní a SŽDC hodlá vyhlásit výběrové řízení na odkoupení předmětného úseku.\nOd roku 2011 je zde pravidelný provoz pouze v letních měsících o víkendech Podřipským motoráčkem.\n\n\n\n"}
{"id": "439912", "url": "https://cs.wikipedia.org/wiki?curid=439912", "title": "Železniční trať Vraňany – Lužec nad Vltavou", "text": "Železniční trať Vraňany – Lužec nad Vltavou\n\nŽelezniční trať Vraňany – Lužec nad Vltavou (v jízdním řádu pro cestující označená číslem 094). Trať vede přes Vraňany a Lužec nad Vltavou; jde o jednokolejnou regionální trať. Provoz nákladních vlaků byl zahájen v roce 1887, osobních vlaků v roce 1929.\n\n\n"}
{"id": "439914", "url": "https://cs.wikipedia.org/wiki?curid=439914", "title": "Železniční trať Kralupy nad Vltavou – Kladno", "text": "Železniční trať Kralupy nad Vltavou – Kladno\n\nŽelezniční trať Kralupy nad Vltavou – Kladno (v jízdním řádu pro cestující označená číslem 093) je jednokolejná trať, část celostátní dráhy, spojující města Kralupy nad Vltavou a Kladno ve Středočeském kraji. V dolním úseku trať sleduje údolí Zákolanského potoka, od Zákolan po Brandýsek vystupuje po stráni údolí potoka Týneckého.\n\nU vzniku této dráhy stála především potřeba dopravy uhlí a železa z bouřlivě se rozvíjejících kladenských dolů a hutí. Spodek trati tak byl od počátku dokonce velkoryse budován pro dvoukolejný provoz. K položení druhé koleje však nakonec nikdy nedošlo a původní záměr už připomínají jen náspy a propustky dvojnásobné šíře. V roce 1855 byl nejprve zahájen zkušební provoz na Kladensku, v roce 1856 zahájen pravidelný provoz nákladní a později osobní dopravy až do Kralup. Původně byla trať na horním konci ukončena ve stanici Staré Kladno (u železáren pod městem, poblíž dnešní křižovatky ulic \"Průmyslová\" a \"Dubská\"). Odtud z druhé strany navazovaly koleje Kladensko-nučické dráhy, stoupající serpentinami přes Sítenské údolí do stanice Vejhybka (dnešní stanice Kladno). Zhruba současné podoby nabyla trať roku 1872, kdy byla trať z Kralup doplněna o spojku Kladno – Kladno-Dubí (tj. úsek přes Kladno-Ostrovec), která nahradila původní úsek přes Staré Kladno, ze kterého se stala vlečka.\n\nReliktem tohoto uspořádání je kolejový trojúhelník v železniční stanici Kladno a uspořádání stanice Kladno-Dubí, kde se od Kralup směrem Kladno-Ostrovec projíždí odbočným směrem výhybek.\n\nV roce 1990 byl úsek Kladno – Staré Kladno zcela zrušen a trať snesena.\n\nOsobní dopravu na trati provozuje společnost České dráhy. Podle jízdního řádu 2009/2010 je v celé délce trati vedeno po 15 spojích kategorie \"Os\" každým směrem v pracovní dny, obvykle v hodinovém taktu, o víkendech po 10 spojích v taktu dvouhodinovém. Nasazeny jsou dvou- a trojdílné motorové jednotky řady 814 (\"Regionova\"). V horním úseku trati je dopravní obslužnost města Kladna posílena tak, že ze stanice Kladno-Ostrovec jsou kromě vlaků výše uvedených vypravovány přímé spoje, většinou \"Os\", některé \"Sp\" přes stanici Kladno na pražské Masarykovo nádraží, ve všední dny v počtu 30, o víkendech 23 spojů každým směrem. Tyto pražské vlaky jsou v systému Esko označovány jako S5 nebo R5. Celá trať se nalézá v pásmu 3 Pražské integrované dopravy, na lince S45, přičemž plná integrace (tzn. možnost cestování na jednorázové jízdenky) se vztahuje pouze na úsek Kladno-Dubí - Kladno.\n\nZ hlediska nákladní dopravy je významná stanice Kladno-Dubí, disponující rozsáhlým kolejištěm s odbočkami do staré průmyslové zóny města. Pravidelný nákladní provoz představují v úseku Kralupy nad Vltavou - Kladno-Dubí denně dva vlaky společnosti Advanced World Transport s hnědým uhlím ze severních Čech pro kladenskou elektrárnu.\n\n\n\n\n"}
{"id": "439917", "url": "https://cs.wikipedia.org/wiki?curid=439917", "title": "Železniční trať Neratovice – Kralupy nad Vltavou", "text": "Železniční trať Neratovice – Kralupy nad Vltavou\n\nŽelezniční trať Neratovice – Kralupy nad Vltavou, v jízdním řádu pro cestující označená číslem 092, je jednokolejná železniční trať, jeden z úseků celostátní dráhy. Trať, vybudovaná společností Turnovsko-kralupsko-pražská dráha, byla zprovozněna v roce 1865. Elektrizace trati proběhla pouze na úseku tratě z Kralup nad Vltavou do Chvatěrub v roce 1985 společně s vlečkou do Kaučuku.\n\n\n\n"}
{"id": "439919", "url": "https://cs.wikipedia.org/wiki?curid=439919", "title": "Trať 091", "text": "Trať 091\n\nTrať 091 je či bylo označení více českých železničních tratí: \n"}
{"id": "439922", "url": "https://cs.wikipedia.org/wiki?curid=439922", "title": "Železniční trať Praha – Ústí nad Labem – Děčín", "text": "Železniční trať Praha – Ústí nad Labem – Děčín\n\nŽelezniční trať Praha – Ústí nad Labem – Děčín hl. n., v jízdním řádu pro cestující označená číslem 090, regionální doprava v úseku Praha – Kralupy nad Vltavou vyčleněna do tabulky 091, úsek Ústí nad Labem – Děčín je součástí trati 130 a v tabulce 090 jsou uvedeny jen přímé vlaky, vede z Prahy do Děčína přes Kralupy nad Vltavou, Vraňany, Hněvice, Roudnici nad Labem, Lovosice a Ústí nad Labem. Dvoukolejná elektrizovaná trať je součástí 1. tranzitního koridoru a součástí celostátní dráhy.\n\nDoprava na ní byla zahájena roku 1850, kdy byla vybudována jako součást Severní státní dráhy. V Roudnici nad Labem kvůli ní byla zbourána část historického centra, konkrétně západní mostecká věž a kostel svatého Václava, založený pražským biskupem Janem IV. z Dražic ve 30. letech 14. století. Od roku 1979 do roku 1986 probíhala elektrizace trati. Na přelomu 20. a 21. století byla trať modernizována, takže v úseku Kralupy nad Vltavou – Lovosice mohou vlaky jezdit rychlostí až 160 km/h.\n\nCelá trať vede po rovině v blízkosti řek Vltava a Labe. Od těchto řek se vzdaluje jen ve dvou úsecích, a to na vzdálenost nejvíce čtyř kilometrů. V úseku od Lovosic do Děčína vede v těsné blízkosti Labe. Prochází šesti tunely.\n\nV systému Esko Praha jsou na trati provozovány zastávkové vlaky jako linka S4 (úsek Praha – Vraňany – Hněvice). V Ústeckém kraji v systému RegioTakt Ústecký kraj, od 1. ledna 2015 Doprava Ústeckého kraje jezdí zastávkové vlaky v úseku Hněvice – Ústí nad Labem jako linka U4 (zpravidla jako prodloužení spojů linky S4).\n\nV úseku Ústí nad Labem – Děčín jezdí v rámci systému Doprava Ústeckého kraje linka U1, pokračující po jiné trati do Mostu a Chomutova.\n\nVlaky kategorie EuroCity jsou na českém území objednávány ministerstvem dopravy v rámci linky Ex3. Ministerstvo dále objednává dvě rychlíkové linky: linku R5 v trase Praha – Ústí nad Labem – Karlovy Vary – Cheb a linku R20 v trase Praha – Roudnice nad Labem – Ústí nad Labem – Děčín. Rychlíky linky R20 jsou v úseku Praha hlavní nádraží – Hněvice zařazeny do systému Esko Praha.\n\nLinka S4 (osobní vlaky) má jako výchozí stanici Praha Masarykovo nádraží, rychlíky a mezistátní vlaky EC a EN stanici Praha hlavní nádraží.\n\nDo 12. prosince 2015 byl tradičně v jízdním řádě pro cestující vyčleňován jako trať 091 (původně 9a) úsek pojížděný pražskou příměstskou dopravou, pro který byl v minulosti používán, podobně jako u jiných tratí, termín „souhrnná doprava“. Naposledy šlo o úsek z Prahy do Vraňan, ale dříve, střídavě v různých obdobích, naposledy do 11. prosince 2010, byl vyčleňován pouze úsek Praha – Kralupy nad Vltavou.\n\nOznačení 091 je od 13. prosince 2015 použito pro tabulku vlaků Praha-Hostivař – Praha-Libeň – Roztoky u Prahy, jezdících v úseku odb. Rokytka – Roztoky u Prahy po popisované trati.\n\nVe stanicích Praha Masarykovo nádraží, Praha hlavní nádraží a Praha-Holešovice návaznost na další tratě.\n\nNávaznost na spoje městské linky S41, vedené původně v traťové tabulce s atypickým označením ML, od prosince 2015 jako trať 091. Linka má dále společné zastávky Praha-Sedlec, Praha-Podbaba a rychlíková větev trati 090 ještě stanici Praha-Holešovice.\n\n\n\n\n\n\nJedná se o železniční trať, která inspirovala českého hudebního skladatele Antonína Dvořáka k napsání jeho sklady \"Humoreska\". Inspirovaly jej časté cesty z jeho rodiště v Nelahozevsi do Prahy.\n\n"}
{"id": "439940", "url": "https://cs.wikipedia.org/wiki?curid=439940", "title": "Nepálská občanská válka", "text": "Nepálská občanská válka\n\nNepálská občanská válka byl konflikt mezi vládními silami a maoisty, který probíhal v letech 1996–2006 na území Nepálu.\n\nPočátky občanské války v Nepálu sahají do února roku 1996. Nepálem zmítala dlouholetá politická a hospodářská krize z části zaviněná absolutistickou vládou nepálských králů. V roce 1989 tehdejší král Bíréndra Bír Bikram Šáh Déva na nátlak lidových mas a různých organizací v čele s Nepálským kongresem odvolal zákaz působení politických stran, který byl zaveden v roce 1959. O rok později byla vydána demokratická ústava, díky které byla absolutistická monarchie přeměna na monarchii konstituční. V následujících letech se však politické strany nedokázaly vypořádat s hlubokými sociálními rozdíly mezi obyvateli Nepálu, chudobou a celkovou hospodářskou zaostalostí země.\n\nTím byla připravena půda pro vznik maoisticky orientovaných partyzánských skupin, které začaly s ozbrojeným bojem proti nepálské vládě. Již v samém počátku přerostl boj maoistů v celonárodní občanskou válku. Vliv maoistů v některých částech Nepálu byl dokonce tak velký, že zde ustanovili vlastní správu. Cílem maoistů bylo zejména zrušení monarchie a nastolení lidové socialistické republiky. Maoisté měli značnou podporu obyvatelstva, kterému slibovali zejména zlepšení sociálních podmínek. Nicméně desetiletí ozbrojených bojů si vyžádalo kolem 13 000 mrtvých a zhruba 200 000 lidí bylo nuceno opustit své domovy. Povstalci podnikali bombové útoky mimo jiné na policejní stanice, v roce 2003 se jim podařilo zavraždit tehdejšího šéfa nepálské policie.\n\nV roce 2006 maoisté uzavřeli mírovou smlouvu se členy nepálské vlády a stali se členy parlamentu. Z voleb do Ústavodárného shromáždění z roku 2008 vzešla Komunistická strana Nepálu (maoisté) vítězně s celkovým počtem 220 z 575 křesel (celkový počet křesel v Ústavodárném shromáždění je 601, 26 míst však rozdělila nová vláda).\n\n"}
{"id": "439946", "url": "https://cs.wikipedia.org/wiki?curid=439946", "title": "Kurtizána", "text": "Kurtizána\n\nKurtizána (slovní základ fr. \"cour\" dvůr, dvořanstvo, palác) je pojem, který pochází z francouzského \"courtisan\" / \"courtisane\", česky \"dvořan\" / \"dvořanka\" respektive z italského \"cortigiano\" / \"cortigiana\". Označoval příslušníka nebo příslušnici královského dvora. Už od 16. století však označoval milenku, konkubínu anebo profesionální společnici vysoko postavených mužů. Taková žena měla mnohdy silný politický vliv a musela umět zvládat složité diplomatické situace.\n\nPodobně i v Anglii slovo \"courtesan\", které bylo jen ženskou odvozeninu od dvořana, tedy \"woman courtier\" (dvořanka), získalo postupem času určité sexuální konotace. Avšak nejen v evropských, ale i v asijských kulturách (Čína, Japonsko) byla úloha kurtizány nejen sexuální; naopak často znamenala poskytování skoro výlučně nesexuální společnosti. Ceněna byla její vysoká kulturní a inteligenční úroveň.\n\nZpůsoby panovnických dvorů a šlechty přebírala buržoasie. Úlohu společnic a prostitutek v evropských velkoměstech zaujaly vznešené kokoty a metresy, které se nechaly vydržovat svými bohatými milenci. Tyto dámy měly velký vliv na politický život své doby, udávaly tón módě. Úpadek takové společnosti ilustruje např. Émile Zola ve svém románu Nana.\n\nV současné mluvě se výrazy kurtizána nebo anglicky \"callgirl\" (obzvláště v bulváru) míní milenka anebo prostitutka z vyšších společenských kruhů. \n\nBěžný jazyk ale již nedokáže dost dobře rozlišovat mezi historickými pojmy \"kurtizána\", \"kokota\", \"metresa\" atd., a proto je všechny řadí k méně vulgárnímsynonymům, souvisejícím s výrazem prostituce. \n\n\n\n\n"}
{"id": "439952", "url": "https://cs.wikipedia.org/wiki?curid=439952", "title": "Kladno-Švermov", "text": "Kladno-Švermov\n\nKladno-Švermov je železniční zastávka v kladenské čtvrti Švermov na trati Kralupy nad Vltavou – Kladno (093) mezi stanicemi Kladno-Dubí a Kladno-Ostrovec.\n\nSousední skupina domů a stejně tak i autobusová zastávka MHD měla původně název \"Na Cikánce\", podle stejnojmenné blízké ulice a restaurace. V roce 2004 byla autobusová zastávka přejmenována na \"Kladno, Kübeck\" (podle zdejšího bývalého dolu) a zastávka v sousední ulici na \"Kladno, Na kopci\".\n\n"}
{"id": "439958", "url": "https://cs.wikipedia.org/wiki?curid=439958", "title": "S.T.A.L.K.E.R.: Call of Pripyat", "text": "S.T.A.L.K.E.R.: Call of Pripyat\n\nStalker: Call of Pripyat (ukrajinsky: Поклик Прип'яті, rusky: Зов Припяти) je stand alone sequel (tzn. není zapotřebí původní hra) k prvnímu dílu . Jedná se o first-person počítačovou střílečku ukrajinského studia GSC Game World. Podle tvůrců se má jednat o nejlepší díl z celé trilogie. Call of Pripyat běží opět na zdokonaleném X-Ray enginu a vylepšeném A-life systému. Oproti předchůdcům se hra odehrává na zcela nových lokacích, které jsou výrazně rozlehlejší, což se projevuje vyšší hardwarovou náročností (zejména pak paměti). Tvůrci také sází na 70 precizně vylepšených vedlejších questů.\n\nHra běží na zdokonaleném X-ray enginu, který nově podporuje DirectX 11. Call of Pripyat (platí i pro předchozí tituly) je ovšem schopen využívat pouze 2 jádra CPU, což na vícejádrových CPU působí zbytečné problémy (zejm. QuadCore).\n\n\nS.T.A.L.K.E.R.: Call of Pripyat obsahuje 3 hlavní lokace - Zaton (Pripjaťské bažiny), Jupiter (průmyslová oblast Jupiter s železniční stanicí Janov) a Pripyat (východní část města Pripjať). Mezi těmito 3 lokacemi se lze libovolně přesouvat (stačí zajít za navigátorem, který hráče za určitý obnos zavede do potřebné oblasti). Dále jsou zde 2 menší samostatné lokace - podzemní průchod z Jupiteru do Pripyati a tajná laboratoř X8, do kterých hráče zavede herní příběh.\n\nPři své cestě Zónou se hráč setká s různými frakcemi, které jsou často navzájem v konfliktu. Hráč se nemůžete k žádné frakci přidat, avšak může získat jejich přízeň. Je však po celou dobu hry členem stalkerů, armády a SBU.\n\nDobrodruzi, nazývaní také jako Svobodní stalkeři/Samotáři jsou osamocení jedinci nebo sjednocená skupina odvážlivců, kteří přišli do Zóny hledat artefakty, pytlačit, skrývat se před zákonem nebo jen hledat dobrodružství. Jejich živobytím je hledání a následný prodej artefaktů, také se živí lovem mutantů nebo pracují pro vědce. Většina stalkerů se stará sama o sebe a ostatním frakcím nevěnuje přílišnou pozornost. Jsou ve válce s bandity, kteří je vydírají, unášejí nebo zabíjejí. Nemají v lásce ani armádu, ale i přesto jsou s ní zapojeni v nezákonného obchodu se zbraněmi a artefakty. Stalkeři jsou také ve válce s jednotkami Monolitu. Jsou neutrální ke Svobodě, Povinnosti a vědcům. I když jsou stalkeři popisováni jako frakce, není to tak docela pravda, protože (podobně jako žoldáci) nemají žádnou hlavní základnu, ani žádného hlavního vůdce a nejsou jako celek příliš jednotní, i když existují výjimky (např. barman Fousáč sídlící na lodi Skadovsk v Zatonu).\n\nLupiči a nájezdníci, bez výčitek svědomí. Jsou to převážně bývalí zločinci a trestanci, kteří přišli do Zóny skrývat se před zákonem, lichvařit, obchodovat se zbraněmi, drogami či artefakty. Bandité jsou nemilosrdní a obecně nepřátelští nejen k ostatním frakcím, ale i k sobě navzájem. Jejich velikost je malá, jejich zbraně a ochrana levné a nekvalitní. Jsou ve válce se stalkery, které vydírají placením výpalného, okrádají o artefakty a v neposlední řadě také prodávají do otroctví nebo zabíjejí. Ačkoli se na první pohled jeví jako organizovaná jednotná frakce, jsou často neorganizovaní a rozdělení do samostatných klanů pod vedením jednotlivých šéfů. Příkladem takových šéfů jsou Sultán z lodi Skadovsk v Zatonu, Spodek z kontrolního stanoviště a Šišák ze skladiště kontejnerů v Jupiteru.\n\n(rusky: Свобода) je polovojenská organizace, která bojuje za volný přístup do Zóny. Tvoří ji anarchisté, hipíci, volnomyšlenkáři, huliči marihuany ale i stalkeři, kteří již nechtějí žít na vlastní pěst. Původně byla založena skupinou svobodných stalkerů, zaměřenou na výzkum Zóny a její ochranu. Jedná se o jednu z největších a nejlépe vyzbrojených frakcí v Zóně, i když je slabší než Povinnost. Svoboda používá převážně výzbroj armád NATO. Názory členů Svobody jsou poněkud \"husitské\", věří ve společné vlastnictví, v čemž vidí cestu bezpečného života v Zóně (co je mé, je tvé). Často vyrážení se stalkery hledat artefakty, které potom zpeněží, přičemž pravidelně pořádají pitky plné alkoholu a marihuany. Nemají v lásce armádu a vědce, kteří podle nich Zónu zneužívají k pokusům a Zóna to pak vrací v podobě útoků mutantů, anomálií a nebezpečného záření. Jsou skálopevně přesvědčeni, že Zóna je přínosem pro celé lidstvo a jakmile armáda a vědci odejdou, začne se Zóna chovat přátelsky a mírumilovně. Vzhledem k jejich ideálům jsou ve válečném stavu s Povinností, kterou otevřeně pohrdají, také s bandity a žoldáky. K vědcům a stalkerů se chovají neutrálně. Ve srovnání s Povinností má Svoboda decentralizovanou velitelskou strukturu. I přesto jsou členové Svobody schopni (když je potřeba) seskupit se v organizovanou bojovou sílu. Svoboda má velitelství na nádraží Janov, které sdílí spolu s Povinností jako neutrální území. Velitelem frakce v Janově je podplukovník Loki.\n\n(rusky: Долг) je polovojenská organizace, která se snaží o zničení Zóny a zabránit tak její expanzi do okolního světa. Společně se Svobodou se jedná o jednu z největších frakcí v Zóně. Povinnost byla založena generálem Tačenkem. Tvoří ji bývalí vojáci a armádní specialisté bývalé vojenské expedice, kteří přežili nástrahy a hrůzy Zóny, ale i stalkeři. Používají běžnou armádní výzbroj a výstroj upravenou pro podmínky Zóny. Hlavním velitelem Povinnosti je generál Voronin, sídlící v Rostoku. Povinnost vidí Zónu jako rakovinový vřed, který musí být zničen za každou cenu. Věří, že Zóna se neustále zvětšuje a tím ohrožuje okolní svět. Chtějí toho dosáhnout tím že zabijí všechny mutanti, zničí všechny anomálie a frakce typu Svoboda. Silně se liší od ostatních frakcí, jako jsou Svoboda nebo vědci, kteří vidí Zónu jako dar pro lidstvo. Vzhledem k jejich ideálům jsou nepřátelští vůči Svobodě, která se snaží podkopávat jejich úsilí na každém kroku, banditům a žoldákům. Otevřeně spolupracují s vědci, přinášejí jim získané artefakty, prozkoumávají pro ně anomální oblasti nebo hlídají jejich bunkr, n přesvědčení že dosáhnou rychleji svého cíle. Ve srovnání se Svobodou je Povinnost dobře organizovaná s přísnou hierarchií a byrokracií. Každý člen má vojenskou hodnost a jasně definovanou odpovědnost. Noví rekruti musí složit přísahu. Příslušníci povinnosti jsou disciplinovaní, mají přísný vojenský kodex a vojenský režim (zkrátka úplný opak Svobody). Povinnost má velitelství na nádraží Janov, které sdílí spolu se Svobodou jako neutrální území. Velitelem frakce v Janově je podplukovník Šulga.\n\nJedná se o tajemný náboženský kult bojovníků, fanaticky věřících v artefakt, zvaný Monolit/Plnič přání (rusky: Монолит). Monolit byl původně skupinou stalkerů, kteří byli fascinovaní Zónou. Byli přátelští a mírumilovní, ale nikdo je nechápal. Vydali se tedy do centra Zóny. Toho využilo Uvědomění, které z nich svým ovlivňováním noosféry přesvědčilo, že v černobylském sarkofágu existuje masivní artefakt a oni jsou jeho svatí ochránci, kteří jej musí chránit před každým narušitelem. Fascinace se obrátila na posedlost a posedlost se obrátila na fanatismus. Uvědomění získalo kontrolu nad jejich myšlenkami a ze svobodných stalkerů se stali naprogramovaní roboti, bez svobodné vůle, uctívající \"\"Plnič přání\"\" jako nejvyšší božstvo.\n\nNikdo neví, kde mají hlavní základnu, ale pravděpodobně v sarkofágu černobylské elektrárny. Jejich struktura a organizace jsou téměř neznámé. Existuje však hypotéza, že operují ve skupinách od pěti do dvaceti mužů, v jejichž čele stojí tzv. \"\"kazatel\"\". Ten motivuje ostatní v boji a pronáší \"\"modlitby\"\". Všichni bojovníci si tykají a oslovují se \"\"bratře\"\". Příslušníci Monolitu jsou fyzicky na stejné úrovni, jako běžný člověk, ale jejich náboženská horlivost z nich činí smrtelně nebezpečné protivníky. Jsou schopni pokračovat v boji i poté, co dojde munice a velmi dobře ovládají boj zblízka. I kdyby stáli proti tisícinásobné přesile a silnějším zbraním, bojují do posledního dechu a nikdy se nevzdávají. Díky hlubokým znalostem Zóny dokáží své nepřátele často přelstít.\n\nNové členy rekrutují ze stalkerů, u kterých získalo psi-zařízení kontrolu nad jejich myslí. Můžou také komunikovat s Uvědoměním, prostřednictvím zvláštních antén, které vztyčují. Monolit je velmi dobře vybavený a má obrovské množství výzbroje ve srovnání s ostatními frakcemi. Bojovníci Monolitu mají ve svém arzenálu zbraně Varšavské smlouvy i NATO, a také používají zařízení vyvinutá Uvědoměním nebo skupinou Jasná Obloha (např. Gaussovy pušky). Jejich speciálně upravené obleky, brnění, skafandry a exoskeletony, jsou kvalitnější než zařízení používaná Povinností, Svobodou nebo žoldáky. Není známo odkud dostávají své vybavení, ale pravděpodobně mají agenty, kteří odkupují zbraně od zkorumpovaných vojenských papalášů. Pokud nebojují, zkoumají Zónu, meditují nebo hledají artefakty. Artefakty jsou pro ně něco jako vzácné relikvie, posvátné objekty, a proto je umí i patřičně využívat. Kromě toho jsou extrémně odolní vůči účinkům zombie přeměny, či psi-záření a zcela imunní vůči emisím. Jsou nepřátelští vůči všem frakcím (kromě zombie) a v Pripjaťi neustále bojují s Armádou. Není známo, kdo je jejich hlavní vůdce.\n\nPracuje pro ukrajinskou vládu. V počátcích vzniku Zóny, tvořila armáda podstatnou část lidské přítomnosti v oblasti. I když není přesně známo, kolik území bylo pod vojenskou kontrolou, většina byla alespoň pod její částečnou kontrolou. V návaznosti na první a druhé emisi však postupně ztratila svou moc nad vnitřní částí Zóny v návaznosti na vnik nových anomálií a útokům mutantů. Armáda má za úkol střežit Zónu a udržovat bezpečnost podél hranic Zóny, aby se zabránilo neoprávněným nájezdům stalkerů, rozšíření distribuce artefaktů do světa bez vládní kontroly. Ukrajinská vláda vydala dekret o tom, že pokud se jakékoliv osoby pokusí neoprávněně vstoupit do Zóny, mají být okamžitě zastřeleny. Na jednu stranu se armáda stará o to, aby se do Zóny nedostalo více stalkerů než je nutné a nedošlo k většímu rabování, na stranu druhou se jedná o nejvíce zkorumpovanou frakci v Zóně (vojáci často střílejí stalkery - jen tak ze srandy, od banditů přijímají tučné úplatky za ignoraci pašování zbraní, prodávají vojenské zásoby Svobodě nebo Monolitu, atd.). Velení jednotek v Zóně se nachází v Kordonu (velení armády jako takové v Kyjevě), nejvyšší velitel je prezident Ukrajiny. Armáda nemá v lásce stalkery, kvůli tomu, že vynášejí do vnějšího světa radioaktivní materiál (artefakty). Vojáci jsou dobře vyzbrojení a obecně používají zbraně Varšavské smlouvy. Maskovací uniformy s taktickými vestami a silná brnění poskytují vojákův v boji dostatečnou ochranu. S žoldáky, bandity a Monolitem je armáda ve válečném stavu, k stalkerům, Svobodě a Povinnosti se chová neutrálně. S vědci má dobré vztahy.\n\nKromě řadových vojáků existují v Zóně ještě dvě speciální skupiny:\nPrávě Spetsnaz a vojenští stalkeři byli letecky vysláni směrem k Černobylu v rámci operace \"\"Průplav\"\". Došlo však k nehodě a přeživší vojáci se po strastiplné cestě dostali do Pripjaťi, kde neustále válčí s Monolitem. Velitelem jednotek v Pripjaťi je plukovník Kovalskij.\n\nSlužba bezpečnosti Ukrajiny (zkráceně SBU) je hlavní vládní bezpečnostní agentura Ukrajiny v oblasti kontrarozvědky a boje proti terorismu v Zóně. Jejím úkolem získávání informací (např. o tajných laboratořích a prováděných výzkumech v Černobylu). Zároveň její příslušníci zabraňují jejich šíření a eliminují všechny (nejčastěji žoldáky), kteří chtějí tyto informace vynášet za hranice Zóny nebo dokonce za hranice Ukrajiny. Agentem, rozvědčíkem nebo spolupracovníkem SBU může být kdokoliv a i když je agent zabit, mnohdy se nedá vůbec zjistit jestli to byl pracovník rozvědky nebo je obyčejný stalker. Pracují většinou osamoceně nebo ve velmi malých skupinách. Nejčastěji jsou agenty SBU bývalí stalkeři, kteří se Zónou mají zkušenosti a získají od vlády oficiální povolení k pobytu v ní. Významným představitelem SBU je major Alexandr Děkťarjov, hlavní hrdina hry, který je sám zkušený stalker. SBU má neutrální vztahy se všemi frakcemi.\n\nVědci stejně jako Armáda a SBU pracují pro ukrajinskou vládu. Do Zóny byli vysláni za účelem zkoumání zdejšího ekosystému (flóry, fauny, anomálií a artefaktů), aby bylo možné řádně využít její potenciál pro dobro lidstva. Přestože hlavní tok financování pochází především z Ukrajiny a Ruska, zájem o jejich výzkum je celosvětový. Jejich základnou je bunkr u nádraží Janov. Vědci se zaměřují především na výzkum nových zdrojů energie, antigravitace, modifikace genomu, teleportace, studium a rozebírání artefaktů a mutantů. Dalším z jejich klíčových oblastí výzkumu jsou tajné laboratoře X. Aby bylo možné se pohybovat v anomáliích co nejbezpečněji, vytvořili speciální ochranné obleky. Vědci jsou dobří myslitelé, ale špatní bojovníci. Z toho důvodu mají tendenci představovat pro kohokoliv snadný cíl. Proto jsou nuceni na práci v terénu nebo ochranu svého bunkru najímat žoldáky, stalkery nebo bojovníky Povinnosti. Vědci jsou kromě žoldáků a Monolitu ke všem frakcím neutrální a nejsou zapojeni do žádných konfliktů. Velitel expedice je profesor Hermann.\n\nŽoldáci jsou skupina soukromých vojenských jednotek, pracujících za žold. Jedná se o bývalé vojáky, specialisty, kriminálníky, partyzány, příslušníky soukromých vojenských společností nebo známých teroristů, kteří nabízejí své služby za nejvyšší cenu. Žoldáci jsou schopni vypořádat se prakticky s jakýmkoliv protivníkem. Jsou obvykle najímáni bohatými a mocnými korporacemi na získávání artefaktů, objevování tajných laboratoří. Žoldáci nejsou (stejně jako stalkeři nebo bandité) jednotná frakce. Pracují v autonomních týmem, nezávislých na sobě. V Zóně pátrají pro \"\"klienta\"\", který má seriózní zájem o tajné laboratoře a výzkumy v nich prováděné. Jeho identitu nezná ani SBU. Pokud jde o zbraně a vybavení, disponují velkým množstvím zbraní, často vyrobených na zakázku a vybavených optikami a tlumiči. Nejčastěji používají zbraně NATO, i když někdy mohou využívat i zbraně Varšavské smlouvy. Pokud jde o ochranu, disponují specifickými modrými kombinézami a exoskeletony. Jedinou nevýhodou žoldáků je, že jim chybí rozsáhlé znalosti o Zóně, což se jim často nevyplácí.\n\nŽoldáci nemají stanovený žádný kodex, žádné krédo a tak každý žoldák skupiny může mít zcela odlišné názory a postoje než ten druhý. Zatímco jedeni jsou dostatečně civilizovaní a vyjednáváním dosahují vzájemného porozumění, druzí se chovají jako bezohlední vrazi, kteří zabijí každého, kdo se jim připlete do cesty. V konečném důsledku jsou žoldáci dost nepředvídatelní. Žoldáci nemají stanovené cíle, ústředí ani centrální velení. Jako takový, pracující i jako násilní gangsteři na výplatní listině banditů a pomáhají jim okrádat stalkery. Jejich modus operandi a organizace obecně závisí na zaměstnavateli, což znamená, že jejich dodavatelé mají pravděpodobně vliv na jejich vztahy s ostatními frakcemi v Zóně. Většina stalkerů žoldákům nedůvěřuje a vyhýbá se jim širokým obloukem, protože se obávají, že by mohli dostat kulku do hlavy. Žoldáci jsou k ostatním frakcím neutrální. Mají mnoho velitelů, např. Šakal, Hák, Špína atd.\n\nJsou to stalkeři, vojáci, žoldáci, bandité, zkrátka všichni, kteří se radiaci vystavovali více než bylo snesitelné pro jejich organismus. Dlouhodobé působení radiace si u nich vyžádalo krutou daň v podobě trvalého poškození mozku. Zbláznili se a stali se z nich \"\"chodící mrtvoly\"\". V Zóně se jich vyskytují velké počty. I když zombie můžou využít svých zbraní, jsou velice hloupé, pomalé a těžkopádné, jelikož ztratily své předchozí dovednosti. Při konverzacích mezi sebou mluví jen v útržcích vět a nesrozumitelných formulacích. Jsou velmi agresivní a útočí na vše živé, co se ocitne v jejich dosahu (kromě příslušníků Monolitu). Ve větších počtech mohou být nebezpeční.\n\nV Zóně žije celá řada kreatur, které jsou vůči lidem nepřátelské. Každé zvíře je jinak odolné, má jiné schopnosti a platí na něj jiná taktika boje.\n\n\nVše začalo 26. dubna 1986, kdy v Černobylské jaderné elektrárně na severu Ukrajiny v brzkých hodinách došlo k přehřátí a následné explozi čtvrtého reaktoru. Do vzduchu se uvolnil obrovský mrak radioaktivního prachu, který se rozletěl napříč SSSR, přes Střední Evropu a Skandinávii na západ a dostal se až do Ameriky.\n\nNásledky katastrofy byly tak hrozné, že vláda Sovětského svazu se rozhodla evakuovat obyvatelstvo přilehlých vesnic a měst (hlavně Pripjať a Černobyl). Ze zamořených oblastí v rozsáhlém okruhu 30 km od elektrárny je vytvořena přísně střežená, nepřístupná Zóna.\n\nPoškozený reaktor byl zapečetěn do mohutného betonového sarkofágu a z důvodů nedostatku elektřiny v zemi byly zbylé tři reaktory uvedeny zpět do provozu. Dokonce pokračovaly stavební práce na pátém a šestém reaktoru. Zóna se začala užívat k prvním vědeckým pokusům.\n\nPo vzniku nezávislé Ukrajiny odtržením od SSSR pokračuje nová vláda v experimentech. Skutečnost, že oblast kolem elektrárny je téměř neobydlená a zbylé tři reaktory vyrábí velké množství energie, vedla ke vzniku sítě tajných laboratoří (x7, x8, x10, x12, x16, x18 a x19) pod vedením tajné výzkumné organizace Skupina (rusky: Группа). Armáda tvoří největší část lidské populace Zóny.\n\n10. června 2006 oslnilo Zónu jasné světlo a rázem nastalo úplné ticho. Poté přišel hlasitý hrom, na obloze se začaly hromadit mraky. Z nebe začaly sršet rudé blesky, země se otřásala jako při zemětřesení a nakonec přišla mohutná exploze, která zabila vše živé. Epicentrum výbuchu bylo kilometr vzdálené od elektrárny. Drtivá většina vojáků, zemřela mrknutím oka.\n\nVědci pojali podezření, že provádění různých pokusů a jejich následné vymknutí se kontrole bylo příčinou druhé exploze. Všechny expedice, které byly vyslány do Zóny skončili tragicky a ta hrstka přeživších vyprávěla příběhy o různých smrtících anomáliích a zmutovaných monstrech s nadpřirozenými schopnostmi.\n\nVědci nebyli schopni odhalit pravou příčinu exploze a navíc s šokem zjistili, že Zóna se zvětšila o celých 5 km. Do Zóny začaly přicházet nelegální první pracovníci a dobrodruzi. Armáda stále kontroluje velká území.\n\nV Zóně žije asi 100 až 300 neidentifikovaných osob. Tito lidé si říkají \"\"stalkeři\"\" a vydávají se do Zóny hledat dobrodružství, pytlačit, skrývat se před zákonem nebo pátrat po tajemstvích Černobylu. Nejčastěji si však vydělávají sběrem anomálních útvarů se zvláštními schopnostmi, jenž nazývají \"artefakty\" a které se dají prodat zákazníkům mimo Zónu za štědré sumy. Armáda zvětšuje počty vojáků nasazených v Zóně.\n\nŘady stalkerů se stále rozrůstají. Přestože Armáda vytvořila na okrajích Zóny střežené kordony, stalkeři už \"\"osídlili\"\" celý obvod Zóny. Oblasti dále od okrajů stále zůstávají neprozkoumané a pokusy o proniknutí do středu končí fiaskem. Armáda ztrácí kontrolu nad obrovským územím v Zóně.\n\nStalker jménem Střelec (rusky: Стрелок) odhalil tajemství mocného psi-vysílače, přezdívaného \"\"Vypalovač mozků\"\" , schopného zničit lidskou mysl a vypnul ho. Důsledkem toho se do středu Zóny hrnou desítky stalkerů. Jedni hledají bájný \"\"Plnič přání\"\", jiní přicházejí ve snaze nasbírat hromady vzácných artefaktů a namastit si kapsy, další láká průzkum elektrárny. Vědci rozšiřují své působení v Zóně a staví nové mobilní laboratoře. Armáda zahajuje operaci \"Monolit\", s cílem dostat pod kontrolu města Černobyl a Pripjať. Operace končí neúspěchem a většina vojáků je zabita při emisi nebo se změní na zombie. Přeživší vojáci přecházejí k vědcům, stalkerům a žoldákům.\n\nSituace začíná být ukrajinské vládě, armádě i tajným službám trnem v oku, a proto se rozhodnou vyslat do středu Zóny ještě jeden vojenský výsadek, který má za cíl zajistit elektrárnu. Operace dostane krycí název \"Průplav\" (anglicky: Fairway, rusky: фарватер). Armádní vrtulníky Mi-24 plné výsadkářů, vybavených nejmodernější výzbrojí a výstrojí se rozletí směrem k elektrárně, nejbezpečnější letovou cestou, s podrobnými mapami anomálií. Navzdory pečlivým přípravám skončí operace fatálním debaklem - spojení je přerušeno a z mise se nevrátí ani jeden vrtulník.\n\nSlužba bezpečnosti Ukrajiny tedy vysílá svého agenta, majora Alexandra Děkťarjova (hráč), bývalého stalkera, aby záhadu vyšetřil. Děkťarjov vybaven útočnou puškou, potravinami na dva týdny a vysílačkou pro spojení s velitelstvím vyráží do centra Zóny zjistit, co se stalo s vrtulníky a prozkoumat evakuační místa s cílem najít ty, kteří případně přežili.\n\nHráč začíná v lokaci Zaton, kde se setká se stalkery.\n\nPo splnění poslední mise se hráč může rozhodnout zda nasedne do evakuačního vrtulníku nebo po výzvě na odchod zvolí odpověď Ne a hra pokračuje v tzv. Freeplay módu dále. Hráč pak má možnost splnit některé vedlejší mise, které ještě nedokončil, získat některá ocenění nebo se jen libovolně toulat Zónou. Hru může kdykoli ukončit u libovolného průvodce zvolením možnosti \"Chci opustit zónu.\"\n\nKe konci hry se lze dostat mnoha způsoby a závěrů (konců) hry je mnoho. Záleží např. zda se hráč přikloní ke Svobodě či Povinnosti, zda pomůže banditům nebo stalkerům, zda nalezne Oázu atd.\n\nVe hře jsou k dispozici následující zbraně, které jsou zpracované podle skutečných předloh:\n\nTéměř všechny zbraně lze vylepšit u techniků. V Zatonu u technika jménem Kardan a v Jupiteru u technika Nitráka. Těm je třeba donést 3 druhy nářadí - nářadí pro základní práci, pro jemnou práci a pro kalibraci. Pak mohou provádět všechny úpravy a vylepšení.\n\nVe všech 3 hlavních lokacích se vyskytují tzv. anomálie, což jsou místa o průměru cca 10-25 metrů, kde se formují artefakty. Ty lze pomocí detektorů nalézt a sebrat. Tyto artefakty můžete prodat obchodníkovi nebo si je nechat a využívat je (viz tabulka).\nRozeznáváme 4 základní druhy anomálií: \"žárové\", \"chemické\", \"elektrické\" a \"gravitační\".\nVe hře jsou 4 typy detektorů: Základní detektor \"Echo\", pokročilý detektor \"Medvěd\" (ukazuje směr), profesionální detektor \"Veles\" (ukazuje přesnou polohu artefaktu) a detektor \"Svarog\" (vylepšený Veles, který navíc ukazuje anomální částice).\n\nVe hře lze ještě nalézt další 2 unikátní artefakty, které jsou součástí misí pro vědce a nelze je opětovně nalézt.\n\nKompas lze získat od Noa v Zatonu, dohromady jej můžete získat dvakrát. Pokud jej ale poždádte o třetí, začne po hráči střílet. Nutno dodat, že Kompas prodáte pouze za účelem mise, druhý Kompas (o který si případně řeknete) je neprodejný.\n\nArtefakty se částečně obnovují při emisích, před kterými je třeba se ukrýt.\n\n\n"}
{"id": "439959", "url": "https://cs.wikipedia.org/wiki?curid=439959", "title": "Vinjak", "text": "Vinjak\n\nVinjak (srbsky вињак) je druh brandy vyráběný v Srbsku. Obsahuje 40 % alkoholu. Stejně jako francouzský koňak má mezinárodní hodnocení VS (\"Very Special\"), VSOP (\"Very Special Old Pale\") nebo XO (\"Extra Old\"), záleží na tom, jak dlouho byl uložen v pětisetlitrových dubových sudech.\n"}
{"id": "439960", "url": "https://cs.wikipedia.org/wiki?curid=439960", "title": "Poslední trik pana Schwarcewalldea a pana Edgara", "text": "Poslední trik pana Schwarcewalldea a pana Edgara\n\nPoslední trik pana Schwarcewalldea a pana Edgara, někdy také jako Poslední trik pana Schwarzwaldea a pana Edgara, je filmová prvotina českého surrealistického režiséra Jana Švankmajera z roku 1964. Jedná se o stop motion krátký loutkový film, kde postavy kouzelníků jsou ve většině scénách vytvořeny za pomocí živých herců s maskami.\n\nVlastní zápletka filmu spočívá v tom, že dva kouzelníci – Schwarcewallde a Edgar – se snaží o předvedení co nejlepšího triku na společném jevišti (zde jsou použity prvky černého divadla), tato snaha následně vede k destrukci celé scény včetně pánů kouzelníků. Tato zápletka zahrnující (konfliktní) dialog se stala pro režiséra poměrně oblíbenou látkou, jak lze vidět na např. na filmu \"Možnosti dialogu\".\n\n"}
{"id": "439962", "url": "https://cs.wikipedia.org/wiki?curid=439962", "title": "Multiplex 4", "text": "Multiplex 4\n\nMultiplex 4 (MUX 4) je jednou ze čtyřech v současné době vysílacích celoplošných sítí zemského digitálního televizního vysílání(multiplexů) DVB-T v České republice. Tato síť jako jediná v ČR je schopna šířit i signál regionálního televizního vysílání na území jednotlivých vyšších územně samosprávných celků (krajů). Od 27.1.2012 byla práva ke kmitočtům a obsahu sítě převedena na společnost Digital Broadcasting s.r.o. podnikatele a hudebníka Radima Pařízka. MUX 4 šíří signál k dnešnímu dni z celkem 65 lokalit a pokrývá 95,8 % obyvatelstva ČR. Od července 2017 se postupně realizuje přechod této zemské digitální televizní sítě na standard zemského vysílání DVB-T2 (v souladu s Technickým Plánem Přechodu, který byl schválen vládou ČR), prostřednictvím Přechodové sítě 13. \n\nPřechodová síť 13 (PS 13)je jednou ze tří (PS 11,PS 12) v současné době vysílacích přechodových celoplošných sítí (multiplexů) ve standardu DVB-T2 HEVC v České republice. PS 13 šíří signál k dnešnímu dni z celkem 63 lokalit a pokrývá 94,1 % obyvatelstva ČR a bude provozována do 30. června 2020.\n\nMultiplex 24 (MUX 24) bude jednou ze čtyřech (šesti) celoplošných sítí zemského digitálního televizního vysílání(multiplexů) DVB-T2 HEVC v České republice. Tato síť zahájí provoz z lokalit Praha-Ládví, Praha-Novodvorská a Praha- Olšanská dne 8. ledna 2020 a postupně bude šířit signál ze shodných lokalit jako MUX 4. Standardní provoz v rozsahu celé celoplošné sítě MUX 24 je plánován od 1. července 2020. \n\nMUX4 šíří signál k dnešnímu dni z celkem 65 lokalit a pokrývá 95,8 % obyvatelstva ČR. \n\nPS 13 šíří signál k dnešnímu dni z celkem 63 lokalit a pokrývá 94,1 % obyvatelstva ČR.\n\nhttps://digi.ctu.cz/dtv/\n\n"}
{"id": "439971", "url": "https://cs.wikipedia.org/wiki?curid=439971", "title": "AEGON Championships 2009", "text": "AEGON Championships 2009\n\nTenisový turnaj ATP AEGON Championships 2009 se konal ve dnech 8. – 14. června v britském hlavním městě Londýně venku na travnatém povrchu. Odměny činily 750,000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nVšechny nasazené páry měly v 1. kole volný los. V závorce je kolo, ve kterém hráči vypadli.\n\n"}
{"id": "439976", "url": "https://cs.wikipedia.org/wiki?curid=439976", "title": "Konotop", "text": "Konotop\n\nKonotop ( \"Konotop\" []) je město na severovýchodě Ukrajiny, s 92 687 obyvatel druhé největší sídlo Sumské oblasti. Leží asi 130 km na východ od města Sumy. První písemná zmínka je z roku 1635; o 7 let později, v době kozáckých povstání, zde již stála pevnost.\n\nKonotop je střediskem strojírenství. Nejvýznamnějším průmyslovým podnikem je \"Motordetal\", exportující autodíly do evropských zemí. Město je také železničním uzlem: prochází tudy magistrála spojující Kyjev a Moskvu, odbočuje zde trať na Sumy, která na počátku 21. století prochází elektrifikací. Zajímavostí je zdejší tramvajový provoz, jeden z nejmenších v zemi.\n\n"}
{"id": "439985", "url": "https://cs.wikipedia.org/wiki?curid=439985", "title": "AEGON Classic 2009", "text": "AEGON Classic 2009\n\nTenisový turnaj WTA AEGON Classic 2009 se konal ve dnech 8.–14. června v anglickém Birminghamu venku na travnatém povrchu. Odměny činily 220 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nV závorce je kolo, ve kterém hráčky vypadly.\n\n"}
{"id": "439986", "url": "https://cs.wikipedia.org/wiki?curid=439986", "title": "Emisivita", "text": "Emisivita\n\nEmisivita je definovaná jako poměr intenzity vyzařování reálného tělesa H k intenzitě vyzařování absolutně černého tělesa H se stejnou teplotou. Emisivita tak určuje schopnost tělesa vyzařovat teplo. Je to bezrozměrná veličina.\n\nEmisivita obecně pro daný povrch není konstantní, ale je funkcí řady parametrů, např.:\n\n\nTělesa, pro něž můžeme (z praktického hlediska) emisivitu považovat za nezávislou na frekvenci nazýváme šedé zářiče. U tzv. selektivních zářičů uvažujeme, že emisivita je funkcí frekvence.\n\nEmisivita absolutně černého tělesa ε má hodnotu ε = 1 \nEmisivita reálného tělesa ε, nabývá tedy hodnot ε≤1\n\n\"Výpočet emisivity ε \"\n\nε = H/H \nH intenzita vyzařování reálného tělesa udává výkon vyzářený plochou reálného tělesa do celého poloprostoru\nH intenzita absolutně černého tělesa udává výkon vyzářený plochou černého tělesa do celého poloprostoru\n\n\"Výpočet spektrální emistivity ε \"\nJedná se o výpočet emisivity na určité vlnové délce.\n\nε = H/H \nH je intenzita spektrálního vyzařování\nH je intenzita spektrálního vyzařování černého tělesa\n\nK měření emisivity je možné použít několik metod. Metoda se volí v závislosti na požadovaném výstupu .\n\n"}
{"id": "439987", "url": "https://cs.wikipedia.org/wiki?curid=439987", "title": "Muzeum moderního umění", "text": "Muzeum moderního umění\n\nMuzeum moderního umění v New Yorku (anglicky The Museum of Modern Art, zkratkou MoMA) je soukromá muzejní instituce založená v roce 1929. Obsahuje 1200 obrazů od 500 umělců z 39 zemí. Nachází se v Midtownu na Manhattanu v New Yorku, ve státě USA na 53rd Street, mezi Pátou a Šestou Avenue.\n\nMuzeum hraje důležitou roli při rozvoji a shromažďování modernistického umění a je často označováno jako jedno z nejvlivnějších muzeí moderního umění na světě.\n\nMuzejní sbírky nabízí obrovský přehled moderního a současného umění. Obsahuje díla z oblasti sochařství, grafiky, fotografie, architektury, průmyslového návrhářství a filmu, designu, kresby, malby, sítotisků, ilustrovaných knih, uměleckých knih, filmu a elektronických médií.\n\nKnihovny a archivy MoMA obsahují více než 300 000 knih, uměleckých knih, časopisů a jednotlivých souborů od více než 70 000 umělců. Archivy obsahují primární zdroj materiálu k dějinám moderního a současného umění.\n\nMyšlenku založit muzeum dostala v roce 1928 Abby Aldrich Rockefellerová (manželka Johna D. Rockefellera mladšího) a její dvě přítelkyně Lillie S. Blissová a paní Cornelius J. Sullivanová.\n\nStaly se známé pod přezdívkami jako například \"„dámy“\", \"„odvážné dámy“\" nebo \"„neústupné dámy“\". Pronajaly si pro nové muzeum skromný byt a pro veřejnost otevřely expozici 7. listopadu 1929, devět dnů po pádu newyorské burzy. Abby si pozvala Congera Goodyeara, bývalého předsedu správní rady Albright Art Gallery v Buffalu, aby se stal prezidentem nového muzea. Abby dělala pokladníka. V té době to bylo první americké muzeum, které se věnovalo výhradně modernímu umění a první svého druhu vystavovalo na Manhattanu evropskou modernu.\n\nGoodyear získal podporu Paula Sachse a Franka Crowninshielda, aby se k němu připojili jako zakládající správci. Sachs dělal ředitele a kurátora grafiky a kreseb ve Fogg Art Museum na Harvardově univerzitě, byl pověřen jako „sběratel kurátorů“. Goodyear jej požádal, aby mu našel ředitele a Sachs mu navrhl Alfreda Barra mladšího nadějného mladého chráněnce. Pod Barrovým vedením se sbírky muzea se z původních darovaných osmi grafik a jedné kresby rychle rozšířila. První úspěšná výstava se konala v listopadu 1929, a obsahovala obrazy Van Gogha, Gauguina, Cezanna a Seurata.\n\nZpočátku byla uskladněna v šesti místnostech galerie a kanceláří na dvanáctém patře v Heckscher Building na Manhattanu na rohu páté Avenue a 57. ulice. V dalších deseti letech se muzeum přesunulo do tří dočasných míst.\n\nManžel Abby Rockefellerové byl zpočátku proti muzeu (stejně jako proti modernímu umění samému) a odmítl uvolnit finanční prostředky pro „riskantní podnik“, který by si podle něj měl prostředky získávat z jiných zdrojů. Přesto muzeu nakonec daroval pozemek, na kterém v současné době muzeum stojí, včetně dalších dotací v pozdější době, čímž se stal v podstatě jedním z největších mecenášů muzea.\n\nBěhem této doby bylo zahájeno mnoho výstav významných umělců, například výstava samotného Vincenta van Gogha 4. listopadu 1935. Obsahovala nebývalé množství šestašedesáti olejomaleb a padesáti kreseb z Holandska a řadu pikantních úryvků z umělcových dopisů. Výstava se setkala s velkým úspěchem u veřejnosti a stala se „předstupněm holdu van Gogha, který trvá dodnes“.\n\nMuzeu si získalo mezinárodní známost díky úspěšnému a slavnému Picassovi a jeho retrospektivou 1939-40, která se konala ve spolupráci s Institutem umění v Chicagu. Ve svém rozsahu představovala významné přehodnocení Picassa pro budoucí vědce a historiky umění.\n\nKdyž byl ve svých třiceti letech zvolen do dozorčí rady syn Abby Rockefellerové Nelson, stal se vzápětí jejím prezidentem v roce 1939, a také hlavním velkým propagátorem muzea a následné expanze do nových prostor na 53. ulici. Jeho bratr David převzal předsednictví po Nelsonovi, když nastoupil do pozice guvernéra New Yorku v roce 1958.\n\nDavid následně zaměstnal architekta Philipa Johnsona, aby přepracoval muzejní zahradu na počest své matky a pojmenoval ji \"Abby Aldrich Rockefeller Sculpture Garden\".\n\nOn a celá Rockefellerova rodina obecně zachovává úzkou spolupráci s muzeem v celé jeho historii, ve spolupráci s finanční institucí Rockefeller Brothers Fund od roku 1947. David Rockefeller junior a Sharon Percy Rockefeller (manželka senátora Jay Rockefellera) v současné době pracují v dozorčí radě.\n\nV roce 1937 se MoMA přestěhovalo do úřadů a páteřních galerií do Time & Life Building v Rockefellerově centru. Jeho stálé a současné působiště (nyní zrekonstruované) je postaveno v mezinárodním stylu modernistickým architektem Philipem Goodwinem a Edwardem Durellem Stoneem. Pro veřejnost se konalo slavnostní otevření 10. května 1939 a zúčastnilo se ho 6000 lidí, při otevření adresy hovořil do rádia prezident Franklin D. Roosevelt z Bílého domu.\n\nZ českých autorů muzeum vlastní díla malíře Františka Kupky, fotografů Františka Drtikola, Antonína Kratochvíla a výtvarníka Jána Mančušky.\n\nPřed hospodářskou krizí na konci roku 2008 se správní rada MoMA Glenna Lowryho rozhodla prodat své akcie, aby se přesunula do lepší finanční situace. Tento krok není přisuzován jedné konkrétní osobě, ale podepsali se pod něj bankéř David Rockefeller, Leon Black, PaineWebber a výkonný ředitel Donald Marron.\n\nMuzeum je mnohými považováno za nejlepší sbírku moderních západních mistrovských děl na světě. Sbírky MoMA zahrnují více než 150.000 jednotlivých kusů, kromě asi 22000 filmů a 4 milionů fotografií. Sbírka obsahuje i taková důležitá a známá díla, jako jsou například:\n\nMuzeum začalo sbírat moderní fotografie v roce 1930 a vlastní fotografické oddělení založilo v roce 1940. Tím se stalo jedním z prvních muzeí umění na světě, které má zvláštní oddělení věnované fotografii, založené Beaumontem Newhallem. To velmi přispělo k uznání fotografie jako umění samo o sobě a mělo velký vliv na přijímání fotografií jinými muzei po celém světě. Obhospodařuje více než 25.000 děl, které tvoří jednu z nejvýznamnějších sbírek moderní a současné fotografie na světě. Sbírka obsahuje práce nejen umělců, ale také novinářů, vědců, podnikatelů a amatérů. Muzeum svými výstavami děl jednotlivých umělců poukazuje na jednotlivé styly a žánry. Jedna ze slavných výstav byla fotografická \"Lidská rodina\" (\"The Family of Man\") z roku 1955, která komplexně shrnovala samotné lidství. Výstava poté absolvovala světové turné.\n\nMuzeum vystavilo cyklus \"Power In the Pacific\", který sestavil Edward Steichen; jednalo se o snímky pořízené Fotografickým útvarem letectva vojenských námořních sil.\n\nBěhem roku 1946 spolupracoval na přípravě retrospektivní výstavy svých prací Henri Cartier-Bresson, podobná výstava se měla uskutečnit v polovině roku 2010.\n\nSbírky obsahují díla autorů, jako jsou například Drahomír Josef Růžička, Jeff Wall, Walker Evans, Rudy Burkhardt, Andreas Gursky, Alexandr Rodčenko, David Goldblatt, Bernd a Hilla Becherovi, Manuel Alvarez Bravo, Cindy Sherman. V kategorii New Photography jsou zařazena díla autorů jako Jeanne Dunning, Olafur Eliasson, Rachel Harrison, Sam Taylor-Wood, Rineke Dijkstra, An-My Lê, Vik Muniz, Kunié Sugiura, Richard Billingham, Thomas Demand, Osamu Kanemura, Sophie Ristelhueber, Georgina Starr, Wolfgang Tillmans. Nebo také Yousuf Karsh (Kanaďan arménského původu 1908 - 2002).\n\n\n\n"}
{"id": "439990", "url": "https://cs.wikipedia.org/wiki?curid=439990", "title": "Nilometr", "text": "Nilometr\n\nNilometr je moderní označení užívané pro zvláštní stavbu budovanou ve starověkém Egyptě pro měření výšky nilských záplav. Přestože se dochovaly až z pozdějších dob, lze důvodně předpokládat jejich existenci už ve Staré říši. Vzhledem ke svému účelu byly nilometry v Egyptě využívány (patrně jako jediná část staroegyptské architektury a kultury) i po zániku civilizace, která je postavila. Jejich význam zmizel až se stavbou první přehrady v Asuánu, která ukončila cyklus záplav, tedy 1500 let po zániku staroegyptské civilizace.\n\nNilometry mají podobu dlouhé sestupné chodby nebo studny a většinou jsou propojeny s hladinou Nilu. Ve vnitřní části jsou vybaveny schodištěm a pečlivě vypracovanou měřící stupnicí, z níž se odečítala výška hladiny Nilu v loktech a jejich zlomcích. Ve starověkém Egyptě byly nilometry součástí chrámových komplexů. Nejdůležitější se nacházel v chrámu boha Chnuma na Elefantině; jeho význam byl dám tím, že zde Nil vstupoval na území Egypta a šlo tedy o první místo, kde bylo možno výšku záplav určit. Další se nacházely např. v chrámech v Luxoru, v Mennoferu a jinde.\n\nDůležitost nilometrů byla dána tím, že podle výšky nilské záplavy bylo možné odhadnou rozsah zatopení polí a tedy i množství úrody z jednotlivých polí různé kvality – sloužily proto např. i ke stanovení výše daní.\nIdeální výška záplav je různými autory uváděna různě: u Hérodota to je 15–16 loktů, u Strabóna 8–14 a podle Plinia staršího 14; patrně je tomu tak proto, že jejich údaje se vztahují k různým místům měření.\nNa asuánském nilometru se jako ideální výška při přepočtu na nadmořskou výšku uvádí 93 m.\nPokud záplava byla vyšší než 94 m, docházelo k povodňovým škodám a jestliže nepřesáhla 91,5 m, hrozil v Egyptě hladomor.\n\n"}
{"id": "439991", "url": "https://cs.wikipedia.org/wiki?curid=439991", "title": "Hnutí za lepší Maďarsko", "text": "Hnutí za lepší Maďarsko\n\nHnutí za lepší Maďarsko, zkráceně Jobbik, , je pravicová politická strana v Maďarsku, která má od voleb 2009 zastoupení v Evropském parlamentu, a od voleb 2010 zastoupení i v maďarském parlamentu.\n\nStrana byla založena dne 24. října 2003. V parlamentních volbách 2006 utvořil Jobbik alianci s tehdy ještě silnější krajně pravicovou stranou MIÉP, jako MIÉP – Jobbik a Harmadik Út. Tato aliance získala jen 2,20%, do parlamentu se tak nedostala a krátce po volbách se rozpadla. Samotný Jobbik je na vzestupu od násilných demonstrací v roce 2006 proti tehdejšímu premiérovi Ferenci Gyurcsánymu z MSZP. Demonstrace přerostly do ostrých střetů s policií, která použila slzný plyn, vodní děla i gumové projektily. Členové Jobbiku se protivládních akcí aktivně účastnili.\nVzápětí Jobbik založil polovojenskou organizaci - Maďarská garda, která měla chránit zájmy všech Maďarů. Členy gardy se stalo několik tisíc lidí. Garda pořádala pochody v obcích s větší koncentrací Romů a aktivně se zúčastnila blokády maďarsko-slovenské hranice po zásahu slovenské policie proti fanouškům DAC Dunajská Streda. Soudním rozhodnutím byla Maďarská garda rozpuštěna, což 2. července 2009 potvrdil odvolací soud. Podle verdiktu porušovala zákon o spolcích a ohrožovala menšiny.\n\nPopularita strany i nadále roste. Ve volbách do Evropského parlamentu 2009 získal Jobbik 3 mandáty, které obsadili Krisztina Morvai, Zoltán Balczó a Csanád Szegedi. Hlavním mottem strany pro volby do EP se stal slogan: \"Magyarország a magyaroké!\" (\"\"Maďarsko patří Maďarům!\"\"), což Ústřední volební komise v Budapešti označila za protiústavní, protože uráží národnostní menšiny žijící v Maďarsku.\n\nNa 6. sjezdu strany dne 24. října 2009 v Budapešti byla spolu s dalšími evropskými nacionalistickými stranami založena Aliance evropských národních hnutí.\n\nPo úspěšných eurovolbách 2009 strana se svým programem nazvaným Radikális változás (\"Radikální změna\") zamířila i do Maďarského parlamentu. Do voleb 2010 vedl stranu její předseda Gábor Vona, který byl zároveň kandidátem na post premiéra. Dle předvolebních průzkumů by Jobbik volilo 9% až 17% oprávněných voličů. Strana má podporu především u mladých lidí (prvovoličů) a také u obyvatel, jež žijí v oblastech, kde je vyšší hustota romské populace. Jobbik tak šlape na paty levicové MSZP, která vládla v zemi dvě uplynulá volební období (2002-2010), a s níž svedl ve volbách boj o druhé místo. Pokud by se bývalo stalo, že by Jobbik předstihnul MSZP, byla by to pro socialisty historická porážka.\n\nVe prvním kole voleb nakonec Jobbik získal 16,67% hlasů, ve druhém 12,26% hlasů. Umístil se tak se ziskem 47 mandátů na třetím místě za vítězným Fideszem a druhou MSZP. Strana tak upevnila svou pozici třetí nejsilnější strany a druhé nejsilnější pravicové strany v Maďarsku.\n\nV těchto volbách strana získala 1 020 476 hlasů, což bylo 20,22 % všech odevzdaných hlasů, a 23 mandátů a stala se třetí nejsilnější stranou.\n\nV těchto volbách se strana stala nejsilnější opoziční stranou, když získala 1 007 084 hlasů, což bylo 19,54 % všech odevzdaných hlasů, a 25 mandátů. Pro stranu byl však takový výsledek zklamáním, pročež Gábor Vona bezprostředně po oznámení výsledků rezignoval na funkci předsedy strany. Novým předsedou byl následně zvolen historik Tamás Sneider.\n\n\n\n"}
{"id": "439999", "url": "https://cs.wikipedia.org/wiki?curid=439999", "title": "Jaroslav Malina", "text": "Jaroslav Malina\n\nJaroslav Malina je jméno více osob\n\n"}
{"id": "440007", "url": "https://cs.wikipedia.org/wiki?curid=440007", "title": "Strnad bělohlavý", "text": "Strnad bělohlavý\n\nStrnad bělohlavý (\"Emberiza leucocephalos\") je středně velký druh pěvce z čeledi strnadovitých. Podobá se strnadu obecnému, jen žlutá ve zbarvení je nahrazena bílou. Dospělý samec má navíc červenohnědé hrdlo a nadoční proužek. Samice jsou obtížně odlišitelné. Hnízdí na Sibiři východně od Uralu; zimuje ve střední Asii, místy na západ až po jižní Evropu. Do západní Evropy zaletuje jen vzácně na podzim a v zimě. Výjimečně zalétl také do České republiky, kde byl dosud zjištěn dvakrát – v říjnu 1889 byl samec chycen u obce Horní Polubný (okres Semily) a v říjnu 1962 byli tři ptáci pozorováni u Lednice.\n\n"}
{"id": "440012", "url": "https://cs.wikipedia.org/wiki?curid=440012", "title": "MOST-HÍD", "text": "MOST-HÍD\n\nMOST-HÍD polgári párt – občianska strana, zkráceně jen MOST-HÍD, je slovensko-maďarská politická strana na Slovensku, hájící zájmy nejen maďarské menšiny. Stranu založil Béla Bugár s dalšími kolegy, kteří také opustili SMK-MKP. Strana podporuje spolupráci mezi Slováky a Maďary a mezi Maďary a Maďary. Zastupuje však všechny národností menšiny žijící na Slovensku.\n\nStrana chce stavět svou politiku na hodnotách, jako jsou spolupráce, slušnost, otevřenost, důvěra. Bude mít i program pro menšiny, ale nebude mít ve svém programu autonomii jižního Slovenska. Skupina okolo Bugára opustila SMK-MKP kvůli nespokojenosti s politikou vedení strany zhruba dva roky poté, co se jejím šéfem stal Pál Csáky. Bugár v této souvislosti řekl, že SMK-MKP se změnila ve stranu, která nemá srozumitelný program a vizi a neumí se vyjadřovat. Výsledkem toho se stala podle Bugára skutečnost, že stranu opouštějí významné osobnosti.\n\nV červenci 2009 stranu podpořil bývalý ministr kultury Slovenské republiky Rudolf Chmel, který se stal následně jejím místopředsedou. To je významný rozdíl oproti SMK-MKP, kde jsou aktivní víceméně pouze lidé maďarské národnosti.\n\nV listopadu 2007 provedla agentura FOCUS průzkum u slovenských občanů maďarské národnosti. Na otázku: \"Predstavte si, prosím, že by okrem SMK vznikla nová maďarská politická strana, ktorej predsedom by bol Béla Bugár. Ktorú politickú stranu by ste volili v tomto prípade?\", odpovědělo 50,9 % dotazovaných, že by volilo právě nově vzniklou stranu pod vedením Bugára. Už v té době se tedy dalo předpokládat, že MOST-HÍD bude populárnější než SMK-MKP.\n\nPodle průzkumu agentury FOCUS ze dní 4. srpna – 11. srpna 2009 by strana MOST-HÍD, pokud by se volby konaly v srpnu 2009, získala 5,2 % hlasů a dostala by se tak do Národní rady SR. Zatímco volební preference SMK-MKP klesly z červnových 8,6 % na srpnových 6,3 %.\n\nV červnu 2010 uspěl MOST-HÍD ve volbách se ziskem 8,12 % hlasů. Spolu s dalšími třemi stranami se tak podařilo vytvořit čtyřkoalici SDKÚ-DS, SaS, KDH a MOST-HÍD, která znamenala přechod doteď vládní strany SMER-SD do opozice. Nástup MOST-HÍD mezi strany s přítomností v Národní radě znamenal také propad dosavadní strany hájící maďarské zájmy, kterou byla SMK-MKP. Její zisk 4,33 % je hluboko pod předchozími úspěchy, mezi které patřila například účast ve vládě Mikuláše Dzurindy. MOST-HÍD, který se profiluje jako strana slovensko-maďarské spolupráce, uspěl sice silně v okresech s maďarskou menšinou (jakými jsou například Dunajská Streda nebo Komárno). Oslovil však i část voličů slovenské národnosti.\n\nVe středopravé vládě Ivety Radičové strana získala pozici Místopředsedy vlády pro lidská práva a menšiny, kterým se stal Rudolf Chmel, dále ministerstvo zemědělství obsazené Zsoltem Simonem a obnovené ministerstvo životního prostředí s Józsefem Nagyem.\n\n\n\n\nVolební preference strany v procentech podle agentury FOCUS. Tučně vyznačené preference znamenají překročení hranice 5 % potřebné ke vstupu do parlamentu.\n\n\n"}
{"id": "440015", "url": "https://cs.wikipedia.org/wiki?curid=440015", "title": "Churchillovy vodopády", "text": "Churchillovy vodopády\n\nChurchillovy vodopády ( do roku 1965 se nazývaly ) jsou vodopády na horním toku řeky Churchill v Kanadě na poloostrově Labrador v provincii Newfoundland a Labrador. Nacházejí se v místě, kde řeka protíná příkrý okraj planiny. Jsou vysoké přibližně 75 m. V profilu vodopádů byla vybudována vodní elektrárna o výkonu 2,5 MW. \n"}
{"id": "440026", "url": "https://cs.wikipedia.org/wiki?curid=440026", "title": "Churchill (přítok Hudsonova zálivu)", "text": "Churchill (přítok Hudsonova zálivu)\n\nChurchill ( ) je řeka v provinciích Manitoba a Saskatchewan v Kanadě. Je 1600 km dlouhá. Povodí má rozlohu 282 000 km².\n\nŘeka odtéká z jezera Churchill v Saskatchewanu. Říční koryto představuje řadu jezer, které jsou oddělené peřejemi. V jejím povodí se nachází mnoho velkých jezer (Sobí, Severní indiánské, Jižní indiánské, La Ronge, aj.), která dobře regulují průtok. Ústí do Hudsonova zálivu.\n\nZdrojem vody jsou sněhové a dešťové srážky. Nejvyššího vodního stavu dosahuje na přelomu jara a léta. Průměrný roční průtok vody činí 1200 m³/s. Je zamrznutá každý rok přibližně 8 měsíců.\n\nNa řece byla vybudována vodní elektrárna Island Falls. V ústí se nachází přístav Churchill.\n\nNa dolním toku se vyskytují běluhy severní.\n"}
{"id": "440028", "url": "https://cs.wikipedia.org/wiki?curid=440028", "title": "Bohyně Matka", "text": "Bohyně Matka\n\nTermínem bohyně Matka se rozumí jakákoliv bohyně spojená zejména s mateřstvím a plodností. Takové bohyně se vyskytovaly a vyskytují v mnoha kulturách, příkladem může být např. řecká Gaia, védská Durga nebo wiccanská Bohyně.\n\nDoloženy jsou různé archeologické nálezy sošek, např. z jihu Francie pochází nález rytiny, kterému dnes říkáme Lausselská Venuše. V podhůří Pyrenejí na Lespugne ve Francii byla objevena 14 cm vysoká soška vyřezávaná z mamutí slonoviny. Její velká prsa a hýždě připomínají čtyři veliká vejce. Na stehnech pod hýžděmi je vyleptáno 10 řádků. Každý řádek by mohl symbolizovat jeden lunární měsíc lidského těhotenství.\nDalší podobou bohyně Velké Matky nacházíme v Rakousku. Její stáří je datováno do období mezi roky 30000 př. n.l. a 25000 př. n.l a je známá jako Willendorfská Venuše. Z našeho území je známá Věstonická Venuše.\n\nÚdajně prvotní formou sociální organizace v období prehistorie (7000-2500 př.n.l.) byla gynokracie = vláda žen, založená právě na kultu Bohyně Matky (J.Bachofen, Das Mutterrecht, 1861). Bachofen pohlížel na tuto matriarchální společnost z pozitivistického hlediska jako na primitivní fázi vývoje, který zatím nepokročil za jakési animální stádium lidstva. Odvozování původu z mateřské linie bylo charakteristické v důsledku sexuální promiskuity, která znemožňovala přesnou identifikaci otce. Tuto společnost charakterizovalo také společné vlastnictví, přirozené právo a náboženství založeno na kultu Bohyně Matky. Nejdůležitějšími symboly byly země a voda, jelikož plodnost žen se ztotožňovala s úrodností země. Ústředním tématem bylo mystérium života a smrti, obnovy života člověka, zvířat i rostlin. Na keramice i předmětech denní potřeby z té doby můžeme nalézt často symboly rození (trojúhelníkové obrazce=porod, ženské pohlavní orgány; spirály a víry = voda). Také se často objevují sošky s přehnaně zdůrazněnými prsy představující Bohyni Matku jako pramen výživy.\nMatriarchát (v evropském měřítku) zanikl mezi rokem 4000-2800 př. n. l. kvůli vpádu kmenů z východu. Ty s sebou přinesly kult založený na chování koní a výrobě zbraní. S odvozováním původu po otci vzniklo pozitivní právo, monogamie, soukromé vlastnictví a kultovní systémy založené na nebeské symbolice.\n\nNěkteré prameny naznačují, že původní kult Bohyně se v křesťanství transformoval do podoby uctívání Panny Marie. Kult Bohyně Matky je v současné době zdůrazňován v různých novopohanských směrech, které odkazují například na uctívání Velké Matky v kulturách původních obyvatel Ameriky a v jiných částí světa. Oslava ženství je součástí i některých směrů současného New Age.\nEtnograficky a beletristicky je v ČR zmapován jeden z poslední reliktů pohanství v naší novodobé historii v podobě Žítkovských bohyní. Jednalo se o ženy, které se věnovaly lidovému léčitelství (zejména bylinkářství), magii a věštění. Svůj um si předávaly po ženské linii rodů žijících v Moravských Kopanicích.\n\nUbaldo Nicola: Obrazové dějiny filozofie, Euromedia Group, k. s. - Knižní klub, Praha 2011, str.16\n"}
{"id": "440029", "url": "https://cs.wikipedia.org/wiki?curid=440029", "title": "North Cape", "text": "North Cape\n\nNorth Cape může být:\n\n\n\n"}
{"id": "440037", "url": "https://cs.wikipedia.org/wiki?curid=440037", "title": "Kálí", "text": "Kálí\n\nKálí (sanskrt: काली, doslova „černá“) je hinduistická bohyně, hněvivý aspekt Déví, spojená se smrtí a zánikem. Bývá též považována za vládkyni času a změn, což souvisí s její vládou nad smrtí. Na vyobrazeních mívá mimo jiné tmavě modrou barvu, vyplazený jazyk a čtyři ruce. Může být též označována jako Párvatí, Durga nebo Šaktí. Je protějškem boha Šivy.\n\nNedaleko Káthmándú je jí zasvěcený chrám Dakšinkálí.\n\nZatímco se zvířecím obětem bohyně Kálí v Indii hlava usekává, v Nepálu se dané oběti podřezávají.\n"}
{"id": "440044", "url": "https://cs.wikipedia.org/wiki?curid=440044", "title": "Seznam nepálských králů", "text": "Seznam nepálských králů\n\nVznik Nepálského království sahá do roku 1768, kdy se k moci dostala dynastie Šáhů. Šáhští králové byli označováni titulem mahárádžadhirádža (महाराजधिराज) a jejich manželky jako badámahárání (बडामहारानी). Monarchie v Nepálu zanikla 28. května 2008, kdy byla země přeměněna na federativní republiku a do čela státu se postavil prezident Rám Baran Jádav.\n\n"}
{"id": "440046", "url": "https://cs.wikipedia.org/wiki?curid=440046", "title": "Twist the Truth", "text": "Twist the Truth\n\nTwist the Truth je čtvrté album norské muzikantky Lene Marlin. \"Here We Are\" je prvním singlem z tohoto alba.\n\nPráci na tomto albu začala Lene Marlin spolu s Even \"Magnet\" Johansen na jaře roku 2008. V červenci 2008 už byla ve studiu a nahrávala.\n\nPodle článku v Dagbladet ze 16. dubna 2009 se alba \"Twist the Truth\" prodalo 17000 kopií.\nAlbum obdrželo zlatou desku v Norsku a Lene to potvrdila na své oficiální Myspace stránce.\n\nPrvní singl \"Here We Are\" zajistil Lene comeback tím, že setrval na první příčce v hitparádě Norwegian National Radio Chart celé dva týdny. Poprvé od roku 2003 měla Lene hit číslo 1 na rádiu v Norsku.\n\n"}
{"id": "440051", "url": "https://cs.wikipedia.org/wiki?curid=440051", "title": "Černé město", "text": "Černé město\n\nČerné město (maď. A fekete város) je nejslavnější román Kálmána Mikszátha. Jeho první vydání vyšlo v roce 1910, několik měsíců po autorově smrti. Román patří k vrcholům maďarské realistické tvorby. V roce 1971 dostal filmovou podobu.\n\nNa počátku 18. století, kdy jsou Uhry zmítány protihabsburským povstáním, je hlavou spišské župy podžupan Pavel Görgey. Při lovu na hranici svého pozemku s pozemkem svobodného města Levoča mu levočský starosta Karol Kramler zastřelí loveckého psa. Görgey si to nenechá líbit a ve vzteku Kramlera postřelí. Místo pomoci nechají Levočští měšťané s Nustkorbem v čele starostu vykrvácet, odvolávaje se na staré právo, kdy pozemek označený krví starosty se stává pozemkem města. Městská rada nařídí všem obyvatelům povinný smutek. Dokud nebude provedena odplata, musí všichni lidé v Levoči chodit v černém. Novým starostou je zvolen pan Nustkorb. Görgey zatím přestěhuje sídlo župy na svůj zámek do Hrhova, protože se obává pomsty.\nPavel Görgey má dceru Rozálku, která je vychovávána příbuznými v jiné části Uher. Zde však začne zuřit mor, příbuzní na něj zemřou a Pavel se rozhodne svou dceru odvést. Je si však jist, že u něj nebude v bezpečí, proto vymýšlí, kam ji schovat. Pomůže mu v tom jeho známý, starý Quendel, s nímž se náhodou setká. Spolu s ním vymyslí plán, že nejlépe bude jeho dceři v nepřátelském městě Levoči. Vymyslí pro ni cizí jméno Rozálie Otrokócsyová a pošle ji s Quendelem do Levoči. Cestou je však přepadnou lupiči a seberou jim koně. Pomůže jim dostavník, který jede stejným směrem a v němž cestuje mimo jiné i mladý levočský senátor Antal Fabricius, který se do Rozálky okamžitě zamiluje. Ta jeho city opětuje.\nČas plyne dál, Nustkorb tragicky zahyne, když jej zavalí převážený Kramlerův náhrobek. Novým starostou se stane mladičký Fabricius, který chystá svatbu s Rozálkou. Pavel Görgey si od nového starosty slibuje zlepšení poměrů, rozhodne se vrátit svůj úřad do Levoče. Jede v čele okázalého průvodu, je však zbaběle vlákán do pasti, odsouzen Fabriciem k smrti a okamžitě popraven. Teprve potom je vpuštěn do města jeho průvod. Román končí výstupem dědy Quendela, který vlétne na radnici a nadává radním, že takhle se nejedná s otcem jedoucím za dcerou. Fabricius si ho nevšímá, ale když mu Quendel řekne, kdo je Rozálie Otrokócsyová, skácí se na zem.\n"}
{"id": "440056", "url": "https://cs.wikipedia.org/wiki?curid=440056", "title": "Barahirův prsten", "text": "Barahirův prsten\n\nBarahirův prsten je prsten ze Středozemě J. R. R. Tolkiena.\n\nKdyž Morgoth Bauglir prolomil obklíčení Angbandu v Bitvou náhlého plamene, spěchal na pomoc Finrod Felagund svému strýci Fingolfinovi a také svým bratrům Angrodovi i Aegnorovi. Byl však odříznut od svého vojska a bojoval jen s malou družinou svých nejvěrnějších elfů, očekávaje hrdinskou smrt. Tehdy však přispěchal z víru bitvy pán Bëorova domu Barahir se svými nejvěrnějšími bojovníky a za cenu mnohých ztrát dokázal krále elfů vysvobodit. Za to mu Felagund daroval svůj prsten jako záruku a připomínku trvalého přátelství celému jeho domu.\nBarahirův prsten se po smrti Barahira dostal do rukou Berena. O mnoho let později se prsten dostal do rukou Elronda a ten jej daroval Aragornovi.\n"}
{"id": "440057", "url": "https://cs.wikipedia.org/wiki?curid=440057", "title": "Praví Finové", "text": "Praví Finové\n\nPraví Finové (: \"Perussuomalaiset\", : \"Sannfinländarna\", zkr. PS, známá i jako Strana Finů) je finská euroskeptická, nacionalistická a populistická politická strana, která je založena na křesťanských sociálních hodnotách. Strana byla založena v roce 1995. Od roku 2003 zasedá ve finském parlamentu a od roku 2009 v Evropském parlamentu.\n\nPředsedou strany je Jussi Halla-aho.\n\n\n\n"}
{"id": "440060", "url": "https://cs.wikipedia.org/wiki?curid=440060", "title": "Tetere", "text": "Tetere\n\nTetere ( ) je řeka v Irkutské oblasti a v Krasnojarském kraji v Rusku. Je dlouhá 486 km. Plocha povodí měří 13 700 km².\n\nProtéká přes Středotunguzskou planinu. Překonává četné peřeje. Ústí zprava do Podkamenné Tungusky (povodí Jeniseje).\n\nZdrojem vody jsou převážně sněhové srážky. Zamrzá v říjnu a rozmrzá v květnu.\n"}
{"id": "440080", "url": "https://cs.wikipedia.org/wiki?curid=440080", "title": "Železniční trať Praha–Turnov", "text": "Železniční trať Praha–Turnov\n\nŽelezniční trať Praha – Turnov (v jízdním řádu pro cestující označená číslem 070) spojuje hlavní město Praha se severočeským Turnovem přes Neratovice a Mladou Boleslav. Trať je úsekem celostátní dráhy, mimo pražský železniční uzel (počínaje stanicí Praha-Vysočany) je jednokolejná a neelektrifikovaná; v úseku mezi odbočkou Skály a stanicí Praha-Vysočany mohou vlaky využívat alternativně i 2. traťovou kolej souběžně vedené trati Kolín – Lysá nad Labem – Praha.\n\nVýchozí pražskou stanicí většiny vlaků osobní dopravy je v současné podobě jízdního řádu (2018) stanice Praha-Vršovice. Úsek Praha - Mnichovo Hradiště je součástí systému Pražské integrované dopravy a vlaky zde jezdí v systému příměstské železnice Esko, osobní vlaky jsou značeny jako linka S3, rychlíky jako linka R21 (do prosince 2016 R3, od té doby požaduje ministerstvo dopravy použití celostátního značení linek).\nÚsek Neratovice – Turnov otevřela soukromá společnost Turnovsko-kralupsko-pražská dráha (TKPE) roku 1865. O stavbě se však poprvé vážně jednalo již roku 1856 během stavby trati mezi Pardubicemi a Libercem. Přes rozdílné názory účastníků jednání se brzy podařilo najít shodu na tom, kudy by měla trať vést. Po dlouhou dobu se ale nedařilo najít realizátora stavby. Nakonec se účastníci jednání sami rozhodli požádat o koncesi, která jim byla záhy udělena a byla pak založena výše zmíněná firma. Krátce po zahájení provozu byla doprava na dva měsíce zastavena Prusko-rakouskou válkou, kvůli níž bylo zařízení tratě dokonce částečně demontováno. Po válce stát železniční firmě škody nahradil.\n\nNa spojce mezi Neratovicemi a pražským hlavním nádražím byl zahájen provoz v roce 1872. Na pražském nádraží měla společnost umístěné velké depo, po kterém dnes nezůstala ani stopa. Toto nádraží (které se tehdy jmenovalo Nádraží Františka Josefa) měla společné s Dráhou císaře Františka Josefa, která sem stavěla svou trať od Vídně ve stejné době. Roku 1883 TKPE fúzovala s majetkově propojenou společností Česká severní dráha (BNB). Roku 1908 převzal provoz na trati stát. Roku 1928 byla elektrizována část do Prahy-Vysočan stejnosměrnou napájecí soustavou 1,5 kV, která byla roku 1962 přepojena na současnou soustavu 3 kV. V roce 1949 byla vybudována přeložka tratě u Čakovic. Podstatnou změnou za poslední dobu bylo otevření tratí Nového spojení v rámci přestavby pražského železničního uzlu s novou možností přímé jízdy z Vysočan na Masarykovo nádraží.\nV sobotu 8. 4. 2017 v podvečer srazil osobní vlak u Mlékojed před Neratovicemi dvě nezletilé dívky. Podle očitých svědků šlo o společnou sebevraždu, dívky předtím seděly na kolejích, když přijel vlak, šly přímo proti němu, motiv sebevraždy není znám. Na místě zasahovala policie, hasiči a záchranka včetně vrtulníku, nicméně dívky zemřely.\n\nPo této trati v současnosti (2018) jezdí osobní vlaky linky S3 \"Praha-Vršovice – Všetaty – Mladá Boleslav hl. n.\", osobní vlaky linky S34 \"Praha Masarykovo nádraží – Praha-Čakovice\" společnosti KŽC Doprava, osobní vlaky linky S31 \"Mladá Boleslav město – Turnov\", rychlíky linky R21 \"Praha-Vršovice – Mladá Boleslav hl. n. – Turnov – Tanvald\" a rychlíky linky R22 \"Kolín – Mladá Boleslav hl. n. – Bakov nad Jizerou – Rumburk\", provozované v pravidelných intervalech. Tyto pravidelné spoje jsou doplněny různými nepravidelně jezdícími spoji – např. osobní vlaky \"Mladá Boleslav hl. n. – Česká Lípa – Jedlová\", osobní vlaky \"Všetaty – Mladá Boleslav – Mladějov v Čechách\", osobní vlaky \"Mladá Boleslav – Bakov nad Jizerou – Dolní Bousov\" nebo osobní vlaky \"Kralupy nad Vltavou – Neratovice – Všetaty\".\n\nMezi nejčastější vozidla jezdící po této trati patří soupravy tažené motorovými vozy 854 (osobní vlaky, spěšné vlaky i rychlíky), motorové jednotky Regionova (osobní vlaky) nebo motorové vozy 810 (osobní vlaky).\nZejména o víkendech zde některé rychlíky tahá lokomotiva 750 (Brejlovec).\n\nOsobní dopravu na trati provozovaly do 30. září 2013 pouze České dráhy. Od 1. října 2013 byly jejich spoje doplněny novými spoji dopravce KŽC Doprava v rámci PID, vedenými v úseku Praha-Čakovice – Praha Masarykovo nádraží v pravidelném hodinovém intervalu. Vlaky jsou vedeny motorovými vozy 810 s přípojnými vozy 010, od prvního čtvrtletí roku 2019 je mají nahradit motorové jednotky 813.1\n\nPodle harmonogramu Ministerstva dopravy by měl od GVD 2019/2020 začít rychlíky linky D6 na trase \"Praha – Mladá Boleslav – Turnov – Tanvald\" provozovat dopravce, který uspěje v chystaném výběrovém řízení. Z tohoto důvodu se dá předpokládat nasazení novějších souprav, výběrové řízení výhrála Arriva s motorovými jednotkami 845, smlouva zatím nebyla podepsána\n\n\n\n\n\n\n\n\n\n\n"}
{"id": "440084", "url": "https://cs.wikipedia.org/wiki?curid=440084", "title": "Palawan", "text": "Palawan\n\nPalawan (kujononsky \"Probinsya i'ang Palawan\", tagaložsky \"Lalawigan ng Palawan\") je filipínská provincie. Jedná se o skupinu ostrovů mezi Jihočínským a Suluským mořem, západně od souostroví Visayas. Má status samostatné provincie, administrativně je však závislá na ostrově Luzon (v rámci správního regionu IV-B, MIMAROPA). Největší z ostrovů Palawan, podle nějž má provincie jméno, má rozlohu 11 785 km², na délku měří zhruba 450 km, na šířku v průměru ovšem pouze okolo 40 km. Hlavním administrativním městem ostrova je město Puerto Princesa, situované na východním pobřeží. Podle údajů z r. 2015 žilo na ostrově 849 469 obyvatel.\n\nOstrov Palawan má převážně hornatý reliéf, nejvyšším vrchem je Mount Matalingahan (2086 m). Z větší části je zalesněný. Kolem hlavního ostrova, který má členité pobřeží, je dalších 1780 ostrůvků a útesů. Na Palawanu se nachází mj. nejdelší dosud známá podzemní řeka ústící přímo do moře, která byla v r. 1999 zařazena do Světového dědictví UNESCO (viz Puerto-Princesa Subterranean River National Park), a také jeskyně Tabon, v níž byly nalezeny lidské kosterní pozůstatky staré 22 000 let, což je jeden z nejstarších nálezů v celoasijském měřítku.\n\nNa ostrově Palawan žije 87 etnik, hovořících údajně 52 jazyky. Hlavním jazykem v mezietnické komunikaci zůstává ovšem tagalog.\n\n"}
{"id": "440095", "url": "https://cs.wikipedia.org/wiki?curid=440095", "title": "Eros (planetka)", "text": "Eros (planetka)\n\n(433) Eros je planetka pojmenovaná po řeckém bohu lásky Erótovi. Je to planetka typu S o rozměrech přibližně 13 × 13 × 33 km; druhá největší blízkozemní planetka. Její dráha přetíná dráhu Marsu.14. února 2000 sonda NEAR Shoemaker zakotvila na orbitě planetky a fotografovala její povrch. Svou misi zakončila 12. února 2001 přistáním na povrchu planetky za použití svých manévrovacích motorů.Povrchová gravitace závisí na vzdálenosti bodu na povrchu od těžiště planetky. Je velmi proměnlivá protože planetka není kulatá, ale má podlouhlý ořechovitý (nebo bramborový) tvar. Teplota na denní straně dosahuje 100 °C a na noční −150 °C. Její délka je 33 kilometrů a hustota je 2,400 kg/m, stejně jako hustota zemské kůry. Doba rotace je 5,27 hodin.\n\nVědci předpokládají, že většina větších kamenů roztroušených po Erosu pochází z jednoho kráteru, který vznikl kolizí s meteoritem před přibližně 1 Ga (1 miliarda roků).\n\nPlanetka byla pojmenována podle boha lásky Érose, Érotův den = svátek lásky a sexuality se slaví 22. ledna, kdy je planetka Eros nejblíže Zemi.\n\n\n"}
{"id": "440097", "url": "https://cs.wikipedia.org/wiki?curid=440097", "title": "Fakulta strojní VŠB-TUO", "text": "Fakulta strojní VŠB-TUO\n\nFakulta strojní (FS) je jedna z sedmi fakult Vysoké školy báňské – Technické univerzity Ostrava (VŠB–TUO). Fakulta vznikla zřízením samostatné Vysoké školy strojní v Ostravě se sídlem v Brušperku k 1. září 1950 na základě vládního nařízení. Fakulta v současné době poskytuje studijní programy v bakalářském, (navazujícím) magisterském i doktorském (Ph.D.) stupni studia.\n\nKořeny fakulty sahají do roku 1716, kdy v Jáchymově vznikla první báňská škola na světě. Na ni navazoval i pozdější vznik Báňského učiliště v Příbrami v roce 1849. Od toho roku se také odvíjí novodobá historie celé technické univerzity v Ostravě. Hlavní počátky fakulty vznikly zřízením samostatné Vysoké školy strojní v Ostravě se sídlem v Brušperku k 1. 9. 1950 na základě vládního nařízení a toto datum Fakulta strojní pokládá za svůj zrod.\n\nPo jednoleté samostatné činnosti byla Vysoká škola strojní připojena k Vysoké škole báňské v Ostravě jako Fakulta báňského strojnictví. Od té doby do současnosti prodělala fakulta řadu významných změn, které byly vyvolány rozvojem průmyslové výroby a potřebami společnosti na vzdělanost v technických oborech nejenom v moravskoslezském regionu, ale i v celém bývalém Československu. To se projevovalo v rostoucím počtu studijních oborů i v měnícím se názvu fakulty: Vysoká škola strojní (1950–51), Fakulta báňského strojnictví (1951–1968), Fakulta strojní (1968–77), Fakulta strojní a elektrotechnická (1977–91) a Fakulta strojní (1991 – dosud). K poslední změně názvu došlo rozdělením Fakulty strojní a elektrotechnické na dvě samostatné fakulty: Fakultu strojní a Fakultu elektrotechnickou, nyní Fakultu elektrotechniky a informatiky.\n\nSoučástí fakulty jsou tyto katedry a institut (platné od 1. 9. 2018):\n\n\n\n\n\n\n"}
{"id": "440101", "url": "https://cs.wikipedia.org/wiki?curid=440101", "title": "Železniční trať Lysá nad Labem – Ústí nad Labem", "text": "Železniční trať Lysá nad Labem – Ústí nad Labem\n\nŽelezniční trať Lysá nad Labem – Ústí nad Labem západ (v jízdním řádu pro cestující označená číslem 072) vede z Lysé nad Labem přes Všetaty, Mělník, Štětí, Litoměřice a Velké Žernoseky do Ústí nad Labem. Trať je součástí celostátní dráhy, je dvojkolejná a elektrizovaná.\n\nTrať postavila v roce 1874 Rakouská severozápadní dráha jako součást své magistrály mezi Vídní a německými hranicemi v Děčíně.\n\nList povolení Františka Josefa Prvního ze dne 25. června 1870 udělil koncesionářům právo ke stavbě a užívání železnice lokomotivní (kromě jiných drah) z Nymburka k hranicím říšským u Děčína. Koncesionáři zavazují se, že počnou stavěti v šesti měsících a dokonají stavbu i zavedou veřejnou jízdu po ní ve čtyřech létech.\n\nDráhu vlastnila a provozovala společnost Rakouská severozápadní dráha od ledna 1874 až do svého zestátnění 1.1.1908.\n\nTrať byla zdvoukolejněna v úseku (Velký Osek) - Lysá nad Labem - Mělník k roku 1909 a dále došlo v průběhu 1. světové války v souvislosti se zvyšující se dopravou ke zdvoukolejnění zbývajícího úseku z Mělníka do Ústí nad Labem (a dále do Děčína). Zásadní přestavby se trať dočkala v 50. letech 20. století, kdy došlo k elektrifikaci stejnosměrnou trakční soustavou 3000 V (zahájení provozu 29.12.1958). Současně s tím byl v mezistaničních úsecích zřízen automatický blok a dva krátké úseky byly též nahrazeny přeložkami. Jedná se o spojnici mezi stanicemi Ústí nad Labem západ a Ústí nad Labem-Střekov a část trati v Litoměřicích, kde byl opuštěn tunel přímo ve městě a byla postavena zastávka Litoměřice město v současné podobě (vlaky osobní dopravy pak přestaly zastavovat ve stanici Litoměřice dolní nádraží). Tunel dnes slouží jako umělecká galerie.\n\nV roce 1962 došlo mezi stanicí Sebuzín a zastávkou Libochovany ke srážce tří vlaků s tragickými následky.\nV roce 1900 byly podle tehdejšího jízdního řádu v provozu tyto stanice:\nLysá, Stará Boleslav, Dřísy, Všetaty-Přívory, Mělník, Mlazice, Liběchov, Štětí, Hoštka, Polepy, Křešice, Litoměřice, Litoměřice město, Žalhostice-Žernoseky, Libochovany, Zebuzín, Brná, Střekov\n\n\n\n\n\n\n\n"}
{"id": "440103", "url": "https://cs.wikipedia.org/wiki?curid=440103", "title": "Železniční trať Ústí nad Labem – Děčín", "text": "Železniční trať Ústí nad Labem – Děčín\n\nŽelezniční trať Ústí nad Labem-Střekov – Děčín východ (v jízdním řádu pro cestující označená číslem 073). Trať vede ze stanice Ústí nad Labem-Střekov do Děčína po pravém břehu řeky Labe. Převážně jde o dvoukolejnou elektrifikovanou trať, pouze úseky Děčín východ dolní nádraží – Děčín-Prostřední Žleb a Děčín východ horní nádraží – Děčín hl.n. jsou jednokolejné. Trať je součást celostátní dráhy, prochází dvěma tunely.\n\nList povolení Františka Josefa I. ze dne 25. června 1870 udělil koncesionářům \"právo ke stavbě a užívání železnice lokomotivní (kromě jiných drah) z Nymburka k hranicím říšským u Děčína. Koncesionáři zavazují se, že počnou stavěti v šesti měsících a dokonají stavbu i zavedou veřejnou jízdu po ní ve čtyřech létech.\"\n\nDráhu vlastnila a provozovala společnost Rakouská severozápadní dráha od října 1874 až do svého zestátnění 1.1.1908. Poté připadla k provozování státní kkStB.\n\nElektrifikace trati proběhla v letech 1962–1963. Vlečka do přístavu v Děčíně byla otevřena v roce 1893.\n\nV roce 1900 byly podle tehdejšího jízdního řádu v provozu tyto stanice:\nStřekov, Svadov, Valtíře, Velké Březno, Malé Březno, Přerov, Těchlovice, Jakuben, Nebočany, Křišvice, Ves St. město, Děčín\nDnes jsou na trati provozovány pouze zastávkové osobní vlaky, jezdící z Děčína na Střekov a zpět (některé spoje v pracovní dny až do Litoměřic). Dálková osobní doprava je vedená po koridorové trati na levém břehu a po této trati projíždí pouze při mimořádnostech. Větší význam má trať po stránce nákladní dopravy, jsou tudy vedeny téměř veškeré kontejnerové vlaky ze západoevropských přístavů, směřující do terminálu v České Třebové či dál na Slovensko a do Maďarska. Taktéž tuto trať využívají různé tranzitní vlaky se silničními návěsy, soupravy s uhlím z dolu Profen pro Elektrárnu Opatovice a další.\n\nV roce 2019 by osobní provoz na trati měla od Českých drah převzít společnost RegioJet.\n\n\n\n\n"}
{"id": "440105", "url": "https://cs.wikipedia.org/wiki?curid=440105", "title": "Aralazhdarcho", "text": "Aralazhdarcho\n\nAralazhdarcho (podle kazašského města Aral a podobnosti s příbuzným rodem \"Azhdarcho\") byl rodem pterodaktyloidního ptakoještěra, který žil v období pozdní svrchní křídy (stupně santon a kampán) na území dnešního Kazachstánu. Je znám pouze podle dochovaných fragmentů krčních obtratlů. Typový druh \"A. bostobensis\" byl popsán paleontologem A. O. Averianovem v roce 2007. Druhové jméno odkazuje k názvu příslušné geologické formace Bostobe.\n\n\n\n"}
{"id": "440106", "url": "https://cs.wikipedia.org/wiki?curid=440106", "title": "Železniční trať Bakov nad Jizerou – Jedlová", "text": "Železniční trať Bakov nad Jizerou – Jedlová\n\nŽelezniční trať Bakov nad Jizerou – Jedlová (v jízdním řádu pro cestující označená číslem 080) je jednokolejná neelektrizovaná trať, část celostátní dráhy. Vede z Bakova nad Jizerou přes Doksy, Českou Lípu a Nový Bor do Jedlové. Provoz na trati byl zahájen v roce 1867 v úseku z Bakova nad Jizerou do České Lípy. Trať z České Lípy do Jedlové byla zprovozněna v roce 1869. Trať prochází Středočeským, Libereckým i Ústeckým krajem.\n\nKonsorcium velkostatkářů, podnikatelů a velké stavební firmy Vojtěcha Lanny, z něhož vznikla roku 1867 společnost Česká severní dráha (zkratka BNB) získalo koncesi pro stavbu trati 6. října 1865. Za částku 5 057 009 zlatých měla být postavena trať s nádražími i lokomotivami s vozy z Bakova do České Lípy a později dál na sever, do Rumburka. V roce 1866 stavitelé Vojtěch (Adalbert) Lanna a Johann Schebek zahájili práce ještě před oficiálním schválením projektu. Projekt byl později z iniciativy a za finančního přispění státu upraven, aby na trať navázala trasa z České Lípy na Benešov nad Ploučnicí a Děčín. Stavbě napomohla i města na trase zakupováním akcií drážní společnosti.\nŽelezniční trať z Bakova až do České Lípy v délce 44,9 km byla otevřena 14. listopadu 1867 bez oslav. Toho dne přijel do České Lípy první vlak a o tři dny později odtud odjel pracovní vlak s dělníky a materiálem ke Špičáku, kde stavba pokračovala. O propagaci se postaral rakousko-uherský excísař Ferdinand I. Dobrotivý, který ještě nehotovou trať použil 9. října 1867 ze stanice Srní (ta mu sloužila řadu let při cestách na jeho zámek v Zákupech) k jízdě zvláštním vlakem na Prahu a Brno. Nečekaným, ovšem zvládnutým problémem se ukázalo potřebné vybudování nového nádraží v Bakově, protože dosavadní na trati do Turnova nevyhovovalo. Bylo třeba vystřílet skálu poblíž zříceniny hradu Zvířetice a s pomocí 500 dělníků úsek vyčistit. O necelé dva roky později, 16. ledna 1869 byl zprovozněn i navazující úsek o délce 54 km z hlavního nádraží v České Lípě na sever do Jedlové a Rumburka. Ve stanici Doksy byla pro prezidenta železniční společnosti hraběte Valdštejna zřízena čekárna zvaná hraběcí.\n\nNa začátku 20. století byla společnost Česká severní dráha zestátněna a po roce 1918 se provozovatelem stal státní podnik Československé státní dráhy (ČSD). V období 1938-1945 byla trať začleněna do správy Německých říšských drah, po osvobození Československa se trať vrátila ČSD.\n\nV roce 2015 byla přejmenována zastávka Jedlová zastávka na Nová Huť v Lužických horách (tento název již v minulosti v jeho německé variantě nesla).\n\nOd 1. ledna 1993 byl provozovatelem trati státní podnik České dráhy, od 1. ledna 2003 Správa železniční dopravní cesty.\nV srpnu 2013 byl opravován železniční most mezi Skalicí u České Lípy a Novým Borem a měněny pražce u výhybky u stanice Jedlová. Po dobu oprav jezdila náhradní autobusová doprava.\n\n\n\n\n\nZe stanice Srní u České Lípy vychází spojka do výhybny Žizníkov na trati Česká Lípa - Liberec, díky které mohou jezdit přímé vlaky od Bakova nad Jizerou směrem na Liberec bez nutnosti změny směru.\n\nPo této trati v současnosti jezdí zejména osobní vlaky \"Bakov nad Jizerou – Česká Lípa hl. n.\", osobní vlaky \"Doksy – Jedlová\" a rychlíky linky D23 \"Kolín – Bakov nad Jizerou – Česká Lípa – Jedlová – Rumburk\", provozované v pravidelných intervalech.\n\nMezi nejčastější vozidla jezdící po této trati patří motorové jednotky Regionova (osobní vlaky) nebo soupravy tažené motorovými vozy 854 (rychlíky).\n\nTrať je využívána nejčastěji v letních měsících díky turisticky atraktivní oblasti Máchova kraje. I z tohoto důvodu bývají během letní sezony zřizovávána přímá spojení Doks např. s Prahou nebo Libercem.\n\n"}
{"id": "440108", "url": "https://cs.wikipedia.org/wiki?curid=440108", "title": "Železniční trať Liberec – Česká Lípa", "text": "Železniční trať Liberec – Česká Lípa\n\nŽelezniční trať Liberec – Česká Lípa hl. n. (v jízdním řádu pro cestující označená číslem 086) vede z Liberce přes Jablonné v Podještědí, Mimoň a Zákupy do České Lípy. Jde o jednokolejnou celostátní dráhu, v okolí Kryštofova Údolí prochází pěti tunely a přes dva viadukty. Provoz na trati z České Lípy do Mimoně byl zahájen v roce 1883, z Mimoně do Liberce roku 1900. Trať se nachází v Libereckém kraji.\n\nSpolečnost Ústecko-teplická dráha (A.T.E.) potřebovala zvýšit odbyt uhlí ze severočeské uhelné pánve spotřebitelům na severu Čech a proto se rozhodla postavit železniční trať z Řetenic u Teplic na Lovosice, Českou Lípu až do Liberce. Celý záměr se podařilo naplnit až roku 1900, kdy byl ale Liberec zásobován uhlím jinými cestami. Navíc ani parametry tratě se stoupáním a oblouky v horských úsecích neumožňovaly přepravovat těžké soupravy.\n\nV roce 1883 byl dostavěn a uveden do provozu úsek z České Lípy do Mimoně včetně napojené vlečky ze Zákup do cukrovaru v Nových Zákupech. Tato 16,4 km dlouhá lokální trať patřila od roku 1883 Rakouské společnosti místních drah. Od ní ji roku 1894 převzal stát a ten ji za 2 600 000 korun prodal již uvedené Ústecko-teplické dráze. Ta využila jen těleso tratě, koncová nádraží postavila svoje.\n\nÚsek z České Lípy do Lovosic (dnes Trať 087) byl uveden do provozu v roce 1898 V roce 1900 byla dokončena zbývající část trasy z Mimoně do Liberce. V Mimoni byla vedena trať jinudy, pro liberecké pokračování nebylo využito staré mimoňské nádraží, ale vybudováno nové, dodnes sloužící svému účelu. Roku 1923 byla celá trať zestátněna. V roce 1932 byla zastavena doprava na odbočce do Mimoně staré nádraží. Dne 28. května 1989 byla dokončena přeložka trati od České Lípy k Vlčímu Dolu dlouhá 6 km, původní trasa byla z části využita jako cyklostezka Vlčí Důl.\n\nPři povodních v červnu 2013 se sesunula trať v délce 70 metrů poblíž stanice Křižany. Výluka trati trvala po celý rok. Opravy začaly až v listopadu 2013 a skončily v květnu 2014.\n\nHlavní část oprav byla hotová v květnu a od 1. června 2014 začaly po trati jezdit rychlíky a spěšné vlaky.\n\nV Liberci na nádraží je možno použít i tramvajovou linku č. 11 do Jablonce nad Nisou\n\n\n\nPo této trati v současnosti jezdí osobní vlaky \"Liberec – Česká Lípa hlavní nádraží – Děčín hlavní nádraží\" a rychlíky linky D22 \"Liberec – Česká Lípa hlavní nádraží – Ústí nad Labem hlavní nádraží\", provozované v pravidelných dvouhodinových intervalech.\n\nMezi nejčastější vozidla jezdící po této trati patří motorové jednotky řady 843 (rohlík, kvatro, rakev či apollo) a 844 (RegioShark) jako osobní vlaky nebo soupravy tažené motorovými vozy 854 či 843 (rychlíky).V pravidelném provozu tu až do roku 2011 některé rychlíky tahaly i motorové lokomotivy 750 (Brejlovec).\n\nV letním období je po trati veden i nostalgický spoj \"Lužický motoráček\", jezdící v trase \"Liberec – Česká Kamenice\" (dopravce KŽC Doprava). Ten je provozován motorovým vozem M 262.0.\n\nDo nejbližších let byl Českými drahami plánován nákup nových moderních motorových jednotek pro provoz osobních vlaků z Liberce do České Lípy, svůj záměr však v létě 2012 přehodnotily. Dvakrát byl ohlášen záměr Ministerstva dopravy vypsat výběrové řízení na provozovatele rychlíků na trase \"Liberec – Česká Lípa – Ústí nad Labem\", ale v GVD 2014 - 2015 je stále provozují České dráhy.\n\n\nZ českolipského hlavního nádraží byla dříve trať do Liberce vedena přes nádraží Česká Lípa město a zastávku Dobranov (budova dodnes existuje) do zastávky Vlčí Důl. Vlaky od Děčína na Liberec však musely být přes Českou Lípu vedeny úvratí (tj. ne přímo) a proto bylo rozhodnuto o výstavbě nové přeložky. Po jejím zprovoznění v roce 1989 byl tento šestikilometrový úsek zrušen, koleje od nádraží Česká Lípa město do Vlčího Dolu byly demontovány a na části úseku vznikla cyklostezka Vlčí Důl. Nádražní budovu bývalého městského nádraží a navazující koleje v České Lípě má město zájem odkoupit, kvůli výši částky k dohodě nedochází.\n\nPro celou trať jsou charakteristické nádražní budovy z červených cihel. Takto postavené budovy najdeme mimo jiné v Liberci-Horním Růžodole, Karlově pod Ještědem, Kryštofově Údolí, Novině, Křižanech, Zdislavě, Rynolticích, Lvové, Jablonném v Podještědí, Velkém Valtinově, Brništi (staré nádraží), Velkém Grunově, Pertolticích pod Ralskem, Mimoni nebo v Zákupech-Božíkově.\n\n"}
{"id": "440110", "url": "https://cs.wikipedia.org/wiki?curid=440110", "title": "Železniční trať Kralupy nad Vltavou – Velvary", "text": "Železniční trať Kralupy nad Vltavou – Velvary\n\nŽelezniční trať Kralupy nad Vltavou – Velvary (v jízdním řádu pro cestující označená číslem 111) je jednokolejná regionální dráha. Provoz na trati byl zahájen v roce 1882.\n\nÚsek Kralupy nad Vltavou – Kralupy nad Vltavou předměstí je společný s později vzniklou tratí do Zvoleněvsi (zprovozněna v roce 1884). Tato trať časem nabyla na významu, je částí celostátní dráhy a společný úsek je v dokumentech provozovatele uváděn u ní. Tento úsek byl v roce 1975 přeložen do východnější polohy, takže nyní vede z velké části v souběhu s tratí do Kladna.\n\nKuriozitou je zhruba tříkilometrový úsek u Malé a Velké Bučiny, kde kolej vede v bezprostředním souběhu se silnicí II/240.\n\n"}
{"id": "440112", "url": "https://cs.wikipedia.org/wiki?curid=440112", "title": "Železniční trať Hostivice–Podlešín", "text": "Železniční trať Hostivice–Podlešín\n\nŽelezniční trať Hostivice - Odbočka Jeneček St.3 - Podlešín (v jízdním řádu pro cestující označená číslem 121) je jednokolejná železniční trať, část celostátní dráhy. Vede z Hostivice přes odbočku Jeneček St.3, odbočku Jeneček výh. č. 7 do Podlešína. Provoz na trati byl zahájen v roce 1873. Trať vybudovala společnost Pražsko-duchcovská dráha, která na ní v letech 1873-1884 provozovala dopravu, od roku 1884 provoz převzaly státní dráhy. Při rozšiřování ruzyňského letiště v roce 1960 byla přeložena část trati mezi Hostivicí a Středokluky.\n\nOd GVD 2004/2005 byla na trati zastavena osobní doprava, od GVD 2007/2008 byly na trati zavedeny sezónní cyklovlaky, od GVD 2014/2015 Cyklohráček. Od GVD 2015/2016 byla v souvislosti s vybudováním skladu Amazonu v Dobrovízi obnovena pravidelná doprava v úseku Hostivice – Středokluky, od GVD 2017/2018 byla prodloužena do Noutonic. O mimosezónních víkendech, kdy nejezdí Cyklohráček, jezdí místo něj linka S54 až do Slaného, takže provoz v úseku Noutonice – Podlešín je též provozován celoročně.\n\n"}
{"id": "440113", "url": "https://cs.wikipedia.org/wiki?curid=440113", "title": "Petr Chudožilov", "text": "Petr Chudožilov\n\nPetr Chudožilov (* 2. února 1943 v Prostějově) je český spisovatel. Žije ve švýcarské Basileji.\n\nPetr Chudožilov pochází z rodiny ruského exulanta. Do roku 1957 žil na Moravě, potom v Praze (do roku 1982). Po absolutoriu pražské jedenáctileté střední školy (1960) pracoval jako agenturní zpravodaj v ČTK. Od roku 1964 byl nucen se živit jako dřevorubec, závozník, přidavač, mlékař. V letech 1966 až 1970 studoval publicistiku na Fakultě sociálních věd a publicistiky UK v Praze. Studium uzavřel bez závěrečných zkoušek.\n\nV období 1967 až 1969 byl redaktorem Literárních novin, Literárních listů a Listů. Od roku 1969 ve svobodném povolání, ale od roku 1971 byl zaměstnán opět v dělnických profesích (noční hlídač, řidič, stavební dělník).\n\nSignatář Charty 77. V roce 1982 se s manželkou a čtyřmi dětmi, pod nátlakem Státní bezpečnosti, vystěhoval do Švýcarska.\nVe Švýcarsku studoval historii, ale v začátcích svého exilu pracoval opět jako dělník. Později se živil jako nezávislý publicista a spisovatel. Spolupracoval s českým vysíláním Hlasu Ameriky.\n\nPo roce 1989 externě spolupracoval s Českým rozhlasem 6. Psal fejetony do sobotního pořadu Názory a argumenty. Spolupracuje s řadou německých rozhlasových stanic: píše např. večerníčky pro Bavorský rozhlas.\n\nChodožilov píše česky. Jeho knihy byly vydány česky, německy, italsky, španělsky, maďarsky a slovinsky. Jeho dílo bylo v Československu zakázáno až do sametové revoluce.\n\n\n\n\n\n"}
{"id": "440130", "url": "https://cs.wikipedia.org/wiki?curid=440130", "title": "Bitva v zátoce Vigo", "text": "Bitva v zátoce Vigo\n\nBitva v zátoce Vigo (španělsky \"Batalla de Ría de Vigo\", anglicky \"Battle of Vigo Bay\", francouzsky \"Bataille de la Baie de Vigo\", nizozemsky \"Slag bij Vigo Baai\") bylo námořní střetnutí mezi spojenými loďstvy Anglie a Holandska na jedné straně a Francie a Španělska na straně druhé, jež se odehrálo 23. října 1702, v úvodních letech války o dědictví španělské. Bitva následovala poté, co se v září spojené anglo-holandské loďstvo pokusilo dobýt španělský přístav Cádiz ve snaze zajistit si námořní základnu na Pyrenejském poloostrově, ze kterého by následně Angličané a Holanďané řídili operace v západním Středomoří, zejména proti francouzské základně v Toulonu. Obojživelný útok na Cádiz skončil fiaskem, ale když admirál George Rooke počátkem října ustupoval zpět do Anglie, donesly se k němu zprávy, že španělské \"Stříbrné loďstvo\", převážející z kolonií v Americe velké množství stříbra a dalších cenností, vplulo do zátoky Vigo ve španělské Galicii. Rooke okamžitě zavelel obrátit a španělské loďstvo napadnout.\n\nBitva skončila obrovským úspěchem Britů a Holanďanů: celé francouzské doprovodné loďstvo admirála Françoise Louise de Rousselet Châteaurenaulta, společně se španělskými galeonami a transportními loděmi Manuela de Velasca, bylo zničeno nebo zajato. Protože většina pokladů, které Španělé převáželi, byla ještě před konečnou porážkou hozena přes palubu, Angličané se jich nezmocnili. Vítězství i přesto značně posílilo morálku vítězů, ale také napomohlo přimět portugalského krále Petra II. zrušit své předchozí smlouvy s Francií a připojit se k Velké alianci.\n\nNástupnictví Filipa V. z bourbonské dynastie na španělský trůn roku 1700 se ve Španělsku setkalo jen s malou opozicí a to především mezi Katalánci, kteří byli vůči předchozí vládě Habsburků tradičně loajální. V amerických koloniích se však španělští úředníci i kolonisté proti francouzským snahám ovládnout španělský obchod postavili na odpor. Angličtí a holandští obchodníci – ačkoliv oficiálně ilegálně – byli Španěly přijati, ale v Karibiku byli francouzští admirálové, kteří přišli „chránit“ španělské stříbro na cestě do Evropy, přijati se silnou nedůvěrou. První francouzská eskadra, pod velením markýze de Coëtlogon do španělských karibských držav doplula v dubnu 1701, ale španělští guvernéři Francouzům dokonce nepovolili ani nakoupit zásoby potravin a eskadra se tak vrátila do Evropy s prázdnýma rukama. Nicméně španělské námořnictvo bylo velmi slabé a tato skutečnost španělské vládě nedávala velké možnosti vzdorovat francouzským válečným lodím při plnění doprovodné povinnosti. Proto se Španělé snažili, aby každá zásilka mincovního stříbra z kolonií přistála ve Španělsku, protože z Francie se již nikdy nemuselo vrátit.\n\nNámořní tažení roku 1702 se proto odehrávalo na dvou rozdílných scénách: v Americe a Španělsku. Boje v Americe, zejména britský admirál John Benbow a bitva u Santa Marty v srpnu 1702, se natolik proslavili, že na dlouhou dobu našli odezvu v anglické kulturní tradici. Nicméně hlavní zájem britského královského loďstva neležel ve španělských koloniích v Americe, ale v samotném Španělsku. Za krále Viléma III. se námořní mocnosti – Anglie a Holandsko – usnesly na společné středomořské strategii a společných operacích loďstev; tato aliance s Holandskem pokračovala i po Vilémově smrti v březnu 1702. Cílem tohoto spojenectví bylo přimět Portugalsko k připojení k Velké Alianci, čímž by se pro Anglii otevřel Gibraltarský průliv a Anglie by tak mohla zajistit svou velmocenskou pozici ve Středomoří. Rakousko, další člen Velké aliance, si rovněž udržovalo svou námořní přítomnost ve Středozemním moři, která sledovala prvořadý rakouský cíl – dobytí španělských držav v Itálii. K dosažení svých cílů muselo anglo-holandské loďstvo získat přístav na Pyrenejském poloostrově, který by sloužil jako základna pro další operace. Spojenci se tak rozhodli vyslat expedici, jejíž velení bylo svěřeno anglickému admirálovi Georgeovi Rookeovi, jejímž cílem bylo dobytí jihošpanělského přístavního města Cádiz, což by mimo jiné odřízlo španělský transatlantický obchodu.\n\nDne 11. června 1702 vyplula z přístavu Veracruz v Novém Španělsku nejprve do Havany na Kubě a poté do Španělska flotila, nazývaná Stříbrná, pod velením dona Manuela de Valesco, jednoho z nejschopnějších španělských admirálů. Stříbrnou flotilu tvořilo dvacet dva fregat a galeon mezi nimi např. \"Capitana de Barlovento\", \"San Diego\", \"San Juan\", \"Santísima Trinidad\", \"Tojo\", \"Sacra Familia\", či \"San Cristo de Buen Viaje\", zatímco Manuel de Valesco velel z lodi \"Jesus-María-José\". Jelikož na bohatství měl zájem i francouzský král Ludvík XIV., nechal Stříbrnou flotilu doprovázet loďstvem dvaadvaceti válečných lodí pod velením Françoise Louise de Rousselet Châteaurenaulta na fregatě \"Le Fort\", jež celkem neslo 283 děl. Celý konvoj vyrazil z Havany 7. července, 17 dní před střetem v zátoce Vigo ve Španělsku a čítal celkem 56 lodí; kromě válečných byl přítomen také velký počet lodí obchodních, které se ke konci plavby oddělily a dopluly do Francie právě včas, aby byly útoku Angličanů a Holanďanů ušetřeny.\n\nKdyž admirál Châteaurenault roku 1701 vyrazil z Evropy do Karibiku, válka mezi Francií a námořními mocnostmi ještě nebyla oficiálně vyhlášena, přesto už konvoj přijímal zprávy o propuknutí nepřátelství a Rookově blokádě Cádizu, obvyklého cíle španělských stříbrných flotil. Bylo proto nasnadě, že bude konvoj potřebovat nový cíl. Valesco zvažoval malý španělský přístav Los Pasajes, ale Châteaurenault upřednostňoval francouzský Brest, nebo La Rochelle, či dokonce Lisabon. Nakonec bylo dosaženo kompromisu a 23. září francouzsko-španělské loďstvo do zátoky Vigo v Galícii. Po zakotvení však velké byrokratické průtahy způsobily značné zdržení při vykládání nákladu; úředníci, kteří se přijímání amerického zboží účastnili (inspektoři, odhadci, královští důstojníci aj.) byli ve velkých přístavech v Seville a Cádizu a muselo se na ně čekat, než se cokoliv z lodí dostane na pobřeží. Když se s vykládáním konečně začalo, ukázalo se, že transportních prostředků pro vykládání je nedostatek, prioritou se tak stalo stříbro, které bylo vyloženo první a odesláno do Luga ve vnitrozemí. Po měsíci stráveném v zátoce tak z celé flotily byly vyloženy jen tři lodě.\n\nV polovině října anglická vláda zjistila přítomnost Stříbrné flotily v zátoce Vigo a okamžitě posly, aby prohledali moře a našli Rooka a admirála Cloudesleyho Shovella, který se svou eskadrou operoval u Ouessantu. V té době se admirál Rooke vracel do Anglie, když na konci září byl donucen v důsledku špatné koordinaci a bojové morálky ukončit tažení proti Cádizu. Rooke již v té době věděl o španělském konvoji; anglický kapitán Thomas Hardy na lodi \"Pembroke\", který zůstal vzadu, aby se plavil do portugalského přístavu Lagos. Kaplan na \"Pembroke\" jménem Beauvoir, původem z Jersey, se dozvěděl od upovídaného francouzského konzula o loďstvu s pokladem v přístavu, tuto zprávu Beauvoirovi potvrdil i posel z císařské ambasády v Lisabonu. Kapitán Hardy se okamžitě pustil za admirálem Rookem, kterého dohnal 17. října, aby mu zabránil překročit Biskajský záliv. Rooke se rozhodl proti Španělům vytáhnout.\n\nRooke vyslal lodě, aby prozkoumaly ústí zátoky Vigo. Vyloďovací skupina získala od jednoho zajatého mnicha informace, že část pokladu patřící španělskému králi Filipovi již byla vyložena na pevninu, ale přesto že se na palubách španělských lodí nacházelo ještě značné bohatství.\n\nVečer 22. října anglo-holandská flotila vstoupila do zátoky a proplula kolem dvou pevností města Vigo, které střílely na lodě plující kolem. Na konci zálivu v redondelském přístavu kotvily španělské lodě s pokladem a jejich francouzský doprovod, obklopený galicijskými horami. Admirál Châteaurenault převzal velení nad obranou a zablokoval úzký přístup barikádou ze dřeva a řetězů pevně svázaných dohromady. Na severním konci námořní barikády byla umístěna dělostřelecká baterie, která, podle Rookova deníku, byla složena z „15 nebo 16“ děl; na jižním konci vysoko nad úrovní moře stála pevnost Randa, skládající se ze silné kamenné věže s platformami pro děla. Prostor mezi pevností a břehem byl opevněný, ve spodní části stála dělostřelecká baterie kontrolující úžinu. Celkem se ve výzbroji pevnosti Randa nacházelo více než 30 děl. Francouzské jednotky z flotily navíc posílily jednotky prince barbanzonského, guvernéra a generálního kapitána Galície.\n\nNa palubě HMS \"Royal Sovereign\" válečná rada diskutovala o možnostech útoku. Plán nakonec zněl zničit anglickými a holandskými loděmi námořní barikádu, zatímco pěchota z lodí neutralizuje pobřežní obranu. Nicméně střetnutí na moři by nepředstavovalo klasickou námořní bitvu lodí vyrovnaných v řadě proti sobě, protože zátoka nedovolovala rozvinout bojovou linii; Rooke tak musel svou taktiku přizpůsobit situaci. Admirál ve svém deníku zaznamenal:\n\nV pondělí 23. října brzy ráno viceadmirál Thomas Hopsonn na HMS \"Torbay\" zahájil útok na barikádu, těsně následován silnou eskadrou anglických a holandských lodí, jimž velel viceadmirál Van der Goes. Poblíž každého konce bariéry nechal Châteaurenault ukotvit své největší válečné lodě, \"Bourbon\" a \"Esperance\". Podél barikády bylo zakotveno dalších pět velkých válečných lodí se soustřednou palbou připravenou směrem na střed.\n\nMezitím se James Butler, druhý vévoda z Ormonde vylodil s dvěma tisíci muži poblíž Teisu a vytáhl na pevnost Randu. Ormonde vyslal Lorda Shannon s předvojem granátníků napadnout nepřátelské pozice, hájené jednotkami o síle několika set mužů. Hradba uzavírající stranu byla zničena a baterie namířená k moři utichla včas, aby neohrožovala útok lodí na barikádu. Věž bráněná přibližně 300 francouzskými a španělskými vojáky vzdorovala o trochu déle, ale nakonec posádka nakonec podlehla Shannonovým granátníkům. Protože děla na jižním pobřeží byla napadena Ormondovými jednotkami, devadesátidělová \"Association\" zaútočila a umlčela severní baterii na opačné straně pobřeží zátoky.\n\nFregata \"Torbay\" s větrem v zádech narazila do barikády, která tak byla prolomena a \"Torbay\" vplula zezadu mezi francouzskou eskadru. Nicméně náhlý pokles síly větru zabránil tomu, aby další spojenecké lodě \"Torbay\" následovaly a Hopsonn se tak byl dočasně stál proti přesile. Francouzská ohnivá loď však vzápětí \"Torbay\" napadla, avšak ohnivá loď, obtěžkána nákladem tabáku ze španělské Indie, náhle explodovala. Hustý mrak tak zahalil anglickou loď a tak její posádka mohla uhasit oheň vypuklý na \"Torbay\". Podle deníku admirála Rooka se při incidentu utopilo 53 mužů, ale jak se vírt opřel do dalších spojeneckých lodí, ty narazily do bariéry a prorazily ji také.\n\nVe chvíli, kdy byla barikáda prolomena a pobřežní pevnosti vyřazené, byla pozice franko-španělského loďstva ztracena. Španělský admirál Manuel de Velasco vydal rozkaz lodě s poklady potopit, aby nepadly do rukou nepřítele.\n\nAngličtí a holandští se celou noc snažili zachránit svoji kořist; do rána byly všechny španělské a francouzské lodě buď zajaty, nebo skočily na dně moře. Ještě během bitvy se Angličané a Holanďané snažili ze dna zátoky vyzdvihnout poklady z potopených lodí, avšak neúspěšně.\n\nZátoka Vigo pro Francouze znamenala velkou námořní porážku: z 156 francouzských válečných lodí, dvou fregat a jedné ohnivé lodi se žádné nepodařilo vyváznout. Angličané zajali pět lodí a Holanďané jednu, zbytek francouzských lodí shořel (část zničili Spojenci a část zapálili sami Francouzi, aby lodě nepadly do rukou nepřítele). Ze španělské Stříbrné flotily přežily jen tři galeony a třináct obchodních plavidel, dalšíchg pět španělských lodí zajali Spojenci (tři Angličané, dvě Holanďané). Co nezničili Spojenci pod velením admirála Rooka dokonala eskadra admirála Shovella, která se na místě objevila o tři dny později, 27. října, a zničila zbylé lodě a pobřežní opevnění.\n\nZtráty španělského námořnictva byly tak citelné, že Španělsko zůstalo zcela závislé na francouzském loďstvu, aby udržovalo kontakt s americkými koloniemi. Bitvou v zátoce Vigo Španělsko také utrpělo velkou finanční ránu, zůstaly mu pouze dvě nebo tři velké galeony a ani jedno obchodní plavidlo; nejvíce výsledkem bitvy utrpěli soukromí překupníci s americkým zbožím, a to nejen tím, že lodě Stříbrné flotily skončily na dně vigské zátoky, ale především ohromné ztráty znamenalo především zboží na palubách potopených lodí, jako náklad pepře, šarlatu, tabáku, indiga, kožešin atd. Většina amerického stříbra však byla z lodí vyložena ještě před spojeneckým útokem a uloženo v segovijském hradu. V červnu 1703 uvedl anglický ministr mincovny Isaac Newton, že objem veškerého kovu tehdy mu předaného činil 4504 liber 2 unce stříbra (~2,043 kg) a 7 liber 8 uncí a 13 hrubých nosností zlata (~3,4 kg) v odhadované hodnotě 14 000 liber šterlinků.\n\nPočáteční zprávy o šťastném zakotvení Stříbrné flotily byly obchodníky v Holandsku přijaty s nadšením, ale zprávy o následné bitvě byly v Amsterdamu přijaty se smíšenými pocity, stejně jako zprávy o pokladech zničených nebo ukořistěných a to jak ve Španělsku, tak i v Anglii a Holandsku. V únoru 1703 vydal španělský král Filip V. represivní nařízení, aby všechno zlato a stříbro patřící anglickým a holandským obchodníkům, které přišlo se Stříbrnou flotilou zničenou v zátoce Vigo, bylo zkonfiskováno; celkem byly zabaveny kovy v celkové hodnotě asi čtyř milionů španělských pesos. Navíc si španělský král rozhodl vypůjčit stříbro od španělských obchodníků a sevilleského konzulátu; celkově si španělský král přišel na asi sedm milionů pesos, což představovalo více než polovinu hodnoty stříbra ze Stříbrné flotily a představovalo největší částku získanou španělským králem z amerického obchodu. Z finančního hlediska tak bitva byla pro Filipa paradoxně výhrou.\n\nNámořní vítězství v zátoce Vigo mělo značný vliv na další směřování Velké aliance. Po nástupu Filipa V. z bourbonské dynastie na španělský trůn se portugalský král Petr II. uzkostlivě snažil s mocným sousedem udržovat dobré vztahy a v červnu 1701 uzavřel spojenectví s Francií. Nicméně pro Portugalce byla důležitější bezpečnost zámořských kolonií v Americe, než domácí fronta. Aby dokázali ochránit své námořní cesty do Jižní Ameriky, portugalská vláda kladla důraz na to, aby se portugalské námořnictvo dokázalo měřit s dominantními námořními mocnostmi operujícími v Atlantiku. Po Rookově vítězství bylo zřejmé, že námořní převaha se posunula na stranu Spojenců.\n\nV květnu roku 1703 Portugalsko s Anglií podepsalo Metheunskou dohodu (pojmenovanou podle barona Metheuna, jenž byl vůdcem anglických diplomatů). Odtrhnutí Portugalsko od Francie bylo velkým triumfem Spojenců; s námořní základnou v Lisabonu mohlo spojenecké loďstvo ovládnout Gibraltarskou úžinu a ochromit francouzskou námořní aktivitu ve Středomoří. Nicméně s Portugalskem na své straně musela Velká aliance přehodnotit svou strategii: námořní mocnosti se nyní nacházely značně zaměstnané tažením proti Španělsku, proti kterému stála jedna spojenecká armáda se základnou v Lisabonu a druhá na východě v Katalánsku. Tato strategie se ukázala jako značná zátěž a příčinou katastrofálního tažení na poloostrově, nicméně z dlouhodobého hlediska se obchodní zisky z metheunské dohody ukázaly jako jeden ze základních kamenů budoucího britského bohatství. Námořní bitva v zátoce Vigo tak měla značný nepřímý podíl na britské prospěritě v 18. století.\n\nPoklad, který skončil i s loděmi na dně vigské zátoky se ještě během bitvy pokusili vytáhnout Angličané a Holanďané, později také Španělé a Francouzi pod velením synovce admirála Châteaurenaulta, ale neúspěšně. Poté se španělská vláda rozhodla hledání zpřístupnit soukromníkům pod podmínkou, že 90 procent nalezeného zlata odevzdají státu. Následovaly pokusy, při nichž se postupně dařilo vyzdvihávat část potopeného zlata: jako první zaznamenal úspěch roku 1720 Švéd Sjöheln a roku 1732 Španěl Juan Antonio Rivero se skupinou malajských lovců perel. V 19. století se o vytažení pokladů ze zátoky pokoušelo množství podnikatelů, jejich úspěchy byly střídavé. Pokusy probíhaly i ve 20. století a obecně neúspěšně. Ačkoliv mnohým lovců pokladů se v zátoce Vigo nepodařilo z lodí vytáhnout nic, anebo byly nálezy velmi malé, některým se posléze podařilo proslavit literární činností s tematikou hledání pokladů.\n\n"}
{"id": "440138", "url": "https://cs.wikipedia.org/wiki?curid=440138", "title": "Appalachiosaurus", "text": "Appalachiosaurus\n\nAppalachiosaurus (\"Appalačský ještěr\") je rodem dravého (teropodního) dinosaura, patřícího do nadčeledi Tyrannosauroidea (jde tedy o vzdáleného příbuzného populárního rodu \"Tyrannosaurus\"). Tento dvounohý predátor žil v období svrchní křídy (asi před 77 miliony let) na východě dnešní Severní Ameriky.\n\nObjevená kostra nedospělého jedince měří na délku 6,5 až 7 metrů a patřila jedinci vážícímu přes 600 kilogramů. Dospělci tedy mohli být ještě větší. Dnes jde o nejlépe zachovanou fosílii dravého dinosaura na východě USA. Rod i druh byl v roce 2005 popsán paleontologem Thomasem Carrem a jeho kolegy ve státě Alabama (formace Demopolis Chalk). Rodové jméno \"Appalachiosaurus\" odkazuje k oblasti Appalachie, kde byl dinosaurus objeven. Druhové jméno \"A. montgomeriensis\" je zase připomínkou oblasti Montgomery v Alabamě, odkud nález pochází.\nMateriál, podle kterého byl tento dravý dinosaurus popsán je značně fragmentarní. Sestává z lebky, spodní čelisti, obratlů, pánve a částí zadních končetin. Zajímavým objevem byl srůst dvou ocasních obratlů, způsobený zřejmě hojením po jakémsi zranění.\n\n"}
{"id": "440141", "url": "https://cs.wikipedia.org/wiki?curid=440141", "title": "Moonlight (hudební skupina)", "text": "Moonlight (hudební skupina)\n\nMoonlight je polská gothic a progressive metalová skupina.\n\n\n\n\n"}
{"id": "440145", "url": "https://cs.wikipedia.org/wiki?curid=440145", "title": "Faras", "text": "Faras\n\nFaras, dříve známé také pod jménem Pachoras, bylo významné město v Dolní Núbii v dnešním Egyptě. V 60. letech 20. století město zaplavily vody Násirova jezera a v současnosti se nachází pod jeho hladinou. Před zaplavením zde proběhly rozsáhlé archeologické výzkumy; provedl je polský tým archeologů pod vedením K. Michałowského).\n\nMěsto vzniklo v období skupiny A; v období Meroe bylo důležitým střediskem a nacházel se v něm významný chrám. V době nadvlády Egypta nad Núbií se stal Faras egyptským správním centrem ležícím proti proudu nad Abú Simbel a převládaly zde egyptské kulturní vlivy.\n\nMěsto dosáhlo vrcholu svéhd rozmachu v křesťanském období Núbie, kdy se Faras stal hlavním městem státu Nobatie. Ten byl později včleněn do Makúrie, avšak Faras zůstal nejvýznamnějším městem severu. K hlavním objeveným památkám z tohoto období patří katedrála města, která byla zcela vyplněna pískem; tak se zachovalo na zdech velké množství pozoruhodných nástěnných maleb. Tyto malby představují nejlépe dochované příklady křesťanského Núbijského umění. Znázorňují vesměs známé biblické výjevy, portréty biskupů z Farasu a panovníků. Zachráněné malby jsou dnes vystaveny ve Varšavě a v Chartúmu. Ve Farasu byly také nalezeny rozsáhlé keramické dílny, kde pravděpodobně vznikalo velké množství vysoce kvalitní keramiky tzv. zlatého období Makúrie.\n\nV pozdějším neklidném období křesťanské Núbie Faras zřejmě zaznamenal úpadek a administrativním centrem se namísto něj stalo snadněji bránitelné město Kasr Ibrím.\n\n\n"}
{"id": "440157", "url": "https://cs.wikipedia.org/wiki?curid=440157", "title": "Devatero pohádek", "text": "Devatero pohádek\n\nKniha Karla Čapka Devatero pohádek a ještě jedna od Josefa Čapka jako přívažek z roku 1932 je soubor pohádek. S milým, vstřícným humorem autor pomocí pohádkových příběhů objasňuje spoustu jevů běžného života a popisuje, co se děje ve chvílích a na místech, kam málokdy je člověk puštěn. Vysvětlí nám spoustu faktů z psí a kočičí říše nebo z profese pošťácké, loupežnické či vodnické.\n\nPoprvé vyšla v roce 1932; jako společný vydavatel byla uvedena nakladatelství Aventinum a Fr. Borový. Důvodem byla tehdejší situace, kdy se bratři Čapkové rozcházeli s nakladatelstvím Aventinum, které bylo ve finančních potížích. V roce 2015 vyšla kniha poprvé s novými ilustracemi. Nakreslila je Edita Krausová.\n\nVelká kočičí pohádka\n\nPohádka pojednává o rozbitém koleni jedné princezny a co vše se poté může stát.\nPrincezna chce vyzkoušet jestli kočky skutečně dopadají na všechny čtyři. Její Jůra ne. Dopadne totiž na hlavu, a to kouzelníkovi. To rozpoutá kolotoč, kdy uprchlého kouzelníka i s kočkou neúspěšně hledají detektivové z celé Evropy. Vypátrá ho až americký detektiv Sidney Hall.\n\nPsí pohádka\n\nTato pohádka vypráví příběh pejska Voříška, kterého se ujal jeden dědeček, naučil ho štěkat a jednou ho zapomněl v jedné hospůdce. Voříšek šel domů sám a na louce potkal tančící psí víly. Ty si po tanečku sedly k nejstarší z víl a poslouchaly její vyprávění o pokladu. Kde je poklad se však Voříšek nedověděl, ale my už víme, proč dnes všichni psi hrabou. Hledají poklad.\n\nPohádka ptačí\n\nV této pohádce je nám objasněno, proč především po ránu slyšíme ptačí švitoření. Ptáčci si podobně jako drbny na pavlači vyprávějí příběhy o osudech svého druhu. Osudy ptáčků z příběhů se často velmi podobají těm lidským příběhům a především povahovým rysům.\n\nPrvní loupežnická \n\nPrvní loupežnická je jako jediná pohádka v tomto souboru dílem Josefa Čapka. Hlavní postavou je tlustý pradědeček, povoláním sekerník a obchodník s jetelovým semínkem. Když se poté, co prodal koně, vracel s penězi a se psem Voříškem, zastihla ho bouřka. Schoval se do blízkého hostince, kde však seděli maskovaní loupežníci. Dědeček, aby se zachránil před jejich nekalostí, si vymyslel, že je loupežník Velevrah. Aby si pradědečka vyzkoušeli, dávali mu různé otázky týkající se loupežnické profese.\n\nPohádka vodnická\n\nI vodníci pořádají konference. Předmětem jejich diskuzí jsou například otázky \"proč už Česko není celé po vodou\" nebo \"proč voda už není němá\".\n\nDruhá loupežnická pohádka\n\nStarý Lotrando byl obávaným loupežníkem. Rodiče pro své děti většinou chtějí to nejlepší, proto starý Lotrando poslal svého synka do klášterní školy. U smrtelné postele mladý Lotrando otci slíbil, že bude pokračovat v jeho řemesle – neví však o jaké řemeslo se jedná. Lotrando nezdědil loupežnický talent, a proto ho okrádaní většinou přemluví, aby tak nečinil. Jednoho dne jde pro radu k převorovi, který mu navrhne, aby se stal výběrčím mýtného na hranicích. Tam se z Lotranda stane nerudný a netrpělivý výběrčí.\n\nTulácká pohádka\n\nTulák František Král byl obětí předsudků. Lidé ve městě ho nepřijali z důvodu, že vypadal jako pobuda a zloděj. Jednoho dne ho nějaký neznámý pán požádal, aby mu podržel kufřík, aby mohl chytit klobouk. František čekal na daném místě hodiny a dny, ale nikdo si zpět pro kufřík nepřišel. Po dvou dnech ho četníci odvedli do vězení pro krádež. Pán od kufříku se vše dověděl, zachránil Františka a nechá mu i kufřík s 1,5 milionem korun. Hlavní hrdina časem tyto peníze ztratí a opět se ocitne jako tulák na náměstí, kde k němu přiletí bílá vrána. V tu chvíli se stává králem bílých vran.\n\nVelká policejní pohádka\n\nPolicajti, kteří měli noční službu se nudili a začali si vyprávět příběhy. Jedním z nich byl příběh strážníka Vokouna, který na Žižkově sťal hlavy sedmihlavému drakovi, který věznil princeznu muciánskou. Když princeznu Vokoun zachránil, zatelegrafoval panu králi, který mu za záchranu dcery chtěl dát půl království. Vokoun si však vzal jen sáček tabáku.\nDalší příběh byl o jiném četníkovi, který jednou našel obrovské vejce, z kterého se vyklubala saň. Pojmenovali ji Amina. Protože Amina sežrala vše, co potkala, četníci ji odnesli do spolku pro ochranu zvířat, kde se jí ujal pan Trutina. Ten kvůli sani byl propuštěn z práce i z bytu a neměl žádné prostředky, aby se mohl o Aminu starat. Nemohl pořídít ani sedm psích známek – na každou hlavu jednu. Když bylo nejhůře, Amina se proměnila v princeznu, odstěhovali se do jejího království a pan Trutina se stal králem.\n\nPošťácká pohádka\n\nVypráví o pošťáku Kolbabovi, kterému se jednoho dne do rukou dostal dopis bez adresy. Pošťákovi poradili poštovní skřítci, kteří každou noc hrají karty s dopisy, aby si dopis přečetl a vyhledal adresáta. Pošťák Kolbaba dlouhou dobu putoval po světě, aby se dopis dostal do správných rukou.\n\nVelká pohádka doktorská\n\nJe o omylu poslů sultána solimánského. Ti měli za úkol přivézt doktora z Čech, jehož jméno začíná na Dr. Přivezli však dr-voštěpa, ale i ten dokázal vyléčit smutnou a sešlou princeznu solimánskou.\n\nKrásné náměty jsou vždy velkým lákadlem pro filmové zpracování. Především Čapkova tvorba poskytuje i možnost pro vlastní úpravy. Čeští tvůrci vytvořili jak animované verze pohádek, tak povětšinou byly pohádky zpracovány jako hraná televizní tvorba.\n\nV animované verzi byly zpracovány pohádky \"Vodnická\" (1973), \"Loupežnická\" (1964), \"Pošťácká\" (1961), \"Doktorská\" (1963), \"Psí\" (1959) a \"Tulácká\" (1972), které režíroval Eduard Hofman a pohádky vyprávěl Karel Höger. \n\nRuské animované pohádky:\n\nÚprava Čapkových pohádek pro televizní tvorbu byla zpracovávána v 70. a 80. letech 20. století.\n\n\n\n\"Velká kočičí pohádka\" (Большая кошачья сказка), 1965, režíroval David Karasik.\n\nVolné zpracování \"Velké pohádky doktorské\" a \"Druhé loupežnické pohádky\" scenáristy Zdeňka Svěráka a režiséra Karla Smyczka ve filmu \"Lotrando a Zubejda\" z roku 1997.\n\n\n"}
{"id": "440159", "url": "https://cs.wikipedia.org/wiki?curid=440159", "title": "Velká cena Německa silničních motocyklů 2008", "text": "Velká cena Německa silničních motocyklů 2008\n\nVelká cena Německa silničních motocyklů 2008 se uskutečnila od 11.-13. července, 2008 na okruhu Sachsenring.\n\nDesátý podnik Mistrovství světa hostil německý Sachsenring.Do boje o titul se začala hlásit továrna Ducati společně s úřadujícím světovým šampiónem Casey Stoner.Pedrosa a Rossi mají stále náskok před australanem a oba tu podle papírových předpokladů přijeli jako favorité. Pedrosa tu zvítězil během poslední čtyř let třikrát a Rossi to dokázal celkem pětkrát.\n\nPod Marcem Melandrim se silně otřásá židle u Ducati.Množí se spekulace o ukončení spolupráce s italskou továrnou a případném zájmu Kawasaki o jeho osobu.Japonci dokonce nabídli Melandrimu pro závod v Německu motocykl v případě ukončení spolupráce s Ducati.\n\nIndianapolis poprvé přivítal speciály MotoGP.Všichni výrobci motocyklů se zúčastnili dvoudenních testů.Oba dva dny byla nejrychlejší Ducati v sedle s testovacím jezdcem Canepou.Nejlepší čas měl hodnotu 1:43.007.\n\nLoris Capirossi se konečně vrací zpět do závodů.Naopak John Hopkins by se měl do kolotoče MotoGP vrátit nejdříve v Brně.\n\nmokrý závod\n\nRossi předjíždí Toselanda a Lorenza a jde na 5.místo.\nVermeulen předjíždí Edwardse a jde na 3.místo.\nMelandri padá končí.\n\nCasey Stoner vybojoval už třetí vítězství za sebou a to se mu podařilo už podruhé v kariéře.\n\nChris Vermeulen,Sylvain Guintoli a Randy de Puniet vybojovali svá nejlepší umístění.\n\nLetos potřetí se stalo,že bodovalo jen třináct jezdců.\n\nMokrý závod\n\nPasini předjíždí Laie a jde na 5.místo.\nDebon odstupuje ze závodu.\nAbrahám padá a končí.\nAoyama předjíždí Pasiniho a jde na 5.místo.\nBautista předjíždí Pasiniho a jde na 5.místo.\n\nTalmacsi předjíždí Corteseho a jde na 6.místo.\nTalmacsi předjíždí Terola a jde na 5.místo.\nDi Meglio předjíždí Terola a jde na 6.místo.\nOlive chybuje a propadá se na 9.místo.\nOlive odstupuje pro technické potíže.\nGadea pro poruchu odstupuje.\nKoyama padá a končí.\n"}
{"id": "440161", "url": "https://cs.wikipedia.org/wiki?curid=440161", "title": "Tanka", "text": "Tanka\n\nTanka je japonská básnická forma dříve nazývaná waka, využívající sylabický verš.\n\nV 19. století se rozšířila i mimo japonskou poesii. Má pět veršů, z nichž první a třetí mají pět slabik a ostatní sedm. Někdy se tak uvádí schéma 5-7-5-7-7. První tři verše jsou označovány jako \"kaminoku\" (horní fráze) a poslední dva jako \"šimonoku\" (spodní fráze). Původně byla tanka zakončením (posláním, envoi) delší básně, v níž se pravidelně střídaly pětislabičné a sedmislabičné verše (taková forma se nazývá čóka). Až v pozdější době začali básníci jako Kakinomoto no Hitomaro (662-710) psát tyto závěrečné sloky samostatně – tanka byla pro jednodušší a všednější emoce vhodnější než delší, slavnostnější a vážnější čóka.\n\nV desátém století čóka ustoupila do pozadí a tanka se stala nejčastější formou oboru waka. Časté byly literární texty, v nichž se střídala próza a básně formou tanka – vyvinula se také zvláštní společenská hra, při které jeden zaimprovizoval první tříverší tanky a druhý na ně musel odpovědět dvojverším, taková báseň se nazývá renga, \"řetězová báseň. Později vznikla její modifikace, zvaná haikai no renga, \"hravá renga,\" ze které se vyvinulo haiku (název haiku=spojení slov hokku, horní sloka a haikai, hravý)\n\nBásně tanka jsou i dnes velmi populární, tvoří spolu s formou haiku (které se vyvinulo právě z rengy – jde o osamostatněné první tříverší tanky) nejčastější formy japonské poesie. Výbor parafrází z japonských tanka pořídil Bohumil Mathesius pod názvem \"Verše psané na vodu\".\n\n a doplněn o informace, čerpané ze spisů českého překladatele Antonína Límana.\n"}
{"id": "440166", "url": "https://cs.wikipedia.org/wiki?curid=440166", "title": "Andrej Čikatilo", "text": "Andrej Čikatilo\n\nAndrej Romanovič Čikatilo ( 16. října 1936, Jabločnoje, Sumská oblast – 14. února 1994, Novočerkassk) byl sovětský sériový vrah a kanibal, známý jako rostovský řezník, rudý nebo rostovský rozparovač. V letech 1978–1990 zavraždil nejméně 52 dětí a žen (2/3 z nich mladších 17 let), převážně v okolí Rostova. Části těl svých obětí jedl.\n\nNarodil se ve vsi Jabločnoje na Ukrajině. Jeho otec byl vojákem Rudé armády, později byl zajat Němci a po konci války vězněn jako zrádce. Jeho dětství bylo traumatizující. Některé prameny uvádějí, že byl často bit za noční pomočování, podle jiných se však jednalo o časté poluce. Jeho starší bratr Stěpan se údajně stal v 10 letech obětí kanibalismu při hladomoru na Ukrajině, nebylo to ale prokázáno. Čikatilo zažil německou okupaci Ukrajiny a nálety, vypalování vesnic a střílení, což popsal jako \"horory\". S matkou se musel skrývat a jejich obydlí bylo vypáleno. Během poválečného hladomoru v letech 1946-47 trpěl hlady. Přestože v období dospívání trpěl vyloučením z kolektivu, sebenenávistí a impotencí, byl vynikajícím studentem. Měl v úmyslu studovat práva v Moskvě, neuspěl ale při přijímacích zkouškách, pracoval proto jako opravář telefonů. Jeho první sexuální zkušeností byla ejakulace při potyčce s kamarádem. V roce 1963 se oženil a přes Andrejovu impotenci se mu v roce 1965 narodila dcera Ludmila a v roce 1966 syn Jurij. V roce 1971 vystudoval dálkově ruskou literaturu a do roku 1978 pracoval jako učitel.\n\nNěkolikrát se v průběhu své kariéry pokusil své studenty pohlavně zneužívat, a proto byl nucen odejít a začal pracovat jako úředník v továrně. V roce 1978 se přestěhoval do menšího města Šachty poblíž Rostova, kde se dopustil první vraždy. 22. prosince téhož roku vylákal devítiletou dívku Jelenu Zakotnovovou do starého domu. Chtěl ji znásilnit, ale nepodařilo se mu dosáhnout erekce. Dívku proto uškrtil a ubodal, přičemž ejakuloval. Za tuto vraždu byl omylem zatčen a popraven muž jménem Alexandr Kravčenko, který se přiznal pod vlivem mučení. Čikatilo byl jedním z podezřelých. Kvůli neshodám s manželkou si ve městě pořídil menší stavení, kam chodil trucovat. Právě tam se našly některé stopy, včetně krevních skvrn. Čikatilo byl však členem strany, měl rodinu, vysokoškolský titul a řádné zaměstnání. Kriminalistům se jako pachatel zdál málo pravděpodobný.\n\nDalší vraždu spáchal v roce 1981, kdy se pokusil o pohlavní styk s prostitutkou Larisou Tkačenkovou. Nemohl však dosáhnout erekce, prostitutka se mu začala posmívat a Čikatilo ji uškrtil. Několik vražd spáchal v roce 1982. Často čekal na autobusových či vlakových zastávkách, kde se pohybovalo velké množství prostitutek a tulaček, které chodily se zákazníky souložit do lesa nedaleko stanice. Čikatilo nebyl normálního styku schopen, ale chtěl se v tomto ohledu také nějak realizovat. Proto lákal děti nebo dospělé ženy také do lesa, kde je ve vhodný okamžik zabil. Orgasmu byl schopen dosáhnout pouze při vraždě.\n\nV roce 1983 bylo po nálezu šesti mrtvých těl zahájeno intenzivní vyšetřování, kterého se účastnilo až 200 lidí. Nejvíce nálezů však pocházelo z roku 1984, kdy mohli díky konzervačním schopnostem sněhu a zmrzlé půdy vyšetřovatelé konečně prozkoumat několik těl, která ještě nebyla v rozkladu. Těla nesla stejné znaky poškození, mnohačetné bodné rány nožem s jednou čepelí vedené do hrudníku, břicha a pohlavních orgánů, odkousnuté bradavky u žen a amputovaný penis u chlapců, vypíchnuté oči a někdy odstraněné některé menší části těl, jako např. prst, oční víčka, rty či nos. Kvůli rozdílnosti obětí, toho, že se jednalo o chlapce i dívky, a možná i pro neochotu uvěřit, že by Sovětský svaz mohl mít sériového vraha s tak velkým počtem obětí, byla tendence vyšetřování pojmout jako pátrání po gangu více pachatelů, přičemž vrah byl profilován jako gay.\n\nNěkolik lidí bylo kvůli vraždám neprávem zatčeno, jeden dříve odsouzený sexuální delikvent spáchal v průběhu vyšetřování sebevraždu. Všichni zatčení museli být propuštěni, protože i přes jejich uvěznění vraždy pokračovaly. V roce 1984 byl pro jiné přestupky Čikatilo na krátkou dobu zatčen, odsouzen a na tři měsíce uvězněn. V té době mu také provedli krevní testy, které se však neshodovaly se stopami zachycenými na místě vražd. Krevní skupina pachatele (AB) se neshodovala s krevní skupinou Čikatila (A). Při soudním jednání byl rozpor zcela vážně vysvětlen tak, že Čikatilo má vzácnou odchylku od normy a jeho sperma nese jinou krevní skupinu. Soud vysvětlení akceptoval. Skutečnou příčinou byla pravděpodobně nedbalá práce laboratoře. Vyšetřovatel požadoval více lidí, počítače pro efektivní evidenci důkazů a konzultaci s FBI, což mu bylo striktně zakázáno jako zcela nepřípustné. Další komplikací vyšetřování bylo to, že osoby ve vedoucích pozicích sovětské policie zakazovaly zveřejnění informací o případu, neboť by tak přiznaly, že sérioví vrazi nejsou jen v kapitalistických zemích.\n\nPo propuštění si našel práci ve městě Novočerkassk, kde pokračoval ve vraždách. Některé vraždy se odehrály na jeho obchodních cestách. Jeho motivem bylo to, že pouze při zabíjení byl schopen dosáhnout erekce. Policejní vyšetřování bylo čím dál masivnější. Svou poslední oběť, dvaadvacetiletou Světlanu Korostikovou, zavraždil 6. listopadu 1990. V té době již policie masivně hlídkovala po celé oblasti, a to jak v uniformách, tak v civilu. Po vraždě Korostikové byl Čikatilo právě policistou v civilu přistižen, jak vychází z lesa, kde se vražda odehrála. Vymlouval se prý na to, že sbíral houby, ale protože byl příliš formálně oblečen a nesl pouze nylonovou sportovní tašku, nevhodnou ke sběru hub, byl policistou legitimován. Policista později uvedl, že se mu zdál podezřelý jak svým formálním oděvem, tak faktem, že byl velice špinavý a měl na sobě i stopy krve. Kdyby jej tehdy policista také prohledal, zjistil by, že v tašce nesl uřezané prsy své oběti.\n\nPoté, co bylo v lese objeveno tělo zavražděné Korostikové, policie zaměřila svoji pozornost právě na něj a začala jej prověřovat. Bylo zjištěno, že byl již nejméně jednou v minulosti nepřímo spojován s obdobnou vraždou (v roce 1978 byl krátce před činem spatřen ve společnosti své první oběti). K tomu, aby byl býval zatčen, však chyběly potřebné důkazy. Proto jej začala policie nepřetržitě sledovat. 20. listopadu 1990 opustil svůj byt a procházel se po městě. Cestou opakovaně oslovoval cizí osamělé děti. Policie se tedy rozhodla konat a zatkla jej.\n\nPo zatčení byl objeven další nepřímý důkaz proti němu, jeho předposlední oběť byl silný šestnáctiletý chlapec, Viktor Tišenko, který se před smrtí zuřivě bránil – policie našla na místě činu známky prudkého zápasu. Při lékařském vyšetření bylo zjištěno, že zranění na jeho prstu pochází od lidských zubů – měl ukousnutý nehet, ránu do živého masa a zlomenou prstní kůstku. Přes tak relativně vážné poranění si nenechal Čikatilo v době před svým zatčením ruku ošetřit. Policie však přesto měla velmi málo důkazů. Proto se policisté rozhodli namluvit mu, že je velice nemocný člověk a potřebuje pomoc, chtěli tak v něm vzbudit dojem, že nebude za svoje činy souzen, protože je šílený. Pomohl psychologický profil (tehdy ještě ojedinělý postup) vypracovaný během let honu na maniaka. Byl natolik přesný, že se Čikatilo údajně po rozhovoru s psychologem rozplakal a přiznal k vraždě celkem 56 lidí.\n\nSoud s maniakem byl velmi sledovanou událostí. Vstup do soudní síně byl pro velký zájem povolen jen nejbližším příbuzným obětí. I těch však bylo tolik, že soudní síň byla naplněna k prasknutí. Zatímco ve vazbě se choval velmi slušně a normálně, při soudním procesu byl hrubý a patrně se snažil vyvolat dojem blázna – ukazoval své genitálie, zcela bez souvislosti vykřikoval, že není homosexuál, tvrdil, že je těhotný a že kojí. Soud byl provázen hysterickými výpady ze strany příbuzných obětí, zejména ve chvílích, kdy naturalisticky líčil otřesné vraždy a to, jak poté vařil jednotlivé části těl. Vzhledem k reálnému riziku napadení vraha otřesenými rodinnými příslušníky obětí byl Čikatilo po celou dobu soudu uzavřen v kleci. Byl odsouzen k trestu smrti, ruský prezident Boris Jelcin zamítl 4. ledna 1994 žádost o milost a 14. února 1994 byl ve věznici v Novočerkassku zastřelen střelou za pravé ucho.\n\nPřestože jeho svědomí mělo tížit třiapadesát doložených vražd, jeho poslední slova byla: „Nevystřelte mi mozek z hlavy. Japonci si ho budou chtít koupit!“\n\nČikatilova manželka dodnes tvrdí, že o zvěrských činech svého muže neměla ani ponětí. Po manželově zatčení spolu s dětmi změnila své příjmení na Odnačeva, jak se jmenovala za svobodna.\n\nČikatilův syn Jurij často v médiích prohlašoval, že jeho otec byl nevinný. Stal se údajně obětí komunistického vykonstruovaného honu na pachatele. V jednom rozhovoru Jurij Čikatilo (Odnačev) uvedl: „Možná že nějaké ty oběti byly, ale ne padesát šest.“ Poté se ale on sám dostal do konfliktu se zákonem.\n\nJiný slavný ruský sériový vrah Alexander Pičuškin, nazývaný podle místa svých činů též Bitsevský maniak, anebo známější též i pod mediální přezdívkou „Šachovnicový vrah“ (podle způsobu, modus-operandi, jeho vražd), sám sebe u soudu označil za „Čikatilova nástupce“. Pičuškin se dále vychloubal s tím, že zvládl pokořit Čikatilův rekord v počtu obětí na 62. Litoval pouze toho, že mu do „šachovnicové sbírky“ chyběly dvě vraždy.\n\nO Čikatilovi bylo napsáno několik knih a natočeno několik filmů.\n\n\nV souvislosti s Čikatilovými zločiny zemřel i Alexandr Kravčenko, mylně obviněný z vraždy první oběti; jeden z podezřelých – sexuální delikvent, který v průběhu vyšetřování spáchal sebevraždu, a též jeden neznámý mladík, který byl v době, kdy se vyšetřování zaměřovalo na homosexuály, zatčen in flagranti a po výslechu se oběsil v cele předběžného zadržení.\n\nČikatilo vraždil především na území Ruské SSR, ale některé oběti zavraždil také na území Ukrajinské SSR a Uzbecké SSR.\n\n"}
{"id": "440171", "url": "https://cs.wikipedia.org/wiki?curid=440171", "title": "Trať 086", "text": "Trať 086\n\nTrať 086 je může znamenat\n"}
{"id": "440173", "url": "https://cs.wikipedia.org/wiki?curid=440173", "title": "Lucio Fulci", "text": "Lucio Fulci\n\nLucio Fulci (17. července 1927, Řím - 13. března 1996, Řím) byl italský režisér, scenárista a herec.\n\nPatří k nejvýznamnějším režisérům žánru giallo, jeho velmi brutální, mnohdy nicméně kultovní hororové filmy jako \"Zombi 2\" (1979) nebo \"The Beyond\" (1981), mu vynesly titul \"kmotr krváků\" (\"Godfather of Gore\"). Narodil se v přísně katolické rodině, v jeho názorech se mísí katolicismus (ke kterému se sám velmi hlásil) a marxismus (ke kterému reálně směřoval). Vystudoval medicínu, stal se ale filmovým kritikem. V sedmdesátých letech začal točit thrillery a gialla, velmi kontroverzní pro velkou brutalitu, ale také velmi úspěšné. Slávu mu získal film \"Non si sevizia un paperino\" (\"Nemuč kachničku\", 1972). Mezinárodního úspěchu dosáhl v roce 1979 velmi brutálním filmem \"Zombi 2\", později pokračoval nadpřirozenými horory, které patří k tomu nejbrutálnějšímu a nejúspěšnějšímu, co bylo kdy v horrorovém žánru natočeno: \"City of the Living Dead\" (1980), \"The Beyond\" (1981), \"The house by the cemetery\" (1981), \"The Black Cat\" (1981), \"The New York Ripper\" (1982). \n\nVětšina z filmů byla velmi úspěšná, ač jde o velmi brutální splattery, převážně ale mezi hororovými fanoušky, oficiální kritika jeho díla většinou ignorovala. Méně úspěšný byl Fulci v osmdesátých letech, kdy se kvůli osobním a zdravotním problémům soustředil na snadnější televizní produkci. Někdy je Fulci uváděn v souvislosti s jiným italským horrorovým režisérem, Dariem Argentem, jehož byl konkurentem a rivalem - až na sklonku Fulciho života spolu chtěli natočit film \"M.D.C. - Maschera di Cera\" (dokončeno 1997), Fulci ale před dokončením zemřel. Jeho filmy jsou velkým zdrojem inspirace pro Quentina Tarantina. Fulciho filmy jsou mezi hororovými fanoušky stále velmi populární, častý je například nápis na tričku: \"\"Fulci lives!\"\" (Fulci žije).\n"}
{"id": "440174", "url": "https://cs.wikipedia.org/wiki?curid=440174", "title": "Shaochilong", "text": "Shaochilong\n\nShaochilong („drak se žraločími zuby“) byl rodem dravého dinosaura (teropoda) z čeledi Carcharodontosauridae. Žil v období svrchní křídy (stupeň turon, asi před 92 miliony let) na území dnešní Číny (geologické souvrství Ulansuhai). Typovým druhem je \"S. maortuensis\", původně popsaný jako \"Chilantaisaurus maortuensis\" v roce 1964. V roce 2009 byl však překlasifikován a znovu popsán pod novým rodovým jménem.\n\nHolotyp IVPP V2885.1-7 sestává z nekompletních pozůstatků jediného exempláře. Jak ukázala nová studie z roku 2009, jde o prvního známého karcharodontosaurida z Asie. Tento dinosaurus byl příbuzný obřím argentinským teropodům, jako byl rod \"Giganotosaurus\" nebo \"Mapusaurus\". Dosahoval délky kolem 6 metrů, byl tedy menším zástupcem této čeledi.\n\n\n"}
{"id": "440176", "url": "https://cs.wikipedia.org/wiki?curid=440176", "title": "Otto Placht", "text": "Otto Placht\n\nOtto Placht (* 31. října1962 Praha) je český malíř a výtvarník.\n\nV 80. letech se věnoval expresionistické malbě a ve své tvorbě se snažil o výtvarné zmapování chaosu a teorie fraktálů. V roce 1984 měl první vlastní autorskou výstavu; v letech 1982–1988 studoval na Akademii výtvarných umění v Praze a v letech 1990–1993 pak pracoval jako asistent v \"Ateliéru monumentální tvorby\" pod vedením Jiřího Načeradského.\n\nV roce 1993 se vypravil do peruánského města Pucallpa a od této doby je jeho tvorba silně ovlivněna výtvarným projevem domorodých obyvatel džungle a exotickým prostředím amazonského pralesa. Později se oženil s dívkou z peruánského indiánského kmene Šipibó; mají spolu tři děti.\n\nStřídavě pobývá v Peru a pražských Strašnicích. Je synem české lékařky Radany Königové.\n\n"}
{"id": "440178", "url": "https://cs.wikipedia.org/wiki?curid=440178", "title": "Elena Văcărescu", "text": "Elena Văcărescu\n\nElena Văcărescu (francouzsky Hélene Vacaresco, 21. září 1864 - 17. února 1947) byla rumunsko-francouzská spisovatelka, jeden z posledních potomků slavné rumunské básnické rodiny Văcărescu.\n\nNarodila se v rodině šlechtických prominentů. Mládí strávila na rodinném statku poblíž Târgoviște. Zajímala se o anglickou a francouzskou literaturu, setkala se s Victorem Hugem a Sully Prudhommem. V roce 1888 se setkala s tehdejší rumunskou královnou Alžbětou z Wiedu, manželkou krále Karla I., která sama byla literárně činná. Královna měla k básnířce velmi blízký vztah.\n\nProtože královský pár neměl dědice a následníka trůnu, adoptoval král Karel I. roku 1881 svého synovce Ferdinanda. Roku 1889 jej rumunský parlament uznal za následníka trůnu a Ferdinand přibyl do Rumunska. Mezi princem následníkem, naprostým cizincem ve svém novém domově, a Elenou vznikl hluboký vztah. Alžběta, jež k Eleně velmi lnula, románek podporovala, ignorujíc skutečnost, že manželství mezi oběma mladými lidmi bylo nepřípustné – podle rumunské ústavy z roku 1866 následníkovi trůnu nebylo dovoleno oženit se s Rumunkou. Nešťastná aféra způsobila roku 1891 velký rozruch a dynastickou krizi; výsledkem byl exil obou žen – Alžběta odjela do Neuwiedu a Elena do Paříže, zatímco Ferdinand se vydal na cestu po Evropě hledat nevěstu, jíž se nakonec stala vnučka královny Viktorie, princezna Marie z Edinburghu.\n\nElena se pak nadále věnovala literární činnosti, překládání rumunských básníků do francouzštiny, účastnila se několika mírových kongresů.\n"}
{"id": "440179", "url": "https://cs.wikipedia.org/wiki?curid=440179", "title": "Cliff Burton", "text": "Cliff Burton\n\nClifford Lee Burton (10. února 1962 Castro Valley, Kalifornie – 27. září 1986 Ljungby, Švédsko) byl baskytarista thrash metalové skupiny Metallica. Byl znám svým specifickým pojetím baskytary jako sólového nástroje. Dodnes je považován za nejlepšího baskytaristu skupiny, a za jednoho z nejlepších baskytaristů všech dob.\n\nCliff byl synem dvou hippies ze San Francisca – Jan a Raye Burtonových – a ideály hippies byl ovlivněn po celý svůj život.\n\nOd 6 let hrál na klavír, v roce 1978 se však rozhodl pro baskytaru, na níž cvičíval i 6 hodin denně. Po ukončení střední školy navštěvoval hudební kurs na Napa Valley Junior College. Miloval klasiku, jazz, blues, country, ne moc typické styly pro metalového hráče, ale přesto dobré pro skvělého hudebníka. Ve své hře byl ovlivněn baskytaristy z Rush (Joe Perna), Black Sabbath (Geezer Butler) a Motörhead (Lemmy Kilmister).\n\nNa přelomu 70. a 80. let 20. století hrál v několika místních kapelách a v roce 1982 se připojil k Metallice. Na postu baskytaristy nahradil Rona McGowneyho. Hetfield a spol. si Cliffa povšimli v klubu \"Whiskey a Go Go\", kde hrál se svou kapelou \"Trauma\".\n\nPoprvé s Metallicou vystoupil 3. března 1983. Za svého působení v kapele nahrál pouze tři alba (Kill 'Em All, Ride the Lightning a Master of Puppets), jež však patří k nejvýznamnějším v historii metalu. Album \"Master of Puppets\" je považováno za nejlepší album Metallicy.\n\nDíky kombinování bluesových, jazzových a klasických stylů zásadním způsobem ovlivnil hudbu Metallicy.\n\nPoslední píseň, kterou s Metallicou hrál, byla Blitzkrieg dne 26. září 1986, když byla kapela na evropském turné. Následující den časně ráno zemřel při nehodě autobusu - kapela jela právě ze Stockholmu do Kodaně. Autobus se dostal do smyku, načež Cliff vypadl z autobusu, který na něj následně spadl. Zemřel na místě nehody ve věku 24 let.\n\nZprvu se uvažovalo, jestli autobus nedostal smyk kvůli náledí. Bylo však zjištěno, že cesta byla suchá a teplota byla okolo 2 °C. To bylo taktéž potvrzeno policií, která také žádný led nenašla. Místo toho přišla se zprávou, že stopy na místě nehody byly přesně takové, jako když řidič za volantem usne. Avšak řidič pod přísahou uvedl, že byl zcela odpočatý, jeho svědectví potvrdil i druhý řidič. Bylo rozhodnuto, že řidič není za nehodu zodpovědný a žádné obvinění proti němu nebylo vzneseno.\n\nPo smrti se Cliffovi dostalo několika poct. Skupina Anthrax mu věnovala album Among the Living, frontman Megadeth a bývalý kytarista Metallicy Dave Mustaine pro něho složil píseň \"In My Darkest Hour\".\n\n4. dubna 2009 byl Cliff Burton posmrtně uveden společně s ostatními členy Metallicy do Rokenrolové síně slávy. Ocenění za syna převzal jeho otec Ray Burton, který stál na jevišti s Metallicou. Uvedl přitom, že Cliffova matka Jan byla největším fanouškem kapely.\n\n"}
{"id": "440181", "url": "https://cs.wikipedia.org/wiki?curid=440181", "title": "Léčivá rostlina", "text": "Léčivá rostlina\n\nLéčivá rostlina (\"léčivka\" či \"léčivá bylina\") je taková rostlina, která obsahuje účinné látky příznivě ovlivňující nepříznivý stav organismu. Léčba pomocí rostlin se nazývá fytoterapie. K léčení jsou užívány tzv. drogy – určité části rostliny. Databázi v lékárnictví takto využívaných drog popisují lékopisy, které stanovují parametry oficiální drogy. Lékopisy neobsahují všechny léčivé rostliny. Z přibližně 3 700 taxonů vyšších rostlin rostoucích na území České republiky se v průběhu staletí k léčebným účelům užívalo asi 800 druhů a nyní se jich takto používá asi 200. Celosvětově je z 250 000 známých druhů vyšších rostlin k léčení používáno více než 10 000 druhů.\n\nAlkaloidy jsou dusíkaté látky zásadité povahy; jsou to metabolity aminokyselin, v molekule mají vždy jeden nebo více atomů dusíku. V rostlinách většinou nejsou volné, vyskytují se téměř výhradně jako soli organických kyselin. Často mají silné fyziologické účinky a většinou jsou jedovaté. V rostlině zpravidla nebývá pouze jediný alkaloid, častěji se vyskytují ve skupině strukturálně příbuzné. Z důvodu významného farmakologického účinku jsou alkaloidy poměrně detailně prozkoumány. Vyskytují se u řádu liliotvarých, ocún, kýchavice, u čeledi makovitých, mák – alkaloidy morfin, papaverin, kodein, tebain a cca 20 dalších alkaloidů; vlaštovičník – alkaloid chelidonin a nejméně 15 dalších; pryskyřníkovitých, oměj – silně jedovatý alkaloid aconitin; lilkovitých, lilek, rulík – alkaloid atropin,scopolamin; blín, paprika; hvězdnicovitých bělotrn – nejedovatý alkaloid echinopsin; Největší obsah alkaloidů mají rostliny těsně před rozkvětem nebo v začátku květu. Na alkaloidy nejbohatšími částmi jsou semena, listy, kůra a kořeny; květy naproti tomu mají obsah výrazně menší. Bylo prokázáno, že obsah alkaloidů v rostlině kolísá v průběhu dne; jsou známé i pohyby alkaloidů mezi jednotlivými částmi rostliny. Tím byla prokázána aktivní úloha alkaloidů v metabolizmu rostliny. Vlastní funkce alkaloidů není zatím ještě zcela plně objasněna. Alkaloidy obsahuje i sklerocium paličkovice nachové-námel – ergolinové alkaloidy aj.\n\nPrvní alkaloid úspěšně izoloval Friedrich W. A. Sertürner v r. 1803 v Německu; jednalo se o morfin jakožto nejdůležitější alkaloid z máku. Poté následovaly další alkaloidy: strychnin (r. 1818); chinin (r. 1820); koniin (r. 1827); nikotin (r. 1828); atropin, kolchicin (r. 1833) atd.\n\nGlykosidy jsou esterové deriváty sacharidů působící především svou nesacharidovou složkou. Obsah glykosidů v droze je závislý na době sklizně a vhodném způsobu sušení.\n\nFlavonoidy jsou fenolytické látky náležející mezi rostlinné sekundární metabolity; mají vlastnosti podobné vitamínům. Celkem k flavonoidům patří přes 60 látek. Mají výrazné pozitivní biologické účinky, a proto se také označují jako bioflavonoidy. Podle chemické struktury se dělí na flavony, flavonoly, flavanony, antokyanidiny, katechiny atd. Z mnoha biologických účinků flavonoidů jsou nejvýznamnější zejména účinky antisklerotické, dále kladné působení na pružnost a pevnost cévních stěn, včetně zlepšování jejich prostupnosti. Nově se hovoří i o kancerostatickém působení některých flavonoidů. Mimoto je prokázán regenerační účinek na jaterní tkáně, dále účinek uroseptický. Některé z nich působí i jako významná spasmolytika a všechny pak obecně jako geriatrika, především pro jejich protektivní a regenerační účinek na stárnoucí organismus. Mezi zdroje flavonoidů patří např. nať routy vonné, nať pohanky, květ černého bezu a všechny drogy z hlohu, jakož i mnoho dalších.\n\nNěkteré flavonoidy působí silně antioxidačně. Mezi zdroje nejsilnějších antioxidantů patří borůvky, černý rybíz, ostružiny, maliny, malinoostružiny, černý bez, hloh, třezalka, lékořice, aronie, lípa, grapefruity, nerafinovaný olivový olej, pohanka, červené víno, kakao, rajčata, ale i cibule. Ta například má vysoký obsah antioxidantu kvercetinu, který jak bylo prokázáno, brzdí růst rakovinných buněk, má protizánětlivé, antivirové a antibiotické účinky; dále snižuje vysokou hladinu cholesterolu, ředí krev a tím omezuje riziko embolií.\n\nHormony jsou v podstatě chemickými regulátory funkcí jednotlivých tělesných orgánů a jejich vzájemného vyváženého působení; jsou to sloučeniny, které slouží v těle mnohobuněčných organizmů (tj. rostlin i živočichů) jako v podstatě chemický posel informace od jedné buňky (nebo skupiny buněk) ke druhé. Z chemického hlediska je dělíme na deriváty aminokyselin, oligopeptidy, menší polypeptidy bílkovinného charakteru a steroidy. Hormony mají příznivý biologický účinek i při velmi nízkých koncentracích a jejich vyrovnaná hladina v krvi je základní podmínkou správné funkce celého organismu, jeho dobrého fyzického i psychického stavu. Látky podobné ženským pohlavním hormonům jsou obsaženy například v lékořici, ve chmelu, v květu jeřábu, ale obsahují je i brambory. Látky podobné mužským pohlavním hormonům obsahuje např. plod kaštanu. Látky podobné dalším steroidům jsou např. v lékořici, kořeni jehlice trnité (Ononis spinosa) atd.\n\nEnzymy jsou důležité látky bílkovinného charakteru, které v organismu fungují jako katalyzátory katalyzátory při různých biologických procesech. Patří mezi ně například známý pepsin, který reguluje trávící pochody a zlepšuje peristaltiku; trypsin, který rozkládá odumřelé tkáně a působí detoxikačně; nebo trombin, který ovlivňuje srážlivost krve. Některé rostlinné enzymy spolupracují při rozkladu bílkovin. Jsou to především protázy a proteinázy, které jsou obsaženy v tropickém ovoci jako ananas, papaya, fíky. Enzymy nazýváme podle mezinárodní nomenklatury a je pro ně vyhrazena koncovka -asa (áza). Tak například glukosidázy působí jako katalyzátory při štěpení polysacharidů atd. Enzymy se v organizmu zúčastňují většiny životních dějů a pochodů; ve většině rostlin se nacházejí v poměrně velkém množství. Pokud chceme, aby tělo enzymy z rostlin efektivně využilo, měli bychom přednostně používat byliny a zeleninu v surovém stavu, např. ve formě šťávy. Správným sušením se sice většina enzymů zachová, avšak vykazují již nižší účinnost. Naproti tomu varem léčivé drogy, např. při přípravě čaje se všechny enzymy zničí.\n\nSilice jsou vonné olejovité látky nerozpustné ve vodě. Siličné drogy mohou být použity jako léčiva:\nMnohé siličné rostliny se uplatňují také jako koření (badyán, skořice, pepř černý, zázvor, aj.).\n\nTřísloviny jsou deriváty kyseliny gallové. Mají svíravou chuť a schopnost srážet bílkoviny, alkaloidy a těžké kovy. Proto se uplatňují při průjmech, otravách alkaloidy, drobných poraněních apod. Jsou účinnými látkami dubu, borůvky, ostružiníku, řepíku aj.\n\nHořčiny (amara) jsou chemicky nejednotné látky hořké chuti, které dráždí chuťové buňky a povzbuzují činnost trávicího ústrojí a žláz s vnitřním vyměšováním. Najdeme je např. u hořce, pelyňku, zeměžluči či puškvorce.\n\nFytoncidy jsou látky, které vyšší rostliny vytvářejí jako ochranu proti cizím organismům. Mají antibiotický účinek. Najdeme je v česneku, cibuli, tymiánu, křenu, bezu aj.\n\nVitamíny jsou látky nezbytné pro život, které si lidský organismus až na výjimky nedokáže sám vytvořit. Jejich nedostatek se projevuje avitaminózami. V léčivých rostlinách lze nalézt tyto vitamíny:\n\nSacharidy jsou produkty fotosyntézy v zelených částech rostlin. Jednoduché cukry jako glukóza a fruktóza slouží jako zdroje energie, složitější polysacharidy slouží jako stavební látky (celulóza) či látky zásobní (škroby).\n\nOleje a tuky jsou sloučeniny glycerolu a mastných kyselin. Dělíme je na:\n\nNať (\"herba\") – nadzemní část rostliny, spojující kořen s listy. Nať sbíráme např. u pelyňků, mateřídoušek či routy.\n\nList (\"folium\") – postranní orgán rostliny, ve kterém probíhá fotosyntéza. Listovou drogu poskytuje např.: ostružiník, medvědice, brusinka.\n\nKvět (\"flos\") – rozmnožovací orgán vyšších rostlin, který vznikl přeměnou listů a koncové části stonku. Příklady: hloh, lípa, třezalka.\n\nPlod (\"fructus\") – konečná část vývoje rozmnožovacích orgánů rostliny. Sbíráme např. u černého rybízu, bezu černého, moruše.\n\nSemeno (\"semen\") – vznikají přeměnou vajíček v semeníku. Semenné drogy jsou mák setý, kmín, kaštan a jiné.\n\nKůra (\"cortex\") – může mít různou podobu, od tenké několikamilimetrové, až po rozbrázděnou mnohavrstevnou kůru, která se postupně odlupuje. Takto rozbrázděná kůra se nazývá borka vrby, dubu, trnky, břízy apod.\n\nDřevo (\"lignum\") – vnitřní část kmenů a větví stromů a keřů. Sbírá se jen výjimečně, drogy poskytují např. jalovec či santal.\n\nKořen (\"radix\") – podzemní část rostlin, který upevňuje rostlinu v zemi a přijímá živiny z půdy. Z kořenových drog lze uvést např. kostival, křen, proskurník lékařský.\n\nOddenek (\"rhizoma\") – je vlastně podzemní část stonku, pomocí něhož rostlina překonává nepříznivé období. Oddenky používáme z kosatce, pýru, puškvorce, zázvoru a dalších.\n\nCibule (\"bulbus\") – zkrácený stonek se zdužnatělou šupinami nebo spodinami listů. Cibule poskytují česnek medvědí, česnek kuchyňský či cibule kuchyňská.\n\nHlíza (\"tuber\") – rostlinný orgán různého původu v němž se ukládají živiny. Příkladem hlízových drog jsou slunečnice topinambur a brambory.\n\nPlodnice (\"carposoma\") – část hub, která slouží k tvorbě spor a následnému rozmnožování. Příklady sbíraných plodnic jsou rezavec šikmý, penízovka sametonohá a pečárka polní.\n\nPupen (\"gemma\") – nejmladší stadium stonku nebo květu rostlin. Pupeny sbíráme u buku lesního, jedle bělokoré, topolu a dalších rostlin. Léčením pomocí pupenů se zabývá gemmoterapie.\n\nSběr je prvním krokem k získání léčivé drogy a je při něm nutno dodržovat určité zásady. Především je nutné sbíranou rostlinu bezpečně znát. Sbírají se pouze zdravé, chorobami a hmyzem nenapadené rostliny. Je nutné dbát na to, aby se nesmíchalo více druhů dohromady. Nasbírané rostliny se ukládají volně, nemačkají se a suší co nejdříve po sběru. Je nutné si počínat ohleduplně, aby rostlina na místě sběru nebyla vyhubena. Proto se sbírá pouze tam, kde je hojná a část rostlin se vždy nechává nedotčena.\n\nObsah účinných látek není konstantní, obecně platí, že u nadzemních částí rostlin je maximální v období od počátku kvetení do tvorby plodů. Podzemní části rostliny mají naopak největší obsah účinných látek v době vegetačního klidu.\n\nSušení se musí věnovat velká pozornost, neboť právě při této fázi zpracování léčivých rostlin se rozhoduje o tom, zda získaná droga bude kvalitní či nikoliv.\n\nOptimální teplota se pohybuje od 30 °C do 45 °C, sušení je nutné provádět ve stínu v tenké vrstvě.\nJestliže při sušení droga zhnědne či zčerná, jde o hrubé znehodnocení a musí se vyřadit.\n\nBylinky je možné skladovat i zamrazené. Alespoň polovina účinných látek se takto zachová. Tento způsob ale není příliš rozšířený.\n\nRostlinné drogy se skladují v suchu, tmě a chladu v hermeticky uzavřených skleněných nádobách či plechových krabicích. Skladování v plátěných pytlících není příliš vhodné, protože droga není chráněna před vzdušnou vlhkostí a ztrátě aromatických látek.\n\nÚčinnost dobře uskladněných drog je v průměru dva roky, přičemž platí, že \"tvrdé\" drogy jako jsou dřeva, kůry či kořeny mají delší životnost než drogy \"měkké\", což jsou zejména drogy květové, které vydrží sotva do příští sklizně.\n\n\n"}
{"id": "440202", "url": "https://cs.wikipedia.org/wiki?curid=440202", "title": "Svojkov (hrad)", "text": "Svojkov (hrad)\n\nSkalní hrad Svojkov stával na severním okraji obce Svojkov. Nyní je z něj romantická zřícenina v okrese Česká Lípa u obce Svojkov mezi Zákupy a Novým Borem. Pozůstatky hradu jsou chráněny jako kulturní památka.\n\nExistence hradu byla doložena poprvé roku 1355. Nejstarším známým držitelem byl v roce 1370 Ješek, zřejmě man Berků v Dubé. Počátkem 15. století byl vlastníkem také Jan z Chlumu, známý jako jeden z průvodců Jana Husa do Kostnice. Kolem roku 1437 se držitelem hradu stal Ctibor z Kačice, jehož vladycký rod od té doby začal užívat predikát ze Svojkova. V letech 1444–1445 se sídla zmocnil loupeživý rytíř Mikeš Pancíř ze Smojna a při odvetném tažení vojsk lužických měst proti němu byl hrad dobyt a zapálen. Stejný osud potkal další z Pancířových hradů nedaleký Sloup. Kolem roku 1530 byl hrad opuštěn. O 200 let později pozemky koupil hrabě Josef Jan Maxmilián Kinský. V roce 1780 byl skalní hrad opraven v romantickém duchu, doplněn dřevěným schodištěm a později i výletním letohrádkem. Ten časem zanikl.\n\nHrad byl postaven vysekáním místností do pískovcového 13 metrů vysokého sloupu, který stojí na 20 metrů vysokém zalesněném pahorku. Místnosti vytvořily celkem tři patra.. Na skále stával hradní palác o dvou křídlech. Dnes jsou patrné zbytky zdiva zmíněného paláce a řada vytesaných místností a průchodů. Schody byly vedeny po stěnách a bylo zde několik dřevěných pavlačí, které byly časem odstraněny. Část hradu sloužila jako skladiště zbraní, oblečení a potravin.\nObcí vede cyklotrasa 3062 po silnici II/268 od Zákup do Sloupu v Čechách a dvě trasy pro pěší turisty, červeně značená z České Lípy a zelená č.3953 od Zákup. Od malého parkoviště a restaurace Zámeček je upravená cesta až k hradu. Posledních 100 metrů je příkré stoupání lesní pěšinou. Od stejného parkoviště na druhou stranu je cesta k skalní kapli v Modlivému dolu.\n"}
{"id": "440217", "url": "https://cs.wikipedia.org/wiki?curid=440217", "title": "Speleoterapie", "text": "Speleoterapie\n\nSpeleoterapie je alternativní léčebná metoda pro pacienty s nejrůznějšími typy onemocnění, jako jsou Asthma bronchiale, Sinobronchitis,alergické rýmy, dermorespirační syndrom nebo recidivující katary horních cest dýchacích. K léčení těchto problémů se užívá jeskynního klimatu. Pro speleoterapii jsou příznačné nejen krasové jeskyně, ale jakékoliv podzemní prostory, kde se dá vypracovat léčebná metodologie. Speleoterapeutické sanatorium funguje například ve Slezsku v městě Zlaté Hory nebo v Moravském krasu. \n"}
{"id": "440220", "url": "https://cs.wikipedia.org/wiki?curid=440220", "title": "Perfect (hudební skupina)", "text": "Perfect (hudební skupina)\n\nPerfect, polská rocková kapela založená v roce 1977 bubeníkem Wojciechem Morawskim, baskytaristou Zdzisławem Zawadzkim a hlavním kytaristou Zbigniewem Hołdyským.\n\nNejpopulárnější písně skupiny jsou: \"Autobiografia\", \"Nie płacz Ewka\", \"Kołysanka dla nieznajomej\", \"Chcemy być sobą\".\n\n\n"}
{"id": "440221", "url": "https://cs.wikipedia.org/wiki?curid=440221", "title": "Tramvajová zastávka", "text": "Tramvajová zastávka\n\nTramvajová zastávka je označené místo určené k zastavování tramvají a k nastupování nebo vystupování cestujících. Tramvajová zastávka může být společná s autobusovou nebo trolejbusovou zastávkou, zastávce určené pro více druhů dopravy technická norma říká sdružená zastávka.\n\nTramvajová zastávka se zpravidla zřizuje pro každý směr zvlášť, t. j. jednomu názvu zastávky typicky přísluší dvojice zastávek, v místech dopravních uzlů někdy i více zastávek, avšak existují i zastávky jednosměrné. Pokud je trať v místě zastávky rozdělena do více kolejí v jednom směru jízdy (například v obratištích nebo frekventovaných terminálech), pak zpravidla ke každé kolejí přísluší samostatná zastávka.\n\nOznačení zastávka zavedla v roce 1970 Pravidla technického provozu městských drah vydaná Ministerstvem dopravy ČSR, do této doby se používal pojem stanice.\n\nTramvajová zastávka je tvořena jednak místem pro zastavování vozidel (kolejiště zastávky) a standardně též místy pro pobyt a pohyb cestujících (nástupiště, nástupní ostrůvek, případně též další čekací plochy).\n\nK vybavení zastávky patří zejména označník zastávky, vyznačení názvu zastávky (má být pod značkou na označníku) a informace o provozu (zejména jízdní řád, případně též vyznačení linek a směrů, tarifní informace, informace o dopravním systému a přepravních podmínkách nebo další informační prvky), které jsou zpravidla umístěny na označníku zastávky nebo na zastávkovém přístřešku.\n\nČtvercová značka, která je v České republice hlavní významovou částí označníku zastávky, je standardizovaná a od roku 2001 má status dopravní značky. Přesto se v praxi občas vyskytují architektonické experimenty s jinou podobou označníku zastávky. Je-li tramvajová zastávka umístěná v úseku, kde je tramvajová trať vedena po pozemní komunikaci jako tramvajový pás, mohou být pro její vyznačení souběžně použity též další dopravní značky: svislá dopravní značka určená k umístění u zadní části zastávky a vodorovná dopravní značka vyznačující zastávku.\n\nZastávka může být vybavena přístřeškem. Osvětlení tramvajové zastávky může být buď součástí veřejného osvětlení pozemní komunikace nebo může být součástí vybavení dráhy. Mnohde mívá vlastní osvětlení označník zastávky (prosvětlovaná značka, osvětlení jízdních řádů atd.), někdy i zastávkový přístřešek nebo zastřešené nástupiště. Častým doplňkem zastávky zejména ve městech jsou i lavičky, odpadkové koše, prodejní automaty na jízdenky atd. Díky provoznímu a společenskému významu zastávek se zde často objevují i poštovní schránky, drobné prodejny (zejména tisku, tabákových výrobků či občerstvení), veřejné nástěnky atd.\n\nOchranné zábradlí bývá často zřízeno zejména mezi nástupním ostrůvkem nebo nástupištěm na zvýšeném tramvajovém pásu vedeném ve středu pozemní komuikace a přilehlou vozovkou. Protože tramvaje jsou často tvořeny soupravou (vícevozovým vlakem), zastávky umístěné výjimečně v levotočivém oblouku bývají vybaveny dopravním zrcadlem, které umožňuje řidiči tramvaje výhled na zadní část vlaku.\n\nNástupní ostrůvky, nástupiště na zvýšeném tramvajovém pásu nebo u trati vedoucí mimo pozemní komunikaci, označníky a přístřešky tramvajových zastávek a kolejiště tramvajových zastávek jsou součástí tramvajové dráhy. Je-li nástupiště tvořeno průběžným chodníkem, obvykle bývá součástí pozemní komunikace. Součástí pozemní komunikace je rovněž vozovka, přes kterou cestující přecházejí v zastávkách bez nástupiště, i zvýšená vozovka tzv. vídeňských zastávek. Součástí pozemní komunikace bývají i ochranné ostrůvky tvořící funkční prodloužení nástupního ostrůvku u přechodu u konce či začátku zastávky.\n\nTramvajová zastávka na průběžné trati může mít některé ze stavebních uspořádání:\n\n\n\n\n\n\nTramvaj stojící v zastávce je obecně zakázáno předjíždět či objíždět zleva. Ochranu cestujících (chodců) při nastupování a vystupování může zajistit či posílit také tzv. časový ostrůvek, tedy použití světelné signalizace, která po dobu odbavování v zastávce zastaví souběžný provoz silničních vozidel.\n\nNa jednokolejné trati mohou být zastávky mimo výhybnu pro oba směry společné, avšak každá má vlastní nástupiště a vlastní označník zastávky. Ve výhybně s pravostranným provozem je uspořádání zastávek obdobné jako na dvojkolejné trati, výhybny s levostranným provozem jsou uspořádané jako ostrovní, t. j. ostrůvek mezi kolejemi tvoří nástupiště pro oba směry.\n\nTramvajová obratiště mohou být řešena různými způsoby: zastávky mohou být umístěny buď v úseku trati ještě před obratištěm nebo v obloucích tramvajové smyčky nebo v přímých úsecích smyčky či jiného typu obratiště. Je-li obratiště vícekolejné, může být buď společná výstupní zastávka před rozvětvením kolejí, resp. nástupní zastávka za místem jejich spojení, nebo mohou být paralelní zastávky u jednotlivých kolejí obratiště.\n\nTechnické normy stanoví pro příslušnou zemi nebo tramvajovou síť výšku nástupiště, která bývá vztažena k úrovni temene kolejnic. Jde-li o zastávku sdruženou, musí výška zároveň odpovídat požadavkům pro autobusové a trolejbusové zastávky.\n\nV počátcích tramvajového provozu nebyl přístup na tramvajové zastávky přes vozovku nijak zvlášť řešen. Ve druhé polovině 20. století začaly být zřizovány přechody pro chodce, které někdy vedly přímo přes začátek či konec zastávky nebo v určité vzdálenosti tak, že chodec k nim musel dojít po okraji tramvajového pásu. V určitém období se stalo standardem i budování přístupových podchodů (v Praze se podobná mimoúrovňová řešení uplatňovala kolem 70. let 20. století, při výstavbě tratí na Sídliště Ďáblice a na Lehovec a křižovatky v okolí Bulharu, Vychovatelny, Vltavské či terminálu Nádraží Hostivař). V 90. letech začala být věnována větší pozornost oddělení přechodů od vlastního nástupiště (odsazené ochranné ostrůvky u vyčkávacích prostorů přechodů, zachování průchozí šířky kolem zastávkového sloupku). Vyhláška č. 193/2006 Sb. (novela vyhlášky č. 30/2001 Sb.) s účinností od 1. července 2006 zakázala zřizovat vodorovné značení neřízených přechodů pro chodce přes tramvajový pás. Ani přecházení samostatných tramvajových tratí není v legislativě a technických normách uspokojivě řešeno.\n\n\n"}
{"id": "440222", "url": "https://cs.wikipedia.org/wiki?curid=440222", "title": "Žeberská lípa", "text": "Žeberská lípa\n\nŽeberská lípa je ojedinělou ukázkou pokročilého stádia životního cyklu stromů. Vzhledem k vysokému věku je považovaná za nejstarší strom v okrese Chomutov. Jméno získala podle nedaleké zříceniny hradu Starý Žeberk. Roste na úpatí Krušných hor na jižní hranici Národní přírodní rezervace Jezerka na levém břehu Vesnického potoka, zhruba 2,2 km jihozápadně od zámku Jezeří v katastrálním území Kundratice u Chomutova. Kolem stromu vede žlutě značená turistická stezka od zámku do Vysoké Pece.\n\n\nLípa je chráněna jako památný strom České republiky teprve od roku 2010.\n\nJeště v polovině 20. století stál kmen lípy vzpřímeně a bylo patrné rozdělení na dvě kosterní větve. V současnosti zbyla již jen jedna, která je ohnutá k zemi. Kmen lípy má dutinu, která je ošetřená asfaltem, aby do ní nezatékalo. Strom už musí být na několika místech podepřen. Dříve v dutině kmene hnízdily sovy.\n\nPokud vynecháme novodobou historii související s těžbou hnědého uhlí, která se zastavila sotva 300 metrů od lípy (ta je zároveň živoucím symbolem protestů proti těžbě), bývá příběh stromu spojován s nedalekým zaniklým hradem Starý Žeberk, který vystavěli ve 13. století a zanikl už koncem století čtrnáctého, ale i za tak krátkou dobu se tu podle pověsti stihl odehrát zajímavý příběh:\n\nHradní pán, jehož úkolem bylo střežit vstup do českých zemí, si při jedné z cest vyhlédl děvče, ve kterém našel zalíbení. Odvlekl dívku proti její vůli na hrad. Nikdy se se svým odchodem z domova nesmířila a ve svém partnerovi viděla jen krutého pána. Když viděl, že si lásku nevynutí, svrhl svou partnerku z hradeb. Dívka naštěstí spadla do keřů, ale i tak se ošklivě zranila. Pochroumanou ji našel mladý sedlák z nedaleké samoty, odnesl domů, ošetřil, a protože mu bylo jasné, že by ji u něj mohli hledat, skryl ji v dutině staré lípy. Skutečně se tak stalo. Hradnímu pánovi se jeho čin nakonec rozležel a zaúkoloval zbrojnoše. Ti ji však hledali marně. Když se mladá paní zcela zotavila, rozhodla se se svým zachráncem opustit kraj, aby se dostali z moci krutého pána a mohli vést šťastný a spokojený život.\n\nNa jaře 2009 se lípa probojovala do finále soutěže Strom roku (navrhli Rostislav Vošický a Vlaďka Kulhavá). Měla se objevit i v televizním pořadu Paměť stromů, ale z důvodu omezené stopáže musela být vynechána a objevila se tak jen v závěrečném bonusovém dílu o natáčení a v knize o pořadu.\n\n\n\n\n"}
{"id": "440234", "url": "https://cs.wikipedia.org/wiki?curid=440234", "title": "Masakr nepálské královské rodiny", "text": "Masakr nepálské královské rodiny\n\nMasakr nepálské královské rodiny bylo hromadné vyvraždění příslušníků nepálského královského rodu, které se odehrálo 1. června 2001 v královském paláci v Káthmándú. Za masakr byl zodpovědný korunní princ Dípéndra, který zastřelil několik členů své rodiny a nakonec i sebe. Následkem střelby zemřelo 10 lidí a 4 byli zraněni. Mezi zabitými byl i tehdejší nepálský král Biréndra se svou chotí královnou Aišvarjou.\n\nToho dne se v královském paláci v hlavním nepálském městě Káthmándú konal večírek, na kterém se korunní princ Dípéndra dostal do podnapilého stavu a choval se nezdvořile k hostům, načež mu jeho otec král Biréndra řekl, aby večírek opustil. Opilý Dípéndra byl odveden do svého pokoje svým bratrem, princem Nirájánem, a bratrancem, princem Párasem.\n\nO hodinu později se korunní princ na večírek vrátil se samopalem Heckler & Koch MP5 a puškou M16. Nejdříve vystřelil do stropu a poté obrátil zbraň proti svému otci, králi Biréndrovi. O několik okamžiků později Dípéndra zastřelil jednu ze svých tet. Když se Dípéndrovi v další střelbě snažil zabránit jeho strýc princ Dhíréndra, Dípéndra jej střelil do hrudi. Během střelby utrpěl drobná zranění i princ Páras, jemuž se podařilo zachránit nejméně tři členy královské rodiny včetně dvou dětí tím, že před ně strhl gauč. Královna Aišvarja přišla do pokoje, kde se masakr odehrával, těsně po prvních vystřelených kulkách, proto urychleně pokoj opustila a jala se vyhledat pomoc.\n\nO něco později byla královna s Dípéndrovým bratrem Nirájánem zastřelena v zahradě paláce. Dípéndra poté vyšel na malý můstek nad palácovým potůčkem, obrátil zbraň proti sobě a postřelil se. Pravděpodobným motivem princových činů byl nesouhlas s výběrem jeho budoucí manželky.\n\nTěžce raněný Dípéndra byl převezen v kómatu do nemocnice, kde po třech dnech, 4. června 2001, zemřel. Novým králem Nepálu se po oblíbeném Biréndrovi stal Dípéndrův strýc Gjánéndra.\n\nNedlouho po masakru se začaly objevovat konspirační teorie, které se zabývaly možným spiknutím, které měl zosnovat Gjánéndra, který ten den nebyl se svou rodinou v paláci přítomen. Zvláštní vyšetřovací výbor, který byl pověřen šetřením masakru onoho dne, však konstatoval, že jediným viníkem oněch vražd byl princ Dípéndra.\n"}
{"id": "440235", "url": "https://cs.wikipedia.org/wiki?curid=440235", "title": "Jakub Spanmüller", "text": "Jakub Spanmüller\n\nJakub Spanmüller zvaný Pontanus (\"Mostecký\") (1542 v Mostě – 25. listopadu 1626 v Augsburgu) byl \njezuitský kněz, pedagog, filolog a literární kritik.\n\nJakub Spanmüller se narodil roku 1542 v Mostě. Jeho otec Franz Spanmüller byl obchodník se suknem, který v roce 1545 zastával úřad městského rychtáře. První vzdělání získal Jakub v městské škole. V roce 1558 odešel do Prahy studovat na klementinskou kolej. Po studiích vstoupil v roce 1564 do jezuitského řádu a v Praze absolvoval dvouletý noviciát. V roce 1566 byl vyslán do Bavorska jako učitel řecké a latinské gramatiky, rétoriky a poezie. Nejprve v Ingolstadtu a od roku 1567 na jezuitském gymnáziu v Dillingenu. Na zdejší univerzitě se stal roku 1570 bakalářem a poté i magistrem svobodných umění. V roce 1580 byl vysvěcen na kněze. V roce 1582 byl přeložen do Augsburgu na nově zřízenou kolej, kde působil až do roku 1611. V Augsburgu se spolupodílel na vytvoření studijního řádu pro jezuitské školy \"Ratio studiorum\", který byl povinný na jezuitských školách v 17. a 18. století.\n\nJakub Spanmüller zemřel v Augsburku v roce 1626.\nJakub Spanmüller byl nejen autorem pedagogických děl a filologických studií, ale psal i básně a působil jako překladatel. Byl rovněž autorem tří divadelních her, které zveřejnil ve své knize o poetice \"Poeticarum Institutionum libri III\".\n\nZ jeho pedagogických děl jsou nejvýznamnější \"Progymnasmata latinitatis\", vydaná v letech 1588-1594. Jedná se o antologii a zároveň učebnici latiny pro studenty jezuitských gymnázií. Také vydal antologie pro mládež, například tři knihy \"Attica bellaria\".\n\nJako překladatel přeložil z řečtiny do latiny řadu teologických a filozofických spisů.\n\n"}
{"id": "440236", "url": "https://cs.wikipedia.org/wiki?curid=440236", "title": "Senátní obvod č. 41 – Benešov", "text": "Senátní obvod č. 41 – Benešov\n\nSenátní obvod č. 41 – Benešov je podle zákona č. 247/1995 Sb. tvořen částí okresu Benešov ohraničenou na jihu obcemi Křečovice, Maršovice, Bystřice, Popovice, Postupice, Chotýšany, Struhařov, Třebešice, Litichovice, Divišov, Český Šternberk a obcí Divišov, tvořenou částí obce Zdebuzeves, a na východě obcemi Chocerady, Vodslivy, Choratice, Xaverov, Drahňovice, dále částí okresu Praha-západ, tvořenou obcemi Průhonice a Jesenice, a nakonec částí okresu Praha-východ, ohraničenou na severu obcemi Šestajovice, Jirny a Horoušany.\n\nSoučasným senátorem je od roku 2018 Zdeněk Hraba.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "440239", "url": "https://cs.wikipedia.org/wiki?curid=440239", "title": "Uwe Boll", "text": "Uwe Boll\n\nUwe Boll (* 22. června 1965) je německý nezávislý filmový režisér, producent a scenárista. Jeho filmy (\"Postal, Alone in the Dark, House of the Dead, Dungeon Siege, Far Cry\") jsou často filmovými adaptacemi počítačových her.\n\nVystudoval literaturu. Své filmy, většinou nízkorozpočtové, financuje sám a sám je také produkuje ve společnosti \"Boll KG\". Točí většinou v angličtině. Kritikou je často zesměšňován a kritizován, zejména za videoherní adaptace. Na filmovém portálu Internet Movie Database se pět jeho filmů včetně \"Alone in the Dark\" a \"House of the Dead\" objevuje v seznamu sta nejhorších filmů. Dvakrát byl také nominován na zlatou malinu za nejhoršího režiséra (BloodRayne, Alone in the Dark), třikrát ji získal za nejhoršího režiséra (Tunnel Rats, Dungeon Siege, Postal) a jednou za celoživotní dílo.\n\nV roce 2008 dokonce vznikla petice, aby přestal natáčet, Boll sám řekl, že to splní, pokud se na petici objeví více než milion podpisů. V roce 2009 jich bylo na petici 335 000. Přesto vystupuje velmi sebevědomě, pokládá se za \"„jediného génia v celém zkurveném filmovém průmyslu“\" a za nového Eda Wooda. Při propagaci Postalu (který pokládá za své stěžejní dílo) dále tvrdil, že překoná Indiana Jonese.\n\n"}
{"id": "440243", "url": "https://cs.wikipedia.org/wiki?curid=440243", "title": "Převodník", "text": "Převodník\n\nPojmem převodník lze rozumět:\n"}
{"id": "440244", "url": "https://cs.wikipedia.org/wiki?curid=440244", "title": "Sergej Tkač", "text": "Sergej Tkač\n\nSergej Fjodorovič Tkač (azbukou Серге́й Фёдорович Ткач, 15. září 1952 – 5. listopadu 2018) byl ukrajinský sériový vrah. V letech 1984-2005 zavraždil v okolí Dněpropetrovsku minimálně 36 dívek od osmi do osmnácti let, jejichž těla po smrti svlékal a pohlavně zneužíval. Tkač ovšem tvrdí, že počet jeho obětí byl podstatně větší, kolem stovky. Tkač celou tu dobu pracoval jako policejní vyšetřovatel a za jím spáchané vraždy bylo devět lidí neprávem uvězněno - jeden z obžalovaných dokonce spáchal sebevraždu. Tkač se přiznal v roce 2005, litoval svých činů a požadoval trest smrti, nicméně byl po rok trvajícím procesu odsouzen na doživotí, i proto, že ne všechny z udávaných vražd se mu podařilo prokázat.\n"}
{"id": "440245", "url": "https://cs.wikipedia.org/wiki?curid=440245", "title": "Stésichoros z Himery", "text": "Stésichoros z Himery\n\nStésichoros (vlastně „mistr sborů“, původně se jmenoval Teisias, někdy zván Himerský, 640 př. n. l. – 555 př. n. l.) byl řecký lyrický básník. Narodil se ve městě Matauros na Sicílii, žil ale ve městě Himera, někdy je proto nazýván Himerský. Zemřel v Kataně, kde žil v politickém exilu. Byl proslulý pro své sborové zpěvy, často využívající mýty kolem slavných hrdinů až na úroveň lyrických eposů, například oslavná palinódie (cyklus básní) o Heleně (o ní se traduje legenda, že Stésichoros o ní napsal ostrou satirickou báseň, poté oslepl a aby svou urážku odčinil, napsal o ní báseň pochvalnou). Jeho básně (\"Zkáza Troje, Oresteia, Dafnis\") byly sborově recitovány na veřejných slavnostech. Jeho látky byly často využívány v pozdějších dílech (v podstatě vytvořil skupinu mýtů kolem Aenea, které později zpracoval Vergilius, jeho pastýřské básně o Dafnidovi byly často využívány v pozdějších bukolikách).\n"}
{"id": "440250", "url": "https://cs.wikipedia.org/wiki?curid=440250", "title": "Laurin &amp; Klement M", "text": "Laurin &amp; Klement M\n\nLaurin & Klement M byl automobil vyráběný automobilkou Laurin & Klement od roku 1913 do roku 1915. Celkem se vyrobilo 110 kusů.\n\nVůz měl vepředu uložený motor s rozvodem SV, který měl výkon 29 kW (40 koní) a objem válce 3 817 cm³. Vrtání bylo 90 mm a zdvih 150 mm. Obě nápravy měly rozchod 1 350 mm, byly tuhé a měly listová pera. Vůz mohl jet maximálně 75 km/h.\n\nLaurin & Klement M na auta5p.eu\n"}
{"id": "440257", "url": "https://cs.wikipedia.org/wiki?curid=440257", "title": "Sveti Grgur", "text": "Sveti Grgur\n\nSveti Grgur je ostrov v Jaderském moři a zároveň nejsevernější ostrov v chorvatské části Dalmácie. Je jedním z vězeňských ostrovů obklopující ostrov Rab. Dnes je neobydlený.\n\nHistorie vězeňství na ostrově sahá do druhé světové války, kdy zde měly okupační jednotky Německo a Itálie. Na ostrově zbudovali lapač vody (plocha osázená betonovými kvádry o velikosti (d*š*h) 1m*1m*0,5m a celý systém na zásobu pitnou vodou, která se sbírala do 3 nádrží a dopravovala se samospádem do domů. Dále zde zbudovali několik desítek pevnůstek typu Tobruk, mimo jiné na špatně přístupných místech na 100m vysokém spádu. Dále asi 25 domků se dvěma celami-samotkami (velikost cely 2m*3m). Ještě také dům s dieselagragátem, který je dnes v dezolátním stavu. Také 300m promenádu s domy okolo, které sloužily jako jídelna a klubovna, jak vězňům, tak jejich věznitelům. Na konci promenády je honosný dům velitele tábora-vězení. Za Titovy vlády zde museli vězni nanosit kamení a z něho postavit nápis TITO (bíle) a nad ním rudou hvězdu, což byla vyčerpávající práce (bylo to 500m do prudkého kopce). V roce 1989 tábor zanikl a z ostrova je turistická lokace.\n"}
{"id": "440260", "url": "https://cs.wikipedia.org/wiki?curid=440260", "title": "Eva Oubramová", "text": "Eva Oubramová\n\nEva Oubramová (1. března 1939 v Lomu – 21. června 1997 v Mostě) byla básnířka, spisovatelka a žurnalistka.\nEva Oubramová pracovala nejprve jako metodička tehdejší Okresní knihovny v Mostě. Spolupracovala též s \"Docela malým divadlem\" v Litvínově. Na počátku 60. let se začala věnovat literární činnosti. Psala básně, povídky a fejetony, které byly uveřejňovány v \"Kulturním kalendáři Mostecka\" a v okresním týdeníku \"Rozvoj\", v jehož redakci posléze působila. Pracovala i v okresním rozhlase po drátě. V roce 1966 odešla do Prahy, kde zhruba rok pracovala v Československém rozhlase jako redaktorka pořadu \"Mikrofórum\". Poté se vrátila zpět do Mostu. Během tzv. normalizace jí bylo zakázáno působit ve veřejném životě. Byla proto zaměstnána jako kopáč v Archeologickém ústavu v Mostě, později pracovala jako řidička sanitky v mostecké nemocnici.\n\nV roce 1990 se vrátila do redakce týdeníku \"Rozvoj\". Spolupracovala též s rozhlasovou stanicí Rádio Svobodná Evropa.\n\nEva Oubramová po sobě zanechala několik stovek básní, povídek a fejetonů, z nichž ovšem vzhledem k okolnostem byly publikovány jen některé, převážně v regionálním tisku.\n\n"}
{"id": "440287", "url": "https://cs.wikipedia.org/wiki?curid=440287", "title": "Geometrický střed", "text": "Geometrický střed\n\nGeometrický střed (geometrické těžiště, centroid) tělesa je bod, do něhož lze umístit působiště síly rovinného tělesa.\n\nGeometrický střed na rozdíl od těžiště (hmotného středu) nezávisí na homogenitě tělesa, tedy na rozložení hmoty v tělese. Pokud jde o rovinný geometrický útvar, např. trojúhelník, nepravidelný mnohoúhelník nebo jiný obrazec, leží těžiště a geometrický střed ve stejném bodě.\n\nTermín \"geometrický střed\" se často užívá ve spojení \"geometrický střed území\". Například geometrický střed České republiky leží v obci Číhošť u Ledče nad Sázavou na Havlíčkobrodsku (49° 44´ 37,5\" severní šířky a 15° 20´ 19,1\" východní délky ).\n\n\n"}
{"id": "440288", "url": "https://cs.wikipedia.org/wiki?curid=440288", "title": "Šestiočka sadistická", "text": "Šestiočka sadistická\n\nŠestiočka sadistická (\"Harpactea sadistica\") je pavouk z čeledi šestiočkovitých, objevený v Izraeli v roce 2008 českým zoologem Milanem Řezáčem. Vyznačuje se velmi neobvyklým způsobem kopulace, kdy samec nepoužívá pohlavní orgány samice (které postupem času zakrněly), ale ostrým pohlavním orgánem připomínajícím jehlu injektuje dávku spermií přímo do její tělní dutiny.\n\n\n"}
{"id": "440289", "url": "https://cs.wikipedia.org/wiki?curid=440289", "title": "Minsterberské knížectví", "text": "Minsterberské knížectví\n\nMinstrberské knížectví ( ) bylo jedním ze slezských knížectví s hlavním městem Minstrberk (nyní Ziębice).\n\nKnížectví vzniklo roku 1321, když město a jeho okolí obdržel Boleslav II. Minsterberský při dělení dědictví po svém otci Bolkovi I. z rodu Piastovců a již roku 1336 bylo dobyto Karlem IV. (tehdy ještě jen moravským markrabětem) a poddalo se Čechám. Po Bolkově smrti roku 1341 v knížectví vládl jeho syn Mikuláš až do své smrti roku 1351 a po něm vládl jeho syn Bolek III. až do roku 1410. V letech 1410 až 1420 vládli Minstrbersku společně bratři Jindřich a Jan, přičemž po smrti Jindřicha roku 1420 vládl Jan až do své smrti 27. prosince roku 1428, kdy padl v bitvě u Staré Jesenice proti husitům. S ním vymřela minstrberská větev Piastovců.\n\nRoku 1429 zastavil Zikmund Lucemburský jako český král celé knížectví českému pánu Půtovi z Častolovic a po jeho smrti roku 1435 držela zástavu jeho vdova Anna z Koldic. Roku 1435 zemské stavy pro knížectví přijaly jako kněžnu Eufémii z Oettingenu, neteř posledního knížete, která se ovšem kvůli sporům s Annou z Koldic již příštího roku vzdala trůnu. Roku 1440 Anna z Koldic prodala knížectví svému druhému manželovi Hynku Krušinovi z Lichtenburka. Zemské stavy ovšem stále rebelovaly proti jeho vládě, takže Hynek roku 1442 pro výstrahu vypálil klášter v Jindřichově.\n\nRoku 1443 byl jako kníže vybrán Vilém I. Opavský, který svůj nárok zakládal na tom, že je jednak synem Kateřiny Minstrberské, dcery knížete Jana a dále, že je ženatý se Salomenou z Častolovic, dcerou Půty z Častolovic. Nicméně spor s Hynkem Krušinou byl vyřešen až následujícího roku 1444. Po smrti Viléma I. se knížetem stal jeho bratr Arnošt Opavský, který posléze knížectví prodal Jiřímu z Poděbrad.\n\nRoku 1472 se vlády nad knížectvím ujali synové Jiřího z Poděbrad Jindřich I. Starší, Viktorín z Poděbrad a Hynek z Poděbrad. Po vymření Poděbradů roku 1569 se knížectví vrátilo českému králi. Roku 1654 je císař Ferdinand III. udělil Auersperkům a roku 1742 bylo knížectví dobyto a spolu s větší částí Slezska pruským králem Fridrichem II. připojeno k Prusku.\n\n\n"}
{"id": "440293", "url": "https://cs.wikipedia.org/wiki?curid=440293", "title": "Okazakiho fragment", "text": "Okazakiho fragment\n\nOkazakiho fragmenty jsou úseky nově replikované DNA, které se tvoří na tzv. opožděném řetězci a posléze jsou po odstranění RNA primeru pospojovány pomocí DNA ligázy v kontinuální řetězec.\n\nDěje se tak proto, že DNA polymeráza dokáže syntetizovat nové vlákno jen ve směru 5´ – 3´, takže po rozmotání šroubovice se podle jednoho mateřského řetězce (který je ve směru 5´- 3´) syntetizuje pomocí DNA polymerázy delta rovnou kontinuální řetězec, což není na druhém řetězci možné. Na řetězci 3´ – 5´tedy dochází k tvorbě tzv. Okazakiho fragmentů, které u prokaryot čítají 1 000-2 000 a u eukaryot 100 – 200 nukleotidů. Tyto řetězce se poté spojí v jeden řetězec.\n"}
{"id": "440295", "url": "https://cs.wikipedia.org/wiki?curid=440295", "title": "Podlesí (Neustupov)", "text": "Podlesí (Neustupov)\n\nPodlesí je vesnice v okrese Benešov, je součástí obce Neustupov. Nachází se 1,5 km na jihozápad od Neustupova, pod vrcholem Mezivrata. Je zde evidováno 21 adres. Součástí je i samota Frejdovka. Podlesí leží v katastrálním území Neustupov.\n\nPrvní písemná zmínka o vesnici pochází z roku 1406.\n\n"}
{"id": "440299", "url": "https://cs.wikipedia.org/wiki?curid=440299", "title": "Srbská literatura", "text": "Srbská literatura\n\nSrbská literatura odráží dějinný vývoj Srbů, Srbska v souvislosti s evropskými tradicemi a evropským literárním dědictvím. Srbská literatura jako nedílná součást kultury této země a národa patří do evropské rodiny literatur. V Evropě i ve světě se proslavila několika významnými autory i díly, z nichž v moderní epoše se jedná například o nositele Nobelovy ceny za literaturu, Iva Andriće.\n\nSrbskou literaturu ovlivnila činnost Konstantina a Metoděje a jejich žáků. Ti přispěli k vytvoření jazyka a písma, a to nejen pro Srby, tak později i například pro Bulhary a východní křesťanství vůbec.\n\nZa jednu z prvních památek srbské literatury je považováno Miroslavovo evangelium (v srbštině \"Miroslavljevo jevanđelje\"), 362stránková kniha, psaná staroslověnským jazykem v jeho podobě, která se používala v 12. století – kniha byla napsána někdy mezi lety 1180 až 1191. Patří k největším pokladům srbské literatury a dodnes je přísně střežena Srbskou národní knihovnou.\n\nStředověká literatura se rozvíjela jednak v církevním prostředí (tj. v klášterech), jednak v okolí vládnoucí třídy. Sepisovány byly biografie vladařů, které měly hlavně oslavný charakter. Překládala se také významná díla, která byla populární v celé Evropě, jakými byla například Alexandreida. Tehdejší srbští učenci měli dobré kontakty jak s Byzantskou říší, tak i s dalšími pravoslavnými státy, například s Rusí.\n\nÚpadek nastal až po vpádech Osmanské říše na balkánský poloostrov; Turci si podrobovali jeden stát za druhým. V Bitvě na Kosově poli byl osud Srbska rozhodnut, země se stala osmanským vazalem a ztratila jak nezávislost, tak i svůj dosavadní kulturní rozkvět. Noví pánové islámské víry šířili literaturu psanou ve svém jazyce, nebo v arabštině, psaná srbská díla nevznikala. Mezi tehdejším křesťanským obyvatelstvem (tzv. rája) se však začaly šířit zpěvy, věnující se historickým událostem, mezi které patří tzv. Kosovská legenda, popisující události bitvy na Kosově poli, či básně o středověkých srbských vladařích. V dalších desetiletích se také rozšířila epická poetická díla o tzv. hajducích, uskocích a dalších nepřátelích Osmanů.\n\nV dobách před ústupem Turků v uherské části Srby obývaných území začínalo docházet k rozvoji vzdělanosti; dovážely se knihy z Ruska. Psalo se ruskoslovenským jazykem, který kombinoval prvky staroslověnštiny, lidové srbské mluvy a ruského jazyka. Nebyl sice jasně definovaným jazykem a byl poněkud těžkopádný, nicméně místnímu obyvatelstvu byl srozumitelný. Byl zároveň i odpovědí na vzrůstající maďarizaci, která se začala zostřovat s nástupem nacionalismu v Evropě a vyprovokovala nejen Srby v oblasti jižních Uher k znovuobnovení své zašlé slávy a kultury.\n\nRuskoslovanský jazyk byl nahrazen mnohem praktičtějším a lépe srozumitelnějším jazykem slavenosrbským. Jeho tvůrci, Zaharije Orfelin a Milovan Vidaković spolu s dalšími (např. Jovanem Rajićem do něj přeložil čtyřdílné \"Dějiny různých slovanských národů, především Bulharů, Chorvatů a Srbů\") začali tímto jazykem psát a propagovat jej. Kulturní vzestup v duchu osvícenských tradic začal prosazovat také po Evropě zcestovalý vojvodinský rodák, vzdělanec Dositej Obradović. Ten začal vydávat časopis Slavenosrbský magazín (slavenosrbsky \"Slaveno-serbskij magazin\"). Historické útrapy srbského lidu pak srhnul v básni \"Pláč Srbska\".\n\nS nástupem nové doby, ústupem staleté osmanské říše a nástupem věku osvícenství v Evropě začalo v Srbsku docházet k významným změnám. Dvě povstání na počátku 19. století zajistila zemi nezávislost, ta však byla po dlouholeté vládě Turků velmi zaostalá a kulturně se nemohla měřit se západní Evropou. Navíc byl srbský národ již od Stěhování rozdělen; centrum země jižně Bělehradu sice bylo součástí nového státu, ale území severně od něj, dnešní Vojvodina, byly stále součástí Rakouska. Právě druhá ze zmíněných oblastí se stala centrum kulturního rozvoje Srbů, především díky rakouské a uherské tradici, která umožnila rozvoj i tak zaostalých jižních Uher.\n\nZakladatelem moderního srbského jazyka, založeného na štokavském nářečí v ekavské variantě se stal Vuk Stefanović Karadžić, který sepsal pravidla nového jazyka a slovníky a rovněž přispěl také k zaznamenání lidové tvorby. A právě na základě lidového jazyka novou srbštinu vytvořil. Skončila tak praxe, kdy se používal slavenosrbský, či ruskoslovanský jazyk, a začala se používat řeč národní. Díky Karadžićovým tvorbám, které zaujaly mnohé evropské spisovatele své doby, včetně českých obrozenců, se v Evropě rozšířilo povědomí o Srbsku.\n\nJejí přijetí v Srbsku, které patřilo v první polovině 19. století stále ještě k nově vzniklým státům Evropy, však nebylo snadné. Církev i tehdejší vláda nesouhlasily s eliminací lety prověřené praxe a teprve až nová generace spisovatelů, kterou představoval například Branko Radičević, nebo Đuro Daničić (druhý uvedený ještě mírně upravil Karadžičův pravopis), začala svá díla psát \"po novu\" a za reformy se postavila. K autorům romantické literatury v Srbsku a Černé Hoře patří také ještě Petar Petrović Njegoš, který ve svém dramatu \"Gorski Vijenac\" popsal vyhánění muslimského obyvatelstva Černé Hory a Jovan Jovanović Zmaj, první ze srbských spisovatelů, kteří se věnovali hlavně dětem určené tvorbě. Nedlouho po přijetí Vukovy reformy v Srbsku (60. léta 19. století) si svojí cestu našla také do Bosny a Hercegoviny, kde vycházely první noviny Sarajevski cvjetnik.\n\nTehdejší generace spisovatelů přejala myšlenky panslavismu, které se už nějakou dobu šířily po Habsburské monarchii a mluvilo se o nich i na slovanském sjezdu v roce 1848. Centrem rozvoje národních myšlenek, literatury, divadla i žurnalistiky, se stal Novi Sad, kde byla také založena v první polovině 19. století Matice srbská. Nová literatura vycházela také velmi často z ústně podávaných příběhů. S vzrůstajícím významem školství v tehdejší Evropě (a samozřejmě i v Rakousko-Uhersku), přibývalo studentů, kteří byli díky událostem z revolučního roku 1848 již orientováni národně. Spolky a kroužky, které tehdejší studenti zakládali, sehrávaly v tehdejší romantické literatuře nemalou úlohu. Roku 1866 se spojily v jedinou organizaci s názvem Sjednocená omladina srbská.\n\nRealistická generace srbských spisovatelů byla mnohostranně orientovaná. Kromě zaměření na zahraničí, převážně tedy Rusko a západní Evropu, vznikaly romány a další díla věnující se také životě srbského venkova i města. Překládala se zahraniční díla, například (Gogol, Černyševskij, Saltykov-Ščedrin, Turgeněv, Gončarov, L. N. Tolstoj aj.).\n\nKromě realistů, nadšených z starých a tradicionalistických poměrů, či západní kulturu přejímajících umělců se v srbském prostředí také začaly objevovat myšlenky socialismu. Jedním z prvních představitelů byl Svetozar Marković, který ostře kritizoval srbské konzervativní prostředí a snil o demokratické federativní republice.\n\nKe konci 19. století začalo být jasné, že realismus převládl, a začal se obohacovat o nové směry, například sociální kritiku. K té přispěl Petar Kočić, bosenský Srb z Banja Luky a ve své době velmi populární politik v tehdejší Rakouskem okupované Bosně. Mezi realistické spisovatele, kteří se věnovali venkovu, patřil například Borisav Stanković (konkrétně jižním Srbsku). To stálo stranou zájmu většiny státu a jednalo se o region, kde se uchovaly mnohé původní zvyky. O zvycích z takových oblastí, ale i dalších (například Hercegoviny, nebo Dalmácie psali ale i další, například Svetozar Ćorović, či Branislav Nušić.\n\nS nástupem 20. století lze také sledovat nástup moderny. Zatímco v dřívější literatuře realistické byl silný vliv ruské tvorby, nyní se začala do popředí dostávat západoevropská, hlavně francouzská, a to zprvu v kritice a poetice a později i v próze (inspirace těmito oblastmi však byla v této době typická pro celou srbskou společnost). Značný rozvoj získala literární kritika, povídky, eseje a poezie. Literární tvorba byla publikována v řadě časopisů, mezi které patřily např \"Srpski književni glasnik\", nebo \"Srpski pregled\", kolem kterých se tvůrci seskupili.\n\nV Bělehradě existovalo v období moderny silné kulturní centrum. Bohémské prostředí, ve kterém působili jak autoři moderny, tak i starší realisté, přitahovalo pozornost i zahraničních autorů. Jedním z nich byl i dezertér rakouské armády, chorvatský spisovatel Antun Gustav Matoš.\n\nImportem z Francie byly i republikánské hodnoty, mezi které patřila individualita, kosmopolitní myšlení, politický aktivismus, optimismus, pesimismus ale i otázka národní. Mezi autory, kteří tyto hodnoty vyznávali a projevili ve své tvorbě se zařadili např.Pavle Popović, Jovan Skerlić, či Sima Pandurović. Nová generace byla natolik dominantní, že tradiční \"souboj\" se staršími autory nehrozil; do dějin se toto období zapsalo pod pojmem \"zlatý věk srbské literatury\". Éra srbské moderny se završila, podobně jako tomu bylo i v literaturách starších, první světovou válkou.\n\nPočátek 20. let byl pro srbskou literaturu obdobím manifestů a programů různých uměleckých skupin. Jen v této dekádě vydali jednotliví básníci, spisovatelé a jiní tvůrci, ale také i skupiny autorů více než 40 manifestů a programů. Mnohé z nich se zapsaly do dějin literatury (jako např. surralistický manifest Nemoguće), jiné upadly v zapomnění.\n\nExpresionismus se v srbské literatuře objevil v období prvních let Království Srbů, Chorvatů a Slovinců. Následoval rozvoj surrealistické literatury a sociální prózy, která se začala objevovat v 30. letech. Mezi hlavní představitele srbských surrealistů patří Oskar Davičo a Marko Ristić, dále pak také Aleksandar Vučo, či Dušan Matić. Význam sociální prózy postupně rostl, až získal v druhé polovině 30. let dominantní postavení. Inspirací se stala jak sovětská literatura v čele s Maximem Gorkým, tak i realistická díla z předchozího století.\n\nJednotlivé zde uvedené směry postupně přecházely jeden od druhého a na rozdíl od předchozích čistě srbských měly jedno společné – tehdejší kulturní scéna se již dokázala identifikovat s novým státem a prostředí již bylo celojugoslávské. Přestože se jednalo víceméně jen o krátkodobé období, kdy se jednotliví autoři věnovali těmto směrům, po druhé světové válce se na krátký čas dokonce podařilo surrealismus vzkřísit.\n\nPoválečná tvorba jednak věnovala historickým událostem, které určovaly osud srbského národa a republiky uvnitř Jugoslávie, tak jednak byla ovlivněna i tehdejší ideovou složkou, kterou představoval komunismus (ale i boj proti němu). Převažovala proto tvorba popisující události a zážitky tvůrců z druhou světovou válkou.\n\nDiktát socialistického realismu opustil jugoslávskou literaturu velmi rychle. Již roku 1952 dostali všichni autoři, včetně těch srbských, možnost se vyjadřovat mnohem svobodněji, než tomu bylo v zemích východní Evropy.\n\nMezi nejvýznamnější osobnosti moderní srbské literatury můžeme řadit laureáta Nobelovy ceny za literaturu, Iva Andriće, básníka Miloše Crnjanského, kritického k režimu Josipa Tita a žijícího dlouhá léta v exilu, nebo Branka Ćopiće, známého autora románů s tematikou druhé světové války. A nejen on, ale i mnozí další srbští spisovatelé se vraceli k tématu národněosvobozeneckého boje, v jehož řadách strávili významná léta. Jednalo se například o Dobricu Ćosiće, který se později stal prezidentem Jugoslávie, Mihaila Laliće, Skendera Kulenoviće, či Mešu Selimoviće.\n\nVuk Drašković se jako první pokusil prolomit tabu jugoslávského režimu s dílem \"Nůž\", ve kterém vylíčil jugoslávské partyzány spíše než jako hrdiné vlastence jako prosovětskou sektu, která se ve svém boji nezastavila před ničím. Kritický k totalitě byl také i jeden z pozdních bělehradských surrealistů, Danilo Kiš, který ve svých dílech \"Hrobka pro Borise Davidoviče\" (Grobnica za Borisa Davidoviča: sedam poglavlja jedne zajedničke povesti), nebo \"Encyklopedie mrtvých\" (Enciklopedija mrtvih) poukazuje na klamy, lži a zradu. Borislav Pekić se dokonce dostal do ostrého sporu s tehdejším režimem a jeho díla vycházela až s několikaletým zpožděním. Bora Ćosić se ve své kritice soustředil především na totalitní a oficiální stránku jugoslávského režimu, což mu vyneslo desetiletý zákaz tvorby. Mezi osobnosti, které byly kritizovány komunistickým režimem, patřila i Isidora Sekulić, která míru umělecké svobody překročila již několik let po druhé světové válce, a to románem o Petru Petrovićovi Njegošovi.\n\nK historickým tématům se vracelo také nemalé množství autorů. Miloš Crnjanski ve svém několikadílném románu \"Seobe\" (Stěhování) rozebral těžkosti srbského národa v období rakousko-osmanských válek na přelomu 17. a 18. století. Ivo Andrić sepsal Travnickou kroniku a Most na Drině, kde rozvedl historický vývoj jednotlivých míst v Bosně a Hercegovině, nejprve v Travniku a poté ve Višegradu. Dobrica Ćosić se ve svém díle Čas smrti zabýval první světovou válkou a životu v srbské vesnici v této době. Někteří autoři se věnovali i Vukovi Karadžićovi, přesněji jeho práci, kterou odvedl na reformě jazyka. Mezi takové spisovatele patří například Meša Selimović.\n\nMezi představiteli srbské postmoderny vynikl především Milorad Pavić se svým románem Chazarský slovník. Vysoce oceňovaný na tomto poli je i román Radoslava Petkoviće \"Sudbina i komentari \"(Osud a komentáře) oceněný několika prestižními lterárními cenami.\n\n\n"}
{"id": "440328", "url": "https://cs.wikipedia.org/wiki?curid=440328", "title": "Seznam představitelů Nepálu", "text": "Seznam představitelů Nepálu\n\nV čele Nepálu v jeho novověké historii stáli:\n\n\nod roku 2008\n\nVýznamnými představiteli Nepálu jsou též předsedové vlád – viz premiér Nepálu.\n"}
{"id": "440340", "url": "https://cs.wikipedia.org/wiki?curid=440340", "title": "Strnad cvrčivý", "text": "Strnad cvrčivý\n\nStrnad cvrčivý (\"Emberiza cirlus\") je středně velký jihoevropský druh pěvce z čeledi strnadovitých. Samice a mladí ptáci se podobají strnadu obecnému, dospělý samec je nezaměnitelný – má černé hrdlo a oční proužek na žlutém podkladu, zespodu lemovaném na hrudi zeleným proužkem. Hnízdí na okrajích lesů, v hájích, parcích, často na sluchých slunných svazích. Na území České republiky pouze vzácně zaletuje. Dosud byl zjištěn osmkrát, naposledy v březnu 1990 u Dětmarovic.\n\n"}
{"id": "440346", "url": "https://cs.wikipedia.org/wiki?curid=440346", "title": "Medovina básnictví", "text": "Medovina básnictví\n\nMedovina básnictví je medovina dávající básnické schopnosti, pocházela z medu a z krve bytosti zvané Kvasi, vzniklé ze slin Ásů a Vanů, kterou posléze zabili skřítci jmény Fjalar a Galar. Po nějaké době pozvali ti samí skřítkové k sobě obra Gillinga i s jeho ženou a oba je zabili. To se dozvěděl jejich syn Suttung, který je přišel pomstít. Jako vykoupení za své životy mu skřítci dali medovinu. Suttung medovinu vzal a odvezl domů. Ukryl jí na místo zvané Hnitbjörg a svěřil své dceři Gunnlöd. \n\nK Gunnlöd přišel, po mnohém plánování, bůh Odin. A po mnoha intrikách se dostal až k Gunnlödě, s níž strávil tři noci. Ta mu poté povolila se trošku napít medoviny, ale zradil ji, vypil medovinu všechnu a v podobě orla prchal do Ásgardu. Suttung spatřil odlétat orla a tak vzal své orlí roucho a vyrazil za ním. A protože ho téměř dostihl, vypustil Odin trochu medoviny zadem.\n\nA když doletěl do Ásgardu vyvrhl medovinu do připravených sudů. Tam jí rozdal Ásům a básníkům. \n\n"}
{"id": "440348", "url": "https://cs.wikipedia.org/wiki?curid=440348", "title": "Bonifácký průliv", "text": "Bonifácký průliv\n\nBonifácký průliv (francouzsky \"bouches de Bonifacio\", italsky \"bocche di Bonifacio\", gallursky \"bucchi di Bunifaziu\") se nachází ve Středozemním moři mezi Korsikou a Sardinií. Nese jméno korsického města Bonifacio; tvoří hranici východně ležícího Tyrhénského moře. Je široký asi 12 kilometrů a dosahuje maximální hloubky 89 metrů. Mezi námořníky je znám svým počasím, mořskými proudy, mělčinami a jinými překážkami.\n\nNejznámějším případem ztroskotání v Bonifáckém průlivu byla zkáza francouzské fregaty \"Sémillante\" 15. února 1855. Loď přepravující vojenské posily do Krymské války vyplula předešlý den z přístavu v Toulonu a mířila do Černého moře. V bouři však narazila na útes, potopila se a nikdo ze 750 vojáků na palubě nepřežil.\n\nV roce 1993 došlo v Bonifáckém průlivu k havárii tankeru. Od té doby smějí průlivem proplouvat lodě s nebezpečným nákladem pouze pod francouzskou nebo italskou vlajkou.\n"}
{"id": "440349", "url": "https://cs.wikipedia.org/wiki?curid=440349", "title": "Královský palác v Káthmándú", "text": "Královský palác v Káthmándú\n\nKrálovský palác v Káthmándú je palác v nepálském hlavním městě Káthmándú, který dlouhou dobu sloužil jako sídlo nepálských panovníků. Byl postaven v 18. století za panování dynastie Šáhů. 1. června 2001 se palác stal dějištěm masakru královské rodiny, jemuž podlehl i tehdejší král Biréndra.\n\nV srpnu roku 2007 byl královský palác zestátněn nepálskou vládou, avšak královi bylo umožněno v paláci dále přebývat až do voleb do Ústavodárného shromáždění. Avšak král Gjánéndra opustil královský palác den poté, co se jej vláda rozhodla zestátnit, a uchýlil se do Nágáržunova paláce. Později se do královského paláce znovu vrátil.\n\nNa jaře roku 2008 byl královský palác zadlužen – z dob pobytu krále bylo třeba zaplatit okolo 75 milionů nepálských rupií (asi 1 milion dolarů) za elektřinu, vodu a telefonní účty. V dubnu roku 2008, kdy nepálské volby vyhrála Komunistická strana Nepálu (maoisté), maoisté rozhodli o přeměně paláce v muzeum. Navzdory těmto snahám se král Gjánéndra rozhodl slavit v paláci své 37. výročí svatby.\n\nMonarchie v Nepálu zanikla k 28. květnu 2008 a Nepál se oficiálně stal republikou. Chvíli na to byla z královského paláce sejmuta královská vlajka a byla vyvěšena vlajka Nepálu a královi a jeho rodině byla udělena dvoutýdenní lhůta, během které se měli z paláce vystěhovat. Na žádost krále byl královské rodině dán Nágárdžunův palác, který se stal jejich novým sídlem. Královská rodina opustila královský palác 11. června.\n\nV současné době je v bývalém královském sídle umístěno muzeum, které je mezinárodním návštěvníkům otevřeno vždy o víkendu. V muzeu se nachází i královská koruna s trůnem, ty však nejsou z bezpečnostních důvodů přístupny veřejnosti.\n\n"}
{"id": "440356", "url": "https://cs.wikipedia.org/wiki?curid=440356", "title": "Vojenský historický ústav Praha", "text": "Vojenský historický ústav Praha\n\nVojenský historický ústav Praha (zkráceně VHÚ či VHÚ Praha) je muzejní, vědeckovýzkumné a knihovní zařízení Ministerstva obrany České republiky. Jeho posláním je soustavně a cílevědomě shromažďovat písemné a hmotné památky především k dějinám českého i československého vojenství a armády, odborně o tyto fondy a sbírky pečovat, vědecky je zkoumat, zpracovávat a zpřístupňovat je veřejnosti.\nVýsledky této práce prezentuje VHÚ Praha především v muzejní a výstavní činnosti, dále v knihovnických službách, v knižních a časopiseckých publikacích, na vědeckých konferencích a seminářích, v historickém servisu vojenským útvarům, ústavům a zařízením a ve službách veřejnosti.\nNejdůležitější součástí VHÚ Praha jsou muzea a výstavní prostory. Jde o Armádní muzeum Žižkov, Letecké muzeum Kbely, Vojenské technické muzeum Lešany a další externí výstavní prostory. Vědeckovýzkumná činnost VHÚ je prioritně zaměřena na zkoumání a dokumentaci historie českého a československého vojenství včetně problematiky 1., 2. a 3. odboje.\n\nPo vzniku samostatného československého státu v roce 1918 si byli jeho nejvyšší představitelé, v čele s prezidentem republiky T. G. Masarykem, vědomi nutnosti vytyčit a rozvíjet politické i vojenské tradice republiky, vědecky je zpracovat a zachytit je také v muzejní expozici.\nJiž v roce 1919 byl při Ministerstvu národní obrany zřízen Památník odboje, který zpočátku působil jako poradní sbor při soustřeďování písemných a hmotných památek na čs. odboj v období 1. světové války. Jak množství památek rostlo, zejména v souvislosti s návratem legionářů z Ruska, přestávala jeho skromná organizační struktura vyhovovat. Proto došlo k přeměně poradního sboru na oddělení MNO a poté na samostatnou instituci, Archiv legií.\nArchiv našel dočasně útočiště v budově Národního muzea a jeho sbírky byly provizorně umístěny na různých místech v Praze. Muzejní předměty se soustřeďovaly na zámku v Troji, tzv. obrazárna legií v letohrádku Hvězda, fotoarchiv a filmový archiv v Trojické ulici. V roce 1919 byl také založen Archiv národního osvobození, o rok později Vojenský archiv RČS a Vojenské muzeum RČS, které bylo zřízeno při Čs. vojenském ústavu vědeckém a soustřeďovalo památky vzniklé před rokem 1914.\n\nV roce 1929, symbolicky k výročí vzniku republiky, došlo 28. října ke sloučení těchto institucí v jeden vědecký ústav s novým názvem Památník osvobození. Instituce byla umístěna v nově postaveném komplexu budov na úpatí Vítkova, jen část vojensko-historických muzejních sbírek zůstala v budově Invalidovny v Karlíně.\nAreál budov na úpatí vrchu Vítkova byl vybudován v letech 1927–1929 podle návrhu architekta Jana Zázvorky (1884–1963), bývalého čs. legionáře v Rusku. Na vrcholu Vítkova současně probíhala výstavba Pantheonu národního osvobození, před nímž měla stát jezdecká socha Jana Žižky z Trocnova od sochaře Bohumila Kafky. Patheon měl být slavnostně otevřen 28. října 1938, vzhledem k politické situaci k tomu již nedošlo. Definitivně byl dokončen a otevřen v roce 1950. V této době však měl již zcela jiné poslání.\n\nHistorie vyměřila Památníku osvobození pouhou jednu dekádu existence. Tato instituce přesto velmi úspěšně stavěla na zakladatelském úsilí svých předchůdců. Sledovala moderní trendy vojensky zaměřeného muzejnictví a historického výzkumu. Tím si vybudovala pevné postavení v české meziválečné kulturně-společenské sféře.\n\nPo nacistické okupaci českých zemí v roce 1939 se Památník osvobození stal předmětem likvidačních zásahů. Byl označen za nositele “legionářské ideologie” a jako součást rušeného MNO byl celý areál (administrativní část, budovy muzea a archivu) prohlášen za majetek německého wehrmachtu. V srpnu 1939 komplex budov zabralo gestapo a byla zde umístěna tzv. Kriegswissenschaftliche Verbindungstelle, která spravovala záležitosti muzejní, archivní a knihovní. Její součást tvořilo oddělení pro zřízení německého Vojenského muzea (Heeresmuseum Prag).\n\nToto muzeum, jež mělo být odbočkou německého Vojenského muzea ve Vídni, bylo od roku 1940 budováno ve Schwarzenberském paláci na Hradčanech, kam se přestěhovaly i muzejní sbírky ze Žižkova a z Karlína. Na sklonku války Němci část sbírkových předmětů vyvezli za hranice, ale po válce se je, až na výjimky, podařilo získat zpět.\n\nBěhem okupace byli někteří vedoucí pracovníci Památníku zatčeni a uvězněni, mnozí bývalí zaměstnanci, kteří zůstali na svobodě, se zapojili do odboje.\n\nPo roce 1945 se přímým pokračovatelem bývalého Památníku osvobození stal nově zřízený Vojenský historický ústav (rozdělený na Památník osvobození a Vojenské muzeum) zaměřený na problematiku prvního a druhého národního odboje.\nKomunistický převrat v únoru 1948 znamenal další zlom v historii ústavu. Nový politický režim pohlížel s odporem nejen na legionářské tradice I. odboje, ale i na účast čs. vojáků v bojích na západní frontě během 2. světové války (II. odboj). Stejně jako v celé společnosti prošel také VHÚ důkladnou personální čistkou. Z nositele legionářských tradic se, pod vedením Hlavní politické správy ČSLA, VHÚ stal v čs. armádě ideologickým pracovištěm Komunistické strany Československa.\nOdklon od komunistické ideologie a od marxisticko-leninského výkladu dějin a úsilí pravdivěji vyložit novodobou historii Československa v krátkém období druhé poloviny 60. let měl po vpádu vojsk Varšavského paktu v srpnu 1968 za následek nové rozsáhlé čistky v celém ústavu. Řada pracovníků včetně odborně nejschopnějších byla propuštěna a Vojenský historický ústav se opět stal ideologickou institucí.\nVědeckovýzkumnou práci týkající se vojenské historie odsunulo nové velení ústavu do pozadí ve prospěch sociálně politických výzkumů. Také muzea postupně omezovala svoji odbornou a vědeckou činnost a plnila převážně společenskou objednávku ve formě angažovaných výstav.\n\nPádem komunistického režimu se před VHÚ otevřela možnost reformovat se ve skutečnou vědeckou instituci zabývající se vojenskou historií a vojenským uměním s těsnými vazbami na obdobná zařízení stojící mimo armádu.\nPo listopadu 1989 prošel ústav zásadní restrukturalizací. V březnu 1990 byl Vojenský historický ústav zrušen a na jeho základě zřízen Historický ústav Československé armády. V souvislosti s rozpadem společného státu došlo ke změně názvu instituce na Historický ústav Armády České republiky. Od 1. dubna 2003 se instituce vrátila k tradičnímu názvu Vojenský historický ústav.\nKlíčovým vědeckým pracovištěm se stal znovu vytvořený Památník dějin národního odboje (od r. 1992 Památník odboje), zabývající se hlavním a profilujícím tématem ústavu – výzkumem dějin politického i vojenského odboje v letech první a druhé světové války. Základní vědecký výzkum byl zaměřen také na období a procesy bezprostředně předcházející a následující prvnímu a druhému odboji a procesy nerozlučně spjaté s odbojem.\nZásadním způsobem se také rozšířily muzejní složky VHÚ: především jde o vznik Vojenského technického muzea Lešany a rozvoj expozic Leteckého muzea Kbely. V roce 2011 byla také otevřena další expozice, tzv. Císařská zbrojnice ve Schwarzeberském paláci na Pražském hradě.\n\nArmádní muzeum je umístěno v Praze na Žižkově v historických budovách Památníku osvobození. Expozice muzea je rozčleněna do pěti základních celků. První se věnuje období 1. světové války, účasti Čechů a Slováků v ní a politickým a vojenským akcím, které vedly ke vzniku samostatného československého státu. Druhá část přibližuje historii meziválečné Československé republiky a jejích ozbrojených sil. Třetí výstavní prostor zachycuje období 2. světové války a mapuje účast Čechů a Slováků ve vojenských operacích, v domácím odboji i v dalších akcích, které měly za cíl obnovu samostatnosti Československa. Čtvrtá část expozice je věnována perzekuci příslušníků čs. armády po únorovém státním převratu v roce 1948 a třetímu protikomunistickému odboji. Poslední část expozice tvoří prostor, v němž probíhají příležitostné výstavy. Vedle zbraní je zde vystavena řada unikátních dobových stejnokrojů, praporů, řádů, vyznamenání a rovněž osobních památek na čs. prezidenty a přední představitele čs. armády.\n\nMuzeum bylo založeno v roce 1968 v areálu historického vojenského letiště Praha-Kbely, které bylo první leteckou základnou vybudovanou po vzniku Československa v roce 1918. Početností a kvalitou sbírek patří k největším leteckým muzeím v Evropě. V současnosti má ve sbírkách 275 letadel, z nichž 85 je vystaveno ve čtyřech krytých halách, 25 v nekrytých expozičních prostorech, 155 je uloženo v depozitářích a 10 letuschopných je provozováno. Řada letounů patří ke světovým unikátům. Expozice muzea se vztahuje bezprostředně k historii československého a českého letectví, zvláště vojenského. Pro srovnání jsou zde vystaveny také vybrané typy světově významných letadel a kromě toho i množství leteckých motorů, součásti draků letounů, výzbroj, výstroj, stejnokroje, prapory, vyznamenání a další památky, které se vztahují k historii československého a českého letectví.\n\nMezi obcemi Krhanice a Lešany u Týnce nad Sázavou, v prostoru bývalých dělostřeleckých kasáren, se od roku 1996 nachází expozice Vojenského technického muzea Vojenského historického ústavu Praha. V současné době ji tvoří více než 700 historických tanků, kanonů, motocyklů, obrněných, nákladních a osobních vojenských vozidel, raketová technika, spojovací a ženijní prostředky a logistický materiál pocházející z období od roku 1890 až do současnosti.\nSbírky jsou široké veřejnosti prezentovány v deseti halách, pod šesti přístřešky a na volném prostranství. Rozsahem a složením svých sbírek, v nichž je zastoupen nejeden světový unikát, se toto muzeum řadí mezi nejvýznamnější evropské instituce svého druhu. Unikátní je zejména sbírka československých vojenských dopravních prostředků (tanků, motocyklů, nákladních a velitelských automobilů) z období let 1918–1939 a kolekce kanonů systému Škoda. Z období studené války patří mezi jedinečné exponáty raketová technika a také tanky (jak z výzbroje Varšavské smlouvy, tak z výzbroje NATO). Expozičním pojetím se muzeum hlásí k moderním trendům prezentace sbírek technické povahy. Vzorem jsou od samého počátku britská muzea, která udávají tón současnému vývoji v této oblasti muzejnictví. Každoroční obměna i poutavé představování exponátů v pohybu a postupné zdokonalování výstavních prostor muzea tak návštěvníkům umožňuje lépe nahlédnout do tajů nejen čs. historické vojenské techniky. V rámci jarního zahájení výstavní sezony probíhají každoročně v muzejní aréně akce s prezentací historické techniky v pohybu. Největší událostí roku bývají tzv. Tankové dny, které se konají vždy poslední srpnovou sobotu.\n\nStálá expozice je umístěna ve Schwarzenberském paláci na Hradčanech a obsahuje sbírku zbraní, zbroje a uměleckých děl z období od 15. století do poloviny 19. století. Expozice obsahuje přes 550 předmětů, které pocházejí především z období, kdy České země patřily k habsburskému císařskému trůnu – odtud také název.\n\nVe věži Mihulka (Prašné věži) na Pražském hradě se nachází expozice mapující vývoj českých vojenských jednotek střežících Pražský hrad od nejstarších dob do současnosti. Akcent je položen na období posledních téměř sta let – tedy na existenci Hradní stráže.\n\nV pravoslavném chrámu sv. Cyrila a Metoděje v Resslově ulici v Praze čeká návštěvníky stálá expozice věnovaná Operaci Anthropoid. Národní památník hrdinů heydrichiády tvoří pravoslavný kostel sv. Cyrila a Metoděje, krypta pod kostelem – pietní místo, stálá expozice v hale a přednášková síň s promítáním.\n\n"}
{"id": "440357", "url": "https://cs.wikipedia.org/wiki?curid=440357", "title": "Guggenheimovo muzeum Bilbao", "text": "Guggenheimovo muzeum Bilbao\n\nGuggenheimovo muzeum Bilbao je muzeum moderního umění ve španělském městě Bilbao, centru baskického regionu.\n\nMuzeum bylo vystavěno roku 1997 v průmyslové části města, uprostřed loděnic, doků a ocelářských továren, podle projektu a vítězného návrhu z mezinárodní architektonické soutěže kanadsko-amerického architekta Franka Gehryho. Plány byly vypracovány výhradně pomocí počítačového programu pro modelování CATIA. Díky tomu bylo možné vyprojektovat tvary, které by byly tradičně nerealizovatelné. Futuristická stavba zrcadlící se ve vodní hladině řeky Nervion a připomínající svým tvarem loď kombinuje rovné a převládající zakřivené tvary, mezi pláštěm budovy pokrytým titanem jsou umístěny prosklené plochy. Jako další stavební materiál je použit vápenec. Muzeum zcela postrádá střechu v obvyklém tvaru.\n\nStálé sbírky muzea zahrnují umělecká díla významných umělců druhé poloviny 20. století, mj. Andyho Warhola, Rosenquista, Rauschenberga, de Kooninga, Antoni Tàpiese a dalších. Kromě toho jsou zde pravidelně pořádány výstavy španělských i zahraničních umělců. V budově muzea je dále restaurace zaměřená na baskickou kuchyni.\n\n"}
{"id": "440360", "url": "https://cs.wikipedia.org/wiki?curid=440360", "title": "Paprsková rovnice", "text": "Paprsková rovnice\n\nPaprskovu rovnici je možno odvodit z eikonálové rovnice, případně z Fermatova principu. Tato rovnice popisuje šíření paprsku v prostředí s proměnným indexem lomu. Její tvar je\n\nformula_1,\n\nkde formula_2 je přirozenou parametrizací trajektorie, tedy parametrizace obloukem.\n\nProvedením derivace součinu je možno rovnici přepsat na tvar\n\nformula_3\n\nZ diferenciální geometrie je přitom známo, že formula_4 je vždy kolmá na formula_5 (tedy na směr paprsku) a její velikost se rovná křivosti křivky,\n\nformula_6.\n\nPaprsková rovnice tedy umožňuje ze směru paprsku v určitém bodě určit jeho poloměr křivosti R v tomto bodě a také rovinu, ve které je paprsek zakřiven (oskulační rovinu).\n\nMáme-li tedy zadán směr paprsku formula_5 v jednom bodě v prostoru, jsme schopni z paprskové rovnice vypočítat, jak se bude paprsek dál šířit, případně i jak se šířil předtím, než do tohoto místa doletěl.\n\nSpeciálně je-li formula_8, dostáváme nulovou křivost v každém bodě, což odpovídá přímočarému šíření světla v homogenním izotropním prostředí, paprsky jsou přímky.\n\nZávisí-li index lomu pouze na souřadnici y, pak z paprskové rovnice je okamžitě vidět, že pro paprsek pohybující se v rovině x,y platí\n\nformula_9\n\nCož lze přepsat pomocí úhlu formula_10, který paprsek svírá s osou y do tvaru\n\nformula_11\n\nZ čehož speciálně plyne Snellův zákon lomu:\n\nformula_12\n"}
{"id": "440361", "url": "https://cs.wikipedia.org/wiki?curid=440361", "title": "Písník", "text": "Písník\n\nPísník nebo také písák, písečák či (zatopené) štěrkopískoviště je typ jezera, které je řazeno mezi antropogenní jezera. Vzniká zatopením pískovny nebo štěrkovny po vytěžení písku nebo štěrku v případě ukončení těžby z jiného důvodu. Při některých technologiích je těžební prostor zatopen již při těžbě, která se provádí ze břehu nebo z plovoucích strojů.\n\n\nPísníky jsou po ukončení těžby, resp. v částech, v nichž těžba neprobíhá, obvykle využívány ke sportu, rekreaci, rybolovu nebo jsou přírodními rezervacemi.\n\n"}
{"id": "440367", "url": "https://cs.wikipedia.org/wiki?curid=440367", "title": "Gustav René Hocke", "text": "Gustav René Hocke\n\nGustav René Hocke (* 1. března 1908 Brusel, † 14. července 1985 Genzano di Roma) byl německý žurnalista, historik literatury a kultury, který se proslavil především svým originálním pojetím manýrismu.\n\n\n"}
{"id": "440373", "url": "https://cs.wikipedia.org/wiki?curid=440373", "title": "ESET Smart Security", "text": "ESET Smart Security\n\nESET Smart Security (ESS) je rozšířená verze antivirového programu ESET NOD 32 společnosti ESET. ESET Smart Security v sobě navíc zahrnuje i antispam, antispyware a osobní firewall. ESET Smart Security byl poprvé uveden na trh 5. listopadu 2007 a to ve verzi 3.0 a byl přímým konkurentem, v té době již existujících, komplexních programů pro antivirovou ochranu od společností jako McAfee, AVG, Symantec, či Kaspersky.\n\n2. března 2009 byla vydána verze 4.0, která přidávala funkce jako ESET SysInspector; podporu pro Mozilla Thunderbird a Windows Live Mail; nový ochranný modul, aktualizovaný firewall, ESET SysRescue a také průvodce pro vytváření CD a flashdisků pro Bootování. Zpočátku měla verze ESS 4.0 problémy s kompatibilitou u Windows Vista se Service Packem 2, ty však byly vyřešeny updatem. 17. srpna 2010 vydal ESET verzi 4.2, která obsahovala další vylepšení a změny.\n\n5. května 2011 byl vydán beta test verze 5.0, která přidává rodičovskou kontrolu, službu pro kontrolu reputace souboru za pomoci cloudu, herní mód, HIPS (umožňuje nastavovat pravidla chování procesů, či zápisu do registrů) a také vylepšení ve firewallu, antispamu a kontrole externích médií. Samotnou verzi 5.0 vydal ESET 14. června 2011.\n\n13. listopadu 2012 vydala společnost ESET 6. verzi, ve které se nově objevuje technologie Anti-Theft, umožňující monitoring ztracených či ukradených zařízení, na kterých ESET Smart Security běží. Dále obsahuje vylepšený Anti-phishing modul a podporu Windows 8.\n\nV září uvedl výrobce na trh vyšší verzi ESET Smart Security Premium, která oproti funkcím ESET Smart Security obsahuje navíc správce hesel a šifrování souborů.\n\nPro využívání ESET Smart Security 5 je nutné mít alespoň procesor i386, či amd64, dále alespoň 400 MB volného místa na pevném disku a 100 MB volné operační paměti. K registraci produktu je nutné mít připojení k Internetu.\n\nESET Smart Security 6 podporuje operační systémy Microsoft Windows XP, Vista, 7 a 8. Podporuje rovněž Windows Home Server 2003, ale bez funkce Anti-Theft.\n\nPro jiné operační systémy má ESET řešení podobná ESET Smart Security a to v podobě ESET Cybersecurity pro operační systém Mac OS a Linux. Pro mobilní zařízení využívající operační systém Android je dostupný ESET Mobile Security.\n\n"}
{"id": "440374", "url": "https://cs.wikipedia.org/wiki?curid=440374", "title": "Musée du quai Branly", "text": "Musée du quai Branly\n\nMusée du quai Branly (česky \"Muzeum na nábřeží Branly\") je muzeum mimoevropského umění v Paříži. Je zasvěceno umění z Asie, Afriky, Oceánie a severní i jižní Ameriky. Nachází se na levém břehu řeky Seiny na \"Quai Branly\" v 7. obvodu. Projekt muzea inicioval tehdejší francouzský prezident Jacques Chirac. Autorem stavby je architekt Jean Nouvel. Muzeum bylo otevřeno 20. června 2006. Jeho rozloha činí 40 600 m a v roce 2008 ho navštívilo téměř 1 400 000 návštěvníků. Muzeum vlastní na 300 000 uměleckých předmětů, z nichž je vystaveno asi 3500.\n\nJacques Kerchache, obchodník s uměním a specialista na africké umění, se pokoušel od počátku 90. let umístit tzv. primitivní umění v muzeu Louvre. V roce 1995 se francouzským prezidentem stal bývalý pařížský starosta Jacques Chirac, který je velkým obdivovatelem tohoto umění. Po svém uvedení do úřadu požádal o otevření oddělení primitivního umění v Louvru. O rok později oznámil vytvoření nového muzea, které se setkalo s odporem především v musée de l'Homme, které o tyto sbírky pečovalo, a kde v roce 1999 proběhla stávka. Kritika byla namířena proti způsobu výběru a prezentace sbírek, sestavovaných primárně podle estetického namísto vědeckého hlediska. V roce 1999 proběhla architektonická soutěž, ve které zvítězil Jean Nouvel. V roce 2003 bylo uzavřeno Národní muzeum umění Afriky a Oceánie (Musée national des Arts Africains et Océaniens) a jeho sbírky byly rovněž určeny k přesunu z Palais de la Porte Dorée do nového muzea.\n\nMuzeum slavnostně otevřel 20. června 2006 Jacques Chirac, inaugurace se zúčastnili též Kofi Annan, Rigoberta Menchú, Paul Okalik, Dominique de Villepin, Lionel Jospin, Jean-Pierre Raffarin nebo Claude Lévi-Strauss. Pro veřejnost bylo otevřeno 23. června. V roce 2009 se muzeum spojilo s dalšími třemi nedalekými muzei do asociace \"Colline des musées\".\n\nMusée du quai Branly má statut veřejné instituce a je podřízeno pod dvojí správu Ministerstva kultury a komunikací a Ministerstva vysokého školství a výzkumu.\n\nMuzejní kolekce zahrnuje bývalé etnografické sbírky z musée de l'Homme a z bývalého Národního muzea umění Afriky a Oceánie. Ze 300 000 děl je ve stálé expozici vystaveno zhruba 3500 objektů, které se pravidelně obměňují. Jsou rozděleny podle jednotlivých kontinentů Afrika, Asie, Oceánie a obě Ameriky. Vedle toho pořádá muzeum ročně kolem deseti dočasných výstav.\n\nOd dubna 2000 vystavuje \"Pavillon des Sessions\", který je součástí muzea Louvre, 120 děl z muzea quai Branly.\n\nSoučástí muzea je rovněž mediotéka shromažďující dokumenty pro vědecký výzkum. Vznikla z knihovny musée de l'Homme a má tři oddělení:\nMuzeum má čtyři budovy o celkové ploše 40 600 m. Jejich architektem je Jean Nouvel. Náklady na výstavbu přesáhly 233 miliónů eur.\n\nHlavní budova zvaná \"Le pont-musée\" (Most-muzeum) v sousedství Eiffelovy věže obsahuje výstavní prostory. Je doplněna zahradou o rozloze 18 000 m, kterou navrhl zahradní architekt Gilles Clément. Vstupní atrium zdobí 14 metrů vysoký totem z Britské Kolumbie.\n\nV budově \"Branly\" sídlí správa muzea. Jedná se o pětipatrovou stavbu otočenou k Seině na nábřeží Quai Branly, jejíž fasáda (téměř 800 m) je porostlá vegetací. Autorem je designér Patrick Blanc.\n\nBudova \"Université\" je nazvaná podle ulice \"Rue de l'Université\", která vede podél jižní strany muzea, a kde má tato budova hlavní vstup. Zde se nachází knihkupectví, kanceláře a dílny.\n\n"}
{"id": "440375", "url": "https://cs.wikipedia.org/wiki?curid=440375", "title": "Synagoga v Opavě", "text": "Synagoga v Opavě\n\nOpavská synagoga, neboli Templ, novorománská stavba v maurském slohu od význačného architekta Jakoba Gartnera stála ve slezském městě Opava mezi lety 1895 a 1938, kdy byla vypálena a srovnána se zemí místními Sudetskými Němci. Byla to jedna z nejvýraznějších staveb svého druhu v tehdejším Československu. Na původní objekt dodnes odkazuje název ulice \"„U synagogy“\".\n\nPrvní doložená zmínka o Židech v Opavě pochází z roku 1281. Později zřejmě byli Židé z Opavy vypovězeni, ale přímé prameny k tomu nejsou. Nové židovské osídlení bylo pak vypovězeno z celého Slezska v průběhu 16. století. Opavu museli Židé dočasně opustit roku 1501, definitivně pak roku 1523. První polovina 19. století však znamenala návrat židovských rodin do Opavy. V roce 1850 byla otevřena první modlitebna. Od poloviny století počet židovských rodin rychle rostl; roku 1876 ve městě žilo 134 osob židovského vyznání, roku 1921 už to bylo bezmála o tisíc více – 1127 (3 % obyvatel). K roku 1930 se zde k židovské národnosti přihlásilo 971 lidí (2 %), i když předpokládaný reálný počet byl vyšší. Konec prosperity opavských Židů přinesl v druhé polovině 30. let nástup nacismu. Opava, jako jedno z měst náležejících do Sudet, byla po Mnichovu naprosto ovládnuta Německem.\n\nPo válce byla zdejší ŽNO obnovena a fungovala až do roku 1959 kdy byla změněna na synagogální sbor, který zanikl před rokem 1980. Obec mohla být po válce obnovena zejména díky osobám židovského vyznání původem z Podkarpatské Rusi, kteří Československo osvobodili jako příslušníci 1. čs. armádního sboru a už se zde usadili, stejně jako díky hrstce navrátilců z koncentračních táborů. Dnes v Opavě obec není.\n\nSynagoga byla postavena mezi lety 1895 až 1896, tedy relativně pozdě, v tehdy velice módním tzv. maurském stylu. Architektonický plán vypracoval patrně již roku 1894 známý architekt synagogálních staveb, přerovský rodák Jakob Gartner. Stavba samotná byla realizována v letech 1895 až 1896, kdy byl opavský templ se slávou otevřen. Více než čtyři dekády sloužil svému účelu a stal se nepochybně jednou z dominant slezské metropole. Zkázu mu přineslo až uchvácení Sudet nacismem. Deutsche Post für Sudetenland, dobový nacistický tisk, referuje o zániku této nádherné stavby 10. listopadu 1938 následovně:\n\nNa někdejší objekt dodnes odkazuje název ulice \"U synagogy\". Na rohu ulic U synagogy a Čapkova se dodnes zachoval rabínský dům ve stejném stylu jako bývala synagoga, dnes sídlo Křesťanského sboru Opava.\n\nDne 17. července 2013 byl na místě zničené synagogy odhalen památník, monument ve formě dvou žulových kvádrů z červené africké žuly. Autorem návrhu památníku je architekt Jan Kovář a zhotovil jej opavský kameník Kamil Ludwig. K základům památníku byly uloženy i zbytky původního zdiva synagogy.\n\nHypotetické rekonstrukci synagogy, včetně 3D vizualicí, se věnovala ve svém diplomové práci Claudia König z Technické univerzity ve Vídni.\n\n\n"}
{"id": "440408", "url": "https://cs.wikipedia.org/wiki?curid=440408", "title": "Bayesova věta", "text": "Bayesova věta\n\nBayesova věta je věta teorie pravděpodobnosti, která udává, jak podmíněná pravděpodobnost nějakého jevu souvisí s opačnou podmíněnou pravděpodobností. Poprvé na tuto souvislost upozornil anglický duchovní Thomas Bayes (1702–1761) v posmrtně vydaném článku \"An Essay towards solving a Problem in the Doctrine of Chances\" (1763). Roku 1774 větu znovu objevil francouzský matematik a fyzik Pierre-Simon Laplace, nicméně postupně upadla v zapomnění a rozšířila se až v 2. polovině 20. století. Frekvenční interpretace pravděpodobnosti se poté nazývá klasická či Laplaceova, právě podle Pierre-Simona Laplace.\n\nBayesovu větu lze v Bayesiánské (epistemologické) interpretaci pravděpodobnosti formulovat takto:\n\n"}
{"id": "440410", "url": "https://cs.wikipedia.org/wiki?curid=440410", "title": "Transtage", "text": "Transtage\n\nTranstage byl urychlovací raketový stupeň, používaný na amerických raketách Titan 3. Byl vybaven dvěma motory AJ-10-138 na hypergolické pohonné látky (N2O4 a Aerozin-50). Byl používán v letech 1964 až 1989. Celkem vykonal 47 startů, z čehož bylo 5 neúspěšných a 3 částečná selhání. \n\nPrvní let se konal 1. září 1964 a jednalo se test kompatibility s raketou Titan 3A. Selhal však tlakový systém a stupeň se předčasně zastavil. Druhý start proběhl dobře a po dalších dvou úspěšných startech s testovacími satelity byl stupeň uveden do služby. Byl používán na raketách Titan 3C, Titan 23 a Titan 34D.\n\n\n"}
{"id": "440415", "url": "https://cs.wikipedia.org/wiki?curid=440415", "title": "Věznice Bělušice", "text": "Věznice Bělušice\n\nVěznice Bělušice se nachází v Ústeckém kraji 13 kilometrů od statutárního města Mostu v katastru obce Bělušice, jejíž dominantou je vrch Bělouš. Vznikla v roce 1958 jako pobočka tehdejší věznice v Libkovicích. Zpočátku ji tvořily dřevěné montované ubytovny, areál se postupně rozšiřoval i o zděné budovy. Samostatným subjektem se věznice stala v roce 1962. Vězni byli zpočátku zaměstnáváni v zemědělství, v 80. letech pak pracovali i ve stavebnictví, strojírenství a v dalších oborech. V 90. letech prošla věznice celou řadou personálních i investičních změn.\n\nSvou profilací se Věznice Bělušice řadí mezi věznice s ostrahou pro výkon trestu mužů s délkou trestu do 15 let. Její ubytovací kapacita je 577 míst, vězni jsou ubytováni ve společných ložnicích s průměrným počtem 6 lůžek. Věznici se daří zaměstnávat více než 140 odsouzených, z toho dvě třetiny u soukromých firem a třetinu ve vnitřním provozu. Příležitostně jsou odsouzení zařazováni do sezónních brigád v zemědělství podle požadavku soukromých zemědělců. Ve Věznici Bělušice pracuje přes 250 zaměstnanců, z toho je více než 150 příslušníků Vězeňské služby České republiky. Ostatní jsou občanští zaměstnanci.Program zacházení s odsouzenými obsahuje 80 aktivit. V pracovních aktivitách jde například o dřevomodelářský a zahrádkářský kroužek, mezi vzdělávacími aktivitami jsou to kroužky cizích jazyků, matematiky, zeměpisu a dějepisu. Odsouzení se rovněž vychovávají k toleranci a protirasistickým postojům. Vyučují se zde základy dopravních předpisů. Speciálně-výchovné aktivity zahrnují relaxaci, arteterapii, sociální výcvik a práci s drogově závislými. Zájmové aktivity naplňují kroužky sportovní, akvaristický a teraristický. Velmi populární jsou vědomostní a sportovní soutěže. Věznici pravidelně navštěvují zástupci církví a Armády spásy.\n\n"}
{"id": "440426", "url": "https://cs.wikipedia.org/wiki?curid=440426", "title": "Kompenzace účiníku", "text": "Kompenzace účiníku\n\nKompenzace účiníku (zkr. PFC z angl. power factor correction) je proces, který posouvá fázi vstupního proudu vzhledem k napětí. Upravuje se účiník cosφ, který je u zařízení bez PFC obvodu obvykle 0,75. PFC ho upravuje na 0,95–0,98 tak, aby nedošlo k překompenzování. PFC může být aktivní, nebo pasivní. Účiník je cosinus fázového posunu mezi napětím a proudem (tento úhel se obvykle označuje φ).\n\nSpotřebiče v obvodu se střídavým proudem mají většinou tzv. odporově induktivní charakter. Pro jejich činnost je nutno vytvořit elektromagnetické pole. Z tohoto důvodu je třeba, aby kromě činného proudu I byla dodána také složka jalová I. Spotřebič pak odebírá celkový proud I, který je oproti napětí U opožděn o úhel φ. Z toho plyne, že kromě činného výkonu P je vytvářen ještě jalový výkon Q, jež se skládají do zdánlivého výkonu S, viz elektrický výkon. Vysoký podíl složky Q pak zbytečně přetěžuje elektrické zdroje. Z tohoto důvodu je ho třeba snižovat. Jelikož se v obvodech vyskytuje převážně nežádoucí indukčnost (např. všechny motory jsou vlastně indukčnosti), kompenzuje se dodatečně připojenými kondenzátory, protože jalový výkon indukčnosti je přesně opačný kapacitnímu jalovému výkonu a tyto výkony se od sebe odčítají.\n\nČinný výkon spotřebiče je daný čistě jenom činným proudem, ale celkový výkon je jalovým proudem navyšován, což vede k nadbytečnému zatěžování zdrojů a vyšším ztrátám ve vedení. Velcí spotřebitelé elektřiny jsou povinni účiník sledovat a kompenzovat ho na požadovanou hodnotu nebo platit pokuty. Problém kompenzace účiníku se netýká malých spotřebitelů, kteří platí pouze za činný výkon.\n\nJe nejpoužívanější typ kompenzace účiníku. Je levnější. Bývá realizován připojováním bloků kondenzátorů stykači k síti. Je to jednoduchý kapacitní filtr. Stupňovitě kompenzuje fázový posun vyvolaný zátěží tj. kompenzuje účiník na požadovanou hodnotu, obvykle na 0,95.\n\nDražší typ. Je realizovaný spínanými elektronickými silovými obvody. Kompenzuje účiník (cos φ) na nastavenou hodnotu, která se může blížit 1.\nIdeální účiník, který je roven jedné (tedy cosinu úhlu 0, nulový fázový posun mezi napětím a proudem), představuje odporovou zátěž, která neodebírá žádnou složku kapacitního nebo indukčního proudu (například na vytvoření elektromagnetického nebo elektrostatického pole). Tedy obvod neodebírá žádný jalový proud.\n\nPro laiky je přípustná i následující podoba vysvětlení kompenzace účiníku:\n\nPředpoklad: Kompenzace = vyrovnání\n\nPředstavte si rovnou silnici, kde jedete autem rovně vpřed. Veškerý výkon motoru je užitečně spotřebováván.\n\nTeď vám začne foukat silný vítr z boku, který vás vychyluje. Abyste si udrželi přímý směr, musíte natočit volant. Motor ale musí zvýšit výkon (pro odvalování a tření pneumatik), pokud ho nemá, tak zpomalíte.\n\nNyní nastává proces kompenzace: Nejlepší by bylo, kdyby z druhé strany začal foukat druhý vítr, stejné síly a na silnici by se vyrovnal, čili bezvětří a opět jedete v pohodě rovně. \n\nA teď:\n\nVýkon potřebný pro přímý směr při bezvětří jsou kW.\n\nVýkon potřebný při udržení přímého směru při větru jsou kVA.\n\nPřípadné vychýlení od přímého směru je účiník.\n\nVítr z boku jsou indukčnosti motorů, traf, spotřebičů a vedení.\n\nOpačný vítr jsou kondenzátory pro kompenzaci účiníku.\n\nNa závěr: Pokud vám bude foukat vítr z boku, a chcete pokračovat stejnou rychlostí vpřed, pak musíte:\n\n1. přišlápnout plyn, tzn. více dimenzovat zdroj nebo\n\n2. zařídit si opačný vítr (protivítr), tj. nasadit kompenzaci.\n\n3. Pokud to neuděláte, více zatížíte zdroj a někdy ho můžete dokonce přetížit (pokles napětí, přetížení vedení jalovým proudem=bočním větrem) a ten \"boční vítr\" si rozvodné závody hlídají a nechají si ho zaplatit.\n\n"}
{"id": "440427", "url": "https://cs.wikipedia.org/wiki?curid=440427", "title": "Dcery Měsíce", "text": "Dcery Měsíce\n\nDcery Měsíce je řada třinácti fantasy knih americké spisovatelky Lynne Ewing, do češtiny jsou přeloženy jen první dvě.\n\n\nVanessa, Catty, Serena a Jimena vypadají jako obyčejná děvčata, ale až tak obyčejné nejsou. Vynassa se umí stát neviditelnou, Catty umí cestovat v čase, Serena čte myšlenky a Jimena má předtuchy. Když se dívky spřátelí, zjistí, že to, co je odděluje od druhých, jejich čtyřlístek spojuje. Vanessa by chtěla žít jako normální dívka a dělat normální věci, jenže je jiná. Teď Vanessu někdo sleduje. Sice neví kdo, ale ví proč. Někdo odhalil její tajemství.\n\nNa Serenu se zaměřily temné síly Atroxu. Její schopnost číst myšlenky je klíčem, který potřebují, aby se dcery měsíce staly jejich stoupenkyněmi. Jimena má předtuchu, že Serena dívky zradí. A ještě nikdy předtím se nezmýlila.\n\nJimena byla jednou z nejpřísnějších Chola ve východním LA v gangu, hodně se jí báli. Nic než znovu objevený Veto, která byl její láskou. To jí straší, Veto byl zabit před rokem a byl rival gangu. Nebo to byl? Jimena zjistí, že mu ďábel dal smlouvu (uzavřeli dohodu), která by mohla naložit s oběma jejich životy.\n\nCatty vždy chtěla zjistit, kdo je její matka, a kupodivu, že má sílu. Když se Catty vrátí časem, ona nepotká jen svou matku, ale také nalezne venku něco velmi znepokojujícího, pravdu o své identitě a svůj osud.\n\nStanton je v zamilovanosti se Serena. Ale to je vztah, který nemůže být nikdy (Je to zakázaná láska). Stanton se zavázal k Atrox, starověké zlo, které bylo zhruba od počátku věků. A Serena je Dcera Měsíce, síly, jejichž posláním je dobré a zastavit Stantona, a jeho druhy (Následníky a Atroxe). Stanton si bude muset vybrat mezi životem, pod kterým byl vždy známý a láskou, která by mohla skončit zničením osoby, on se stará o většinu.\n\nKdyž se Tianna jednoho dne probudí, neví kde je. A ještě důležitější je, že neví kdo je. Vše co má je vědomí, že našla ve své rukopise varování policie, že se jí někdo snaží zabít. Tianna si brzy uvědomí, že má sílu pohybovat věcmi svou myslí. Všimne si, že jí Vanessa, Serena a Jimena sledují. Jaké je její spojení s Dcerami měsíce?\n\nVanessy šestnácté narozeniny se blíží. Zatím co by většina dívek byla nadšená, Vanessa je s hrůzou o rok blíže k tomu, kdy bude muset udělat nejdůležitější rozhodnutí ve svém životě. Teď začíná pochybovat o tom, jak udržet své pravé přátele, její vztah s Michaelem, svou identitu. Tady potká Hectora, který je více vzrušující a nebezpečnější než kdokoliv jiný koho zná. Díky němu, se učí o straně, .. ona sama věděla, že nikdy neexistoval. ..\n\nSerena nebyla v poslední době sama sebou. Měla náhlé výpadky paměti a jednala jako úplně jiný člověk, kterého neměla vůbec ráda. To co jí ještě více mátlo, bylo to, že ví že jí někdo sleduje. Vše to začalo nocí kdy jí pomohla postarší žena. Nyní se Serena začala ptát, kdo byla ta žena? A co Sereně udělala?\n\nV bezohledném pokusu změnit budoucnost, Catty uvrhla Jimenu do její problémové pasti - a do nepřátelského území bývalých členů gangu. Jak Jimena utíkala o život, byla zatčena policií a uvězněna. Zde ji nadále ohrožoval nový typ Následovníků s měnící se silou, kterou nešlo vydržet. Její jedinou možností bylo utéct z vězení a schovat se s velmi nepříjemným spojencem - jejím dřívějším rivalem z gangu, Payasou. Společně museli zachránit ostatní Dcery Měsíce před Jimeniným nejhorším tušením, jenž se stávalo skutečností.\n\nV bezohledném pokusu změnit budoucnost, Catty uvrhla Jimenu do její problémové pasti – a do nepřátelského území bývalých členů gangu. Jak Jimena utíkala o život, byla zatčena policií a uvězněna. Zde ji nadále ohrožoval nový typ Následovníků s měnící se silou, kterou nešlo vydržet. Její jedinou možností bylo utéct z vězení a schovat se s velmi nepříjemným spojencem — jejím dřívějším rivalem z gangu, Payasou. Společně museli zachránit ostatní Dcery Měsíce před Jimeniným nejhorším tušením, jenž se stávalo skutečností.\n\nCatty už byla skoro na dosah Svitku a jeho moci ke zničení Atroxe, ale docházel čas. Kdokoli, kdo se přiblíží k prokletému pergamenu zemře, a má se vystavit v místním uměleckém muzeu. Než ho Catty mohla ukrást, Svitek k ní byl osobně doručen udivujícím doručovatelem ... ale tento dar má podmínku. Na oplátku musí cestovat do temného světa Nefandusu na konečnou schůzku se svým otcem, členem Atroxova nejbližšího kruhu. Zde ji očekává s lákavou nabídkou. \n\nBlonďatá dcera Měsíce a dcera Pandory, která je Bohyní noci (Kniha 1), Ďábelský měsíc (Kniha 7) a Konečné zatmění (Kniha 13). Jako dcera měsíce, je schopna rozložit své molekuly a stát se neviditelnou a někdy může i pohybovat objekty, zatím co je neviditelná. Žije se svou matkou, která je návrhářkou. Její otec zemřel, když jí bylo pět, byl jedním z kaskadérů. Zcela přirozeně byla populární. Hodně se snaží, aby byla emočně v pohodě. Její\nnejlepší kamarádkou je, od dětství, Catty Turner. Na vysoké škole potkala Michaela Saratoga, je jedním z nejžádanějších kluků na škole, chodí spolu. Ale ve 4. knize začne chodit s Tobym a on chce, aby tajemství skončila. Ohrožuje všechny dívky, včetně Vanessy, zbaví se ho a on zemře. V 7. knize Vanessa nalézá další Dceru Pandory, nejde jen o Dracu Měsíce. Hector, měsíční démon se s ní pokusí oženit ale skončí, zbaví se ho a on zemře. V 13. knize, ona unikne Nefandusovi, ale bez Sereny. Jakmile je v pozemské říši, je si vědoma svých sedmnáctých narozenin, je pár dní pryč. Jimena ji nalezne a řekne jí, že předtím, než se vůbec narodila, Atrox viděl její statečnost, když se snažila zachránit Stantona a požádal ji o Fatesovo spoutání. Podle jejího osudu, ona pravidla, mezi oběma a dělá Atrox a čeká na vítězství jejich lásky. Jimena jí řekla, že se musí skrýt do svých narozenin, ale Vanessa chtěla vidět svou matku. Stanton a Catty ji najdou a vysvětlí, že vše co kdy udělal a řekl Nefandus byl předstírání. Vanessa se vrací s Nefandus zachránit Serenu a zničit Atroxe. Tento plán byl úspěšný, ale to, co Catty neřekla Vanesse bylo, že se musela obětovat sama. Vanessa jí chce zachránit, ale na konci, si uvědomuje, že nemůže. Vanessa a Stanton pak půjdou hledat a zachránit Serenu a najdou ji v domě Cattyina otce. Vanessa bojuje Cattyiným otecem, temné strany a zachrání Stantonův život tlumený (pohlcen) regulátorem. Vanessa se vrací do zemské říše. Jimena ji nalezne a řekne jí, že si musí vybrat. Vanessa se rozhodne ztratit své schopnosti a vzpomínky. Vrací se domů, kde jí Michael dává růže a přeje jí všechno nejlepší k narozeninám. Její matka ji potká a řekne její matce, že Serena a Catty se nevrátily. Předtím, než jdou do domu, Vanessa vidí stín a má pocit, že stín ji sledoval.\n\nDcera měsíce a klíče, hraje v Chladném ohni (Kniha 2) a Držení (Kniha 8). Vzhledem k tomu, že je klíčem, ona je považována za jeden z faktorů při rozhodování v boji mezi dcerami a Atroxem. Její dar je moc telepatie nebo čtení mysli. Po jejím spuštění se v chladném ohni, je požehnaná na Bohyni Temného Měsíce a čarodějnice: Hekate. Ona žije s otcem a bratrem Collinem. Vzhledem k tomu, že aktivně začala pracovat jako její dcera, její nejlepší kamarádka je Jimena. Ona chodí se Stantonem, Následníkem a Princem noci. Jejich zakázaná láska je nezastavitelná. V 8. knize, se téměř spojí s tělem jiné ženy, poté se napije z ženina daru. Také si uvědomuje, že má třetí volbu, aby se stala bohyně tmy, jako Hekate. Byla také poskytnuta Hekate v kruhu, náhrdelník s měsíčního amuletu. V knize 13, se Serena snažila utéct Nefandusovi s Vanessou, ale byly zajaty regulátorem a převezeny za Cattyiným otcem. Když Vanessa konfrontuje Cattyina otece, Stanton říká Sereně zavři portály. Je úspěšná, Stanton a bere ho z vytržení. Pomáhá Vanesse k návratu do zemské sféry, ale ona se rozhodne zůstat se Stantonem a stane se bohyní tmy, vnese světlo do Nefanduse.\n\nDcera Měsíce a bývalá členka LA gangu, začíná v Nočním Stínu (Kniha 3) a Volba (Kniha 9). Je Mexičanka a jejím darem je předtucha a vidí do budoucnosti. Žije se svou babičkou v garsonce. Její nejlepší kamarádkou je Serena. Chodí s Collinem, Sereniným bratrem ke konci třetí knihy, poté co jí její bývalý přítel dá pokoj. Je nevědomky o rok strší než její přátelé, takže co si vybere, když dosáhne 17? Nakonec si vybere smrtelnost, poté co viděla předtuchu o své vlastní smrti, ale to, co jí její rádkyně Maggie říká, že je to v tom, že každý musí zemřít, aby se znovuzrodil.\nV dalším dni jako Dcera, ji byl dám Medusin kámen pro ochranu před okouzlením a zlými duchy. Stává se smrtelníkem a zcela zapomíná na svůj život jako Dcera, až v pozdějších dílech, když zjistí, že rádcovství pro Maggie pominulo. Ona je reinkarnací Bohyně Měsíce Pandia a ona je novým rádce pro Dcery Měsíce. Nemůže dobrovolně pomoci Catty před Nefandus nebo Vanessou nebo Serenou bude obětována v odvetě. V 13. knize, Jimena pomůže Vanesse a řekne jí o jejím osudu. Řekne Vanesse, aby se schovala, ale to bylo jen jejím testem. Je šťastná když Vanessa zachrání svět. Řekne Vanesse, že truchlí pro Catty dlouho a ona věděla, že už nikdy neuvidí Serenu. Pomáhá Vanesse s jejím provedením volby.\n\nDcera měsíce a dědička Tajné Knihy, je hvězdou v The Secret Scroll\n(Kniha 4) a The Prophecy (Kniha 11). Catty má moc cestovat časem v před i vzat. Její matka ji opustila při narození, Zoe Reese, která měla moc Dcery Měsíce a to telekinesi, ale stali se přišel Follower a Catty byla adoptována Kendrou Turner, přestěhovala se do San Diega po Cattyiným zmizení. Její otec je členem Atroxovy skupiny Vnitřního kruhu a to je její osud zničit Atroxe. Později jsme zjistili, že její osud a Kyle Syna Tmy, se proplétá. Kyle je její ex-přítel. Chris (známý také jako Chrysippus) byl chovatel tajné role a Catty ex-přítel, před ním chodila s Kyle. Chris je teď mrtvý. Její nejlepší kamarádka je Vanessa. Je šeptandou, že Catty žije se svým otcem a může být splněno temné proroctví. Catty se stane členem Vnitřního kruhu, protože jí lhal o Atroxovi a předstíral, že chytil Syna. Má Followerovi pravomoci, které zdědila po svém otci a pravomoci, které jí dal Atrox. Cattyino rodné jméno je Atertra Adamantis, což znamená Černá diamant. Dokáže zničit Atroxe, ale skončí to ztrátou jejího života.\n\nNáslednice, byla šíleně zamilovaná do Stantona. Na hrudníku má napsaný kus jeho jména a to S-T-A, udělala si to žiletkou. Dostane příležitost zničit dcery ve třetí knize, a dostane se do Vnitřního kruhu za malou chvíli. Poté, co selže se z ní stane psanec. Je vidět a to během celé knihy, působí problémy a podobně, snaží se dostat zpět Stantona.\n\nCollin je Serenin starší bratr. Má rád serfing, ja to velmi vášnivý serfař. Má křišťálově modré oči a dlouhé velmi světlé vlasy. Zvykl si na to, že Serena velmi často ví co si myslí. ... Na konci třetí knihy chodí s Jimenou, Sereninou nejlepší kamarádkou. Předtím, než spolu začali chodit, se stále pošťuchovali, hádali.\n\nJeden z členů vnitřního kruhu a Cattyin otec, snaží se svrhnout Atrox. Nikdy nemiloval Catty a snažil se zničit Stantona, ale Vanessa s ním bojuje. Odchází a může být v zemské sféře (tj. mezi smrtelníky).\n\nTymm a Karyl jsou jedni z prvních následníků. Byli Stantonovi učedníci. Ale protože se Stanton stal Princem noci, nikdo neměl to srdce jako Karyl. Stejně jako u Tymmy, i on se s ním spojil. V 13. knize pracují pro Cattyina otce.\n\nMaggina stará láska. Propadl lásce s Maggie a chtěl si ji vzít, ale ona ho odmítla a přislíbila sebe Selene v boji proti Atroxu. On vyzval Atroxe, ale to se mu vymstilo a byl vyhoštěn (vyhozen) na Měsíc. V 7. knize, přichází zničit Dcery a pokouší si vzít Vanessu. Na konci ho Vanessa osvobodí a on zemře.\n\nJe členem Vnitřního Kruhu a nisil Phoenix Crest, Lambert se poprvé objevuje v Oběti (Kniha 5 - The Sacrifice), kdy se spojil s Cassandrou. Nakonec ho Stanton zničí. Znovu se ukáže v 8. knize. Byl pouze uvězněn v Stantonovi (v jeho mysli), ale Aura, která byla uvnitř Sereny, na něj byla použita Sereninou silou (mocí).\n\nLambertova přítelkyně. Byla předpokládanou nevěstou pro Atroxe, ale když Atrox zjistil, že miluje jiného, zničil její tělo vstupem do Chladného ohně. Tráví věčnost přeměňováním těl, kdy jeden se stává ovládaným starým. Posedně Serenino tělo, jen na krátkou dobu, aby dostala Lamberta ze Stantona (on je uvězněn v jeho mysli). Nemůže mít více než jeden subjekt, v době, když vlastní Serenino a Morganino tělo. Její rodné jméno je Ursula.\n\nJe velmi oblíbená ve škole a každý kluk se za ní otočí. Je ráda ve středu pozornosti. Kluky střídá jako na běžícím pásu. Několikrát se střetne se Serenou, protože si myslí, že jí něco provedla a nazývá jí čarodějnicí. Na konci druhého dílů ji Zahy, vůdce nových Následníku, přetáhne na jejich stranu a tak i ona se stává Následnicí a konečně má skutečný důvod ke střetům se Serenou a ostatními Dcerami.\n\nByl přítelem Catty a strážce Tajné Knihy (Secret Scroll). Jeho pravé jméno je Chriyssipus a je z antického Řecka. Potkal Maggie a pomohl jí svázat Atroxe. V průběhu staletí byl strážcem tajemství knihy, která mu později dala Catty. Chodil s Catty a popadl s ní v lásce v The Secrat Scroll (Kniha 4). Zmizí a vrátí se Jimeně pomoci při výběru (Kniha 9). V Proroctví (Kniha 11) je vězněm Cattyina otce. Řekne Catty, že kniha mu vzala jeho život (svázala). Když Catty knihu zničí, on je také zničen.\n\nDívka se schopností telekineze a může používat síly, jež jdou do jiných rozměrů, ukáže se poprvé až v The Lost One (Kniha 6) a pak v další knize a to The Becoming (Kniha 12). Ona přijde jako Dcara až poté co pomůže Catty od Nefauduse. Vyrůstala v pěstounckých rodinách po celé LA. Její rodiče a malou sestru, Jamile, zabili Následníci, když byla dítě. Pěstounská matka žila s Následníkem (nevěděla, že je to pokus Atroxe). Ona a Catty budou nejlepšími kamarádkami. Tianna byla vytvořena Atroxem a narodila se zlem, ale Selena ji musela unést. když byla dítě a určila ji Dcerou, která požádala o změnu a její matka prosila měsíc, takže Tianna bude člověk jak je možné a musí mít duši. Jejím osudem je narodit se jako dítě Atroxovi a zničit ho. Tianna má dva osudy. Jeden je Atroxe a druhý je pomoci Selene a její matce. Tianna spotá Atroxe k jeho formě stínu a přitom zničí sebe. Před Atroxem mohla dostat duši, jak Selene udělala.\n\nDva Následníci, kteří zabili Tianniny (pátá Dcera Měsíce) rodiče a sestru, šli zpět časem a zachránili ji, nevěděli, že byla výtvořená Atroxem. V 12. knize se stávají psanci, Tianna chce jít za Atroxem a požádat ho, aby je vzal zpět.\n\nJeden z nový Následníku. Ukáže se poprvé v druhé knize - Chladném Ohni . Snaží se ovládnout Serenu, přivést ji na jejich stranu, aby se stala jednou z nich, protože je Vyvolená. Serena a ani Dcery netuší, alespoň ne ze začátku, kdo je Zahi ve skutečnosti. Serena se mu nemůže jen tak kouknout do hlavy, protože si tam povída a přemýšlí francouzsky nebo rusky, což Sereně vyhovuje. Stanton jí několikrád před Zahim varuje, ale Zahi jí vždy to varování zandá do pozadí, takže si Serena nic nepamatuje. Nakonec zjistí, že je Zahi vůdce nových Následníku, chci ji dostat na jejich stranu, aby tak u Atroxe zabodoval a dostal vyšší pozici než Stanton, Serena si vzpomene na vše co jí Zahi vymazal. Nejprve Serena odmítne jeho nabídku přidat se k němu, ale pak souhlasí. Jenže má s děvčaty plán a to on nevím. Nakonec ho Serena dostane do Chladného ohně a zničí joho nesmrtelnost, stane se z něj zase obyčejný člověk.\n\nJe Následníkem v LA, který se stává Princem noci. Byl invitus, někdo, kdo nedobrovolně přišel k Atroxovi v 13. století. Byl z královské rodiny a jeho otec princ, princ, který bojoval proti Atroxovi a tak Atrox vzal Stantona, takže princ byl přinucen boje zanechat. Vanessa se ho pokusila zachránit, když byl ještě dítě a pro tento akt milosrdenství, ji nemůže nikdy ublížit. Je zamilovám do Sereny, přestože jejich vzájemná láska, ja zakázaná. Jeho kniha je Secrifich (Kniha 5). V této knize se stává volným, ale rozhodne se vrátit k Atroxovi, aby ochránil Serenu. V tom je mu přiznám status Prince noci. (2. přákaz na Atrox). V tomto stavu je možné objednat regulátory, nesmí poškodit Serenu. Pomáhá dívkám ve všech sériich, protože on chce zůstat se Serenou. on byl tím, kdo dal Tianně meč pro svázání Atroxe do jeho stínu. Také se ukáže, že je mnich, který pomohl Kyle uniknout a navštívil Serenu a Vanessu, zatím co ony byly drženy v zajetí. Stanton pomáhá Vanesse a Catty zničit Atroxe a zachránit Serenu. PO Atroxově zničení se stává novým lídrem v Nefandusu se Serenou po boku.\n\nByla rádkyní Dcer, narodila se v Athénách, Řecku. Její rodné jméno je Penelope. Je nemanželským dítětem Dia (Zeus), a vyrůstala s otcem a sestrou, její matka zmizela. Nakonec se její sestra stala Následnicí. Zatímco ona vyrůstala v Athénách, věnovala se Selene. Zamilovala se do mladého, pohledného vojáka jménem Hector, kterého se později zmocnil Atrox a byl vnímán jako \"ďábel\". Maggie byla jediná schopna svázat Atroxe do jeho podoby stínu. Když si řekla o dlouhý život, aby mohla Atroxe zničit, Atrox ji samozřejmě její přání splnil. Zapomněla se zeptat na věčné mládí. Přesto ji Selene dala elixír, který tento problém vyřešil, který ji omlaďoval. V 13. století pomohla Chriyssipusovi. Je to prastaré, učí dcery ovládat jejich schopnosti a další co s nimi mají něco společného. Ona a Hector spolu měli dítě. Když ji Atrox navštívil, použila zaklínadlo, ale on ji zničil. Její knihou je Talisman (Kniha 10).\n\n"}
{"id": "440435", "url": "https://cs.wikipedia.org/wiki?curid=440435", "title": "Ladislav Landa", "text": "Ladislav Landa\n\nLadislav Landa (25. února 1948, Praha – 4. června 1965, Praha) byl český básník spadající do období české beat generation. Jeho básně oplývají výjimečností, baladičností, satirou a především pocitem smutku. \n\nDebutoval v literární revue Divoké víno, kde vyšla i většina jeho textů. V roce 1965, v 17 letech, spáchal sebevraždu na dvoře školy, z jejíhož kabinetu chemie pocházel i jed, kterým se otrávil. Po jeho smrti roku 1969 byla vydána básnická sbírka s názvem Básně. Kniha básní, pojmenovaná po jedné z nich – Malá slabost v kolenou – Pocta Ladislavu Landovi vyšla v roce 1998.\n"}
{"id": "440436", "url": "https://cs.wikipedia.org/wiki?curid=440436", "title": "Rádio DAB Praha", "text": "Rádio DAB Praha\n\nRádio DAB Praha (do 30. září 2019 Regina DAB Praha, do 1. listopadu 2015 Regina) je regionální stanice Českého rozhlasu, která vysílá v Praze v digitální síti DAB. Vedením stanice je od 1. října 2013 pověřen Jan Menger. \n\nStanice vysílá denně od 6:00 do 19:00 proud hudby a informací. O víkendech jsou zařazeny magazíny \"S vámi v Praze\" (sobota 12:00) a \"Až na dřeň\" (neděle 12:00). Regina vysílá zprávy celý den 2× v hodině a dopravní informace každých 15 minut. \n\n\n\n\n"}
