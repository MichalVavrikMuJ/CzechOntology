{"id": "400819", "url": "https://cs.wikipedia.org/wiki?curid=400819", "title": "Karolína Erbanová", "text": "Karolína Erbanová\n\nKarolína Erbanová (* 27. října 1992 Vrchlabí) je česká florbalistka a bývalá rychlobruslařka. Působí ve florbalovém klubu FBK Jičín. Jako rychlobruslařka se specializovala na sprinterské tratě. Je bronzovou medailistkou ze Zimních olympijských her 2018, dvojnásobnou bronzovou medailistkou z mistrovství světa, mistryní Evropy, několikanásobnou juniorskou mistryní světa a držitelkou jednoho juniorského světového rekordu. Rychlobruslařskou kariéru ukončila v roce 2018 a poté začala hrát florbal.\n\nPochází z Vrchlabí v Krkonoších. Již od čtyř let lyžovala ve Ski areálu Špindlerův Mlýn a od 10 let hrála závodně s chlapci hokej za Vrchlabí. Rychlobruslení se začala věnovat v roce 2006, kdy ji její hokejový trenér doporučil Petru Novákovi. Studovala na gymnáziu ve Vrchlabí, které ji umožnilo zároveň studium i potřebnou přípravu na závody. V roce 2012 studovala na Sportovním gymnáziu v Jilemnici.\n\nV říjnu 2008 se v německém Inzellu úspěšně kvalifikovala na světový pohár v rychlobruslení 2008/2009. V závodě světového poháru v Berlíně skončila spolu s Martinou Sáblíkovou a Andreou Jirků ve stíhacím závodě družstev na šestém místě s časem 3:07,51 min. Jako členka tříčlenného družstva (společně se Sáblíkovou a Jirků) dosáhla vítězství v celkovém pořadí světového poháru ve stíhacím závodě v sezóně 2008/2009. Tým si výhru zajistil 1. místem v závodě v Erfurtu díky národnímu rekordu 3:05,32 minut. Díky tomu rovněž mohly dívky startovat na mistrovství světa 2009, kde české družstvo skončilo sedmé.\n\nV rámci mistrovství Evropy ve víceboji zvítězila dne 9. ledna 2010 na trati 500 m, přičemž celý čtyřboj dokončila na devátém místě (poprvé v životě jela pětikilometrovou trať). Jako sedmnáctiletá se poprvé v roce 2010 účastnila zimních olympijských her. Na trati 500 m dojela na 23. místě, na trojnásobné vzdálenosti skončila 25., ačkoliv zde měla mít největší šance na dobré umístění. Nejlépe zajela kilometrovou trať, zde obsadila 12. příčku. Na mistrovství světa juniorů 2010 získala celkem tři bronzové medaile: dvě z jednotlivých tratí (1000 a 1500 m) a jednu z celkového umístění ve víceboji.\n\nNa otevřené dráze v italském Klobensteinu v lednu 2011 skončila na mistrovství Evropy na 10. místě, obhájila však v rámci víceboje první místo v závodě na 500 m. Podobné umístění si zopakovala i na mistrovství světa ve víceboji 2011 v Calgary, kde se na trati 500 m umístila na druhém místě (časem 38,22 s vylepšila český rekord) a celkově skončila patnáctá. Na juniorském světovém šampionátu 2011 jako první česká rychlobruslařka zvítězila ve víceboji, kromě toho vybojovala i zlaté medaile na tratích 500 m, 1000 m a 1500 m. Na poslední akci sezóny 2010/2011, seniorském mistrovství světa na jednotlivých tratích v Inzellu, se umístila na trati 1000 m na 17. místě a v závodě na 500 m na 11. příčce.\n\nNa prvním mítinku Světového poháru sezóny 2011/2012 v Čeljabinsku dojela ve dvou závodech na 500 m v divizi B čtvrtá a první, čímž se kvalifikovala na další mítink do divize A. Totéž se jí podařilo na dráze 1000 m, kde se umístila v divizi B na druhém místě. V Astaně, kde se konal následující mítink, dosáhla tří umístění v první desítce. V závodech na 500 m se umístila na devátém a desátém místě, na kilometrové trati dojela jako šestá s odstupem 27 setin sekundy za druhou Thijsje Oenemaovou. Na posledním mítinku SP v roce 2011 v Heerenveenu potvrdila v divizi A své předchozí výsledky, když v závodech na 500 m skončila čtrnáctá a šestá, na dvojnásobné trati se umístila čtvrtá, přičemž na třetí příčku jí scházely čtyři setiny sekundy. První mezinárodní akcí v roce 2012 bylo mistrovství Evropy v Budapešti, kde se na otevřené dráze umístila na celkovém 15. místě. Stejně jako v předchozích dvou letech ale vyhrála úvodní sprinterskou trať 500 m. Na konci ledna 2012 se jako první Češka zúčastnila Mistrovství světa ve sprintu, kde dojela na celkovém 17. místě. Ve třech ze čtyř závodů překonala vlastní české rekordy (dvakrát na 500 m a jednou na 1000 m) a celkovým součtem 152,470 bodů vytvořila nový juniorský světový rekord ve sprinterském čtyřboji.\n\nNa začátku března 2012 se zúčastnila svého posledního juniorského světového šampionátu, který se konal v Obihiru. Z předchozího ročníku se jí podařilo obhájit zlaté medaile v závodech na 500 a 1500 m, na trati 1000 m a ve víceboji získala medaile stříbrné. Sezónu Světového poháru zakončila na finálovém mítinku v Berlíně 13. a 20. místem v závodech na 500 m. V celkovém hodnocení se na trati 500 m umístila na 17. místě a na distanci na 18. příčce. Na poslední akci sezóny, Mistrovství světa na jednotlivých tratích 2012 v Heerenveenu, závodila na tratích 500, 1000 a 1500 m. Na dvou delších distancích se umístila v polovině druhé desítky, v závodě na 500 m dojela jako osmá, přičemž po první jízdě byla na páté příčce, pouze tři setiny sekundy za třetím místem.\n\nDo Světového poháru 2012/2013 vstoupila v nizozemském Heerenveenu dvěma desátými místy na trati 500 m, na kilometrové trati obsadila sedmé místo. Na mítinku v ruské Kolomně startovala na trati 1500 m v divizi B, kde obsadila druhé místo a zajistila si tak pro další závod Světového poháru na této trati start v divizi A. V kazašské Astaně obsadila na trati 1500 m v divizi A sedmé místo, přičemž poprvé na této distanci porazila i svoji slavnější kolegyni Martinu Sáblíkovou, která skončila o jednu příčku níže. Na Světovém poháru v japonském Naganu obsadila sedmé a deváté místo na trati 500 m a šesté a sedmé místo na kilometru. O týden později se na závodech v čínském Charbinu dočkala svého prvního vítězství, když na trati 1000 m vyhrála o 0,04 s před Číňankou Čang Chung. Další den startovala na stejné trati v závěrečné jízdě právě s Čang, která ji předstihla o tisícinu sekundy, tedy nejtěsnějším možným rozdílem. Díky absenci největších favoritek (Richardsonová, Nesbittová, van Beeková), které tyto dva závody vynechaly, se na kilometrové trati ujala průběžného vedení v celkovém hodnocení Světového poháru. Na distanci 500 m vybojovala v Charbinu desáté a dvanácté místo.\n\nTradičně se zúčastnila také první mezinárodní akce nového roku. Na Mistrovství Evropy 2013 v Heerenveenu zvítězila v úvodním závodě na 500 m, celkově skončila ve víceboji na 12. místě, čímž se kvalifikovala na světový vícebojařský šampionát. Na sprinterském mítinku Světového poháru v Calgary se třikrát umístila v první desítce a třikrát vylepšila vlastní české rekordy: na 500 m dojela jako čtrnáctá a desátá (rekord 37,88 s), kilometr dokončila na desátém (rekord 1:15,10 min) a čtvrtém (rekord 1:14,25 min) místě a v průběžném pořadí na 1000 m klesla na druhou příčku. Z Kanady se s koučem Petrem Novákem mladším přesunula do amerického Salt Lake City, kde se o týden později konalo Mistrovství světa ve sprintu. První závodní den v jízdě s Heather Richardsonovou pokořila svůj český rekord na kilometru (nově 1:13,84 min), na této trati dojela jako čtvrtá. Následujícího dne vylepšila český rekord na poloviční trati (nově 37,67 s) a v celkovém hodnocení sprinterského čtyřboje se pohybovala na hranici první a druhé desítky. V závěrečném závodě na 1000 m ale byla diskvalifikovaná kvůli blokování soupeřky při střídání drah, takže celkově obsadila 24. příčku.\n\nKvůli předchozímu náročnému programu odhlásil trenér Novák Karolínu Erbanovou s více jak týdenním předstihem ze světového vícebojařského šampionátu v Hamaru, nestartovala ani druhý únorový víkend na vytrvaleckém mítinku Světového poháru v Inzellu, kde mohla nastoupit na patnáctistovce. Po odpočinku absolvovala na začátku března mítink SP v Erfurtu, v závodech na 500 m skončila na 12. a po technické chybě na 19. místě, na kilometru udržela osmým místem celkovou druhou příčku a kvůli únavě nezvládla dobře 1500 m, když zajela až předposlední 19. čas. O týden později se konalo Finále Světového poháru v Heerenveenu, kde chtěla především udržet medailovou pozici na kilometru. O 72 bodů byla druhá za Richardsonovou, naopak měla náskok 39 bodů na třetí Boweovou a 55 bodů na čtvrtou Fatkulinovou. V poslední jízdě startovala právě s Richardsonovou, rozjížďku sice Erbanová vyhrála, ale jejich časy nebyly tak rychlé, jako časy některých soupeřek. Američanka celkové vítězství v závodech na 1000 m i tak uhájila, před Češku (v závodě osmá) se ale díky lepšímu výkonu dostala Boweová. I tak bylo třetí místo Erbanové v celkovém pořadí SP dosud jejím největším úspěchem mezi dospělými. Kromě toho v Nizozemsku startovala již pouze na pětistovce (14. a 17. příčka, celkově v SP na 13. místě), v konečném pořadí SP na 1500 m byla díky předchozím závodům dvacátá třetí. V celkovém hodnocení Grand World Cupu sezóny 2012/2013 se s 12 body umístila na děleném 30. místě.\n\nPoslední akcí sezóny je tradičně Mistrovství světa na jednotlivých tratích, kam se v roce 2013 kvalifikovala na všech třech svých tratích 500, 1000 a 1500 m. V prvním závodě na 1500 m dosáhla téměř shodného času jako její soupeřka v rozjížďce, o jejím průběžném prvním místě rozhodly až tisíciny sekundy. Erbanová poměrně dlouho průběžné pořadí vedla, nakonec ji dokázaly předstihnout pouze největší favoritky této distance, takže skončila na šestém místě, necelou sekundu za bronzem. Na kilometru startovala následující den v předposlední jízdě s vítězkou Světového poháru Richardsonovou, kterou rovněž předstihla v těsném finiši. V té době se nacházela na průběžném třetím místě, obě soupeřky z poslední rozjížďky však zajely rychlejší časy, čímž ji odsunuly na konečnou pátou příčku, která však byla pro českou rychlobruslařku nejlepším dosavadním výsledkem na seniorských světových šampionátech. V první jízdě závodu na 500 m těsně prohrála s Čang Chung, s níž startovala v rozjížďce, díky zlepšenému výkonu ve druhém kole se nakonec dokázala dostat z třináctého na celkové 10. místo.\n\nRočník 2013/2014 nezahájila příliš úspěšně, v závodech Světového poháru na 500 m se na podzim 2013 propadla z elitní skupiny do divize B, do konce roku si však vybojovala postup zpět. Na distanci 1000 m se postupně zlepšovala z druhé desítky až po sedmou příčku v Astaně a na trati 1500 m se dokázala probojovat z divize B, kde sezónu začínala, mezi nejlepší dvacítku. Evropský šampionát 2014 dokončila na 16. místě, čímž ji o dvě příčky unikla kvalifikace na Mistrovství světa ve víceboji. Na Zimních olympijských hrách v Soči si zlepšila svá olympijská maxima, dvakrát se umístila na 10. místě (500 m, 1000 m) a jednou byla třináctá (1500 m). Svých nejlepších výsledků v této sezóně dosáhla na poolympijských mítincích Světového poháru, když skončila pětkrát v první desítce, z čehož v závodě na 1000 m v Inzellu dobruslila na páté příčce. V celkovém pořadí SP na trati 1000 m skončila sedmá.\n\nPo ukončení sezóny oznámila v květnu 2014 přestup z Novákova Novis Teamu do nizozemského Teamu Continu, kde měla mít lepší podmínky pro sprinterské závody.\n\nV únoru 2018 se potřetí zúčastnila zimních olympijských her. Na ZOH 2018 v Pchjongčchangu nejprve startovala na kilometru, na kterém díky svému nejlepšímu času na nížinné dráze 1:14,95 obsadila sedmou příčku. V následném závodě na 500 m, který se poprvé od ZOH 1994 jel formou jediné jízdy, získala s časem 37,34 (rovněž svým nejlepším na nízko položených drahách) bronzovou medaili, přičemž druhá Jihokorejka I Sang-hwa ji předstihla o jednu setinu.\n\nPo olympijské sezóně se rozhodla odejít z Nizozemska a začala se v létě 2018 připravovat s polskou sprinterskou reprezentací. Dne 27. srpna 2018 však oznámila ukončení své rychlobruslařské kariéry s odkazem na údajné nevhodné chování a metody reprezentačního trenéra Petra Nováka. Novák uvedl, že si není ničeho vědom.\n\nNa přelomu srpna a září 2018 Erbanová zvažovala své působení v jiném sportu. Vyjednávala s Duklou Brno o svém přesunu k dráhové cyklistice s tím, že svalová koordinace tohoto sportu je obdobná rychlobruslení, nakonec ale tuto možnost odmítla. Dne 28. září 2018 se zúčastnila florbalového extraligového utkání v dresu Jičína, ve 35. minutě ovšem kvůli zranění kolene odstoupila a léčba trvala až do května 2019. Během školního roku 2018/2019 asistovala v hodinách tělesné výchovy ve vrchlabské základní škole na náměstí Míru a v srpnu 2019 se stala členkou trenérského týmu hokejového klubu HC Stadion Vrchlabí, kde se začala věnovat výuce bruslení napříč dětskými a mládežnickými kategoriemi.\n\nOd podzimu 2019 pravidelně hraje za jičínský florbalový B tým ve 2. lize, kde v prvních pěti zápasech vstřelila 17 gólů a byla tak nejproduktivnější střelkyní družstva. Za A tým Jičína nastupuje též v extralize.\n\nNa konci roku 2011 byla v české novinářské anketě Sportovec roku oceněna jako Junior roku. Vítězství v této této kategorii obhájila v roce 2012.\n\nNa podzim 2019 studovala druhým rokem obor Sportovní a kondiční specialista na soukromé Vysoké škole tělesné výchovy a sportu Palestra v Praze.\n\n český rekord\n\n"}
{"id": "400824", "url": "https://cs.wikipedia.org/wiki?curid=400824", "title": "Ftalanhydrid", "text": "Ftalanhydrid\n\nFtalanhydrid je organická sloučenina, anhydrid kyseliny ftalové. Je to bezbarvá pevná látka, důležitá průmyslová chemikálie, používaná především ve velkotonážní chemii - například při produkci plastifikátorů (změkčovadel).\n\nFtalanhydrid byl poprvé popsán roku 1836 francouzským chemikem Auguste Laurentem. V současnosti je získáván katalytickou oxidací \"ortho\"-xylenu a naftalenu (Gibbsův ftalanhydridový proces):\nPo reakci se oddělují vedlejší produkty jako o-xylen a maleinanhydrid.\n\nFtalanhydrid je v organické chemii univerzálním meziproduktem. Jednak proto že je vícefunkční, jednak pro to že je snadno dostupný. Podléhá hydrolýzám a alkoholýzám. Hydrolýzou v horké vodě vytváří o-ftalovou kyselinu. Tento proces je vratný - zahřátím na 180 °C vzniká zpět ftalanhydrid. Kyselina ftalová se snadno dehydratuje na ftalanhydrid díky tomu že se vytvoří termodynamicky výhodnější pětičlenný kruh.\n\nFtalanhydrid je průmyslově využíván při výrobě barviv. Používá se při výrobě antrachinonového barviva Quinizarine Green SS (1,4-bis(p-tolylamino)anthrachinon) reakcí s p-chlorfenolem a následnou hydrolýzou chloridu.\n"}
{"id": "400825", "url": "https://cs.wikipedia.org/wiki?curid=400825", "title": "Battery (skladba)", "text": "Battery (skladba)\n\nBattery je otvírací skladba alba Master of Puppets americké heavymetalové skupiny Metallica.\n\nTypicky rychlá a energická thrash-metalová skladba alba Master of Puppets. Začíná nejdříve poklidným a později velmi strhujícím intrem a zhruba od první minuty se prolomí v pravý nefalšovaný speed metalový nářez. Text skladby věnoval zpěvák James Hetfield fanouškům skupiny ze San Franciska. Píseň je dodnes mezi fanoušky velmi oblíbená a bývá pravidelně hrána na koncertech.\n"}
{"id": "400830", "url": "https://cs.wikipedia.org/wiki?curid=400830", "title": "Fade to Black (skladba)", "text": "Fade to Black (skladba)\n\nFade to Black byla první rockovou baladou americké skupiny Metallica a odstartovala tak jejich éru balad. Text je silně pesimistický a odhaluje myšlenky člověka na sebevraždu (\"I have lost the will to live...need the end to set me free!\" – \"Ztratil jsem vůli žít...jedině konec mne může osvobodit!\"). Inspirace ke skladbě vzešla z toho, že skupině byla odcizena během roku 1984 vzácná aparatura, a trvalo velmi dlouho než se podařilo obstarat novou. Jak řekl James, musel kvůli ní \"prohledat celý svět\".\n\nFade to Black začíná vybrnkáváním od tónu H, F#, G,… poté se přidává sólová kytara Kirka Hammetta. Larsovy bicí zatím jen přitakávají tichým činelem do rytmu. Ve sloce začíná James Hetfield hrát vybrnkávačku, ke které zpívá o již zmiňované sebevraždě. Poté píseň přidá na intenzitě a stává se suverénní thrashmetalovou vypalovačkou se zběsilým kytarovým sólem Kirka Hammetta.\n\nMetallica na tento typ skladby navázala skladbami z nadcházejících dvou alb, jednou je \"Welcome Home (Sanitarium)\" z alba Master of Puppets a druhou je One z alba ...And Justice for All. Poté již vznikaly strukturou odlišnější balady jako je legendární \"Nothing Else Matters\", \"The Unforgiven\" či \"Mama Said\". Po dvaceti letech Metallica vydala baladu \"The Day that Never Comes\", která je návratem k skladbám tohoto druhu.\n\n"}
{"id": "400832", "url": "https://cs.wikipedia.org/wiki?curid=400832", "title": "South Stream", "text": "South Stream\n\nSouth Stream (rusky \"Южный поток\", bulharsky \"Южен поток\", srbsky \"Južni tok\", maďarsky \"Déli Áramlat\", slovinsky \"Južni tok\", italsky \"Flusso meridionale\"), česky Jižní tok, je zrušený projekt plynovodu z Ruska do Bulharska a dále do Evropy. Tento projekt podporoval ruský Gazprom, který měl mít 50 % podílu na provozní společnosti. Na projektu se však podílely i jiné velké evropské společnosti, a sice italská společnost Eni (20 %), německá firma Wintershall, což je dceřiná společnost velkého chemického koncernu BASF (15 %), a francouzská Electricité de France (EDF, též 15 %). \n\nProjekt byl nahrazen plynovodem TurkStream, který vede do Turecka, místo původně plánovaného Bulharska.\nDne 23. června 2007 generální ředitel italské energetické společnosti Eni Paolo Scaroni a generální ředitel ruského Gazpromu Alexander Medveděv podepsali v Římě memorandum o porozumění o výstavbě plynovodu South Stream. Dne 22. listopadu 2007 společnosti Gazprom a ENI podepsaly v Moskvě dohodu o založení společného projektu za účelem technické studie proveditelnosti projektu. V roce 2009 Rusko a evropští odbĕratelé ruského zemního plynu vyjádřili zájem na zrychlení výstavby plynovodů obcházejících Ukrajinu poté, co spor mezi Ruskem a Ukrajinou na dva týdny narušil dodávky plynu do Evropy. South Stream do značné míry konkuruje také dosud nepostavenému plynovodu Nabucco.\n\nV květnu 2009 představitelé Ruska, Itálie, Bulharska, Řecka a Srbska podepsali dohodu o výstavbě plynovodu South Stream.\n\nRusko a Rakousko podepsaly 24. dubna 2010 bilaterální dohodu o rakouské účasti na výstavbě a provozu plynovodu South Stream. Stalo se tak při oficiální návštěvě tehdejšího ruského premiéra Vladimira Putina ve Vídni.\nPlynovod South Stream má vést pod Černým mořem z ruského přístavu Novorossijsk až na bulharské pobřeží, odkud by měl pokračovat až do Itálie. Rusko také přislíbilo, že prodlouží plynovod do Srbska. K plynovodu se mají připojit také například Maďarsko, Rakousko a Slovinsko.\n\nNa stavbě plynovodu se má podle údajů Gazpromu z dubna 2014 podílet mj. italská firma Saipem, která dostala zakázku za 2 miliardy Eur, a to na položení prvního úseku plynovodu na dně Černého moře. Odhaduje se, že celkové náklady výstavby plynovodu by obnášely 20 miliard Eur.\n\nProjekt byl zrušen 1. prosince 2014 Vladimírem Putinem, v návaznosti na odmítavý postoj Bulharska a Evropské komise v projektu pokračovat. Dne 1. prosince 2014 prohlásil ruský prezident Vladimir Putin v tureckém hlavním městě Ankaře, že nastala situace, při které nemá pro Rusko smysl, ve stavbě plynovodu South Stream dále pokračovat. \n\nProjekt South Stream byl nahrazen novým plynovodem TurkStream, kterým byla pro ruský zemní plyn vytvořena nová tranzitní cesta do Turecka, místo původně plánovaného Bulharska. V listopadu 2015, po sestřelení ruského bombardéru u syrsko-tureckých hranic, bylo uskutečnění plynovodu TurkStream pozastaveno, jelikož spadalo pod ruské sankce proti Turecku. Rusko pozastavilo také jednání o projektu. Ovšem vztahy mezi Ruskem a Tureckem se poměrně brzo zlepšily a dohoda o plynovodu byla podepsána v říjnu roku 2016. Vlastní stavba plynovodu začala v květnu 2017 a jeho mořská část byla dokončena v listopadu 2018. Provoz má být zahájen koncem roku 2019. Pokračovat by měl poté plynovodem Tesla až do Rakouska, přes Řecko, Severní Makedonii, Srbsko a Maďarsko.\n"}
{"id": "400833", "url": "https://cs.wikipedia.org/wiki?curid=400833", "title": "Sasu Hovi", "text": "Sasu Hovi\n\nSasu Hovi (* 12. srpna 1982, Toijala, Finsko) je finský hokejový brankář.\n\nV roce 2000 nastoupil ke svému prvnímu zápasu v nejvyšší lize ve Finsku, kde první zápas odehrál za Tapparu (SML). Do konce sezóny odehrál za Tapparu a následně i Hermes (Mestis) 10 zápasů. V následujících sezónách vystřídal kluby jako Pelicans (SML), KooKoo, Kiekko-Vantaa a Hokki (všechny tři Mestis). Sezónu 2005/2006 strávil v českém klubu Vsetínská hokejová. Před následující sezónou jej kontaktoval manažer Slovanu Bratislava Róbert Pukalovič, který se s Hovim dohodl na kontraktu. V novém klubu se stal brankářskou jedničkou a Slovanu dopomohl k zisku mistrovského titulu. V následující sezóně se stal brankářem s nejlepší procentuální úspěšností v základní části a následně i v play-off. Tým obhájil titul mistra republiky a Hovi byl nominován do All stars ročníku.\n\nZajímavostí je, že při semifinálové sérii s Trenčínem dokonce Sasu Hovi skóroval do protivníkovy branky. Stal se tak prvním brankářem v slovenské extralize, kterému se to povedlo.\n\nV ročníku 2009/2010 byl na ročním hostování v Kometě Brno. Po sezoně se jeho hostování v Brně změnilo v přestup a Hovi podepsal s Kometou dvouletý kontrakt. Poněvadž smlouvu v roce 2012 neprodloužil, stal se volným hráčem. K roku 2016 funguje jako asistent trenéra u seniorské reprezentace Turecka. \n\n\n\n\n"}
{"id": "400838", "url": "https://cs.wikipedia.org/wiki?curid=400838", "title": "Měšek II. Lambert", "text": "Měšek II. Lambert\n\nMěšek II. Lambert (990 – 10. května 1034) byl polský panovník z rodu Piastovců, v letech 1025–1031 polský král, v letech 1032–1034 kníže, syn Boleslava I. Chrabrého a jeho třetí ženy Emnildy. Pod dojmem konce jeho vlády, kdy došlo k takřka úplnému rozkladu polského státu, dostal neoprávněně přízvisko \"Gnuśny\" („lenivý“), ale na začátku se projevoval jako schopný panovník a ani v období krize nehrál pasívní roli.\n\nK jeho sourozencům patřili starší bratr Bezprym, mladší bratr Ota a sestra Matylda. Se svou ženou Richenzou Lotrinskou měl syna Kazimíra, dcery Gertrudu, manželku Izjaslava I. Kyjevského a Ryksu, manželku Bély I. Uherského.\n\nPolské království rychle upadlo, když Měškovi bratři Bezprym a Ota využili jeho několikaletých sporů s císařem Svaté říše římské Konrádem II. Sálským a zorganizovali proti němu koalici Svaté říše římské a Kyjevské Rusi. Roku 1031 Konrád II. dobyl Lužici a kyjevský kníže Jaroslav Moudrý Červeňské hrady. Bezprym se svými příznivci a s ruskou vojenskou pomocí dobyl sídelní hrad Hnězdno a získal trůn. V souladu s dohodou ihned uznal císařovu svrchovanost, vzdal se královského titulu a na důkaz vděčnosti odeslal do Říše polské královské insignie. To vyvolalo velkou nespokojenost mezi polskými velmoži a způsobilo jeho brzký pád.\n\nMěškovi nezbylo než uprchnout do Čech, kde se dostal do dočasného zajetí knížete Oldřicha. Roztržka mezi Oldřichem a císařem však zabránila jeho vydání do císařových rukou. Po vraždě Bezpryma v roce 1032 se Měšek vrátil do Polska a opět se ujal vlády, ale už nemohl ignorovat požadavky Konráda II. a na jednání v Merseburku v roce 1033 byl donucen vzdát se královského titulu, uznat svrchovanost císaře a podělit se s příbuznými o moc v zemi.\n\nPolsko bylo rozděleno na tři úděly, jimž vládl Měšek, jeho bratr Ota a bratranec Dětřich, vnuk Měška I. Ota však téhož roku zemřel a po vyhnání Dětřicha se Měškovi podařilo zemi opět sjednotit, ale následujícího roku zahynul úkladnou smrtí z rukou svého dvořana. Ta se stala signálem pro vzpouru velmožů proti centrální moci. Jeho syn Kazimír (pozdější Kazimír I. Obnovitel) musel z chaosem zmítané země uprchnout.\n\n"}
{"id": "400841", "url": "https://cs.wikipedia.org/wiki?curid=400841", "title": "Bechyňové z Lažan", "text": "Bechyňové z Lažan\n\nBechyňové z Lažan (\"Bechinie z Lažan\", něm. \"Bechinie von Lazan\") byli panský, později vladycký a posléze opět panský rod. Svůj původ odvozují od slezského rytířského rodu ze Seidlitz nebo také Seydlitz, od něhož je odvozen i jejich erb.\n\nPocházejí ze slezského Svídnického knížectví; v Čechách se usadili na začátku 15. století. Jindřich Lefl (původně ze Seidlitz) se v Čechách usadil na počátku 15. století jako důvěrník a komoří krále Václava IV. Postavení u dvora umožnilo Jindřichovi zakoupit mnohé statky, mj. roku 1410 hrad Krakovec s panstvím za 2500 kop od Jíry z Roztok. Pan komoří stál na straně stoupenců reformace a na hradě Krakovci hostil Jana Husa před odjezdem do Kostnice. V roce 1414 obdržel pak Bechyňské panství, po tamním hradu si jeho potomci upravili rodové jméno. Panství rod ale dlouho neudržel a již v roce 1477 jej vnuci Jindřicha Burian, Václav a Oldřich prodali pánům ze Šternberka.\nJindřich měl velmi nestálou povahu, nejprve stranil králi, později Husovi, nakonec však bojoval za Zikmunda v bitvě pod Vyšehradem roku 1420, kde byl smrtelně zraněn, u jeho úmrtního lože stál kališnický kněz. Jindřich měl syny Hynka a Jana. Hynkovi připadl hrad a panství Krakovec a Janovi panství Bechyně. Po bratrově smrti vysoudil Jan Krakovecké panství, jež v roce 1437 prodal za 2500 kop grošů, a mezi lety 1440 až 1445 svá panství rozšířil o podolskou část Rataje, která byla po jeho smrti roku 1477 rozdělena mezi jeho tři syny. Podolí s tvrzí pustou i celou vsí, mlýn pod Podolím, vsi Rakov a Borovany, dvůr poplužní s dvory kmecími v Ratajích a polovinu městečka Bernartice připadla Burianovi z Lažan a Bechyně. Městečko zůstalo v držení rodu až do roku 1604 a Rataj roku 1594 prodal Petrem z Bechyně. Koncem 15. století se rod dělí na dvě hlavní větve, podle panství Bernartice a Pičín. Roku 1615 koupil Albrecht Bechyně z Lažan rozsochatecký statek, který byl v roce 1626 pro účast Abrahama Bechyněho z Lažan ve stavovském povstání změněn na manství. V roce 1714 usiloval František Leopold Bechyně, který byl opět povýšen do panského stavu v roce 1712, o stavbu kaple v Rozochatci podle návrhu Jana Blažeje Santiniho. Ke stavbě ale nedošlo.\nV roce 1737 byli povýšeni do panského stavu. V 19. století se členové rodiny velmi rozmnožili.\n\n\nSňatky byli spřízněni s Čabelickými ze Soutic, Koci z Dobrše, Kolovraty, Valdštejny a Radeckými z Radče.\n\n\nStříbrný znak se třemi červenými kapry. Po povýšení do panského stavu byl jejich erb vylepšen o dva štítonoše, vypodobněné s dubovými věnci kolem hlavy a boku.\n\n\n"}
{"id": "400845", "url": "https://cs.wikipedia.org/wiki?curid=400845", "title": "Daily Mirror", "text": "Daily Mirror\n\nDaily Mirror jsou britské bulvární noviny, které byly založené v roce 1903. \"Daily Mirror\" mají nezanedbatelné místo v historii fotožurnalistiky za svůj významný přínos v publikování obrazových zpráv.\n\nHarold Harmsworth koupil noviny od svého bratra Alfreda v roce 1913. Původně se jmenovaly \"The Daily Illustrated Mirror\". Byly určené primárně pro dámy. Avšak po prvním neúspěšném vydání začal nákup novin klesat a tak Harold Harmsworth najal Hamiltona Fyfe a ustanovil ho nejmladším šéfredaktorem v Británii. Nový šéfredaktor přeměnil noviny v tzv. „picture paper“ a jeho náklady začaly růst. V roce 1917 byla cena novin zvýšena na jeden cent. Oběh nadále rostl a od roku 1930 se \"Mirroru\" prodává více než 1 milion výtisků denně.\n\nFotografka Doreen Spooner (1928–2019) pracovala pro \"Mirror\" čtyřicet let. Její první titulní strana přišla v létě roku 1963, když v temné londýnské hospodě tajně vyfotografovala Christine Keelerovou a Mandy Rice-Daviesovou, dvě notoricky známé showgirls v samém srdci aféry Profumo. V šedesátých a sedmdesátých letech Spooner úzce spolupracovala s Felicity Greenovou, módní editorkou \"Mirror\" na propagaci revolučních módních stylů „Swingující Londýn“. Jednalo se o umělecké vyjádření poloviny šedesátých let a fotografování všech ikonických osobností té doby: Mary Quantová, Vidal Sassoon, Barbara Hulanicki z londýnského módního obchodu Biba, nebo topmodelky jako byla například Twiggy, za kterou byla Spooner obzvláště ráda. „Bylo zkrátka nemožné pořídit špatnou fotografii.“ Toto byl rozkvět \"Daily Mirror\", když dosáhl 5 miliónů výtisků, oslavili to v Královské Albertově hale umění a vědy, přičemž kabaretní zábavu jim zajišťovala kapela Beatles. Také fotografovala temnější novinové příběhy jako například stávka horníků v roce 1984, havárie trajektu Herald of Free Enterprise, ženský mírový tábor v Greenham Common nebo Toxteth Rangers. Také dokumentovala státní královskou návštěvu Číny v roce 1986 a stála přímo vedle prince Philipa, když dělal své slavné „štěrbinové oči“. Během kariéry v \"Mirror\" byl význam díla Spoonerové obrovský a zahrnoval celou řadu fotografií významných osobností – Margaret Thatcherovou, Edwarda Heatha, Leonarda Bernsteina, Tennessee Williamse, Sophii Lorenovou, Yvesa St. Laurenta, Edith Sitwellovou, Freddieho Mercuryho, Spandau Ballet, Dianu Rigg nebo Shirley Basseyovou.\n\n\n"}
{"id": "400849", "url": "https://cs.wikipedia.org/wiki?curid=400849", "title": "Vladislav I. Herman", "text": "Vladislav I. Herman\n\nVladislav I. Herman (cca 1042 - 4. června 1102) byl kníže z dynastie Piastovců, který vládl v Polsku v letech 1079 až 1102. Na trůn nastoupil poté, co jeho bratra Boleslava II. Smělého vyhnali ze země. Během své vlády byl polské šlechtě, která vyhnala jeho bratra, nucen dělat nejrůznější ústupky.\n\nNarození jeho syna a dědice Boleslava III. v roce 1085 nebo 1086 změnilo politickou situaci v Polsku. První v linii nástupnictví byl do té doby Měšek, syn Boleslava II. Smělého. Ten v roce 1089 zemřel za záhadných okolnosti, zřejmě však byl otráven. Syn Vladislava Hermana z prvního manželství Zbyhněv byl poslán do německého kláštera, aby tak byl vyloučen z nástupnictví.\n\nJeště za vlády Vladislava I. propukl spor o nástupnictví a zemi si po jeho smrti fakticky rozdělil jeho synové Boleslav III. Křivoústý (vládl 1102 - 1138) a Zbyhněv (1102 – 1107).\n\nVladislavovou první ženou (ale možná jen milenkou) byla Polka neznámého jména, matka jeho prvního syna Zbyhněva, se kterou se mohl oženit někdy před rokem 1073. Okolo roku 1080 se oženil s Juditou Přemyslovnou, dcerou českého knížete a krále Vratislava II. a Adléty Uherské. Judita svému manželovi porodila syna, pozdějšího polského knížete Boleslava III. Zemřela v roce 1085 nebo 1086 a Vladislav se oženil ještě jednou, asi v roce 1089 s Juditou Marií Švábskou (1047- asi 1102), dcerou římskoněmeckého krále a císaře Jindřicha III., vdovou po uherském králi Šalamounovi. Ta mu porodila několik dcer.\n"}
{"id": "400851", "url": "https://cs.wikipedia.org/wiki?curid=400851", "title": "Temný psytrance", "text": "Temný psytrance\n\nTemný psytrance (angl. \"Dark psytrance\") má rychlejší tempo okolo 150–160 Bpm. Vyznačuje se svými dlouhými nemelodickými plochami spíše psychedelických tvarů, které jsou v sobě propleteny v krásných vzorcích. Na parties se tento druh psytrancu hraje při vrcholu akce, tj. od půlnoci tak do dvou hodin. Poté se zvolňuje a zpomaluje, nastupuje \"morning\" – ranní psytrance pro uklidnění a navrácení.\n"}
{"id": "400853", "url": "https://cs.wikipedia.org/wiki?curid=400853", "title": "Papežská slovenská kolej sv. Cyrila a Metoděje", "text": "Papežská slovenská kolej sv. Cyrila a Metoděje\n\nPápežské slovenské kolégium sv. Cyrila a Metóda v Ríme (\"Pontificio Collegio Santi Cirillo e Metodio\") je papežská kolej pro bohoslovce ze Slovenska, která vznikla 15. září 1997 a má své sídlo ve Slovenském ústavu sv. Cyrila a Metoděje v Římě.\n\n"}
{"id": "400861", "url": "https://cs.wikipedia.org/wiki?curid=400861", "title": "Margaret Bourke-Whiteová", "text": "Margaret Bourke-Whiteová\n\nMargaret Bourke-Whiteová (vlastním jménem Margaret Bourke-White, 14. června 1904, Bronx, New York – 27. srpna 1971) byla americká fotografka a fotožurnalistka, spoluzakladatelka časopisu \"Life\". Je známá jako první zahraniční fotografka, které bylo dovoleno fotografovat sovětský průmysl, jako první válečná zpravodajka ženského pohlaví (a první žena, které bylo povoleno pracovat v bojových zónách) a první fotografka pro časopis \"Henry Luce Life\", kde se její fotografie objevila na hlavní obálce. Zemřela na Parkinsonovu chorobu asi osmnáct let poté, co se u ní objevily první příznaky nemoci.\n\nNarodila se v Bronxu v New Yorku. Od roku 1936 pracovala pro americký časopis \"Life\", který spoluzaložila.\n\nRoku 1929 souhlasila s pozicí editora v časopise \"Fortune\". Roku 1930 byla první fotografkou, která mohla vstoupit do Sovětského svazu.\n\nMargaret Bourke-Whiteová podobně jako Dorothea Langeová nebo Walker Evans pořizovala burcující snímky lidí za americké hospodářské krize ve 30. letech i během 2. světové války.\n\nNa přelomu třicátých a čtyřicátých let cestovala po Evropě aby zachytila nacismus v Německu, Rakousku a Československu a kolem roku 1941 také komunismus v Rusku.\n\nBourke-Whitová byla první válečná korespondentka a také první žena, která mohla pracovat ve válečné zóně.\n\nMargaret Bourke-Whiteovou se prý těsně po válce inspiroval také český fotograf Jan Saudek, když se setkal s americkými komiksy a časopisy.\n\nJejí díla byla vystavena v září roku 2003 na výstavě s názvem \"Great Jewish-American Photographers\", složenou z děl archivu časopisu \"Life\" a společnosti \"iPhotoart\". Kromě Whitové se na výstavě objevila díla autorů: Alfred Eisenstaedt (1898-1995), Cornell Capa (1918-2008), Nat Fein (1914-2000), Dmitri Kessel (1902-1995), Ralph Morse (*1918), Joe Rosenthal (1911) a Paul Schutzer (1930-1967).\n\n\n\n\n"}
{"id": "400862", "url": "https://cs.wikipedia.org/wiki?curid=400862", "title": "Přistávací modul", "text": "Přistávací modul\n\nPřistávací modul je část kosmické lodi nebo sondy určená pro přistání na povrchu cílového tělesa, planety, měsíce, komety apod. mimo Zemi (k přistání na Zemi je určený návratový modul). Přistávací modul zpravidla sestává z vědeckého vybavení a systému sestupu a přistání. Pro přistání na tělesa bez atmosféry se používají brzdící raketové motory, nebo pouze manévrovací motorky. V případě přistání na tělesech s atmosférou je přistávací modul obvykle vybaven tepelným štítem a padáky, v závěrečné fázi přistání používá manévrovací motorky nebo nafukovací vaky.\n\nV rámci programu Rosetta (start 2. března 2004) se v roce 2014 plánuje přistání přistávacího modulu na kometu 67/P Čurjumova-Gerasimenko. Vzhledem k nízké gravitaci komety je přistávací modul vybaven harpunou, která ukotví modul na kometě. Tato technika přistání byla navržena pracovníkem Jet Propulsion Laboratory Eugenem Lallym.\n\nNa podobném malém tělese, planetce Eros, přistála sonda NEAR Shoemaker pomocí manévrovacích motorků, přestože původně se z přistáním nepočítalo. Sondě Hayabusa se na planetce Itokawa podařilo přistát stejným způsobem, ale odběr vzorků byl pravděpodobně neúspěšný. Sonda se nyní vrací k Zemi.\n\nSondy programu Ranger a prvních Lun na povrch Měsíce pouze dopadly.\n\nPoprvé úspěšně přistála Luna 9. Sondy programu Surveyor byly určené pro zjištění podmínek na povrchu Měsíce, v rámci příprav programu Apollo.\nSondy Luna, Surveyor i lodě Apollo přistávaly s použitím raketového brzdícího motoru.\n\nSonda Huygens, prakticky přistávací modul sondy Cassiny, byla připravena na přistání jak na pevném tak na kapalném povrchu. Přistání zajišťoval padákový systém. Podmínky se ukázaly být mírnější a modul nakonec pracoval několikanásobně déle (4 hodiny) proti předpokladům.\n\nProgramy Veněra a Vega používaly přistávací moduly vybavené brzdícím prstencem. Moduly sond Vega nesly též atmosférické balóny.\n\nSovětské sondy Mars byly odvozeny od Luny 9 s přidaným tepelným štítem, chránícím sondu při vstupu do atmosféry. Sondy programu Viking, neúspěšný Mars Polar Lander a Phoenix přistávaly pomocí kombinace padáků a stabilizačních motorků. Sondy Beagle 2, Mars Pathfinder a Mars Exploration Rover využívaly k měkkému dopadu navíc i nafukovací vaky.\n"}
{"id": "400863", "url": "https://cs.wikipedia.org/wiki?curid=400863", "title": "Slovenský ústav sv. Cyrila a Metoděje", "text": "Slovenský ústav sv. Cyrila a Metoděje\n\nSlovenský ústav svätých Cyrila a Metoda je církevní ústav nacházející se na katastrálním území města Říma, zároveň však na území suburbikální diecéze Porto-Santa Rufina. Je určený ke vzdělávání kněžského dorostu, pocházejícího především ze Slovenska.\n\nJedním z velkých iniciátorů vzniku ústavu byl pozdější kurijní kardinál slovenského původu Jozef Tomko, žijící v emigraci. Tomko byl o vánocích 1959 hlavním signatářem iniciativy pro vybudování ústavu. Vznik ústavu byl schválen dekretem Eugena kardinála Tisseranta ze dne 8. ledna 1961. Díky velkému úsilí Jozefa Tomka až do roku 1963 se podařilo ústav, který byl uznán za italskou právnickou osobu, postavit na pevné základy.\n\nOd té doby proslul ústav nejen vzděláváním budoucích kněží, ale také svou ediční činností, především vydáváním slovenské katolické literatury v době komunistické totality.\n\nSlovenský ústav sv. Cyrila a Metoděje v Římě sídlí sice na katastrálním území města Říma (Via M. D. Brun Barbantini, č. 31-33), ale nenechází se již v diecézi Řím. Je na území suburbikální diecéze Porto-Santa Rufina.\n\nDnes v jeho zdech sídlí Papežská slovenská kolej sv. Cyrila a Metoděje v Římě, vzniklá roku 1997.\n\n\n"}
{"id": "400865", "url": "https://cs.wikipedia.org/wiki?curid=400865", "title": "Struma (rozcestník)", "text": "Struma (rozcestník)\n\nSlovo struma má více významů:\n\n"}
{"id": "400867", "url": "https://cs.wikipedia.org/wiki?curid=400867", "title": "Vícedotykové ovládání", "text": "Vícedotykové ovládání\n\nVícedotykové ovládání ( ) je založeno na schopnosti snímacího zařízení vnímat více dotyků najednou. Například klasický touchpad u většiny notebooků je schopen vnímat pouze jeden položený prst, zatímco modernější zařízení, jako některé tablety nebo mobilní telefony umí zpracovat více dotyků najednou.\n"}
{"id": "400868", "url": "https://cs.wikipedia.org/wiki?curid=400868", "title": "Řád kříže země Panny Marie", "text": "Řád kříže země Panny Marie\n\nŘád kříže země Panny Marie (: ) je estonské státní vyznamenání, které bylo založeno roku 1995, aby připomínalo vyhlášení nezávislosti na Sovětském svazu. Název řádu vychází ze středověkého názvu Livonska, které se nazývalo země Panny Marie. Řád uděluje prezident republiky výhradně cizincům za zásluhy o Estonskou republiku. Sám prezident je nositelem řádu a může si ho ponechat i po složení funkce.\n\nŘád je udělován v jedné skupině a má pět tříd, přičemž řádový řetěz funguje jako speciální třída pro hlavy státu.\n\nNese také estonský státní znak, tři modré lvy na zlatém štítě. Původně to byl znak Tallinnu, udělený městu jeho tehdejším pánem, dánským králem Valdemarem II., manželem Dagmary-Markéty Přemyslovny.\n\n\n"}
{"id": "400870", "url": "https://cs.wikipedia.org/wiki?curid=400870", "title": "Digital Cinema", "text": "Digital Cinema\n\nDigital Cinema (nebo také D-Cinema) je standard nastupujícího formátu plně digitalizované komerční projekce filmů. Standard D-Cinema byl vytvořen skupinou Digital Cinema Initiatives, LLC (DCI), jejímiž členy jsou přední hollywoodská studia - Walt Disney Pictures, Fox Broadcasting Company, Paramount Pictures, Sony Pictures Entertainment, Universal Studios a Warner Bros. Studios. Konkrétní technické specifikace systému D-Cinema vydává DCI v dokumentu s názvem Digital Cinema System Specification.\nStandard D-Cinema počítá, jak už název napovídá, s plně digitalizovanou projekcí filmů. Vzhledem k (prozatím) extrémně vysoké pořizovací ceně komponent vyhovujících náročným specifikacím tohoto systému lze o zavádění do praxe uvažovat jen v rámci velkých multiplexů, u nichž diváci stále více kladou důraz na kvalitu předkládaného produktu (v tomto případě filmu).\n\nSamozřejmě jde doposud spíše o teoretickou koncepci, jen velmi pomalu zaváděnou do praxe (první české kino vyhovující standardu D-Cinema bylo zprovozněno na konci roku 2008 v Dobřanech u Plzně), u níž se počítá s uplatněním v budoucnosti spíše než nyní.\n\nDigital Cinema Distribution Master je základní balík určený pro výměnu mezi studiem, resp. distributorem, a kinem. Jedná se o komplexní a ucelený soubor všech dat nutných k projekci filmu a jeho propagaci. Může tedy obsahovat nejen samotný film, ale i upoutávky a další promo materiály, které pak multiplex využije k propagaci filmu např. na obrazovkách umístěných ve foyer.\nBalík DCDM obsahuje různé složky:\n\nVšechny materiály předávané v balíku DCDM jsou rozděleny do tří výše zmíněných složek (tzn. film není distribuován jako celek, ale obrazová, zvuková a titulková složka samostatně) a spojení a následná synchronizace probíhá teprve až u příjemce, tj. v kině.\nVšechny materiály obrazové složky v balíku DCDM musí vyhovovat určitým kritériím.\n\nVe filmovém průmyslu se rozlišení filmu rozděluje do dvou základních kategorií - 2K a 4K:\n\nPS - poměr stran obrazu; Hpx - horizontální počet pixelů; Vpx - vertikální počet pixelů; PSpx - poměr stran pixelů\nNativní poměr stran pixelů (jak u projektoru, tak u obrazového materiálu) je vyžadován 1:1, ale není vyloučeno použití anamorfního záznamu, ovšem při zachování čtvercových bodů.\n\nMateriál je v DCDM distribuován v komprimované formě. Zde byla zvolena stejná komprese, na níž je založen JPEG 2000, konkrétně JPEG 2000 Motion Digital Cinema Standard, který nepoužívá inter-frame kompresi. Každý frame je samostatně kódován ztrátovou nebo bezeztrátovou kompresí JPEG 2000. Dekodér (u tohoto druhu projekce se jedná o samotatný přístroj) musí být schopen dekomprese 2K i 4K materiálu, i kdyby projektor byl schopen zobrazit pouze 2K materiál. Up- nebo downsampling (tzn. převzorkování dat přicházejících do projektoru z dekodéru na vyšší nebo nižší rozlišení) je pak ponechán na projektoru.\n\nBarevná hloubka obrazu je 36 bitů (X'Y'Z' color space, hloubka 12 bitů, tzn: 36 bit/pixel)\n\nZvuk v DCDM musí vyhovovat standardu PCM WAV, přičemž vzorkovací frekvence každého kanálu musí být 48 nebo 96 kHz při 24 bitech na vzorek. \nMaximální počet kanálů je šestnáct.\n\nTitulky mohou být v DCDM obsaženy v jedné nebo více z následujících forem:\nTřetí metoda uložení titulků se nazývá Timed Text a je nejméně náročná na diskový prostor. Zjednodušeně lze Timed Text přirovnat např. k titulkovým souborům .srt nebo .sub. V případě použití této metody musí výrobce titulků přibalit i font, v němž se mají titulky vykreslovat, a který musí obsahovat alespoň znakovou sadu Unicode ISO Latin-1.\n\nWebové stránky organizace Digital Cinema Initiatives, LLC\nDokument Digital Cinema System Specification v.1.2\nWeb DCinemaToday - informace o vývoji a technologiích systému D-Cinema\n"}
{"id": "400872", "url": "https://cs.wikipedia.org/wiki?curid=400872", "title": "Dušan Grúň", "text": "Dušan Grúň\n\nDušan Grúň (* 26. května 1942 v Žilině) je slovenský zpěvák.\n\nMaturoval v roce 1959 v Košicích. Po maturitě šel studovat na tehdejší Vysokou školu báňskou v Ostravě, kde\nhrával v dixielandu na trubku. Později začal zpívat s orchestrem Iva Pavlíka. S orchestrem Josefa Vobruby nahrával písně v Praze. V roku 1965 po návratu do Bratislavy (po účinkovaní v zahraničí) vystupoval více než třicet roků s Orchestrem Juraja Velčovského. V roce 1966 se oženil. Jeho choť se jmenuje Majka.\n\nProzatím mu vyšlo 53 písniček na CD, i když jenom v rozhlase nahrál víc než 260 skladeb. Jeho nahrávky byly zaznamenány na desítkách gramofonových desek, které zatím nebyly vydány.\n\nÚčinkoval v zahraničí se zpěváky Karlem Duchoněm, Janou Kocianovou, Oľgou Szabovou, taky s českými zpěváky Karlem Gottem, Waldemarem Matuškou, Helenou Vondráčkovou, s nimiž vystupoval v Německu.\n\nMezi jeho hity patří i písně, jejichž melodie pocházejí z bývalé Jugoslávie jako například \"Kde si bola, keď tu hrmelo\", nebo \"Kam pláva naša loď\".\n\n\n"}
{"id": "400875", "url": "https://cs.wikipedia.org/wiki?curid=400875", "title": "Seznam písní Dušana Grúně", "text": "Seznam písní Dušana Grúně\n\nToto je seznam písní zpěváka Dušana Grúňa.\n\npoz. -píseň – duet s – (autor hudby písně / autor textu písně) – album\n\n(h:/t:) – doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "400877", "url": "https://cs.wikipedia.org/wiki?curid=400877", "title": "Kyselina ellagová", "text": "Kyselina ellagová\n\nKyselina ellagová (též kyselina elagová, systematický název 2,3,7,8-tetrahydroxy-chromeno[5,4,3-cde]chromen-5,10-dion, sumární vzorec CHO) je polyfenolický antioxidant obsažený v mnohém ovoci a zelenině, včetně malin, jahod, brusinek, vlašských a pekanových ořechů, granátových jablek a dalších rostlinných plodů. Protinádorové a antioxidační vlastnosti kyseliny ellagové iniciovaly předběžný výzkum potenciálních zdravotních přínosů konzumace této kyseliny.\n\nRostliny produkují kyselinu ellagovou a převádějí ji do formy taninu, známého jako ellagotaniny. Tyto látky jsou glukosidy, které ve vodě snadno hydrolyzují za opětovného vzniku kyseliny ellagové, k čemuž dochází při konzumaci rostlin.\n\nKyselina ellagová je také zásadní součástí několika taniny tvořících rostlin, které produkují kategorii taninů známou jako gallotaniny. Tyto látky při hydrolýze dávají kyseliny ellagovou a gallovou. Do velké skupiny těchto rostlin patří i \"Terminalia chebula\" a \"Terminalia belerica\", dva příbuzné druhy, které jsouv v ájurvédské medicíně známy jako Trifala.\n\nNejvětší koncentrace kyseliny ellagové jsou obsaženy v jahodách, malinách, brusinkách a hroznovém víně.\n\nKyselina ellagová má protinádorové a antioxidační vlastnosti v mnoha \"in vitro\" modelech a u malých zvířat. Protinádorové vlastnosti kyseliny ellagové jsou založeny na schopnosti přímé inhibice vazby některých karcinogenů (včetně nitrosaminů a polycyklických aromatických uhlovodíků) na DNA. Podobně jako jiné polyfenolické antioxidanty, má kyselina ellagová v buněčných modelech chemoprotektivní účinek omezováním oxidačního stresu.\n\nTyto vlastnosti vyvolaly zájem ohledně potenciálního přínosu konzumace kyseliny ellagové pro lidské zdraví. Avšak do roku 2008 bylo hlášeno jen velmi málo studií těchto přínosů. Malý randomizovaný kontrolovaný test zahrnující 19 pacientů se stenózou krční tepny ukázal, že šťáva z granátového jablka, která obsahuje velké množství kyseliny ellagové, snížila krevní tlak a tloušťku tepenné stěny. Kontrolovaná studie z roku 2005 na 48 pacientech podrobovaných chemoterapii nádoru prostaty zjistila, přívod kyseliny ellagové snížil míru neutropenie vyvolané chemoterapií (nevyskytl se však žádný případ závažné neutropenie, a to jak ve skupině s podáváním kyseliny ellagové, tak v kontrolní skupině). Podávání kyseliny ellagové v tomto testu neprodloužilo celkové ani bezprogresní přežití pacientů s nádorem prostaty.\n\nNavzdory velmi předběžnému stavu důkazů podporujících přínosy pro zdraví člověka, se již kyselina ellagová prodává jako potravní doplněk s širokou škálou deklarovaných účinků pro rakovině, nemocem srdce a dalším zdravotním problémům. Kyselina ellagová byla americkým úřadem FDA označena jako \"falešná protirakovinná látka, které by se spotřebitelé měli vyhnout\". Mnoho amerických prodejců potravních doplňků bylo FDA varováno, že inzerování kyseliny ellagové s uvedenými neprokázanými tvrzeními porušuje zákon.\n\n"}
{"id": "400881", "url": "https://cs.wikipedia.org/wiki?curid=400881", "title": "Moka", "text": "Moka\n\nMoka (Moka Express) je přístroj na vaření kávy za použití vysokého tlaku vodní páry. Firma Bialetti (výrobce těchto konviček) je označuje jako kávovar, nikoli jako přístroj na přípravu espressa. Samotný proces vaření se odlišuje jak od přípravy klasické kávy, tak od přípravy espressa připravovaného ve speciálních strojích využívajících vysoký tlak až několika barů, a protože ji tedy nešlo zařadit do žádné z tehdy známých postupů přípravy kávy, vžil se pro ni nový termín MOKA.\nByla vynalezena italským vynálezcem Luigim de Ponti pro inženýra a odborníka na zpracování hliníku Alfonsa Bialettiho již v roce 1933. V současné době již existuje mnoho výrobců zabývající se výrobou těchto obzvláště v Itálii oblíbených konviček. Společnost Bialetti má na trhu svůj hlavní model známý pod názvem Moka Express. První model byl vyroben z hliníku a umělohmotné rukojeti. Konvičky se vyrábějí v různých velikostech, od jednoho až po osmnáct šálků, a v různých provedeních od klasických hliníkových přes moderní nerezové až po elektrifikované přístroje, jež lehce připomínají moderní kávovary.\n\n\nVaří se na mírném ohni. Po několika minutách se ve spodní nádobě začne vytvářet pára, která vytlačí vařící vodu přes trychtýř s kávou do horní části. Ventil umístěný na boční straně spodní nádoby naplněné vodou je bezpečnostní a měl by zabránit přetlaku při ucpání průchodu páry nahoru (např. při ucpaném filtru příliš jemnou kávou).\n\nPro extrakci kávy ze středně rozemletých zrn je nejvhodnější teplota 93°C. Při přípravě kávy v Moka konvičce ale voda musí dojít k varu, aby vznikla pára, která vodu protlačí. Extrakce tedy zákonitě probíhá při teplotách blížících se ke 100°C, a káva proto vždy chutná poněkud spáleně.\n\nZajímavostí však je, že při výstupu do vyšších nadmořských výšek s klesajícím tlakem vzduchu klesá i teplota varu vody, přibližně o 3° na 1000 m. Ve výšce okolo 2000 metrů tedy konvička pracuje už okolo 94°C a káva chutná ještě lépe.\n\n"}
{"id": "400885", "url": "https://cs.wikipedia.org/wiki?curid=400885", "title": "Kristina Poniatowská", "text": "Kristina Poniatowská\n\nKristina Poniatowská (1610 – 6. prosinec 1644) byla vizionářkou, dcerou polského šlechtice a kněze jednoty bratrské Juliána Poniatowského z Duchnik (zemř. 1628).\n\nOtec ji jako šestnáctiletou poslal v roce 1627 k baronce Zárubové z Hustířan do Branné v Podkrkonoší, kde Komenský připravoval odchod bratří do exilu. K dívce, postihované záchvaty, v nichž mívala halucinace zrakové i sluchové, přivolala Komenského paní Ester Sádovská z Třemešné, která se o Kristinu starala. Po jistém zaváhání Komenský uvěřil v pravdivost Kristinných vidění, zvláště o návratu Fridricha Falckého na český trůn. Před odchodem do Polska dodala Kristina 28.1.1628 Valdštejnově choti v Jičíně Nebeský list vyzývající Albrechta, aby změnil svůj politický směr. V Lešně ubytoval Komenský Kristinu ve svém domě a pilně dal zaznamenat všech jejich 82 vidění. Zveřejňoval je pak i v překladech, v nových a nových vydáních. Ve šťastném manželství, uzavřeném v Lešně v říjnu 1632 se zcestovalým Danielem Strejcem-Vetterem (1592–1663), tím časem bratrským knězem a správcem lešenské tiskárny, se Kristininy záchvaty neopakovaly. Zemřela jako matka pěti dětí.\n\nJ. A. Komenský popisuje svou zkušenost s vizemi Poniatowské následovně (Historia revelationum, 1657): \"Když jsme dorazili do Branné (r. 1627), vypravovali nám, že předcházejícího večera byla nemocná čtvrt hodiny v bezvědomí a neprojevovala jakýchkoli známek života, takže se domnívali, že zemřela, ale potom že přece zase přišla k sobě. Vešli jsme k ní, povzbudili ji, jak se to obvykle činí, k trpělivosti a k důvěře v dobrotivost boží. Ona si pak v naši přítomnosti stěžovala nejdříve na tísnivý pocit u srdce, potom na to, že ji sužují neobvyklé bolesti. Následovala strnulost údů a zastavil se jí dech, takže jsme mysleli, že umírá. Padli jsme na kolena a poroučeli její duši Bohu. Ona se však zase vztyčila na lůžku, upřela oči jako na něco, co je v dálce, tvář jí zčervenala a zasténala: \"Ženich, ženich!\" Byli jsme ohromeni tímto neobvyklým divadlem. Nato ona s hlubokým výdechem přišla zase k sobě, ulehla naznak, a když jsem se jí ptali, co se děje, stěžovala si na velkou malátnost.\"\n\n"}
{"id": "400887", "url": "https://cs.wikipedia.org/wiki?curid=400887", "title": "Diskografie Dušana Grúně", "text": "Diskografie Dušana Grúně\n\nToto je neúplná diskografie zpěváka Dušana Grúně.\n\n\n\n\nÚsmevom sa patrí ďakovať je album Dušana Grúňa. Album vyšlo v roce 2000.\n\n\nKúsok lásky je studiové album Dušana Grúňa. Album vydal v roce 2004 MSP na MC a CD.\n\n\n\nDušan Grúň - 20 Naj je výběrové album Dušana Grúňa. Album vydal v roce 2006 Opus 91 2735-2, EAN 8584019 273522 na CD v edici 20 Naj.\n\n\n"}
{"id": "400888", "url": "https://cs.wikipedia.org/wiki?curid=400888", "title": "PKP řada ST43", "text": "PKP řada ST43\n\nLokomotivní řada ST43 Polských státních drah je dieselelektrická lokomotiva rumunského původu, vyráběná ve švýcarské licenci firmou Electroputere Craiova. V Rumunsku se jedná o původní řadu 060-DA. Vedle státních železnic Polskie Koleje Państwowe, resp. jejich nástupnické nákladní společnosti PKP Cargo, jsou tyto lokomotivy v Polsku provozovány řadou soukromých společností, které je zpravidla označují jako řada 060DA.\n\nTyto lokomotivy byly u PKP nasazeny nejdříve v DOKP (Dyrekcja Okręgowa Kolei Państwowych, tj. Oblastní ředitelství státních drah) Poznań v nákladní dopravě. Později byly nasazeny také v dálkové osobní dopravě, ale v topném období pouze s vozy, které byly vybaveny vlastním zdrojem tepla, neboť lokomotivy nejsou vybaveny zařízením pro vytápění osobních vozů.\n\nV průběhu let byly dodávány lokomotivy s různými konstrukčními změnami. Např. počínaje lokomotivou ST43-156 byly instalovány spalovací motor 12LDS8B místo původních 12LDA28, od stroje ST43-278 mají lokomotivy přípravu pro instalaci samočinného spřáhla a tím i větší hmotnost a celkovou délku.\n\nJejich někdejších největší provozovatel, PKP Cargo, měl na jaře 2018 k dispozici již poslední dva provozní kusy.\n"}
{"id": "400889", "url": "https://cs.wikipedia.org/wiki?curid=400889", "title": "Rytířský řád Božího hrobu jeruzalémského", "text": "Rytířský řád Božího hrobu jeruzalémského\n\nŘád Božího hrobu (latinsky \"Ordo Equestris Sancti Sepulcri Hierosolymitani\", OESSH, česky \"Rytířský řád svatého Božího hrobu jeruzalémského\") je rytířský řád založený podle nedoložené tradice Godefroyem z Bouillonu roku 1099 k ochraně nejvýznamnějšího křesťanského poutního místa ve Svaté zemi, Božího hrobu v Jeruzalémě. Byl řádem strážců, nikoliv bojovníků za křesťanskou víru. V současnosti je řádem pro katolické křesťany, kteří neskládají žádný řeholní slib; řád proto není subjektem mezinárodního práva. Je právnickou osobou podle kanonického práva (mezinárodní veřejné sdružení věřících) a právnickou osobou ve Vatikánském městském státě a je mezinárodně uznaným rytířským řádem.\n\nPůvodním titulem Strážci Božího hrobu (\"Custodes S.Sepulcri dominici\") nebo Bratři křižovníci Jeruzalémského hrobu Páně (\"Fratres Cruciferi dominici sepulchri Hierosolymitani\") byli založeni jako řád k ochraně Božího hrobu, v jejich čele stál jako vrchní představený patriarcha jeruzalémský.\nNelze prokázat spojení těchto kanovníků Baziliky Božího hrobu (kteří byli založeni Godefroyem z Bouillonu), který roku 1113 přijal augustiniánskou řeholi s rytíři. Po dobytí Jeruzaléma roku 1191 tento kanovnický řád přesunul své hlavní sídlo do Akkonu, k nejstarším mezi evropskými kláštery patřil pražský klášter u sv. Petra Na Zderaze, soukromá fundace z doby kolem roku 1188, v jejímž čele stál převor.\n\nPo pádu Akkonu roku 1291 se hlavním sídlem stal dům sv. Lukáše v Perugii v Umbrii, jehož převor užíval titul velmistra. Další rytíři se rozptýlili po Evropě. O nezávislé postavení usiloval například převor významného řádového domu v polském Miechówě. Podle svého znaku – dvojramenného kříže jeruzalémského patriarchy – se nazývali také jako Křižovníci s červeným křížem.\nRoku 1489 papež Inocenc VIII. rozhodl bulou \"Cum solerti meditatione\" o zrušení křižovnického řádu a krátkodobě jej majetkově i personálně přičlenil k johanitům, aby tak rozšířil křesťanské vojsko v boji proti Osmanským Turkům. Tento záměr nevyšel. Následující papež Alexandr VI. již roku 1496 Řád Božího hrobu obnovil s tím, že velmistrovství řádu je vyhrazeno papeži.\n\nO Boží hrob se od 14. století podle papežské bully \"Gratiam agimus\" starali františkáni z Kustodie Svaté země, jejichž představený v Jeruzalémě (kustod Svaté země) měl právo spolu s laickým rytířem pasovat významné poutníky v bazilice Božího hrobu na rytíře.\n\nRoku 1847 papež Pius IX. obnovil Latinský jeruzalémský patriarchát, na nějž bylo přeneseno právo františkánů pasovat rytíře Božího hrobu. V roce 1868 tentýž papež reformoval Řád Božího hrobu, takže je nyní mezinárodním katolickým rytířským řádem, který přijímá laiky i duchovní, muže i ženy. Symbolem řádu je červený jeruzalémský kříž. Oděvem rytířů je bílý plášť s červeným jeruzalémským křížem.\n\nHlavou řádu je kardinál – velmistr, který je jmenován papežem a jemuž pomáhá rada velmistra. Sídlem řádu je Palác della Rovere v blízkosti náměstí sv. Petra v Římě; oficiálním kostelem řádu je kostel sv. Onufria na Janikulu. V současnosti má řád téměř 30 tisíc členů ve 35 zemích. Organizačně je členěn do místodržitelství nebo magistrálních delegací v jednotlivých zemích nebo oblastech. Jeho hlavním úkolem je rozvoj křesťanského života členů řádu a podpora křesťanů ve Svaté zemi, zejména latinského jeruzalémského patriarchátu.\n\nOd roku 1949 má řád tři třídy:\nBílá řádová uniforma se zlatými doplňky je v dnešní době používána pouze výjimečně. Pro všechny třídy je společným znamením jeruzalémský kříž, jehož užívání na oděvu či v heraldice je upraveno takto:\nV heraldice existují speciální kombinace honosných kusů pro duchovní, kteří jsou členy řádu, a také pro užívání řádového znamení ve štítu:\n\nČlenové řádu mohou získat plnomocné odpustky i v den řádové investitury.\n\nV průběhu historie se stala členy řádu Božího hrobu řada významných českých osobností. Mezi rytíře Božího hrobu pasované v Jeruzalémě patřili urození poutníci z 16. století Jan IV. Zajíc z Hazmburka a Kryštof Harant z Polžic a Bezdružic spolu s Heřmanem Černínem, kteří obřadu pasování v Chrámu Božího hrobu věnovali ve svých cestopisech patřičnou pozornost. Při své pouti do Svaté země byl při obřadu pasování též přítomen a podrobně jej popsal erbovní měšťan Oldřich Prefát z Vlkanova.\n\nV roce 1929 vzniklo pod vedením politika a podnikatele Jana Jiřího Rückla československé místodržitelství řádu Božího hrobu, které ovšem zaniklo po druhé světové válce i následkem poválečného politického vývoje. Velkopřevorem byl v tehdejší době pražský arcibiskup Karel kardinál Kašpar. K obnově jeho činnosti došlo až po pádu totalitního režimu v roce 2015, kdy byla ustavena magistrální delegace řádu v českých zemích, jejím velkopřevorem byl jmenován olomoucký arcibiskup Mons. Jan Graubner a magistrálním delegátem Dr. Jiří Pořízka. Dne 17. 4. 2016 v olomoucké katedrále sv. Václava vykonal velmistr Řádu Božího hrobu Edwin Frederick kardinál O'Brien první investituru rytířů Řádu Božího hrobu v ČR a o dva roky později, dne 18. 11. 2018, v rámci druhé investitury pasoval velmistr v téže katedrále nové tři rytíře a jednu dámu Božího hrobu.\n\nČeská magistrální delegace (http://oessh.cz) je v současnosti tvořena velkopřevorem Mons. Janem Graubnerem, magistrálním delegátem dr. Tomášem Parmou, dalšími sedmi rytíři, dvěma dámami a dvěma kněžími.\n\nZa duchovní sídlo české magistrální delegace řádu byla zvolena Kalvárie v Jaroměřicích u Jevíčka, poutní místo a významná národní kulturní památka. Kalvárie budovaná v 17. a 18. století a zřejmě neprávem připisovaná J. B. Santinimu vyjadřuje touhu tehdejších věřících zakusit pašijové události a spatřit alespoň nápodobu svatých míst, když pro ně nebylo možno putovat do Svaté země. Pro řád Božího hrobu, jehož primární cílem je podpora křesťanů ve Svaté zemi, je tedy právě kalvárie ideálním a symbolickým místem pro duchovní sídlo. Poutní místo v Jaroměřicích nadto přináleží arcidiecézi českého velkopřevora, nachází se v blízkosti oficiálního sídla české magistrální delegace (Úsobrno) a je přitom dobře dostupná i z Čech.\n\n\n\n"}
{"id": "400891", "url": "https://cs.wikipedia.org/wiki?curid=400891", "title": "Bledule letní", "text": "Bledule letní\n\nBledule letní (\"Leucojum aestivum\") je druh jednoděložné rostliny z čeledi amarylkovité (\"Amaryllidaceae\").\n\nJedná se o asi 30-60 cm vysokou vytrvalou rostlinu s podzemní cibulí, která má asi 2,5-4 cm v průměru, lodyha je zploštělá a úzce křídlatá. Listy jsou jen přízemní, čepele jsou čárkovité, asi 30-60 cm dlouhé a asi 0,7-2 cm široké, se souběžnou žilnatinou. Květy jsou na převislých stopkách, vyrůstají z paždí toulce. Květů je nejčastěji 3-7, ve zdánlivém okolíku. Okvětních lístků je 6, jsou víceméně stejně dlouhé, volné, asi 1-1,5 cm dlouhé. Jsou bílé barvy, pod špičkou mají žlutou až zelenou skvrnu. Tyčinek je 6, gyneceum je srostlé ze 3 plodolistů, semeník je spodní. Plodem je třípouzdrá kulovitá tobolka, semeno je černé a bez masíčka. Kvete o něco později než bledule jarní, nejčastěji v květnu.\n\nJedná se o evropský druh s přesahem do JZ Asie. Roste hlavně v jižní a jihovýchodní Evropě s přesahem do Evropy střední. Byla člověkem zavlečena do Severní Ameriky, kde místy zdomácněla. Kromě nominátní subspecie \"Leucojum aestivum\" L. subsp. \"aestivum\" je rozlišována ještě \"Leucojum aestivum\" L. subsp. \"pulchellum\" (Salisb.) Briq., která se vyskytuje ve Středomoří.\n\nV České republice se přirozeně vyskytuje pouze na jižní Moravě, především v nivách dolní Moravy a dolní Dyje. Jinde chybí nebo zde byla jen výjimečně vysazena, sporné jsou lokality na střední Moravě v nivě Bečvy. Nejčastěji roste v měkkých luzích as. \"Salicetum albae\", ve vlhčích tvrdých luzích as. \"Fraxino pannonicae-Ulmetum\" v okolí mokřadů a v porostech vysokých ostřic. Je to kriticky ohrožený druh flóry ČR, kategorie C1.\n\nPěstuje se v záhonech, jako skalnička ve skalkách, v přírodně krajinářských parcích vhodná rozvolněně ve větších skupinách jednoho druhu.\n\nDobře snese slunečné i polostinné polohy, preferuje živné vlhké propustné hlinité půdy. Množení semeny, cibulemi. Vhodná pro pěstování na jednom stanovišti bez přesazování.\n\n"}
{"id": "400893", "url": "https://cs.wikipedia.org/wiki?curid=400893", "title": "CFR řada 060-DA", "text": "CFR řada 060-DA\n\nLokomotivní řada 060-DA CFR představuje jednu z nejúspěšnějších evropských dieselových lokomotiv 20. století. Její konstrukce pochází ze Švýcarska, ale s výjimkou prvních šesti strojů byla vyráběna v licenci rumunským podnikem Electroputere Craiova. Svými elegantními barvami, tvarem skříně, velkými chromovanými písmeny CFR, konstrukcí pojezdu ani zvukem lokomotivní píšťaly nezapřou svoji příslušnost k rodině švýcarských lokomotiv 50. a 60. let.\n\nV roce 1959 objednaly Rumunské dráhy – CFR u švýcarské lokomotivky SLM ve Winterthuru šest šestinápravových dieselelektrických lokomotiv řady 060 DA o výkonu 1900 koňských sil (1397 kW). Konstrukce lokomotivy vycházela ze švýcarské řady elektrických lokomotiv Ae 6/6. Proti těmto lokomotivám měly kratší skříň a jednodušší pojezd. K pohonu sloužil dvanáctiválcový čtyřdobý vznětový motor firmy Sulzer, elektrickou část dodala společnost Brown, Boveri & Cie.. Lokomotivy byly vyráběny souběžně s produkcí řady Ae 6/6. Obdržely následující výrobní čísla:\n\nNejednalo se přitom o první motorové lokomotivy švýcarské produkce na rumunských železnicích. Již od roku 1936 vyráběla společnost bratří Sulzerů ve Winterthuru několik na svoji dobu výkonných motorových lokomotiv. Jedna ze dvou dvojdílných lokomotiv určená pro francouzskou společnost PLM (Paris-Lyon-Mediteranée) byla v roce 1938 odeslána do Rumunska. Lokomotiva měla uspořádání náprav 2´Do1´ + 1´Do2´, k pohonu sloužily dva dieselové motory 12 LDA 31, každý o výkonu 2200 koňských sil (1620 kW). Lokomotiva byla nasazena na sklonově náročnou trať (Bukurešť) – Ploiesti – Brašov. Úvahy o dalších dodávkách přerušila 2. světová válka.\n\nNové lokomotivy s označením 060-DA-001 až 006 byly vyrobeny v období května až října roku 1959. Tak jako jejich předchůdkyně byly i ony nejdříve podrobeny důkladným testům v mateřské zemi, včetně gotthardské rampy, kde 060-DA-001 táhla 550 t těžký nákladní vlak. Bylo vyzkoušeno i dvojčlenné řízení.\n\nPo příjezdu do Rumunska byly lokomotivy přiděleny depu Brašov, které je nasazovalo na úsek Brašov – Predeal, a to buď ve dvojicích, anebo na přípřeži parní lokomotivy v čele těžkých nákladních i osobních vlaků.\n\nV roce 1960 bylo dohodnuto přesunutí výroby lokomotiv do Rumunska, konkrétně do firmy Electroputere Craiova. Zde také bylo v roce 1960 vyrobeno prvních 10 lokomotiv výr. č. 1001 – 1010 s označením CFR 060-DA-007 až 016. Spalovací motor i elektrické zařízení bylo ještě dodáno ze Švýcarska. Od roku 1961 probíhala výroba podle licenční smlouvy na dalších 40 lokomotiv. Strojírna v Rešici (Constructoare de Masini Resita) započala výrobu licenčních spalovacích motorů Sulzer a podvozků. Později převzal výrobu podvozků Caromet Caransebes.\n\nCelkem bylo vyrobeno v letech 1960 – 1981 1407 strojů pro Rumunské železnice (CFR) a v letech 1970 – 1993 dalších 160 lokomotiv pro rumunský průmysl. Lokomotiva se stala i významným exportním artiklem. V roce 1965 byly dodány první lokomotivy do Polska (řada ST43), o rok později do Bulharska (řada 06) a v roce 1971 do Číny (řada ND2 a v kapotovém provedení ND3). Celkem byly vyvezeny tyto počty lokomotiv:\n\n\nLokomotiva je skříňového uspořádání se dvěma stanovišti strojvedoucího. Skříň lokomotivy je samonosná, svařované ocelové nepředepjaté konstrukce. Lokomotiva je vybavena umyvadlem a toaletou. Objem palivové nádrže je 4000 l.\n\nTřínápravové podvozky jsou zjednodušeným provedením podvozků švýcarské řady Ae 6/6. Rám je svařovaný, uzavřený, se dvěma příčníky. K přenosu tažných a příčných sil slouží otočný čep procházející jedním z příčníků. Dvojkolí jsou vedena dvojicemi trnů po stranách ložiskové skříně. Ložiskové skříně mají na spodní části uchycené vahadlo, na kterém spočívá dvojice vinutých pružin. Kola nejsou vzájemně provahadlována. Druhotné vypružení obstarávají čtyři páry listových pružnic, které se nacházejí po stranách podvozků. Podvozky jsou propojeny mezipodvozkovou vazbou SLM.\n\nVzdálenost otočných čepů je 9 000 mm. Rozvor dvojkolí v podvozku činí 1950 + 2150 mm, celkový rozvor lokomotivy 12 400 mm\n\nK pohonu lokomotivy slouží čtyřdobý vznětový přeplňovaný stojatý dvouřadý dvanáctiválcový motor Sulzer 12 LDA28 o výkonu 2300 koňských sil (1693 kW) při 750 ot/min. U této lokomotivní řady byl jeho výkon omezen na 2100 koňských sil (1546 kW). Motor má dvě řady válců vrtání 280 mm, zdvih pístů je 360 mm. Prodloužené motorové lože nese zároveň trakční generátor. Oba klikové hřídele jsou propojeny ozubeným soukolím, výstupní otáčky pro generátor jsou 1,44 násobkem otáček motoru. Každý válec má samostatnou hlavu s jedním sacím a jedním výfukovým ventilem a se vstřikovací tryskou. Hlavy jsou odlévané z oceli a mají samostatné chlazení vodou. Dvoudílné písty jsou vyrobeny z lehké slitiny.\n\nDesetipólové trakční dynamo dává maximální proud 3700 A, hodinový proud činí 2700 A a trvalý 2460 A. Nejvyšší napětí je 890 V, jmenovitý výkon při otáčkách 1080 min. K trakčnímu dynamu je mechanicky připojeno ještě pomocné dynamo o výkonu 75 kW při napětí 175 V.\n\nŠest sériových tlapových motorů s cizím chlazením pohání jednotlivé nápravy prostřednictvím pastorku a odpruženého ozubeného kola. Převod je 15:69, trvalý výkon motoru 200 kW při 820 A a nejvyšší proud při rozjezdu 1230 A. Motory jsou zároveň opatřeny vlastními ventilátory, které v případě nefunkční cizí ventilace (např. při tažení nečinné lokomotivy) vytvářejí proud vzduchu a brání tak vnikání nečistoty do motorů.\n\nAčkoliv byly lokomotivy původně navržené pro vozbu nákladních vlaků, postupně se začalo rozšiřovat jejich nasazování i v osobní dopravě. Vzhledem k omezeným traťovým rychlostem na síti rumunských železnic nebyla zpočátku na závadu jejich maximální rychlost 100 km/h. To se změnilo v okamžiku, kdy měly nahradit parní lokomotivy na rovinatých tratích. Řešení rumunských inženýrů spočívalo ve změně trakčního převodu na 17:67 a zvýšení počtu šuntovacích stupňů ze dvou na tři. Tím byla zvýšena maximální rychlost na 120 km/h bez nutnosti zvýšení výkonu spalovacího motoru. Zvýšení počtu šuntovacích stupňů bylo zpětně provedeno i na již provozovaných lokomotivách. Takto upravené lokomotivy byly vyráběny od roku 1968 počínaje 060-DA1-433.\n\nV polovině 70. let zavedly CFR nové označení lokomotiv v duchu doporučení UIC. Řada 060-DA byla přeznačena na ř. 60 a 060-DA1 na ř. 62.\n\nLokomotiva 060-DA-001 byla vyřazena z provozu v roce 1994 a nyní je uvedena do původního stavu depem Dej Triaj (čti Dež Triáž), kde je také deponována.\n\nNěkteré stroje byly vyrobeny pro provoz na širokorozchodných tratích v oblasti hranic se Sovětským svazem. Tyto lokomotivy měly samočinné spřáhlo SA-3 a širokorozchodné podvozky. Byly označeny řadami 67 a 68. Jelikož se jinak lokomotivy neliší, dochází podle potřeby k úpravám normálněrozchodných lokomotiv na širokorozchodné a naopak, přičemž původní řadové označení zůstává zachováno.\n\nLokomotivy pro průmysl byly nadále dodávány s maximální rychlostí 100 km/h. Lokomotivy byly označeny řadou 060-DA. Pro každý podnik byly číslovány samostatně, takže existovalo mnoho lokomotiv 060-DA-001.\n\nZvláštní kapitolu tvoří prototypová dvojice lokomotiv 060-DB-001/002, což byla vlastně dvojdílná lokomotiva, určená pravděpodobně pro Írán. Výkon motorů byl zvýšen na 2500 koňských sil, sání motorů bylo s ohledem na tamější klima vybaveno dynamickými filtry THA. Podvozky měly lokomotivy odlišné, podobné podvozkům lokomotiv ALCO. Lokomotivy provozuje nyní tepelná elektrárna Isalnita nedaleko Craiovy.\n\nV roce 1985 postoupily modernizaci dvě lokomotivy 060. Dostaly motory AlCo o výkonu 2640 koní (1943 kW) a střídavě-stejnosměrný přenos výkonu. Byly označeny řadou 61 a poměrně úspěšně byly provozovány až do poloviny 90. let, kdy byly pro atypičnost vyřazeny.\n\nNa lokomotivě 62-1248 bylo změněno sekundární vypružení – listové pružnice byly nahrazeny sadami vinutých pružin. Lokomotiva byla přeznačena na 65-1248 a zůstala v tomto provedení jediná.\n\nDalší vlnu rekonstrukcí zahájily Rumunské dráhy v roce 1998, ačkoliv počátky tohoto projektu sahají až do roku 1996. Lokomotivy 60-834 a 847 dostaly podvozky řady 62, osmiválcový dvoudobý vznětový motor GM 8-710 o výkonu 2100 koní (shodně s původním motorem), střídavě-stejnosměrný přenos výkonu, agregát pro elektrické vytápění vlaku a mikroprocesorové řízení. Zároveň dostaly nové, hranaté kabiny strojvedoucího, čímž přišly o svůj elegantní vzhled. Lokomotivy byly označeny novou řadou 63 s původními inventárními čísly. Poprvé byly představeny 15. května 2000 v Bukurešti. Rekonstrukci provedl jejich původní výrobce – Electroputere Craiova. Na ně navázala série dalších 8 strojů, které se vzhledově odlišují ještě o něco hranatější skříní. Tato řada má maximální rychlost 120 km/h. Lokomotivy řady 65 vznikly rekonstrukcí řady 60. Od řady 63 se liší maximální rychlostí 100 km/h. Celkem bylo rekonstruováno 49 lokomotiv na řadu 65.\n\nV roce 1998 získala 8 strojů německá společnost Karsdorfer Eisenbahngesellschaft. 8 lokomotiv bylo pronajato Íránským železnicím, 4 lokomotivy získala v roce 1999 italská společnost Sorema a 2 lokomotivy byly pronajaty do Španělska. Lokomotivy z Číny jsou dováženy zpět pro rumunské soukromé dopravce – GFR – Grup Feroviar Roman (20 ks řady ND2).\n\nJeště před vznikem rumunských lokomotiv bylo trakční vybavení složené z motoru Sulzer 12 LDA 28 s trakčním dynamem, trakčními motory a dvoučlenným řízením použito u francouzských lokomotiv řady 060-DA (!) vyráběných v letech 1955 – 1956, později označených CC 65501-35. Stejnou trakční výstroj měly i britské lokomotivy řad 44, 45, 46 a 47.\n\n\n"}
{"id": "400895", "url": "https://cs.wikipedia.org/wiki?curid=400895", "title": "Pýchavka obrovská", "text": "Pýchavka obrovská\n\nPýchavka obrovská (\"Langermannia gigantea\" (Batsch: Pers.) Rostkovius, 1839, syn.: \"Calvatia gigantea\" (Batsch ex Pers.) Lloyd), též vatovec obrovský, je jedlá houba z čeledi pýchavkovitých, která se koncem léta a na podzim běžně vyskytuje po celém světě na polích, loukách a lesích.\n\nPlodnice pýchavky obrovské mají kulovitý tvar a obvykle dorůstají v průměru deset až sedmdesát centimetrů, ale jsou známy i 150 centimetrů velké exempláře, které mohou dosáhnout váhy až dvacet kilogramů. Dužina pýchavky se vyvíjí několik týdnů, přičemž zpočátku je pružná a bílá, později začnou uvnitř plodnice dozrávat výtrusy a získává žlutou až olivovou barvu. Dužina je jedlá, pouze pokud je bílá. Výtrusný prach pýchavek má hnědé až šedohnědé zabarvení.\n\nNa rozdíl od většiny hub jsou všechny spory obří pýchavky umístěny uvnitř plodničky, velké exempláře mohou obsahovat i několik bilionů spor. Spory jsou nažloutlé, hladké, jejich velikost se pohybuje od 3 do 5 mikrometrů. Suché spory mohou být použity jako koagulant k zastavení krvácení.\n\nVnější slupka je velmi tenká, lámavá, hladká nebo jemně pomoučená, nejdříve bílá, stářím získává žloutnoucí až hnědnoucí odstín. V době zralosti výtrusů praská ve velkých plátech a odlupuje se.\n\nMaso pýchavky je označováno jako velmi chutné, vhodné na řízky. Chuť bývá popisována jako podobná tofu či taveným sýrům.\nNázev drogy je kolektivním názvem pro různé druhy rodů vatovec, plešivka a prášivka, jichž se v počátcích novověku používalo i v oficiální medicíně ke kompresi krvácejících ran. Nejčastěji šlo o nejnápadnější (největší) druh, vatovec obrovský. Mattioli o těchto houbách píše: „Dále nacházejí se houby celé okrouhlé a bělavé, zvané Bubenffist čili Fosiss. Tyto rostou na obcích a travnatých polích na způsob velikého koženého míče, častokráte velikosti hlavy. Když uschnou, trhají se a vypouštějí ze sebe žlutý prášek.“ (čtvrtá kniha Herbáře, kap. LXXXI).\nNěmecký lékař a botanik z počátku novověku Adam Lonitzer (1528 až 1586) napsal ve svém Bylináři (1555), že „bovista … svým moučným obsahem prospívá starým vlhkým škodlivinám, které vysušuje a tak ke zhojení přivádí staré vředy a rány“ (BIRKFELD 1954). Holandský lékař Johannis v. Beverwyck uvedl ve své „Chirurgia oder Heyl-Kunst“ (1672), že krvácející rány možno ucpat cupaninou anebo ještě lépe bovistou.\n\nNěmecký lékař H. SCHULZ v r. 1919 poznamenal, že v dřívějším lékařství byla tato houba používána při močových potížích, což se zachovalo mezi lidem dodnes. Je používána v homeopatii.\n\n"}
{"id": "400896", "url": "https://cs.wikipedia.org/wiki?curid=400896", "title": "Perelman", "text": "Perelman\n\nPerelman je příjmení patřící více osobnostem:\n\n\n"}
{"id": "400906", "url": "https://cs.wikipedia.org/wiki?curid=400906", "title": "Narcis bílý", "text": "Narcis bílý\n\nNarcis bílý (\"Narcissus poeticus\") je druh jednoděložné rostliny z čeledi amarylkovité (\"Amarillidaceae\").\n\nJedná se o vytrvalou, asi 20-40 cm vysokou bylinu, s podzemní cibulí, která je vejcovitá a má asi 12-35 mm v průměru. Listy jsou nejčastěji po 4-6 v přízemní růžici, jsou jednoduché, přisedlé, s listovými pochvami. Čepele listů jsou celokrajné, čárkovité, asi 4-9 mm široké, často nasivělé, ztlustlé, žilnatina je souběžná. Květy jsou oboupohlavné, jsou většinou jednotlivé na vrcholu stonku. Pod květem je toulcovitý listen, který je suchomázdřitý. Okvětí se skládá z 6 okvětních lístků ve 2 přeslenech (3+3), které jsou v dolní části srostlé v okvětní trubku, jsou bílé. V ústí trubky je límcovitá pakorunka, která tvoří jen úzký límeček (kratší než okvětí), jen 1-3 mm široká, žlutá s červeným vroubkovaným okrajem. Tyčinek je 6. Gyneceum je složeno ze 3 plodolistů, semeník je spodní. Plodem je třípouzdrá tobolka.\n\nPřirozeně je rozšířen v jižní části Evropy, od Francie a Španělska po Řecko, na sever až do rakouských Alp. Jinde v Evropě je místy zplanělý z kultury. Je pěstován i jinde, např. v Severní Americe, kde také zplaňuje.\n\nV ČR je nepůvodní, ale je to často pěstovaná okrasná rostlina, vykvétá brzy na jaře, už v březnu až dubnu. Pěstuje se v mnoha kultivarech a často zplaňuje i do volné přírody nebo vytrvává na místech někdejší kultivace.\n\nTato rostlina má také následující lidové názvy: arcis, arcisek, arcisle, arcízek, arcízl, arcizle, dřímavec, jaglica, jaroko, Josefova hůl, leluja, leluja sv. Josefa, leluje, lelujka, leluje sv. Josefa, majoko, májovka, narcisek, narcisová růže, narcisová růžička, narcisové tulipánky.\n\n"}
{"id": "400910", "url": "https://cs.wikipedia.org/wiki?curid=400910", "title": "Amadito Valdés", "text": "Amadito Valdés\n\nAmadito Valdés (* 14. února 1946, Kuba) je kubánský perkusionista, ve světě známý svou spoluprací na projektu Buena Vista Social Club.\n\nValdés studoval na havanské konzervatoři u Guillerma Barreta a Alfreda de los Reyes. Je znám svým zvláštním stylem improvizace, ve kterém spojuje prvky afroamerické a kubánské hudby. Od roku 1970 spolupracoval s velkými kubánskými orchestry a podílel se na nahrávkách umělců a skupin, jako Las d'Aida, Paquito D'Rivera, Emiliano Salvador, Bebo Valdés, Las Estrellas de Areito a Peruchin.\n\nV roce 1996 se zúčastnil spolu s dalšími kubánskými hudebníky na projektu Buena Vista Social Club amerického kytaristy Ry Coodera a producenta Nicka Golda. Účinkoval ve stejnojmenném filmu režiséra Wima Wenderse a spoluúčinkoval na albech dalších hudebníků, jako jsou Omara Portuondo, Rubén González a Ibrahim Ferrer. Spoluúčinkoval také s Afro-Cuban All Stars. Sólové album \"Bajando Gervasio\" bylo v roce 2003 nominováno na cenu Grammy.\n\n7. července 2007 účinkoval Amadito Valdés na festivalu Live Earth v německém Hamburku.\n\n"}
{"id": "400912", "url": "https://cs.wikipedia.org/wiki?curid=400912", "title": "Mistrovství světa v rychlobruslení ve víceboji žen", "text": "Mistrovství světa v rychlobruslení ve víceboji žen\n\nMistrovství světa v rychlobruslení ve víceboji žen je pořádáno Mezinárodní bruslařskou unií každoročně od roku 1936 s výjimkou válečných let. Neoficiální šampionáty se uskutečnily v letech 1933–1935. Do roku 1995 se ženské mistrovství konalo nezávisle na mužském, od roku 1996 se pořádají společné šampionáty.\n\n\n\n\"V tabulce jsou uvedeny pouze závodnice, které získaly nejméně 2 zlaté medaile. V tabulce nejsou započítány neoficiální šampionáty z let 1933–1935.\"\n\"V tabulce nejsou započítány neoficiální šampionáty z let 1933–1935.\"\n"}
{"id": "400913", "url": "https://cs.wikipedia.org/wiki?curid=400913", "title": "Svatopluk Havelka", "text": "Svatopluk Havelka\n\nSvatopluk Havelka (2. května 1925 Vrbice – 24. února 2009 Praha) byl český hudební skladatel a hudební pedagog.\n\nHudbu studoval nejprve soukromě, poté studoval muzikologii na Filosofické fakultě Univerzity Karlovy. Tři roky sloužil během své základní vojenské služby v Armádním uměleckém souboru Víta Nejedlého. Poté působil jako umělec na ve svobodném povolání. Jedná se o otce herce, zpěváka a režiséra Ondřeje Havelky.\n\nVe svých skladbách vtiskl do svého kompozičního stylu i náměty z tzv. Nové hudby jako jsou aleatorika, témbrové plochy a prvky moderní harmonie.\n\nV roce 1987 byl jmenován zasloužilým umělcem, v roce 1989 se stal laureátem státní ceny Klementa Gottwalda. V roce 1990 byl jmenován profesorem skladby na pražské AMU. Zemřel 24. února 2009 v pražské nemocnici.\n\n\n\n\nJedná se o autora hudby k 70 celovečerním hraným a 150 krátkým filmům a k řadě divadelních inscenací\n\n\n\n\n"}
{"id": "400914", "url": "https://cs.wikipedia.org/wiki?curid=400914", "title": "Open GDF Suez 2009", "text": "Open GDF Suez 2009\n\nTenisový turnaj WTA Open GDF Suez 2009 se konal ve dnech 9. – 15. února v francouzském hlavním městě Paříži v hale na kurtech s tvrdým povrchem. Odměny činily 700,000 USD.\n\n\n"}
{"id": "400918", "url": "https://cs.wikipedia.org/wiki?curid=400918", "title": "Michal Dusík", "text": "Michal Dusík\n\nMichal Dusík (* 19. května 1971 Příbram) je český televizní sportovní komentátor a moderátor. Je šéfredaktorem Redakce sportu České televize. Jeho obory jsou především lední hokej, atletika, bojové sporty, akrobatické lyžování, snowboarding, sportovní střelba a golf. Má za sebou také komentování celé řady dalších sportů (vzpírání, baseball, kulturistika, fotbal, plavání, šipky, basketbal, cyklistika či motoristický sport) a je považován za jednoho z nejuniverzálnějších komentátorů. Od roku 2000 je také komentátorem slavnostních ceremoniálů olympijských her. Je českým rekordmanem v počtu odkomentovaných přímých přenosů a v počtu odkomentovaných hodin. Je také rekordmanem v počtu odkomentovaných zápasů Extraligy ledního hokeje. \n\nAbsolovoval Gymnázium Wilhelma Piecka, poté studoval fyziku na Matematicko-fyzikální fakultě UK v Praze. Od roku 1994 je zaměstnancem České televize. Jako hokejista začínal v HC Příbram a později hrál za HC Slavia Praha. Byl také hokejovým rozhodčím a trenérem mládeže v HC Sparta Praha.\n\nNa olympijských hrách byl jako komentátor poprvé v roce 1996 a od té doby komentoval na všech následujících zimních či letních hrách. Od roku 1995 byl jako komentátor na všech světových šampionátech v atletice.\n\nJe moderátorem pořadů \"Sportovní zprávy\" a \"Téma pro hosty ČT sport\" a také scenáristou řady pořadů, například Sportovec roku, Král cyklistiky, Zlatá hokejka či Hokejista sezóny. \n\nSpolečně s Otakarem Černým a Annou Tulisovou byl autorem koncepce sportovního programu České televize a podílel se tak výrazně na vzniku programu ČT sport (původně ČT 4 sport).\n\nMá za sebou několik desítek rolí v dabingu, ty nejvýraznější pak ve filmech \"Auta 2\" a \"Letadla\".\n\nJe též spoluautorem knih \"LOH Peking 2008\" () popisující Letní olympijské hry 2008 v Pekingu a \"ZOH 2010 Vancouver\" () o Zimních olympijských hrách 2010 ve Vancouveru, jichž se také účastnil ve funkci televizního komentátora.\n\n"}
{"id": "400919", "url": "https://cs.wikipedia.org/wiki?curid=400919", "title": "Barbora Černošková", "text": "Barbora Černošková\n\nBarbora Černošková, dívčím příjmením Koudelková, (* 12. března 1982 Brno) je moderátorka televizních pořadů \"Branky, body, vteřiny\" a dnes již neexistujícího \"Na moll…\", vysílaných Českou televizí. Je bývalou sportovkyní a českou reprezentantkou v synchronizovaném plavání. V tomto sportu se třináctkrát stala mistryní ČR v kategoriích sólo, duo, tým (mladší žákyně – ženy).\n\nVystudovala brněnské Gymnázium Matyáše Lercha. Následně pokračovala na Filozofické fakultě Masarykovy univerzity v Brně, obor historie–filosofie, které úspěšně zakončila ziskem akademického titulu bakalář. Ve studiu pokračovala na téže fakultě, na oboru historie. Studia zakončila v roce 2007 ziskem titulu magistr.\n\nV letech 2003 až 2008 studovala současně též Právnickou fakultu Masarykovy univerzity.\n\nOd roku 2003 pracovala jako externí sportovní redaktorka ČT v Brně a od října 2007 pracuje v redakci sportu v ČT v Praze.\n\nModerovala olympijské studio v na ZOH 2014 v ruském Soči.\n\nMá tři sourozence; dvě sestry (Terezu a Markétu) a jednoho bratra (Jakuba). Od roku 2007 je jejím manželem basketbalista Jiří Černošek, s nímž má dcery Elenu (narozena 12. října 2009) a Adrianu (narozena 22. prosince 2014) a syna Vincenta (narozen 20. června 2017).\n\n"}
{"id": "400920", "url": "https://cs.wikipedia.org/wiki?curid=400920", "title": "Vašek", "text": "Vašek\n\nVašek (Vašková), , může být:\n\n\n\n\n"}
{"id": "400927", "url": "https://cs.wikipedia.org/wiki?curid=400927", "title": "Pivovarská bašta Vrchlabí", "text": "Pivovarská bašta Vrchlabí\n\nPivovarská bašta Vrchlabí je pivovar založený roku 1997. Vyrábí se v něm pivo značky Krkonošský medvěd .\n\n\nVeškeré pivní tácky pivovaru Vrchlabí\n\n"}
{"id": "400928", "url": "https://cs.wikipedia.org/wiki?curid=400928", "title": "Bitva u Edgecote Moor", "text": "Bitva u Edgecote Moor\n\nBitva u Edgecote Moor se odehrála 26. července 1469 asi osm kilometrů na severovýchod od Banbury jako součást války růží. Konkrétně byla vybojována u Danes Moor v Northamptonshire u poblíž přítoku řeky Cherwell. Soupeřící strany vedli Richard Neville, hrabě z Warwicku a Eduard IV.\n\nRichard, hrabě z Warwicku, byl muž, který velmi usilovně bojoval o to, aby Eduard IV. nastoupil na anglický trůn, ale roku 1469 vstoupil do otevřené vzpoury proti němu. Po osmi letech od velkého vítězství v bitvě u Towtonu se situace změnila. I když byl Warwick nespokojen s Eduardovou vládou, nikdo nepovažoval za možné, že by tento spor dorostl do takových rozměrů.\n\nNěkolik let po Towtonu ležela správa země především v jeho rukách. Roku 1464 se Warwick zúčastnil jednání s Francií, která byla stoupencem Lancasterů, a poznal, že královský sňatek by tento rozpor vyřešil. Navrhl Ludvíku XI., že by se Eduard mohl oženit s jednou z francouzských princezen, ale brzy poté se dověděl, že se Eduard již tajně oženil s Alžbětou z Woodvile. Později její bratři a sestry uzavřeli manželství s potomky významných šlechticů a rodina Woodvillů se tak stala u dvora velmi vlivnou.\n\nWarwick byl rozzloben i Eduardovým odmítáním povolit sňatek Jiřího Plantageneta, vévody z Clarence s jeho nejstarší dcerou. Eduard trval na tom, že Jiřího sňatek bude podléhat politickým zájmům země. Warwick také ztrácel vliv na politiku krále a tak začal pomýšlet na vzpouru. Získal i vlivného spojence Jiřího Plantageneta, který byl dědicem anglického trůnu.\n\nMalé vzpoury, které vypukly na severu země, přinutily Eduarda, aby se tam pomalu vydal s vojskem. Warwickovi agenti zatím rozšiřovali pověsti o tom, že Eduard je nelegitimní potomek a pravým dědicem trůnu je Jiří, vévoda z Clarence. Poté jeden z Warwickových velitelů na severu vyvolal novou vzpouru. Když se o ní dověděl Eduard, počítal s tím, že může být potlačena malým vojenským oddílem. Brzy zjistil, že vzbouřenci disponují početným vojskem a tak se vydal směrem na Nottingham. Cestou chtěl doplnit své vojsko, ale protože jeho popularita poklesla, nedokázal doplnit armádu na potřebný počet vojáků. Rozhodl se počkat v Nottinghamu, až dorazí Vilém, hrabě z Pembroke a Humprey, hrabě z Devonu se svými vojsky z jihu. 12. července Warwick a Clarence vyhlásil vzbouřencům svou podporu a 18. července vyrazil Warwick s velkým vojskem z Londýna.\n\nVzbouřenci spěchali na jih, aby se spojili s Warwickem, ale brzy se museli utkat s Pembrokem a Devonem u Edgecote Moor. Obě strany se o sobě dověděly 25. července následující ráno byly připraveny k bitvě. Počátek bitvy byl poznamenán tím, že Devon se svými lučištníky nocoval v blízké vesnici a na počátku střetu byl několik kilometrů mimo bojiště. Vzbouřenci zaútočili na Pembrokeho vojsko přes řeku a přinutili ho ustoupit vzad.\n\nPoté na Pembrokeho zaútočili v nové pozici znovu, ale setkali se se srdnatým odporem vojska, které očekávalo příchod Devonova vojska. Okolo jedné hodiny obdržel Pembroke zprávu, že Devon se svým vojskem rychle postupuje na bojiště. Nicméně v tu samou dobu na bojiště dorazil Warwick se svými silami. Morálka rebelů dostala velkou vzpruhu. Poté co zahlédli Warwickův emblém mezi nepřáteli, uvědomili si Pembrokovi muži jak zkušení vojáci stojí proti nim. Královské vojsko se rozpadlo a ještě před příchodem Devonových posil se rozprchlo.\n\nPo bitvě u Edgecote Moor Warwick Eduarda uvěznili na hradu Middleham v Yorkshire. Warwick nechal popravit otce královny Richarda z Woodville. Donutil Eduarda, aby svolal jednání parlamentu do Yorku, kde plánoval prohlásit Eduarda nelegitimním králem a jeho nástupcem se měl stát Jiří. Eduard byl ale schopen spojit se se svým bratrem Richardem a s podporou mnoha jiných šlechticů Richard shromáždil silné vojsko, které Eduarda osvobodilo.\n"}
{"id": "400929", "url": "https://cs.wikipedia.org/wiki?curid=400929", "title": "Bitva u Ferrybridge", "text": "Bitva u Ferrybridge\n\nBitva u Ferrybridge, která se odehrála 28. března 1461, byl malý vojenský střet mezi rody Yorků a Lancasterů v době války růží a byla předehrou před daleko větší a krvavější bitvou u Towtonu.\n\nPoté co byl prohlášen anglickým králem, shromáždil Eduard IV. velké vojsko a přesouval se s ním na sever do Yorkshire k pozici Lancasterů, kteří tábořili za řekou Aire. 27. března předvoj Yorského vojska vedený Richardem Nevillem, hrabětem z Warwicku dorazil k Ferrybridge a zahájil stavbu přechodného mostu na místě, kde stál původní most, který předtím Lancasterové zničili. Při stavbě ztratil mnoho mužů, kteří se utopili v ledové vodě řeky nebo padli pod šípy vystřelovanými malými oddíly nepřítele z protějšího břehu. Poté co se jim podařilo vybudovat přechodný most, začali opravovat původní konstrukci a utábořili se na severním břehu řeky.\n\nDruhý den ráno byli Yorkové napadeni velkým oddílem Lancasterů vedeným Johnem Cliffordem a Johnem Nevillem (Warwickovým nevlastním prastrýcem). Yorkové byli tímto útokem překvapeni a utrpěli velké ztráty. Warwickův zástupce v táboře John Radcliffe byl zabit, když se pokoušel zorganizovat obranu tábora, padl také jeho nevlastní bratr Bastard ze Salisbury a i Warwick sám byl zraněn šípem do nohy. Uvádí se, že v tomto boji padlo asi 3000 mužů.\n\nKrátce po bitvě dorazil Eduard se svým vojskem a když se s Warwickem vrátili k mostu, zjistili, že je opět zničen. Warwick poslal svého strýce lorda Fauconberga s yorským jezdectvem po proudu řeky, aby našli brod a pronásledovali lorda Clifforda. Fauconberg dostihl lorda Clifforda a jeho oddíl na dohled od hlavního Lancasterského vojska a po zuřivé bitce jeho oddíl porazil. Clifford sám byl zabit střelou šípem do krku, na němž neměl, jak bývalo zvykem, brnění, chránící tuto část těla.\n"}
{"id": "400930", "url": "https://cs.wikipedia.org/wiki?curid=400930", "title": "Bitva u Hexhamu", "text": "Bitva u Hexhamu\n\nBitva u Hexhamu, z 15. května 1464, znamenala konec Lancasterského odporu na severu Anglie v počáteční fázi vlády Eduarda IV. Bitva se odehrála nedaleko města Hexham v Northumberlandu. John Neville se svým vojskem čítajícím asi 3000 – 4000 mužů, porazil Lancastery. Mnoho z Lancasterských velitelů bylo zajato a popraveno, včetně Jindřicha Beauforta, vévody ze Somersetu. Jindřich VI., který byl v době bitvy mimo bojiště, unikl na sever.\n\nPo této bitvě zůstalo v rukách Lancasterů jen několik hradů. Ty byly později obléhány a dobyty. Eduard nemusel vzdorovat velké vzpouře do té doby, než Richard Neville, hrabě z Warwicku přešel roku 1469 na stranu nepřátel a spojil se proti němu s královnou Markétou.\n\nPo bitvě u Hedgeley Moor se dokázali roku 1463 Yorkové domluvit se Skotskem na mírové dohodě. Lancasterové zjistili, že sever země, kde měli hlavní útočiště je ohrožen. Rozhodli se pro vojenské tažení, které by mělo shromáždit Lancasterské spojence předtím, než do Leicesteru dorazí obrovská Eduardova armáda, jejímž cílem bylo potlačení jejich vzpoury.\n\nLancasterské vojsko vedené vévodou ze Somersetu se přesouvalo na konci dubna 1464 Northumberlandem, shromažďovalo posily z Lancasterských hradů a na počátku května se utábořilo nedaleko Hexhamu. Yorské vojsko vedené Johnem Nevillem směřovalo na sever jako předvoj hlavní Eduardovy armády a obě strany se střetly 14. května 1464.\n\nLancasterský tábor se nacházel poblíž Linnels Bridge přes řeku Devils Water na jižním okraji města. Yorkové se přesunuli na jižní břeh řeky Tyne v noci z 12. na 13. květen a ráno 14. byli připraveni zaútočit na Hexham. Výhodou Yorků byla rychlost, protože Lancasterové, i když byli svými zvědy varováni, měli málo času na přípravu k bitvě.\n\nPředpokládá se, že Somerset přesunul své vojsko k Linnels Bridge a rozdělil je na tři oddíly na louce poblíž Devils Water a předpokládal, že zadrží Yorky, když se budou přesouvat k městu. Lancasterové zaujali své pozice až v době, kdy se Yorkové začali přesouvat ze svého místa na kopci. Pod vlivem pohybu Yorského vojska se pravé křídlo Lancasterů, vedené lordem Roosem, dalo na útěk přes řeku Devils Water a dále na Hexham, aniž by byl vystřelen jediný šíp. Zbytek Somersetova vojska se tak ocitl v beznadějné situaci. Yorkové zaútočili ze směru, který se jim ústupem části vojska nepřátel naskytl.\n\nMorálka Lancasterů se zhroutila a po drobném náznaku odporu byly zbytky Somersetových jednotek zatlačeny do Dewils Water. Následoval chaotický ústup, při kterém se mnoho mužů utopilo v řece, nebo byli umačkáni, když se snažili vyšplhat na prudký břeh řeky směrem k Hexhamu. Mnoho jich bylo dostiženo ve West Dipon Wood na severním břehu řeky a byli přinuceni kapitulovat.\n\nJohn Neville nebyl schopen smířlivého postoje jako Eduard a nechal večer po bitvě třicet Lancasterských velitelů popravit. Mezi nimi byli i hrabě ze Somersetu a lord Roos. Sir Vilém Talboy byl dostižen s královskou pokladnou s 2000 librami a popraven krátce nato. Po ztrátě svých velitelů se odpor Lancasterů na severu země zhroutil. Jindřich VI. byl zajat u Clitheroe a vzpoura Lancasterů byla potlačena. Následovalo období relativního klidu, až do doby kdy hrabě z Warwicku přešel roku 1469 na stranu Lancasterů a válka vypukla znovu.\n"}
{"id": "400931", "url": "https://cs.wikipedia.org/wiki?curid=400931", "title": "Bitva u Hedgeley Moor", "text": "Bitva u Hedgeley Moor\n\nBitva u Hedgeley Moor, z 25. dubna 1464, byla jedna z bitev války růží. Odehrála se Hedgeley Moor, na sever od vesnice Glanton v Northumberlandu, mezi vojsky Yorků vedeným Johnem Nevillem, markýzem z Montagu a Lancasterů, kterým velel vévoda ze Somersetu. Střet skončil vítězstvím Yorků.\n\nNa počátku roku 1464 začali Lancasterové doufat, že lidé z pohraničí mezi Anglií a Walesem a z West Country se vzbouří a přidají se na jejich stranu. Yorkové chtěli odvrátit nebezpečí Skotské invaze a snažili se s nimi uzavřít dohodu. Na 5. květen bylo do Yorku svoláno jednání parlamentu, aby se na něm se skotskými vyjednavači projednaly podmínky dohody. Zvýšená aktivita Lancasterů v Northumberlandu a North Yorkshire ale vyvolaly obavy o bezpečnost skotské delegace. Lord Montagu tak byl vyslán s malým vojenským oddílem, aby zajistil jejich doprovod do Yorku.\n\nVévoda ze Somersetu chtěl Yorky překvapit u Newcastle, ale Yorkům se podařilo tomuto střetu vyhnout. Pokračovali směrem na sever a cestou shromažďovali další vojenské síly. Když Montagu dorazil k Hedgeley Moor čítalo jeho vojsko 5 až 6 tisíc mužů. Tam se střetl s Lancastery, jichž bylo asi 5000.\n\nBitva začala způsobem běžným v té době a obě strany zahájily střet palbou lučištníků. Montagu se pak se svým vojskem posunul asi o 1500 metrů přes bažinatou půdu, aby poté zastavil postup a znovu obnovil formaci. Lancasterské levé křídlo, vedené lordy Roosem a Hungefordem (s asi 200 vojáky) zakolísalo, jejich linie se rozbila a vojáci začali prchat. Postupně se linie Lancasterů, poté co Yorkové dosáhli úrovně hlavního sledu, začala rozpadat. Pod tlakem ustupujících vojáků začala ustupovat a prchat i většina ostatních Lancasterských vojáků. Pouze malá skupina kolem sira Ralfa Percyho neustoupila a bojovala do posledního muže. Pod náporem přesily ale všichni brzy padli.\n\nPorážka a rozprášení Lancasterského vojska umožnily skotské delegaci dorazit bezpečně do Yorku, kde byla dojednána mírová smlouva. Nedaleko místa, kde došlo k bitvě, stojí kamenný sloup známý jako \"Percyho kříž\".\n"}
{"id": "400932", "url": "https://cs.wikipedia.org/wiki?curid=400932", "title": "Bitva u Losecoat Field", "text": "Bitva u Losecoat Field\n\nBitva u Losecoat Field, také označována jako bitva u Empinghamu, se odehrála 12. března 1470 jako součást války růží.\n\nTéměř před rokem, v červenci 1469 byl Eduard IV. z rodu Yorků poražen a uvězněn po bitvě u Edgecote Moor Richardem Nevillem, hrabětem z Warwicku podporujícím rod Lancasterů. S pomocí svého bratra Richarda, vévody z Gloucesteru ale obnovil svou moc.\n\nV březnu roku 1470 byl Warwick v podobné pozici jako před bitvou u Edgecote Moor. Nebyl schopen uplatňovat jakýkoli vliv na krále a jeho politiku. Chtěl místo Eduarda dosadit na anglický trůn jeho bratra Jiřího Plantageneta, vévodu z Clarence tak, aby mohl znovu ovlivňovat správu země. Poté, co se jeho rodina roku 1470 dostala do nemilosti krále, obrátil se Robert Welles na Warwicka s prosbou o pomoc. Warwick si uvědomil, že by to mohla být příležitost k odstranění Eduarda z trůnu.\n\nWelles začal v centru svého vlivu v Lincolnshire shromažďovat armádu. Ostatní části Lincolnshire žádaly krále, aby zasáhl, a tak Eduard začal 4. března organizovat vojsko. Zpráva o tom, že král připravuje tažení do Lincolnshire, vyvolala v obyvatelích této oblasti paniku. Wellesovým přičiněním byla šířena zpráva, že Eduard se chystá vypravit do Lincolnshire a ty, kteří byli po bitvě u Edgecote Moor omilostněni pobít. S podporou Warwicka a Clarence se Wells prohlásil velitelem lidu Lincolnshire. 4. března byla odeslána zpráva do okolních panství, požadující, aby se shromáždili všichni schopní muži a Wells tak mohl králi vzdorovat. 7. března byl král informován, že vzbouřenci postupují v počtu 100 000 mužů na Stamford (Lincolnshire).\n\nPozději král obdržel zprávu od Warwicka a Clarence, že se přesouvají se svými muži na sever, aby ho podpořili. Nic netušící král vytvořil komisi, která povolila Warwickovi, aby vytvořil vojsko z profesionálních žoldnéřů. Poté se dověděl o tom, že vzbouřenci změnili směr svého přesunu a míří k Leicesteru, podobně jako Warwick a Clarence. Eduard stále ještě neznal Warwickovy záměry a tak zůstal klidný. Welles obdržel dopis od krále, kterým mu nařizoval odzbrojit své muže, jinak jeho otce Richarda Wellese, kterého držel v zajetí, popraví. Welles poté rychle změnil směr pochodu na Stamford.\n\nEduardovi zvědové ho informovali, že Wellesova armáda se nachází několik kilometrů od Stamfordu a formuje se k bitvě poblíž Empinghamu v Rutlandu. Eduard nařídil, aby se jeho vojsko zformovalo do bitevního postavení na sever od Wellesových sil. Poté nechal v prostoru mezi oběma vojsky popravit lorda Wellese.\n\nTento čin přiměl vzbouřeneckou armádu k tomu, aby vyrazila proti Eduardovu vojsku s výkřiky „Warwick“ a „Clarence“. Eduard nechal vypálit salvu z děl a nařídil svým mužům, aby vyrazili proti nepříteli. Předtím, než došlo ke kontaktu předních linií a mohl být zahájen boj muže proti muži, bitva skončila. Vzbouřenci zakolísali a rozprchli se v obavě před střetem se zkušenými královými vojáky.\n\nOba velitelé vzbouřenců, Robert Welles i Richard Warren, byli na útěku zajati a o týden později popraveni. Podle pověsti je jméno bitvy odvozeno od skutečnosti, že Wellesovi vojáci byli oblečeni do kabátů s Warwickovými a Clarencovými barvami a na útěku, aby nebyli poznáni, je rychle odhazovali – \"lose-coat\" („ztracený kabát“). Současné prameny zmiňovaly tento střet jako bitvu u Hornfieldu (Horn je jméno blízké vesnice).\n"}
{"id": "400933", "url": "https://cs.wikipedia.org/wiki?curid=400933", "title": "Svatá Dorota", "text": "Svatá Dorota\n\nDorota (řecky Δωροθέα, \"Dorothea\") z Ceasareje je panna a mučednice, která byla pro víru v Krista popravena na počátku 4. století. Narodila se kolem roku 290, sťata mečem byla asi v roce 305 (jsou udávána i jiná data popravy v rozmezí let 303–311). Památka svaté Doroty se slavila v římskokatolické církvi 6. února (den její smrti). Po druhém vatikánském koncilu nebyla zahrnuta do nového církevního kalendáře pro nedostatek spolehlivých historických pramenů o jejím životě a smrti.\nDorota (řecky Δωροθέα, Dorothea, tj. bohyně darů nebo dar boží, Bohdanka) byla křesťanská panna v Ceasareji. Vynikala bohabojností, čistotou a krásou. Za pronásledování křesťanů byla předvedena k císařskému náměstku Sapriciovi (bývá nazýván též Apricius nebo Fabricius) a ten ji vyzval, aby obětovala pohanským bohům. Bude tak moci zachovat svůj život, provdat se a užívat radostí. Dorota odpověděla: „Jsem křesťanka a víry Kristovy se nezřeknu. Za muže se nevdám, neboť jsem Kristu slíbila své panenství.\"\n\nSapricius dal Dorotu odvléci do žaláře a poslal k ní dvě sestry, Christu a Kallistu, bývalé křesťanky, které z bázně před mukami zapřely svou víru. Tyto dvě dívky ji měly odvrátit od víry v Krista. Sv. Dorota však obě dívky znovu obrátila na křesťanskou víru. Náměstek Sapricius dal tedy Christu a Kallistu usmrtit v kotli, jenž byl naplněn vroucí smolou. Obě sestry tak mučednickou smrtí napravily své někdejší odpadnutí od Krista.\n\nDorotu dal Sapricius roztáhnout na skřipci, bičovat a pálit pochodněmi. Ona se však v bolestech radovala, že zachránila duše Christy a Kallisty, a proto ji Sapricius odsoudil na smrt mečem. Když kráčela na popraviště, byl zimní den, ledový vítr burácel krajem a všude bylo plno sněhu. Dorota řekla ke křesťanům, kteří ji doprovázeli: „Jak pustá a nevlídná je země. Jak plesám, že mám vstoupit do ráje, kde blaženost nikdy nemizí, kde je krása a blaho, jehož oko nikdy nevídalo, kde lilie se skví, vonné růže kvetou a sladké ovoce zraje.\"\n\nPoslední slova náhodou zaslechl Theofil, pohan, který se rád křesťanům posmíval. Přistoupil se smíchem k Dorotě a řekl: „Nevěsto Kristovo! Pošli mi z ráje, o němž mluvíš, kytici vonných růží a sladké ovoce.\" Světice mu vážně odpověděla: „Dostaneš, čeho si přeješ, a hleď, ať jsi daru hoden.\"\n\nBrzo poté přistoupilo k Dorotě sličné pacholátko a drželo v ruce tři vonné růže a tři jablka. Podalo jí růže i jablka se slovy, že je to dárek od nebeského ženicha. Světice dítěti přikázala, aby dar odevzdalo Theofilovi se vzkazem, že mu to posílá Dorota ze zahrady ráje. Krátce nato byla sťata katem.\n\nTheofil uviděl plody ráje a uvěřil v Krista. Když ho Sapricius nemohl od křesťanské víry odvrátit, kázal natáhnout ho na skřipec, trhat jeho tělo železnými háky a pálit pochodněmi. Bylo to však marné, a tak odsoudil Theofila ke stětí mečem. Mučednictví svaté Doroty, Christy, Kallisty a Theofila se odehrálo asi roku 305.\n\nÚcta ke sv. Dorotě počala v římskokatolické církvi v 7. století, její památka se světí 6. února. V církvi východní není tato světice známa. Dorota se počítá do sboru čtrnácti svatých pomocníků a je zařazena mezi tzv. Quattuor Virgines Capitales [čtyři panny hlavní, vynikající], kam kromě ní patří ještě sv. Barbora, sv. Kateřina a sv. Markéta; bývají často zobrazovány společně.\n\nZobrazována bývá s korunou na hlavě, občas je místo koruny věnec z růží. Někdy bývá přítomno nebeské pachole, které přináší košíček s ovocem, jindy drží košíček s ovocem a růžemi sama. Dalšími atributy této panny a mučednice mohou být ratolesti, meč, paví pero, palma.\n\nSvatá Dorota je patronkou zahradníků, květinářů, pivovarníků, horníků, novomanželů, nevěst, šestinedělek. Pomáhá při porodních bolestech, v chudobě, ve smrtelných nebezpečích, při křivém obvinění.\n\nDo nového kalendáře římskokatolické církve (po druhém vatikánském koncilu) nebyla Dorota zařazena pro nedostatek spolehlivých historických dokladů o její existenci. - Na našem území je jí zasvěcena např. kaple v Rebešovicích.\n\nOsoba svaté Doroty bývala v českých zemích ve velké vážnosti a zvláště v baroku byla velmi oblíbena jako téma duchovních písní, epických duchovních skladeb, legend a lidových her. V některých krajích se slavila její výroční památka (6. 2.) zvláštním lidovým obřadem, kterému se říkalo \"chodit se svatou Dorotou.\" Chodívalo několik fantasticky přistrojených osob: král, sv. Dorota, mládenec, kat, anděl, čert. Provozovali lidovou hru, upravenou dle legendy o světici, a za to se jim dostávalo dárků. Jak takové \"chození s Dorotou\" vypadalo, vylíčila Božena Němcová ve 12. kapitole Babičky.\n\nSnad i v důsledku těchto lidových her ztrácela sv. Dorota postupem času na vážnosti. „Již k roku 1574 máme literární doklad, že se slova dóra užívalo ve významu hloupá husa; a tento význam zůstal \"důře\" podnes. Ještě horšího významu nabylo plné znění Dorota: jakožto \"dorota\", \"dorotka\" je to nevěstka...\" Dle výkladu profesora Machka bývalo jméno Dorota kdysi velmi časté, ale když ve městech vyšlo z módy a drželo se pak jen na venkově, označovali měšťáci tímto jménem prostoduché venkovské služky (ve významu \"hlupačka\", \"nepořádnice\"); ty pak někdy poklesaly na „lehké\" a odtud další význam \"nevěstka\". Vzniklo dokonce i sloveso \"dorotit\", tj. živit se prostitucí.\n\nNad květy Vesny spanilé\n\njimiž se třpytí svěží luh,\n\ncnosti jsou květy rozmilé\n\ntěmi se zdobí zbožný duch.\n\nNejdražší odměna\n\nBohem ti slíbena.\n\nTakový květ je Dorota\n\nkterá se ctí a slávou tkví,\n\nve věčných sídlech života\n\nkorunou blahoslovenství.\n\nZa mladost nevinou,\n\nsmrt volíš jedinou.\n\nDorota hlavu naklání\n\nposlední vzdech již vydává,\n\ntři proudy krve vytryskly\n\nživota změna nastává:\n\npozemsky zhasíná\n\nnebesky začíná.\n\n"}
{"id": "400938", "url": "https://cs.wikipedia.org/wiki?curid=400938", "title": "Železniční trať Česká Kamenice – Česká Lípa", "text": "Železniční trať Česká Kamenice – Česká Lípa\n\nŽelezniční trať Česká Kamenice – Kamenický Šenov – Česká Lípa (v jízdní řádu pro označena 082) o délce 25 km byla zprovozněna postupně v letech 1886–1903. V 70. letech měla trať označení 8c. Pravidelný osobní provoz na trati byl ukončen roku 1979 a úsek trati Kamenický Šenov – Česká Lípa byl snesen. Nákladní doprava v úseku Česká Kamenice – Kamenický Šenov skončila roku 1992, avšak v roce 1997 se podařilo na trati obnovit muzejní provoz. Do roku 2008 trať patřila Správě železniční dopravní cesty a muzejní provoz zajišťovalo občanské sdružení Klub přátel lokálky. Roku 2007 trať odkoupil Klub železničních cestovatelů a dopravu zde provozuje KŽC Doprava s. r. o.\n\n\n\nJen málokterá lokálka severních Čech tehdy vykazovala podél trati takovou bohatost průmyslu a živností. Ve Volfarticích s 3 000 obyvateli se vyrábělo dřevěné, řešetářské a keramické zboží (Holz-, Sieb- und Thonwaren), kvetlo zde pasířství (Gürtlerei), drátenictví (Drahtweberei), mlynářství, výroba skleněných perlí (Glasperlenraffinerie Stefan Hellmich), jedna firma a přibližně na 40 soustružnických mistrů provozovalo výrobu dýmek a špiček, nacházely se zde pobočky na výrobu drátěných plotů a výrobu octa a stolního oleje (Plates de Menage), výroba částí bonboniér, dóz a košíčků na cukřenky z poniklovaného a pozlaceného plechu, dřevěných kuchyňských potřeb.\n\nV Mistrovicích s 1 500 obyvateli se nacházela sklářská firma „J. Gürtler & Söhne”, na export orientované firmy: „J. Vogel & Sohn”, „Eduard Hegenbarth” a „Franz Martin”, obchodující s barevným a zlatě dekorovaným sklem či s jinak luxusním skl. zbožím nebo firma „Josef Renelt” zaměřená na výrobu skleniček z křišťálu. Firmy „E. Pelikan”, „F. Flügel”, „S. Koeppelin” a „K. Keller” se specializovaly na sklářské výrobky pro české, německé a jinak ve světě proslulé lázně, kde měly také své pobočky. Firma „Johann Zeckert & Sohn” se zabývala luxusními bronzovými výrobky a sklářstvím, které vyvážela do celého světa, obdobně firmy „Renelt & Würfel”. Firmy „Eduard Müller” a „H. Renelt” obchodovaly s brusnými kameny. Vzhledem k tomu, že sklářství se provozovalo po domech, existovala v obci celá řada malířů, rytců, brusičů, kuličů a pozlacovačů skla či pasířů.\n\nV Novém Oldřichově s 900 obyvateli se firma „Clemens Rasch & Sohn” věnovala výrobě surového skla, „Franz Wagner” bronzovým a sklářským výrobkům. Mezi významné skláře patřil i „Hermann Müller”. Sklářským sídlem byla též Prácheň s 1 100 obyvateli. Mezi ty význačné patřily firmy „S. Zinke & Söhne”, „Melzer & Co.”, „K. Uhle & Söhne”, „Cajetan Mayr & Sohn”, „Ernest Palme”, „Emil Günter” a celá řada penzionovaných pasiřů.\n\nStarobylé sklářské centrum Kamenický Šenov s 6 000 obyvateli se stávalo obzvláště v létě vyhledávaným turistickým cílem. Z renomovaných firem se staletou tradicí nelze vynechat firmy: „Gebrüder Palme-König”, „Stelzig”, „Kittel u. Co.”, „Lazarus u. Rosenfeld”, „Baws u. Dotter”, „Josef Löhnert”, „Josef Kelbel u. Co.”, „I. F. Tschakert”, „Czerney u. Co.”, přičemž dvě naposledy jmenované se zaměřovaly na obchod s Orientem. Pánové „Adolf Nückl” a „Jilek u. Vetter” provozovali výrobu surového skla, firmy „Elias u. Palme” a „A. F. Frenzel” výrobu lustrů ve velkém stylu. V Horním Prysku se nacházela exportní sklárna „Josef Palme”.\n\nKoncentraci průmyslu vykazovala také menší sídla. V Nové Vsi provozoval „Josef Böhm” větší pasířství spojené se sklářskou výrobou, která nacházela odbyt ve Vídni a v zahraničí, dále pak celá řada sklářských rytců a brusičů, v Manušicích to byli malíři skla. Vedle sklářského průmyslu se v této oblasti nacházely cihelny, koželužny, obchodovalo se s dobytkem, se senem a dřevem. Velký význam měly panské lesy a zahradnictví v Horní Libchavě. Celá oblast pak patřila k turistickým cílům s letními byty.\n\n\nKlub přátel lokálky chtěl dráhu odkoupit od Správy železniční dopravní cesty. V jeho plánu bylo zahájení investic do trati, kompletní rekonstrukce nádražní budovy v Kamenickém Šenově a obnova části snesené trati z Kamenického Šenova pod silnici I/13. Na zbytku trati do České Lípy podporoval myšlenku využití drážního tělesa cyklostezkou.\nMuzejní dopravu Klubu přátel lokálky zajišťoval převážně motorovým vozem M 131.1441 „Hurvínek\". Na trati byly provozovány i lokomotivy T 211.1532 „Kocour\" s vlečným vozem nebo parní lokomotiva 423.0145.\n\nV sobotu 5. srpna 2006 a v neděli 6. srpna České dráhy na základě vlastního interního nařízení znemožnily jízdy vlaků z muzejní železnice do stanice Česká Kamenice. Podle tiskové zprávy Sdružení železničních společností České dráhy dopravci neposkytly žádné vysvětlení a tímto jednáním porušily platné smlouvy i Zákon o dráhách, který zaručuje dopravci s platnou licencí provoz i ve stanici, která leží na navazující dráze.\n\nV roce 2006 Drážní úřad svým rozhodnutím Klubu přátel lokálky odejmul licenci, jelikož zjistil, že Klub provozoval drážní dopravu na regionální dráze bez přidělené kapacity dopravní cesty, čímž porušil zákona 266/1994 Sb., o dráhách.\n\nV závěru roku 2007 Správa železniční dopravní cesty vyhlásila výběrové řízení na prodej dráhy. Do soutěže se přihlásil Klub přátel lokálky a Klub železničních cestovatelů. Nabídka KPL byla vyřazena z důvodu dluhů organizace.\n\n31. května 2008 Klub železničních cestovatelů převzal dráhu, 30. června 2009 proběhla na trati první jízda. Zahájení pravidelného provozu však bylo kvůli vandalismu a krádežím i kvůli dokončování některých technických úprav odloženo. Zahájení provozu neproběhlo ani v roce 2010, v současné době (duben 2011) je zahájení plánováno na 1. července 2011.\n\nPo pěti sezónách provozu Kamenického motoráčku v režii KŽC Doprava, s.r.o. za podpory Libereckého kraje a měst Česká Kamenice a Kamenický Šenov došlo v roce 2016 k zásadními zvratu, kdy Ústecký kraj objednal na trati pravidelné sezónní turistické vlaky provozované o sobotách, nedělích a svátcích od dubna do října. Tento provozní model byl v sezóně 2019 dále rozšířen tak, že od června do září je na trati každodenní provoz zajišťovaný 5 páry vlaků. V železničním jízdním řádu pro rok 2020 je trať Česká Kamenice - Kamenický Šenov nově vedena pod číslem 082, provoz zůstává v rozsahu roku 2019. Provoz zajišťuje KŽC Doprava, s.r.o. vlastními vozidly, o víkendu je standardně nasazován historický motorový vůz \"Hurvínek\" M131.1302 , v pracovní dny pak \"Orchestrion\" M152.0535.\n\nPo zemním tělese zrušeného úseku dráhy mezi zastávkou Česká Lípa střelnice až do Kamenického Šenova byla vybudována cyklostezka Varhany. Investorem byl \"Svazek obcí Cyklostezka Varhany\", založený v roce 2001. Výstavba prvního úseku byla zahájena v říjnu 2007 a celá akce na úseku 17 km byla dokončena v roce 2013.\n\n\n"}
{"id": "400943", "url": "https://cs.wikipedia.org/wiki?curid=400943", "title": "Bitva u Barnetu", "text": "Bitva u Barnetu\n\nBitva u Barnetu, ze 14. dubna 1471, byla jednou ze sérií bitev války růží, která se odehrála poblíž města Barnet, které je nyní předměstím Londýna.\n\nHlavními postavami bitvy byli Eduard IV. a Richard Neville, hrabě z Warwicku, dříve přátelé a spojenci jejichž rozchod byl způsoben Eduardovým sklonem upřednostňovat rodinné příslušníky jeho manželky Alžběty. V říjnu předchozího roku vyhnal Richard (také označovaný jako \"kingmaker\" – tvůrce králů) Eduarda ze země a opětovně dosadil na trůn Jindřicha VI. Warwick se pak dopustil chyby, když slíbil podpořit Ludvíka XI. v jeho sporu s vévodou Burgundským. To přimělo Burgunďany, aby nabídli Eduardovi vojenskou pomoc. Ten se do Anglie vrátil 14. března 1471.\n\nObě armády byly početně srovnatelné, ale Warwick očekával posilu od svého zetě, Jiřího Plantageneta, vévody z Clarence, Eduardova bratra, který spěchal, aby se s ním usmířil a oslabil tak svého dřívějšího spojence Warwicka. Eduard pochodoval na Londýn, zatímco Warwick zůstal v Coventry, kde sbíral další posily. Poté co obsadil Londýn, vyrazil Eduard se svým vojskem vstříc Warwickovi.\n\nU Lancasterského vojska velel pravému křídlu John de Vere, hrabě z Oxfordu, centru John Neville, markýz z Montagu a levému křídlu Jindřich Holland, vévoda z Exeteru. Jejich vojsko bylo rozmístěno u hlavní silnice do Barnetu s tím, že levé křídlo drželo pozici na úrovni vlastní silnice. Warwick velel záložním oddílům. Yorské vojsko bylo seskupeno tak, že jejich střed byl na silnici. Eduard velel centru, jeho bratr Richard (později král Richard III.) pravému křídlu a lord Hasting levému křídlu.\n\nPodle některých historických pramenů nechal Eduard posunout po setmění své vojsko blíže k nepřátelské linii a tak střelba Warwickova dělostřelectva v průběhu noci dopadala za yorské vojsko. Navzdory husté mlze zaútočily Oxfordovy síly, využily své lepší výchozí pozice a zatlačily levé Hastingsovo křídlo dozadu. Hustá mlha ale nedovolila Warwickovi a Exeterovi využít této výhody. Obě linie vojska se postupně posunuly tak, že se bitevní linie srovnala se směrem silnice. Eduard sám bojoval v centru Oxfordových sil poté co se vrátil z levého Hastingsova křídla, kde úspěšně povzbuzoval své vojáky. Jeho vojáci si ho ale spletli s Oxfordem (měli podobné znaky) a začali kolísat, protože se obávali zrady.\n\nPoté co se tento omyl vysvětlil, poslal Eduard své zálohy do boje. Vévoda z Exeteru byl těžce zraněn (a později byl zajat). Warwick nebyl schopen aktivizovat své vrávorající vojsko, zjistil, že je porážka nevyhnutelná a tak se snažil uniknout. Byl ale zabit, když se pokoušel chytit svého koně. Před bitvou nechal všechny koně odehnat do týlu, aby tak posílil morálku svého vojska. Jeho mladší bratr, markýz z Montagu, byl v bitvě také zabit. V bitvě, trvající asi 3 – 4 hodiny, padlo asi celkem 1500 vojáků. Přibližně 1000 Lancasterů a ne více než 500 Yorků.\n\nTentýž den se královna Markéta vylodila u Weymouthu a začala ve Walesu a jeho příhraničí shromažďovat vojsko. Pokud by byla schopna spojit se s Warwickovou armádou před bitvou, mohl tento konflikt dopadnout jinak. Eduardovo vítězství mu dovolilo konsolidovat situaci před poslední bitvou s rodem Lancasterů – bitvou u Tewkesbury.\n"}
{"id": "400947", "url": "https://cs.wikipedia.org/wiki?curid=400947", "title": "Bitva u Stoke", "text": "Bitva u Stoke\n\nBitva u Stoke se odehrála 16. června 1487 nedaleko města Stoke v hrabství v Nottinghamshire. Často je považována za poslední bitvu války růží.\n\nJindřich VII. se stal, jako potomek rodu Lancasterů, po bitvě u Bosworthu anglickým králem. Aby posílil svoji pozici na trůnu a snížil nárok rodu Yorků oženil se s jejich dědičkou Alžbětou z Yorku. Jeho pozice v té době ale nebyla zcela bezpečná. Mužský potomek rodu Yorků, který měl největší nárok na anglický trůn Eduard, hrabě z Warwicku (syn Jiřího Plantageneta, vévody z Clarence) byl vězněn v Toweru.\n\nPodvodník Lambert Simnel (vydávaný za potomka Eduarda IV.) se spojil s Johnem de la Pole, hrabětem z Lincolnu. Ten se nedávno usmířil s králem, ale sám měl určitý nárok na anglický trůn, protože poslední král z rodu Plantagenetů Richard III. ho jmenoval svým nástupcem (poté co jeho jediný syn zemřel). I když Lincoln věděl co je Simnel zač, viděl v něm příležitost pro odplatu.\n\nLincoln utekl z Anglie v březnu roku 1487 a dorazil na dvůr své tety Markéty, vévodkyně z Burgundska. Ta mu poskytla finanční a vojenskou pomoc ve formě 1500 německých žoldnéřů pod vedením zkušeného velitele Martina Schwartze. K Lincolnovi se připojilo mnoho vzbouřených anglických šlechticů jako například lord Lovell, Richard Harleston a Thomas David, bývalý velitel Calais.\n\nYorkové vypravili flotilu, se kterou přistáli 4. května 1487 v Dublinu. S pomocí sira Thomase Fitzgeralda, lorda kancléře Irska byly jejich síly doplněny o 4500 irských žoldnéřů, většinou pěšáků, kteří byli vybaveni lehkým brněním, které jim dávalo velkou pohyblivost. S podporou irské šlechty byl Lambert Simnel 24. května 1487 v Dublinu korunován jako \"král Eduard VI.\" Bylo svoláno jednání parlamentu pro nového \"krále\", ale Lincoln v Dublinu nechtěl zůstat a se Simnelem se vylodil v Lancashire.\n\nYorkové se v Anglii vylodili 4. června 1487 a k Lincolnovi se připojila velká skupina místní šlechty vedená sirem Thomasem Broughtonem. V řadě rychlých pochodů tato armáda čítající asi 8000 vojáků urazila za pět dní asi 300 kilometrů. V noci 10. června u Brabham Moor nedaleko Tadcasteru zaútočilo asi 2000 vojáků vedených Lovellem na 500 Lancasterů pod vedením lorda Clifforda. Střet skončil vítězství Yorků.\n\nLincoln se pokusil zadržet hlavní severní armádu krále Jindřicha vedené Jindřichem Percym, hrabětem z Northumberlandu, tím, že nařídil, aby vojsko vedené Johnem, lordem Scropem, provedlo diverzní útok. Útok byl uskutečněn 12. června u Bootham Bar nedaleko Yorku a poté lord Scrope směroval na sever a za ním se vydal i Northumberland.\n\nLincoln a jeho hlavní síly směřovaly na jih. Nedaleko Doncasteru se setkal s početně slabším oddílem Lancasterského jezdectva vedeného lordem Scalem. Následovaly tři dny šarvátek v Sherwoodském lese, po kterých Lincoln zahnal Scaleho do Nottinghamu. Tyto střety ale zpomalily postup Yorského vojska a umožnily králi Jindřichovi svolat dodatečné posily, které pod vedením lorda Strangeho dorazily do Nottinghamu 14. června.\n\n15. června Jindřich, poté co se dověděl, že Lincoln překročil řeku Trent, vydal směrem na Newark. Ráno 16. června se přední oddíly králova vojska setkaly s Yorskou armádou. Ta se nacházela na okraji vršku nedaleko vesnice Stoke, obtékaného ze tří stran řekou Trent. Yorkové se náhle spustili z vršku a hned zaútočili. Bitva měla po asi tři hodiny nerozhodný průběh, ale lehké brnění irských vojáků způsobilo to, že byli snadnou kořistí zkušených králových vojáků. Vzhledem k nemožnosti ústupu, němečtí a švýcarští žoldnéři bojovali až do konce. Všichni Yorští velitelé, Lincoln, Fitzgerald, Broughton a Schwartz padli v bitvě. Uniknout se podařilo pouze lordu Lovellovi, který pak žil v tajné komoře na svém panství. Simmel byl zajat, ale protože byl ještě téměř dítě, Jindřich ho omilostnil.\n"}
{"id": "400949", "url": "https://cs.wikipedia.org/wiki?curid=400949", "title": "Jacobi", "text": "Jacobi\n\nJacobi (někdy též Jakobi) je příjmení, které nosilo či nosí více významných osobností:\n\n"}
{"id": "400951", "url": "https://cs.wikipedia.org/wiki?curid=400951", "title": "Bitva u Tewkesbury", "text": "Bitva u Tewkesbury\n\nBitva u Tewkesbury se odehrála 4. května 1471 poblíž města Tewkesbury v Gloucestershire a ukončila jednu etapu války růží. Lancasterové na přechodnou dobu ztratili šanci dostat se na anglický trůn. Po ní následovalo čtrnáct let relativního klidu předtím, než Jindřich Tudor dosáhl konečného vítězství ve sporu dvou znepřátelených rodů.\n\nV době před bitvou se Eduard IV., poté co byl svým dřívějším spojencem Richardem Neville, hrabětem z Warwicku přinucen opustit Anglii, vrátil do země a s finanční a vojenskou podporou svého švagra vévody z Burgundska snažil obnovit svou šanci vrátit se na anglický trůn. Jeho bratr Jiří, který dříve podporoval Warwicka, svého spojence opustil a s Eduardem se usmířil. Poté co Eduardovo vojsko dorazilo do Londýna utkalo se v bitvě u Barnetu s Warwickovou armádou a porazilo ji, přičemž Warwick sám byl v bitvě zabit.\n\nDruhé části Lancasterské armády velela Markéta z Anjou, manželka Jindřicha VI., kterou doprovázel i Jindřichův jediný syn Eduard, princ z Walesu. Markéta se se svým vojskem vylodila přibližně v době, kdy byl Warwick zabit v bitvě u Barnetu. Jedinou její šancí na úspěch v boji proti Eduardovi IV. bylo spojení se silami jejího spojence Jaspera Tudora (strýce Jindřicha Tudora). Potřebovala překročit řeku Severn u Gloucesteru, ale to se ji nezdařilo, protože Richard Beauchamp, guvernér Gloucesteru, který stranil Yorkům, zabránil použití mostu ve městě.\n\nMarkéta byla velmi závislá na vévodovi ze Somersetu, jediném zkušeném veliteli, kterého ve svém vojsku měla. Ten se ale králi nevyrovnal a až příliš často se dopouštěl nenápadných, ale závažných chyb. Stalo se tak i tentokrát.\n\nYorkové měli převahu v dělostřelectvu a Somerset, aby tuto nevýhodu nějak eliminoval, rozmístil své vojsko mezi stromy a keři, které je měly chránit. Špatně však přitom posoudil své možnosti a příliš upřednostnil výběr chráněných míst a následně boj muž proti muži před celkovou pevností pozice, takže jeho jednotky byly ve výsledku příliš zranitelné z boku, čehož v bitvě obratně využil Eduardův bratr Richard. Ukázkou Eduardových schopností bylo i to, že nechal vyčlenit asi 200 kopiníků číhajících na unikající Lancasterské vojáky.\n\nVývoj bitvy vyvolal mezi Lancastery paniku a uvádí se, že sám Somerset zabil jednoho ze svých velitelů, lorda Wenlocka, jako trest za nedostatek aktivity nebo pro zradu (jiné verze ale tvrdí, že Wedlock uprchl a zabit byl později). Na bojišti padla asi polovina Lancasterské armády. Někteří unikli do blízkého opatství, kde je jejich nepřátelé pronásledovali.\n\nJednou z obětí bitvy byl i Jindřichův syn Eduard, princ z Walesu, i když není jisté, zda padl v bitvě nebo byl popraven krátce po ní. Byl jediným nositelem titulu prince z Walesu, který padl v bitvě. Všichni Lancasterští velitelé, včetně Somerseta, byli krátce po bitvě hromadně popraveni. Královna Markéta a její snacha Anna Nevillová byly zajaty a uvězněny. Král Jindřich VI. byl uvězněn v Toweru a po několika dnech zabit.\n"}
{"id": "400954", "url": "https://cs.wikipedia.org/wiki?curid=400954", "title": "Amagiri (1930)", "text": "Amagiri (1930)\n\nAmagiri (: ) byl patnáctý torpédoborec třídy \"Fubuki\" japonského císařského námořnictva. Byl pátý torpédoborec druhé série, označované někdy jako podtřída \"Ajanami\".\n\nZúčastnil se druhé sino–japonské války. Po vypuknutí druhé světové války v Pacifiku podporoval japonskou invazi do Britské Malajsie. Zúčastnil se nájezdu do Indického oceánu a během bitvy u Midway byl součástí Aleutského svazu. Během bojů v Šalamounově souostroví se zúčastnil několika „krysích transportů“, ostřelování amerických pozic na Guadalcanalu a Rendově a bitvy v zálivu Kula. Při krytí evakuace japonských vojsk z Kolombangary v srpnu 1943 taranoval a potopil torpédový člun \"PT-109\", kterému velel tehdejší \"LTJG\" (~ mladší poručík) J. F. Kennedy – pozdější 35. prezident USA. Dne 23. dubna 1944 najel v Makassarském průlivu na minu.\n\n\"Amagiri\" byl dokončen v základní konfiguraci typické pro druhou sérii třídy \"Fubuki\". To zahrnovalo hlavňovou výzbroj složenou ze šesti 127mm kanónů typu 3. roku ve třech dvouhlavňových uzavřených dělových věžích modelu B (jedna na přídi a dvě na zádi), které doplňovaly dva kulomety. Torpédovou výzbroj tvořily tři 610mm trojhlavňové torpédomety modifikovaného modelu 1923.\n\nVe třicátých letech prošel úpravami, během kterých byla zesílena konstrukce a zjednodušen můstek.\n\nPravděpodobně během oprav v Kure v únoru a březnu 1944 byla demontována 127mm dělová věž č. 2 na zádi a nahrazena dvěma 25mm trojčaty.\n\nPři jedné z mnoha eskortních misí, když doprovázel křižníky \"Aoba\" a \"Ói\" ze Singapuru na Davao, najel 23. dubna 1944 v Makassarském průlivu na minu a během dvou hodin se potopil.\n\nDne 10. června 1944 byl \"Amagiri\" vyškrtnut ze seznamu lodí japonského císařského námořnictva.\n\n\n"}
{"id": "400955", "url": "https://cs.wikipedia.org/wiki?curid=400955", "title": "Úsměvy letní noci", "text": "Úsměvy letní noci\n\nÚsměvy letní noci (\"Sommarnattens leende\", \"Smiles of a Summer Night\") je autorský film ještě umělecky nevyzrálého začínajícího Ingmara Bergmana z roku 1955. Jedná se o svižnou odlehčenou komedií z autenticky podaného maloměšťáckého prostředí Švédska okolo roku 1900. Komika filmu se zakládá na dialozích a situacích, vzniklých nečekanými zápletkami mezi několika partnerskými dvojicemi.\n\nFilm byl příznivě přijat na Filmovém festivalu v Cannes. Úspěch filmu však brzy výrazně překonaly Bergmanovy \"Lesní jahody\" (1957) a \"Sedmá pečeť\" (1957).\n\nÚsměvy letní noci jsou (například vedle \"Hadích vajec\") jedním z Begmanových filmů inspirovaným Shakespearovým dílem. Děj filmu volně vychází z divadelní hry \"Sen noci Svatojánské\". Téma z tohoto snímku zpracoval později úspěšný broadwayský muzikál \"A Little Night Music\" (1973). Tento muzikál by mnohokrát uváděn i na jiných scénách a vznikl podle něj stejnojmenný hollywoodský film.\n"}
{"id": "400961", "url": "https://cs.wikipedia.org/wiki?curid=400961", "title": "Smolař (film, 1957)", "text": "Smolař (film, 1957)\n\nSmolař je francouzská černobílá komedie uvedená do kin v roce 1957. Hlavní roli ztvárnil francouzský komik Louis de Funès.\n\n"}
{"id": "400964", "url": "https://cs.wikipedia.org/wiki?curid=400964", "title": "Chuuk", "text": "Chuuk\n\nChuuk (do roku 1990 Truk) je souostroví ležící v souostroví Karolíny v jihozápadní části Tichého oceánu. Jedná se o nejlidnatější ze čtyř států tvořících Federativní státy Mikronésie. Hlavním městem je Weno. Rozloha státu je 127 km², počet obyvatel 53 595 a hustota zalidnění 420/km². Centrem ostrovů je laguna Truk s řadou hornatých ostrovů, kterou od moře odděluje korálový útes s ostrůvky.\n\nCelou oblast pro Evropu objevili portugalští mořeplavci. Chuuk postupně jako svou kolonii ovládalo Španělsko (Španělská Východní Indie), Německo (Německá Nová Guinea) a Japonsko (od roku 1914 jako mandátní území Tichomořské ostrovy). Atol Truk byl za druhé světové války hlavní základnou Japonského císařského námořnictva v oblasti. V roce 1944 zde byly během spojenecké Operace Hailstone japonské síly zničeny. Na mořském dně od té doby leží řada vraků lodí a vojenské techniky, což z něj činí vyhledávanou lokalitu pro potápění.\n\nV letech 1949–1979 byl Chuuk pod správou OSN vykonávanou USA jako součást Poručenského území Tichomořské ostrovy. Po vyhlášení samostatnosti Federativních států Mikronésie byla oblast volně přidružena k USA a správa OSN byla formálně zrušena v roce 1990.\n\n"}
{"id": "400969", "url": "https://cs.wikipedia.org/wiki?curid=400969", "title": "Rendova", "text": "Rendova\n\nRendova je ostrov v Tichém oceánu ležící v centrální části Šalomounových ostrovů, jihozápadně od New Georgie a je součástí takzvané novogeorgijské skupiny ostrovů. Domorodé obyvatelstvo mluví dvěma jazyky: na severu austronéským jazykem ughele a na jihu papuánským jazykem touo.\n\nZa druhé světové války byl ostrov ovládán Japonskem. Ráno 30. června 1943 se na severu ostrova vylodili Američané a ostrov relativně rychle dobyli. Na severu ostrova potom byla zřízena dělostřelecká postavení pro dělostřeleckou podporu útoku na japonskou základnu v Munda na Nové Georgii. Byla zde i americká základna torpédových člunů PT.\n"}
{"id": "400972", "url": "https://cs.wikipedia.org/wiki?curid=400972", "title": "Taare Zameen Par", "text": "Taare Zameen Par\n\nVelkofilm Taare Zameen Par (hindsky: तारे ज़मीन पर, urdsky: تارے زمین پر přibližný překlad \"Jako hvězdy na Zemi\") z roku 2007 je jedním z nejúspěšnějších bollywoodských filmů vůbec. Snímek zpracovává téma znevýhodňování zdravotně postižených v rámci vzdělávání. Hlavní pedagogickou roli hraje superhvězda Aamir Khan, který zde zároveň debutoval jako režisér. Film má mimořádně kvalitní soundtrack.\n\nScénář (Amole Gupte) byl rozsáhle konzultován s příslušnými odbornými a asistenčními organizacemi a proto přes zábavnost je film odborně přesně zpracován. Jedná se o příběh indického chlapce s lehkým neurologickým postižením projevujícím se silně poruchou percepce na bázi dyslexie, částečně zpomalením vývoje motoriky a oslabením pozornosti.\n\nScénář byl inspirován problémy Akiry Kurosawy ve škole.\n\nDyslektický chlapec v raném školním věku Ishaan N. Awasthi (Darsheel Safary) vyžaduje vzhledem ke svému hendikepu speciální výuku, které se mu nedostává. Jeho problémy jsou zvýrazněny nutností zvládnout dva jazyky (angličtinu a hindštinu) v ústní a písemné (dvě různá písma) formě. Ishaan má výrazné problémy s prospěchem, později po sociální exkluzi v kolektivu v důsledku frustrace se sekundárně rozvíjí porucha pozornosti, objevuje se ztráta motivace a problémy s chováním (záškoláctví). Pedagogové Ishaana označují za nezvladatelného a doporučí jeho dobře situovaným rodičům přeřazení do internátní školy, kde vzhledem k přísnému celodennímu režimu očekávají vyřešení problémů s chováním. V internátní škole však tyto problémy mylně považují za důsledek mentální retardace.\n\nPozději Ram Shankar Nikumbh (Aamir Khan) správně diagnostikuje dyslexii. Obětavý Nikumbh navštěvuje Ishaanovy rodiče a překonává jejich předsudky a odpor, rovněž překonává předsudky Ishaanových spolužáků a u ředitele školy prosadí, že bude Ishaanovi ve svém volném čase poskytovat odpovídající speciální výchovu. Přes počáteční negativní prognózu je jeho pedagogická intervence mimořádně úspěšná a brzy se ukazuje, že Ishaanova intelektuální kapacita je více než dostačující. Z Ishaana se stává jeden z nejlepších studentů a je u něj odhalen mimořádně výrazný umělecký potenciál.\n\nFilm vyhrál přes dvacet cen na filmových festivalech. A mezi diváky (viz např. IMDB) je jedním z nejlépe hodnocených filmů o vzdělávání. Film zobrazuje dětský svět a je vhodný pro děti.\n\n"}
{"id": "400974", "url": "https://cs.wikipedia.org/wiki?curid=400974", "title": "Kněžský seminář", "text": "Kněžský seminář\n\nKněžský seminář (z lat. \"seminarium\" – semeniště, rostlinná/stromová školka od \"semen\" – semeno), někdy alumnát, je ústav katolické církve pro přípravu budoucích kněží. Jeho žáci se nazývají seminaristé nebo také bohoslovci. Semináře jsou buďto diecézní, které zřizuje patřičné (arci)biskupství, nebo interdiecézní, které zřizuje Kongregace pro katolickou výchovu, která zároveň poskytuje dozor a obecný rámec pro fungování všech seminářů. Seminaristé studují na teologických fakultách, kde získávají odbornou průpravu teoretickou, v seminářích pak procházejí duchovní formací.\n\nV současnosti fungují v Česku dva kněžské semináře a to pražský a olomoucký.\n\nNa území nynější České republiky existovaly kněžské semináře v těchto místech:\n\nPro české a moravské studenty existovaly také kněžské semináře v Římě:\n\nPavlíček, Tomáš W.: \"Výchova kněží v Čechách a jejich role v náboženské kultuře (1948–1914)\". Praha : Academia, 2017, ISBN 978-80-200-2771-9.\n\n\n"}
{"id": "400975", "url": "https://cs.wikipedia.org/wiki?curid=400975", "title": "Arizace", "text": "Arizace\n\nArizace (z německého výrazu \"Arisierung\") znamenala v nacistickém Německu a jím ovládaných zemích vyvlastnění majetku osob, které byly židovského původu a jeho převedení do rukou nežidovských (tzv. árijských) správců a posléze majitelů.\n\nPojem byl odvozen z teorie o nadřazené árijské rase, která byla ztotožněna s německým národem a do které podle nacistických představ Židé nepatřili; naopak byli považováni za úhlavní nepřátele árijské rasy, potažmo německého národa. Naprosté vyloučení Židů z účasti na německé ekonomice a s tím související zabavení jejich majetku tak bylo jedním z hlavních předpokladů, jak se mohli Němci vymanit z „područí“ Židů a tím podle nacistů dosáhnout trvalé prosperity.\n\nK tomuto cíli nacisté zprvu využívali bojkot obchodníků a výrobců židovského původu a jejich terorizování pouličními bojůvkami, což je mělo přivést k bankrotu, popřípadě donutit k ukončení podnikání či dokonce k odchodu ze země.\n\nOd 1. ledna 1938 bylo Židům v Německu zákonem zakázáno podnikat v oblasti obchodu i ve výrobě, stejně jako nabízet zboží i služby. Následně byly tyto podniky převedeny pod nucenou správu „nežidů“, velmi často exponentů nacistického režimu. Správce, tzv. Treuhänder neboli důvěrník (často se používal doslovný překlad „správce věrné ruky“) pak buď podnik dovedl k likvidaci, což byl způsob, jak se místní nežidovští podnikatelé zbavili konkurence v oboru, nebo zařídil jeho odprodej do vlastnictví „Árijce“ (velmi často sám sobě).\n\nV okupovaných zemích (zejména Československu a Polsku) byla arizace navíc využívána jako nástroj germanizace místního hospodářství, kdy podniky, ve kterých měli Židé i jen menšinový kapitálový podíl, byly převáděny do německé správy a posléze do vlastnictví Němců, popřípadě osobám nacistům zcela oddaným.\n\n"}
{"id": "400979", "url": "https://cs.wikipedia.org/wiki?curid=400979", "title": "Vtelno", "text": "Vtelno\n\nNázev Vtelno obsahuje více názvů obcí:\n\n… nebo část obce:\n"}
{"id": "400984", "url": "https://cs.wikipedia.org/wiki?curid=400984", "title": "Taškent (1937)", "text": "Taškent (1937)\n\nTaškent (přezdívaný též „modrý křižník“) byl torpédoborec sovětského námořnictva, který bojoval v druhé světové válce. Byl jedinou lodí své třídy. Sami Sověti \"Taškent\" klasifikovali jako vůdčí loď torpédoborců, určenou k vedení torpédoborcových eskader. Stejné určení měly i sovětské torpédoborce třídy \"Leningrad\" (další čtyři lodě třídy \"Kijev\", navazující právě na \"Taškent\", se do vypuknutí války nepodařilo dokončit). \n\nLoď byla objednána na základě druhého pětiletého plánu na obnovu sovětské floty a postavena v italských loděnicích OTO v Livornu. Spuštění na vodu proběhlo v listopadu 1937 a loď byla dokončena v roce 1939. Dodána ovšem byla bez výzbroje, takže až do roku 1940 nesla provizorně tři 130mm děla B13 vzor 1936, později vyměněná za tři dvouhlavňové věže B-2LM s děly stejné ráže.\n\n\"Taškent\" operoval v rámci Černomořské flotily a za války se stal známým zejména v souvislosti s plavbami do obleženého Sevastopolu. Dne 28. června 1942 \"Taškent\" těžce poškodily střemhlavé bombardéry Ju 87. Sice ještě doplul do Novorossijsku, ale 2. července jej tam potopil další nálet střemhlavých bombardérů Luftwaffe. \"Taškent\" dosedl na dno přístavu, ale již nebyl opraven.\n"}
{"id": "400990", "url": "https://cs.wikipedia.org/wiki?curid=400990", "title": "Vtelno (Most)", "text": "Vtelno (Most)\n\nVtelno () je bývalá obec tvořící dnes místní část na jihovýchodě města Mostu v Ústeckém kraji. Nachází se v nadmořské výšce 284 metrů. Katastrální území Vtelno zabírá plochu 465 ha.\n\nVtelno je poměrně starou obcí. První písemná zmínka o ní se nachází v listině z roku 1287. Až do počátku 17. století se majitelé obce střídali. Jednalo se o církevní i světské feudály. Zpočátku patřilo pražskému biskupství (později arcibiskupství) a určitý podíl na něm měl i bílinský arcijáhen. Kolem roku 1418 se Vtelno dostalo jako zástava do majetku rodu Vršovců a patřilo k panství Nový hrad. V roce 1573 jej koupil Bohuslav Felix Hasištejnský z Lobkovic a kolem roku 1600 opatřilo Hruškům z Března.\n\nK podstatným změnám v dějinách obce došlo roku 1629, kdy se ves stala majetkem cisterciáckého kláštera v Oseku. Opat Páter Vrát vyměnil s původními majiteli Vtelno za dvě malé odlehlé vesnice Ječovice v dnešním okrese Litoměřice a Černochov v okrese Louny. Obě měly tehdy po pěti osedlých. I když bylo Vtelno v té době vinou probíhající třicetileté války ve velmi špatném hospodářském stavu, mělo daleko vyšší hodnotu než obě jmenované obce a proto musel klášter doplatit ještě 1000 zlatých. Ke Vtelnu tehdy náležel panský dvůr a také deset sedláků s výměrou polí nad 30 strychů a 18 chalupníků s výměrou pod 30 strychů. Vtelno se stalo součástí hospodářského systému oseckého kláštera a zůstalo v něm začleněno až do konce feudalismu. Osecké panství představovalo značný hospodářský majetek organizovaný do dvou celků. První se nacházel v bezprostřední blízkosti kláštera okolo města Oseka s centrem v horním městě Hrobu, druhý ležel západně od Oseka a jeho správním centrem byla ves Škrle. Do tohoto druhého komplexu bylo včleněno i Vtelno spolu s vesnicemi Zálezly, Vysočany, Lažany, Hošnice a Bylany. Berní rula z roku 1654 charakterizuje Vtelno jako ves \"na stavení dobrá, rolí při ní žitných a pšeničných, luk na mále, položená v rovinách asi půl míle od Mostu, dobře si stojí obilím i dobytkem\".\n\nV obci bylo 28 usedlostí, z nichž byly jen dvě pohořelé a jedna pustá. Také většina půdy byla obdělávána, prakticky každý osedlý choval nějaké domácí zvířectvo. Ve vesnici byl také kovář a šenkýř. V roce 1713 se uvádí 259 obyvatel a 32 hospodářských usedlostí. Proti předchozímu období se na vsi zvýšil i počet nezemědělských zaměstnání. K vrchnostenskému dvoru v té době patřilo 442,5 strychů polí a louky, které dávaly 23 fůry sena a 11 fůr otavy. Kromě toho byly součástí dominikálu i vinice a chmelnice. Dvůr prosperoval hlavně od roku 1693, kdy jej opat Páter Littwerig reorganizoval.\n\nVlivem rozmachu těžby hnědého uhlí se i ve vesnicích okolo Mostu začali v poslední třetině 19. století usazovat horníci z českého vnitrozemí, což měnilo národnostní skladbu obyvatelstva. Ve Vtelně se sice tyto změny neprojevovaly tak výrazně jako v obcích vyloženě hornických, ale i zde se na počátku 20. století objevuje několik českých hornických rodin. Nicméně Vtelno zůstalo typickou zemědělskou vsí, která si svůj zemědělský charakter ponechala i v této době. Vedle klášterního velkostatku zde na počátku 20. století působilo sedm velkých hospodářství a zhruba stejný počet chalupníků. Podle sčítání lidu z roku 1921 žilo ve Vtelně 639 obyvatel, z toho 438 Němců a 189 Čechů. Po první světové válce se ve Vtelně uživily tři hostince, dva obchody a podnikali zde četní řemeslníci a živnostníci (řezník, kovář, kolář, dráteník, fotograf, sklenář, holič, dva ševci a dva krejčí). Zemědělství však hrálo v obci stále přední úlohu. Kromě obilnářství se sedláci zabývali pěstováním chmele, zeleniny, ovoce a chovem včel.\n\nV roce 1924 došlo v rámci pozemkové reformy k vyvlastnění klášterního velkostatku a rozdělení jeho půdy. V obci působily tři spolky. Německý sbor dobrovolných hasičů, odbočka německého svazu chovatelů včel a odbor Národní jednoty severočeské. V politickém životě došlo po vzniku republiky také ke změnám. Oproti období Rakouska-Uherska, kdy obecní zastupitelstvo ovládaly zemědělské strany, došlo k politickému posunu doleva a ve Vtelně zvítězili němečtí sociální demokraté. V období Československé republiky začala v obci fungovat pobočka pošty, byly zlepšeny komunikace, v roce 1930 byl do obce doveden telefon. Po zabrání tzv. Sudet nacistickým Německem na podzim 1938 se část českého obyvatelstva vystěhovala, zůstali především horníci.\n\nPo skončení druhé světové války se ve Vtelně ustavil místní národní výbor v čele s Karlem Buriánkem. Po odsunu většiny německého obyvatelstva výrazně klesl počet obyvatel a ani nově příchozí nevyrovnali tuto početní ztrátu. Zatímco v roce 1930 žilo v obci 607 obyvatel, při sčítání lidu roku 1950 to bylo jen 378 a v následujících letech se tento počet výrazně neměnil. Ve vsi i nadále převažovalo zemědělství. Po roce 1948, kdy došlo ke znárodnění majetku větších hospodářství, fungovaly v obci československé státní statky. Majitelé menších polností založili jednotné zemědělské družstvo, které zde fungovalo do počátku šedesátých let 20. století. V sedmdesátých letech 20. století byla na svahu v jižní části obce vybudována nová čtvrť domů typu OKAL (dnešní ulice Židovická, V Kopečku, Příčná, Drobná a Hasičská) pro zaměstnance státních statků. V roce 1973 bylo také napuštěno nedaleké koupaliště Benedikt vytvořené rekultivací z povrchového dolu. V roce 1980 byl zrušen Místní národní výbor Vtelno a obec přičleněna k Mostu jako jeho místní část.\n\nPrvní písemná zmínka o farním kostele pochází z roku 1377. Kostel i přilehlá fara v roce 1710 vyhořely. Kostel však nebyl požárem poničen zcela, protože v novém kostele se používaly zvony ze starého kostela.\n\nNový vtelenský kostel nechal vybudovat opat Páter Jeroným Bessnecker. Je dílem italského stavitele sídlícího v Litoměřicích Octavia Broggia, který jej postavil během krátké doby v letech 1736–1738. Přilehlý hřbitov byl vybudován zároveň s novým kostelem. Fara byla obnovena již krátce po požáru v letech 1711–1712 také podle architekta Broggia. Fara byla obsazena až do roku 1966, kdy odešel poslední vtelenský farář Michael Raab do německého Budyšína a fara zůstala neobsazena. Po roce 1990 vedl v kostele bohoslužby Páter Jan Netík. Také v současnosti se kostel využívá ke každonedělním bohoslužbám.\n\nPočátky školy ve Vtelně nejsou známy. Snad vznikla už po roce 1629, kdy se Vtelno dostalo do majetku oseckého kláštera, protože první zmínka o farní škole pochází z roku 1650. První škola se nacházela v domě na místě dnešního obytného domu čp. 4. Později klášter hned v jejím sousedství zřídil samostatný školní objekt. Ten byl v roce 1828 nahrazen na stejném místě novou školní budovou, kterou navrhl architekt Bernhard Erler (dnes čp. 2). V roce 1863 bylo přistavěno patro. Po školské reformě v roce 1869 se z ní stala obecná škola. Nejprve jako jednotřídní, od roku 1885 trojtřídní. Česká jednotřídní obecná škola vznikla až v roce 1919 a navštěvovaly ji děti také ze Skyřic. K otevření druhé třídy došlo hned v následujícím roce. Škola nejprve sídlila v přízemí německé školní budovy, teprve v letech 1925–1926 byla postavena pro českou školu samostatná budova (dnešní č.p. 85).\n\nÚbytek obyvatelstva po válce se projevil i ve školství. Od školního roku 1963/1964 byla škola poprvé organizována jako jednotřídní a školu navštěvovali žáci prvního až třetího postupného ročníku. V následujících letech se střídavě otevírala i druhá třída. Žáci čtvrtého ročníku docházeli do školy v Rudolicích a od pátého ročníku dojížděli do školy v Obrnicích. Od školního roku 1976/1977 děti z vyšších ročníků dojížděly do školy do Mostu. V roce 1978 byla škola ve Vtelně zrušena a všechny zdejší děti navštěvovaly 14. základní devítiletou školu v Mostě. Budova školy sloužila jen jako mateřská škola. V současnosti je budova sídlem stavební firmy. Budova německé školy (čp. 2) měla pohnutější osud. V devadesátých letech 20. století sloužila jako erotický klub, později objekt vyhořel a dnes je neobývaný.\n\nZ obcí v nejbližším okolí Mostu si pouze Vtelno alespoň částečně uchovalo svůj původní vzhled. Dnes se jedná o klidovou městskou část, která se nachází nedaleko rekreačního areálu Benedikt. Proto je spolu se čtvrtí Čepirohy místem výstavby nových rodinných domů, především v severní části při vjedu do vsi a dále v jižní části v prostoru bývalého sadu. Rychlé dopravní spojení zajišťuje silnice č. 27, Vtelno je s centrem města také spojeno autobusy hromadné dopravy (linka č. 25 ve špičkách pracovních dnů, linka č. 5 večer a o víkendu). Přirozenou dominantou Vtelna je kostel Povýšení svatého Kříže stojící na návrší. V areálu kostela vzniklo na přelomu sedmdesátých a osmdesátých let 20. století lapidárium. Zde byly umístěny zachráněné památky ze starého Mostu a dalších obcí, které byly zlikvidovány při důlní těžbě. Ke kostelu byly též přemístěny čtyři dochované výklenkové kaple z původních sedmi, které lemovaly poutní cestu z Libkovic do Mariánských Radčic.\n\nPamátky z likvidovaných obcí Mostecka se pozvolna restaurují a postupně se budou převážet do prostoru u přesunutého kostela Nanebevzetí Panny Marie, kde se plánuje vybudování naučného parku.\n\nV níže položené zástavbě je patrně viditelná budova barokního špýcharu z 18. století. Je součástí statku čp. 32, který je kulturní památkou. Budova statku byla postavena v letech 1736-1738 pro cisterciácký klášter. Za první republiky byl při pozemkové reformě vyvlastněn cisterciáckému řádu a prodán rodině současných majitelů. Po roce 1948 byl znárodněn a převeden do správy státních statků. V roce 1979 byl zdevastovaný statek zrekonstruován pro účely Střediska pro těžební oblast. V současné době je statek opět v rukách původních majitelů. V budově statku do roku 2003 sídlilo občanské sdružení \"Čajovna Óm\" a restaurace. Čajovna se přestěhovala po deseti letech do Korozluk. Rekonstruovaný špýchar slouží jako hotel.\nOd roku 2010 ve Vtelně funguje Občanské sdružení Vtelno žije, které spojuje obyvatele a přátele Vtelna u Mostu, dbá o hodnotný způsob života u široké veřejnosti, zahrnující zejména ochranu a obnovu památek a kvalitního životního prostředí, rozvoj obce a pořádání společensko-kulturních akcí.\n\nV ve východní části katastrálního území Vtelna se vyskytují prameny hořké, vápenato-hořečnaté vody. Podle rozboru z roku 1969 byla celková mineralizace vody 2,06 g.l. Voda kromě jiných látek obsahovala 233,4 mg hořčíku, 133,7 mg vápníku a 97 mg sodíku.\n\nObec byla připojena k Mostu. V následujících letech jsou údaje souhrnné pro Most i se všemi místními částmi.\n\n"}
{"id": "400991", "url": "https://cs.wikipedia.org/wiki?curid=400991", "title": "Sovětské námořnictvo", "text": "Sovětské námořnictvo\n\nSovětské námořnictvo (rusky Военно-Морской Флот СССР, \"Vojenno-morskoj flot SSSR\") tvořilo v letech 1917–1991 součást ozbrojených sil sovětského Ruska a později Sovětského svazu. Vzniklo v roce 1917 na troskách Ruského carského námořnictva. Z původně slabého a občanskou válkou rozvráceného loďstva se Sovětské námořnictvo v desetiletích po skončení druhé světové války stalo po US Navy druhým největším námořnictvem na světě.\n\nOd roku 1955 bylo součástí sil Varšavské smlouvy. Za studené války bylo jeho hlavním soupeřem NATO, přičemž silné sovětské námořnictvo mělo bránit konvojům v dopravě posil do Evropy, likvidovat nepřátelské letadlové lodě a disponovalo i nezanedbatelným jaderným arzenálem. Po rozpadu Sovětského svazu se v roce 1991 stalo jeho nástupcem Námořnictvo Ruské federace, které se však propadlo do mnohaleté krize, způsobené zejména nedostatkem finančních prostředků.\n\nSovětské námořnictvo vzniklo v roce 1917 z rozpadajícího se Ruského carského námořnictva. V nepřehledné situaci část carských námořníků dezertovala, jiná se přidala na stranu bílých či bolševiků a zejména v Sankt Petěrburgu tvořili rudí námořníci jejich hlavní oporu. Při konfrontaci s centrálními mocnostmi, intervenci Dohody a v občanské válce bylo ztraceno mnoho lodí, ostatní byly vinou špatné údržby ve velice špatném stavu.\n\nBrestlitevský mír umožnil bolševikům získat čas k jejich stabilizaci, v únoru 1918 však centrální mocnosti obnovily bojové operace vůči Rusku, což vedlo k evakuaci loďstva z Revalu, Helsinek a Sevastopolu. Zatímco evakuace Revalu a Helsingforstu proběhly bez velkých ztrát, německý postup na Sevastopol v dubnu 1918 znamenal de facto zánik černomořského loďstva. Plavbyschopné lodě byly evakuovány do Novorossijska (zejména moderní dreadnoughty \"Volja\", \"Svobodnaja Rossija\" a 16 torpédoborců) a ostatní se staly německou kořistí (jednalo se o sedm řadových lodí, dva křižníky, 12 torpédoborců, 14 ponorek a řadu dalších lodí). Německé ultimátum poté vedlo k tomu, že malá část lodí z Novorossijska – dreadnought \"Volja\" a šest torpédoborců, se vrátila zpět do Sevastopolu a vzdala se, zatímco ostatní se jejich posádky rozhodly potopit (\"Svobodnaja Rossija\" a 9 torpédoborců). Po kapitulaci Německa převzala ukořistěné lodě Velká Británie a předala je Dobrovolnické armádě generála Děnikina. Ti však byly přes svou převahu na moři bolševiky poraženi na souši a na konci občanské války musela bělogvardějská námořní eskadra odplout do francouzské Bizerty, kde se nechala internovat.\n\nPo skončení občanské války představovalo sovětské námořnictvo jen zlomek síly dřívějšího carského námořnictva, o čemž vypovídá i fakt, že nebylo vůbec přizváno mezi námořní mocnosti na Washingtonskou konferenci. Přibližně 75% jeho tonáže bylo rozestavěno, poškozeno či beznadějně zastaralo. Navíc, když byly po několika letech z Bizerty navráceny válečné lodě bělogvardějské eskadry, pro katastrofální technický stav je bylo možné už jen sešrotovat.\n\nProgram obnovy se nejprve soustředil na opravu poškozených a dokončení rozestavěných lodí. Do roku 1924 tak sovětské námořnictvo získalo alespoň bitevní loď \"Marat\", dva křižníky (\"Aurora\" a \"Komintern\"), 10 torpédoborců a 11 ponorek. V roce 1926 byly bitevní lodě celkem tři (opraveny byly také dvě další jednotky třídy \"Gangut\" – \"Parižskaja kommuna\" a \"Okťabrskaja revolucija\").\n\nDo vypuknutí druhé světové války pak byly vyhlášeny tři pětileté programy pro obnovu loďstva. První pětiletý program byl vyhlášen v roce 1926 a v jeho rámci mělo být postaveno 12 ponorek (například šest lodí třídy \"Děkabrist\"), 18 hlídkových člunů, 36 torpédových člunů, dostavěny tři křižníky (\"Krasnyj Kavkaz\", \"Krasnyj Krym\" a \"Červona Ukrajina\" ) a modernizovány čtyři torpédoborce.\n\nDruhý pětiletý plán pochází z roku 1933 a část lodí postavených v jeho rámci byla projektována či stavěna s využitím zahraniční pomoci (zejména ze strany Itálie). Během platnosti programu byly rozestavěny čtyři těžké křižníky třídy \"Kirov\", čtyři vůdčí lodě torpédoborců (třídy \"Leningrad\" a osamocený \"Taškent\"), 46 moderních torpédoborců tříd \"Gněvnyj\" a \"Storoževoj\" (doplňoval je osamocený \"Opytnyj\"), 151 ponorek a řada menších lodí.\n\nTřetí pětiletý plán výstavby loďstva již počítal se stavbou čtyř mohutných bitevních lodí třídy \"Sovětskij Sojuz\", které by patřily k největším svého druhu, dvou bitevních křižníků třídy \"Kronštadt\", množství křižníků – mimo dvou posledních jednotek třídy \"Kirov\" bylo rozestavěno sedm velkých lehkých křižníků třídy \"Čapajev\" – a množství menších plavidel.\n\nAmbiciózní program výstavby sovětského námořnictva však byl přerušen německým útokem. Řada jednotek, mezi nimi zejména bitevní lodi třídy \"Sovětskij Sojuz\" a bitevní křižníky třídy \"Kronštadt\", proto nebyly nikdy dokončeny. Dokončen nebyl ani z Třetí říše dodaný rozestavěný těžký křižník \"Lützow\". Do německého útoku nebyly z Německa dodány ani moderní dvoudělové věže s 380mm kanóny (použité u \"třídy Bismarck\"), plánované pro přezbrojení lodí třídy \"Kronštadt\". Dostavěny nebyly ani první čtyři rozestavěné vůdčí lodě torpédoborců třídy \"Kijev\".\n\nZa zimní války s Finskem hrálo Baltské loďstvo spíše okrajovou roli. Zejména bylo použito pro ostřelování pozemních cílů, do kterého se zapojil například těžký křižník \"Kirov\".\n\nBěhem války se relativně slabší sovětské námořnictvo nestalo aktérem žádné větší námořní bitvy, spíše bylo nasazeno při podpoře pozemních jednotek a obraně vojenských základen a přístavů. Ponorky pak měly narušovat nepřátelskou lodní dopravu. Důležitá byla také minová válka. Mnoho námořníků bylo navíc převeleno na pozemní frontu.\n\nV době druhé světové války sovětské námořnictvo tvořilo čtyři floty – Černomořské loďstvo, Baltské loďstvo, Severní loďstvo a Tichooceánské loďstvo. Doplňovalo je Kaspické loďstvo, námořní letectvo, námořní pěchota a pobřežní baterie. Místo italských válečných lodí získal Sovětský svaz, po italské kapitulaci v roce 1943, starší britskou bitevní loď \"HMS Royal Sovereign\" a americký křižník \"USS Milwaukee\". Velká Británie také dodala devět torpédoborců na základě smlouvy o půjčce a pronájmu, navíc další čtyři rumunské torpédoborce tříd \"Mărăşti\" a \"Regele Ferdinand\" Sovětský svaz ukořistil. Italské lodě byly SSSR předány až po válce. Jednalo se o bitevní loď \"Giulio Cesare\" a křižník \"Emanuele Filiberto Duca d'Aosta\".\n\nBaltské loďstvo zůstalo uzavřeno ve Finském zálivu, kde podporovalo obranu obleženého Leningradu. Ztratilo zde mimo jiné jednu ze svých největších jednotek – dreadnought \"Marat\" a operace v Baltském moři tak prováděly zejména ponorky a lehké síly. Černomořské loďstvo pomáhalo bránit a zásobovat obležený Sevastopol, Novorossijsk či Oděsu. Prodělalo také několik vylodění, např. Kerčsko-feodosijskou operaci. V kritické situaci také pomáhalo s evakuací. Severní loďstvo se zejména podílelo na obraně arktických konvojů. Tichooceánské loďstvo do války téměř nezasáhlo, jelikož Sovětský svaz vyhlásil Japonsku válku až v posledních dnech 2. světové války.\n\nPo skončení druhé světové válka zahájil Sovětský svaz ambiciózní program výstavby námořnictva, které se mělo stát rovnocenným soupeřem západních loďstev. Od roku 1955 bylo součástí sil Varšavské smlouvy. Za studené války bylo jeho hlavním soupeřem NATO. Přestože síly amerického námořnictva dosáhnout nemohlo a například stavbě letadlových lodí dlouho bránila obrovská finanční a technologická náročnost takového programu, snažilo se dosáhnout parity zejména v oblasti ponorek. Americká převaha měla být částečně omezena nasazením množství protilodních řízených střel, kterými byly vyzbrojeny hladinové lodě, ponorky i letouny.\n\nAž do roku 1962 bylo sovětské námořnictvo především silou pobřežní obrany SSSR, po Karibské krizi však začalo být budováno jako globální síla. Od poloviny 60. let proto postupně začalo operovat z řady základen, roztroušených ve spřízněných zemích po celém světě. Nově byla zformována loďstva pro působení ve Středomoří a Indickém oceánu. První základna pro Středomoří byla umístěna v Sýrii. Následovaly Vietnam, Libye, Etiopie, Jižní Jemen a Seychely.\n\nBěhem studené války stavělo sovětské námořnictvo značné množství ponorek, aby udrželo krok s USA. První poválečné třídy vycházely z nejnovějších generací německých druhoválečných ponorek typu XXI. Kvalitativním zlomem bylo zavedení ponorek s jaderným pohonem. První takovou lodí byla \"K-3 Leninskij Komsomol\", která byla zavedena do služby v roce 1958. Na rozdíl od amerického námořnictva, které se soustředilo pouze na jaderné ponorky, používalo sovětské námořnictvo i nadále řadu typů s diesel-elektrickým pohonem.\n\nZánik Sovětského svazu znamenal i zánik jeho ozbrojených sil, přičemž jednotlivá plavidla si mezi sebou rozebraly nástupnické státy. Nástupcem sovětského námořnictva se stalo dnešní Ruské námořnictvo.\n\n\n\n"}
{"id": "400996", "url": "https://cs.wikipedia.org/wiki?curid=400996", "title": "Tvrtko Vujity", "text": "Tvrtko Vujity\n\nTvrtko Vujity (* 24. září 1972, Pécs, Maďarsko) je maďarský spisovatel.\n\nJeho otec byl horník, matka učitelka na vesnické škole. Díky náhodě se ve svých devatenácti letech stal válečným zpravodajem poté, co se ocitl v obklíčení během války v bývalé Jugoslávii, v Sarajevu. Vystudoval novinařinu na univerzitě v Miami ve Spojených státech. Je nositelem mnoha novinářských ocenění, v Maďarsku obdržel za svou práci Pulitzerovu pamětní cenu, v roce 2001 státní vyznamenání, kříž za zásluhy a pomoc poskytnutou při převozu posledního válečného zajatce ze Sovětského svazu do jeho vlasti. Pravidelně přednáší na maďarských i zahraničních univerzitách. V maďarské televizi tv2 má vlastní program s názvem pekelné příběhy, v němž své reportáže komentuje naživo. Je ženatý. Jeho žena Gyöngyí je bývalá hráčka maďarské basketbalové reprezentace. Mají spolu dva syny a žijí v Budapešti.\n\nSpecializuje se na ohrožené kraje a oblasti. Zajímá se o nevšední osudy lidí často na okraji společnosti. Jeho knihy dosáhly nákladů více než půl miliónu výtisků a staly se bestsellery nejen v Maďarsku, ale i v mnoha dalších zemích.\n\n\n"}
{"id": "400999", "url": "https://cs.wikipedia.org/wiki?curid=400999", "title": "RAPEX", "text": "RAPEX\n\nRAPEX je zkratka pocházející z anglického názvu Rapid Alert System for Non-Food Products používaná pro rychlý výstražný informační systém Evropské unie o nebezpečných spotřebitelských výrobcích nepotravinářského charakteru.\n\nRAPEX má zajistit rychlou výměnu informací mezi členskými státy EU a Evropskou komisí o opatřeních, která\nzabraňují nebo omezují používání a prodej nebezpečných výrobků. \n\nRAPEX byl založen na základě Směrnice Rady o všeobecné bezpečnosti výrobků (2001/95/ES). V České republice funguje od vstupu do EU a zodpovědné za něj je ministerstvo průmyslu a obchodu.\n\n\n"}
{"id": "401001", "url": "https://cs.wikipedia.org/wiki?curid=401001", "title": "Anthrachinon", "text": "Anthrachinon\n\nAnthrachinon je aromatická organická sloučenina. Je to derivát anthracenu. Má podobu žlutého, světle šedého či šedožlutého krystalického prášku či jehlic. Deriváty anthrachinonu se v biochemii označují jako anthrachinony.\n\nJe velmi omezeně rozpustný ve vodě, ale dobře rozpustný v alkoholech, nitrobenzenu a anilinu. Chemicky je za standardních podmínek poměrně stálý.\n\nAnthrachinony se vyskytují v některých rostlinách (například aloe, sena, rebarbora, řešetlák), houbách, lišejnících a hmyzu, kde vystupují jako základní kostra jejich pigmentů. Přírodní deriváty anthrachinonu mají laxativní účinky.\n\nExistuje více možností jak anthrachinon získat:\n\nAnthrachinon se používá ve výrobě barviv, např. alizarinu. Mnoho přírodních barviv obsahuje deriváty anthrachinonu. Anthrachinon je též používán jako katalyzátor při výrobě dřevoviny v dřevozpracujícím a papírenském průmyslu. Dále se také používá na osivu jako odpuzovač ptactva.\n\nDerivát anthrachinonu 2-ethylanthrachinon se používá při komerční výrobě peroxidu vodíku.\n\nAnthrachinon je používán jako laxativum. Dlouhodobé používání vede k melanóze tlustého střeva.\n"}
{"id": "401013", "url": "https://cs.wikipedia.org/wiki?curid=401013", "title": "František Schön", "text": "František Schön\n\nFrantišek Schön (1. února 1882, Hejčín, (Olomouc) – 11. února 1976, Olomouc) byl český akademický malíř, známý olomoucký krajinář.\n\nBydlel značnou část svého života na olomouckém předměstí Hejčín, v Adresáři Velké Olomouce z roku 1938 je uvedeno jeho bydliště v Hejčínských sadech číslo orientační 39 (dnešní Mrštíkovo náměstí). Rovněž v Adresáři jsou na adrese Hejčínské sady číslo orientační 37 a číslo popisné 26, uvedena jména Václav a Viktorie Schön, což jsou s největší pravděpodobností jeho rodiče.\n\nJeho malířská díla jsou hodně inspirována tehdejší čistou přírodou a okolní krajinou Hejčína a sousedního Řepčína. František (Fráňa) Schön v letech 1912-1914 studoval na uměleckoprůmyslové škole ve Vídni. Jeho malířské práce jsou převážně malovány olejem. Byl zamilován do Orientu, procestoval i Indii a některé severoafrické státy. Jeho cesty po cizině jsou zachyceny i v jeho malířských dílech.\n\n"}
{"id": "401015", "url": "https://cs.wikipedia.org/wiki?curid=401015", "title": "Slovenský svaz ledního hokeje", "text": "Slovenský svaz ledního hokeje\n\nSlovenský svaz ledního hokeje (SSLH; \"Slovenský zväz ľadového hokeja\") je řídící orgán Slovnaft extraligy, nejvyšší slovenské hokejové ligy.\n\nDále pod SSLH spadá:\n"}
{"id": "401022", "url": "https://cs.wikipedia.org/wiki?curid=401022", "title": "Pianino", "text": "Pianino\n\nPianino ( vlastně „\"malé piano\"“, „\"upright piano\"“) je označení pro nejrozšířenější, vzpřímeně stojící klavír. Často se pro pianina používá výrazu \"klavír\", který však správně označuje křídlo.\n\n"}
{"id": "401028", "url": "https://cs.wikipedia.org/wiki?curid=401028", "title": "Vymírání na konci křídy", "text": "Vymírání na konci křídy\n\nVymírání na konci křídy je relativně krátce trvající hromadné vymírání mnoha rostlinných i živočišných druhů, které se odehrálo před zhruba 66 miliony lety, na přelomu křídy (pozdní druhohory) a paleogénu (starší kenozoikum, dříve starší třetihory neboli terciér). Pro událost se používá také označení \"událost K-T\" či vymírání K-T a nověji vymírání K-Pg odvozené od názvů geologických období křída-terciér, resp. křída-paleogén.\n\nZ této doby pochází vrstva sedimentů, nalezená na různých místech světa a známá jako rozhraní K-T. Je známo jako vymírání, v jehož průběhu vymřeli všichni zbylí neptačí dinosauři, a ačkoliv malý počet dinosauřích fosílií byl nalezen i po rozhraní K-T, obvykle se tyto fosílie vysvětlují erozí křídových sedimentů a jejich přemístěním do mladších vrstev. Mimo dinosaury však vymřeli i mosasauři, plesiosauři, ptakoještěři, mnozí bezobratlí i některé rostliny. I savci měli problémy s přežitím druhů. Savci a ptáci přežili toto vymírání a teprve v následujícím období se tyto skupiny prudce rozrůzňovaly za vzniku zcela nových vývojových linií.\n\nPříčiny tohoto vymírání nejsou dosud zcela objasněné. Někteří vědci ho vysvětlují určitou katastrofickou událostí, jako je dopad velkého mimozemského tělesa (asteroid Chicxulub), nebo silnou vulkanickou činností. Těmto hypotézám napomáhá skutečnost, že bylo opravdu nalezeno několik kráterů po dopadu meteoritů, stejně jako masivní vulkanismus v Dekánské plošině datovaný do této doby (předcházel dopadu asteroidu). Takové katastrofy mohly omezit dopad slunečního záření na povrch Země a tím pádem i narušit celý potravní řetězec začínající fotosyntézou. Jindy se však přičítá vymírání na konci křídy podstatně pomalejším událostem, jako jsou změny ve výšce mořské hladiny či změny klimatu.\n\nAčkoliv bylo toto vymírání jedno z největších, které se v historii Země udály, míra vymírání jednotlivých skupin organismů je velmi různá. Platí ale, že zřejmě došlo k narušení potravního řetězce. Organismy, které byly závislé na fotosyntéze (fytoplankton, některé rostliny), zřejmě často utrpěly již tím, že se do ovzduší dostalo množství prachových částic, čímž došlo k omezení slunečního záření dopadajícího na povrch. Tyto organismy však tvořily a tvoří základ potravního řetězce a mnozí býložravci, závislí na rostlinné potravě, zřejmě následně vyhynuli právě z těchto důvodů. Následně vyhynuli i masožravci jako byl například \"Tyrannosaurus rex\".\n\nKe skupinám, které vymřely nebo utrpěly značné ztráty, patří kokoliti (Coccolithophora), mnozí měkkýši (konkrétně amoniti, rudisti, sladkovodní plži i mlži), ale také organismy, které se živily výše jmenovanými skupinami. Například se má za to, že hlavní potravou mosasaurů byli právě amoniti, a tak tito mořští plazi doplatili na svou potravní specializaci. Oproti tomu všežravci, hmyzožravci a mrchožrouti obvykle rozhraní K-T přežili, možná právě proto, že měli širší nabídku potravních zdrojů. Jedna z hypotéz praví, že savci přežili díky tomu, že v té době nebyli žádní čistě býložraví či masožraví (obvykle se pravděpodobně živili hmyzem, červy, měkkýši, případně detritem), a tedy nebyli odkázáni na rostlinnou potravu, jejíž nabídka se během vymírání pravděpodobně silně zmenšila. U organismů žijících v tekoucích vodách se vymírání naopak v takovém rozsahu neprojevilo. Pravděpodobným důvodem je skutečnost, že tyto biotopy osídlují organismy živící se detritem, který se splavuje z břehů, a nikoliv druhy výhradně býložravé (jež by náhlý nedostatek rostlinného materiálu postihl více). Podobná situace pravděpodobně vznikla i v oceánech. Organismy žijící ve vodním sloupci (v pelagické zóně) jsou daleko závislejší na primární produkci a tomu odpovídá také skutečnost, že zde vymíralo více druhů než u mořského dna.\n\nPřežití krokodýlů a champsosaurů, největších plazů, kteří událost K-T přežili, se vysvětluje podobně. Tyto skupiny měly zřejmě v průběhu vymírání přístup k potravě v podobě detritu. Je také známo, že se dnešní krokodýlové mohou živit mršinami a několik měsíců přežijí bez potravy, jejich mláďata jsou malá, rostou pomalu a živí se bezobratlými či mršinami. Také obojživelníci zřejmě přežili konec křídy bez větších ztrát na diverzitě, neexistují důkazy, že by v té době nějak masově vymírali. Důvodem je zde zřejmě fakt, že jsou tito obratlovci schopní vyhledat úkryt ve vodě, v půdě, dřevě či pod kameny.\n\nPo vymírání obvykle následuje období, kdy se obsazují uvolněné ekologické niky. Trvalo však určitou dobu, než se biodiverzita dostala na předchozí úroveň.\n\nNa přelomu křídy a terciéru došlo k dramatické změně ve fosilním záznamu různých drobných zástupců nanoplanktonu se schránkami z uhličitanu vápenatého, které do té doby vytvářely velké křídové usazeniny na dně moří. Tento obrat je zřetelný především na úrovni jednotlivých druhů. Zato změny v biodiverzitě obrněnek (Dinoflagellata) tak zřetelné nejsou: důvodem je zřejmě skutečnost, že fosilizace jsou schopné pouze jejich cysty, ale ne všechny obrněnky cysty vytvářejí. Některé studie ukazují, že obrněnky přežili konec křídy bez větší úhony. Mřížovci (Radiolaria) na tom byli podobně. Naopak u rozsivek (Diatoma) se vymírání dotklo až 46 % všech druhů. Další skupinou jsou dírkonošci (Foraminifera), u nichž, ač byli již od třicátých let 20. století podrobně zkoumáni, nepřinesl výzkum jednoznačný výsledek. Dosud se totiž diskutuje, zda dírkonošci na konci křídy skutečně masově vymírali.\n\nDůkazy o vymírání u jednotlivých skupin bezobratlých v moři jsou velice různorodé a nejednoznačně vypovídající. Velký vliv má i skutečnost, že z této doby máme nedostatek fosilních nálezů mnohých skupin bezobratlých, což zkresluje samotnou míru vymírání. Existují i nepřímé důkazy o vymírání suchozemského hmyzu.\n\nU různých skupin tak opět vědci dochází k různým výsledkům. Fosilní záznam lasturnatek (Ostracoda, třída korýšů) se například na počátku třetihor výrazně snížil, ale není známo, zda to je způsobeno vymíráním v průběhu nebo přímo na konci křídy. Naopak je známo, že na rozhraní K-T vymřelo až 60 % větevníků (Scleractinia, skupina korálnatců) z pozdní křídy. Utrpěly zejména koloniální druhy žijící v teplých tropických mořích, vymřelo jich až 98 % z celkového počtu. Tyto druhy zřejmě doplatily na svou symbiózu s fotosyntetickými řasami, které v podmínkách křídového vymírání pravděpodobně náhle ztratily přístup ke světlu. Ve fosilním záznamu ubylo i mnoho ostnokožců (Echinodermata) a mlžů (Bivalva). Naopak většina ramenonožců (Brachiopoda) rozhraní K-T přežila.\n\nVymřelo také až 35 % rodů ostnokožců (Echinodermata), a to zejména těch, které žili v mělkých vodách v nižších zeměpisných šířkách. Důvodem jejich vymizení byl pravděpodobně fakt, že v té době došlo k potopení útesů z uhličitanu vápenatého, v nichž tyto skupiny ostnokožců žily. Vymřeli však také někteří mlži: například rudisti (Hippuritoida, skupina podílející se na vzniku útesů) a inoceramidi (Inoceramidae, příbuzní dnešních hřebenatek).\n\nVymírání suchozemského hmyzu na konci křídy bylo zkoumáno nepřímo, a to určováním poškození zkamenělých listů rostlin býložravým hmyzem. Ze vzorků ze 14 míst v Severní Americe vyplývá, že zatímco před vymíráním byla diverzita listožravého hmyzu vysoká, na začátku třetihor (dokonce ještě 1,7 milionu let po extinkci) byly listy napadené hmyzem jen velmi málo. Z toho se tedy usuzuje vymírání hmyzu. V říjnu roku 2013 byla publikována studie, která naznačuje, že několik vývojových linií včel (taxon \"Xylocopinae\") zřejmě čelilo na konci křídy rozsáhlému vymírání.\n\nZ konce křídy existuje dobrý fosilní záznam čelistnatých ryb a informace o jejich vymírání jsou tedy poměrně spolehlivé. Co se týče paryb, 80 % žraloků a rejnoků přežilo. Z kostnatých ryb (Teleostei) vymřelo jen 10 % čeledí. Na ostrově Seymour nedaleko Antarktidy bylo odkryto poblíž rozhraní K-T množství fosílií ryb naznačujících, že zde došlo k masovému vymření. Spekuluje se, že ryby procházely určitou formou stresu a události na konci křídy urychlily jejich vymření. Přesto se zdá, že mořské a sladkovodní prostředí, v němž ryby žijí, jaksi dopady vymírání mírnilo. Naopak paprskoploutví dominují od té doby oceánům. Jiný výzkum ukázal, že evoluční radiaci karchariniformních (\"moderních\") žraloků na počátku paleogénu nejspíš odstartovalo právě vymírání na konci křídy. Evoluční radiace mořských ryb byla po vymírání na konci křídy v některých případech velmi rapidní.\n\nVýznamná evoluční radiace žab krátce po události K-Pg rovněž nasvědčuje krátkodobé a intenzivní drastické změně v globálních ekosystémech. \n\nZ pozdní křídy je známo 10 čeledí krokodýlů či jejich příbuzných (dohromady taxon Crocodylomorpha), pět z nich vymřelo ještě v průběhu křídy před velkým vymíráním a pět se dochovalo do paleocénu. Všechny přeživší čeledi byly suchozemské nebo žily ve sladké vodě (výjimkou byli Dyrosauridae žijící rovněž v moři). Dalším společným rysem krokodýlů, kteří konec křídy nepřežili, je velikost. Vymřeli totiž všichni velcí krokodýli, jako byl například severoamerický \"Deinosuchus\". Za přežití mohou ostatní zástupci krokodýlů vděčit zejména životu ve sladké vodě a schopnosti vytvářet si nory, obě tyto okolnosti měly zřejmě ochranný efekt před vymřením. Skutečnost, že ale přežili i mořští Dyrosauridae, lze podle některých studií přičítat tomu, že mláďata krokodýlů z této čeledi zřejmě žila také ve sladké vodě. Jelikož sladkovodní biotopy byly zřejmě zasaženy méně než mořské, tito mladí byli schopni přežít katastrofické události na konci křídy.\n\nVymírání dinosaurů na konci křídy je obecně známé a bylo o něm již napsáno mnoho. Vyjma několika kontroverzních studií se dnes vědecká obec shoduje na tom, že všichni dinosauři (kromě těch \"ptačích\") na konci křídy během události K-Pg definitivně vymřeli. Pravdou však zůstává, že lze dinosauří fosilní záznam interpretovat různě. Někdy se tak uvažuje nad vymíráním postupným, rozloženým v průběhu posledních milionů let křídy. Tomu odpovídají i některá zjištění z novější doby, například z výzkumu v mexickém státě Coahuila, kde záznam fosilních stop ukazuje drastický úbytek biodiverzity dinosaurů a ptakoještěrů ještě před koncem křídy. Naopak na některých lokalitách ve Španělsku byli dinosauři (zejména hadrosauridi) značně početní ještě těsně před událostí K-Pg. Sauropodní dinosauři byli rovněž hojní ještě na konci křídy na území současné Argentiny.\n\nExistuje jen jeden přímý a několik nepřímých fosilních dokladů, že neptačí dinosauři z období křídy dokázali norovat (zejména \"Oryctodromeus\"), ale zřejmě nemohli dlouhodobě plavat nebo se potápět, a tak se pravděpodobně nemohli účinně skrývat před katastrofickými událostmi na přelomu křídy a terciéru. Je sice možné, že by někteří dinosauři menšího vzrůstu mohli přežít, ale ti by brzy zemřeli hladem (z důvodu nedostatku potravy pro býložravce i masožravce). Tento problém by byl ještě umocněn, pokud by dinosauři byli endotermní, jak mnozí vědci předpokládají. Endotermní živočichové totiž spotřebují na kilogram své váhy mnohem více potravy, než ektotermové, jako například krokodýli. V tomto ohledu by se mohlo zdát přežití savců a ptáků jako paradoxní (obě to jsou endotermní, tj. teplokrevné skupiny), ale může být vysvětleno jejich menší hmotností a tím také menšími energetickými nároky.\n\nČást vědecké obce se domnívá, že vymření dinosaurů bylo víceméně postupné (probíhalo po dobu asi posledních 10 milionů let křídy) a že mnozí dokonce přežili až do paleocénu (problematika tzv. paleocénních dinosaurů). Tyto názory podporují důkazy ze souvrství Hell Creek, kde byly nalezeny fosílie dinosaurů až 1,3 metru nad hranicí K-T, tedy asi 40 000 let po velkém vymírání. Také vzorky pylu z okolí fosilizovaných koster hadrosauridů od řeky San Juan v Utahu a Novém Mexiku naznačují, že tento dinosaurus žil snad ještě během třetihor, přibližně jeden milion let po velkém vymírání. Těm taxonům, kterým se podaří v malém počtu přežít velké vymírání, se někdy říká „Dead Clade Walking“. Jiní vědci se však k těmto fosíliím staví skepticky a označují zmíněné sedimenty za erodované a následně opět uložené, jenže už v mladších, třetihorních vrstvách. S jistotou víme jen tolik, že neptačí dinosauři žili určitě ještě řádově několik tisíc let před dopadem asteroidu Chicxulub, jak ukázaly objevy v oblasti Raton Basin na jihu Colorada. V oblasti pánve La Popa na severovýchodě Mexika byly přímo ve vrstvě tsunamitů uložených impaktní megatsunami objeveny zkameněliny mosasaurů a pravděpodobně i dinosaurů. Jde tak o důkaz, že dinosauři v této oblasti (vzdálené asi 1000 km od středu dopadu) žili ještě v době osudného impaktu. Výzkum ukazuje, že ani v případě býložravých dinosaurů nedocházelo posledních 10 milionů let před rozhraním K-Pg k výraznému úbytku biodiverzity. To se týká i západní Evropy, například území dnešního Španělska, kde se sice dinosauří populace v posledních milionech let křídy obnovovaly (sauropody zde střídali hadrosauridi), ale celková dinosauří biodiverzita před koncem křídy nijak výrazně neubývala. To platí také o Severní Americe.\n\nNové objevy z lokality \"Tanis\" v Severní Dakotě nicméně dokládají, že dinosauři (konkrétně rod \"Triceratops\", kachnozobí a teropodní dinosauři) zde přežili až do samotného okamžiku dopadu planetky a jsou tedy důkazem, že \"neptačí\" dinosauři přežili alespoň po relativně krátkou dobu i do nejstaršího paleocénu.\n\nNa konci křídy žili již jen zástupci jediné čeledi ptakoještěrů, označované jako Azhdarchidae. Tato čeleď vyhynula během katastrofických událostí na konci křídy. Tato čeleď byla jen posledním zbytkem původně velké skupiny ptakoještěrů, která po střední křídě začala skomírat. Posléze začali ptakoještěry nahrazovat ptáci, a to buď na základě kompetice, nebo prostě díky skutečnosti, že se po ptakoještěrech otevřela volná ekologická nika. Studie z roku 2017 ukazuje, že ptakoještěři a ptáci si v druhohorních ekosystémech nutně nekonkurovali, což snižuje pravděpodobnost, že právě praptáci byli zodpovědní za výrazné snížení druhové rozmanitosti ptakoještěrů v období pozdní křídy. Objevy početných pterosauřích fosilií z Maroka však ukazují, že ve skutečnosti mohla být biodiverzita ptakoještěrů až do samotné katastrofy na konci křídy podstatně vyšší.\n\nK vývojové větvi plazů mimo archosaury (zejména dinosaury, krokodýly a ptáky) patří ještě další skupiny. Hranici křída-terciér z těchto skupin přežily mnohé želvy (Testudines), hadi (Serpentes), ještěři (Sauria), dvouplazi (Amphisbaenia), hatérie (Rhynchocephalia či Sphenodontia), ale i například vyhynulý řád Choristodera. Z želv konkrétně přežilo více než 80 % druhů, a to ve všech šesti původních křídových čeledích. Neexistují žádné důkazy, že by v této době vymírali šupinatí (hadi, ještěři, dvouplazí), ti totiž přežili zřejmě díky své malé velikosti, schopnosti se schovat a přizpůsobivému metabolismu a v současnosti tvoří (počtem druhů) nejúspěšnější skupinu plazů.\n\nVyhynuli naopak mnozí velcí plazi žijící v moři, jako byli mosasauři (Mosasauridae) a plesiosauři (Plesiosauroidea). Tito stáli v křídě na vrcholu mořského potravního řetězce a také na konci tohoto geologického období vymřeli. Fosilie obřího elasmosaurida, objevené v Antarktidě na Seymourově ostrově jen 2,3 metru od hranice K-Pg, dokládají, že tito dlouhokrcí mořští plazi žili až do samotného konce křídy.\n\nPtáci jsou obvykle považováni za jediné žijící potomky dinosaurů. Na hranici křída-terciér však vyhynuli všichni tehdejší ptáci mimo skupinu moderních ptáků (tzv. Neornithes). Konkrétně tedy na konci křídy vymírají skupiny Enantiornithes (česky „protiptáci“) a Hesperornithiformes. Podle vědecké studie z roku 2018 byly po dopadu planetky a následných celosvětových požárech vyhubeny prakticky všechny stromové druhy ptáků. Přežili naopak pouze ptáci hnízdící na zemi.\n\nNa konci křídy spolu s dinosaury zřejmě žili i poměrně blízcí příbuzní dnešních ptáků, jako jsou například vrubozobí, hrabaví a pštrosi. Tito zřejmě přežili díky své schopnosti potápět se, plavat nebo vyhledat úkryt ve vodě a v mokřadech. Mnoho ptáků si zřejmě budovalo hnízda či doupata v dutinách stromů či v termitištích, což jim zřejmě skýtalo ochranu před nepříznivými dopady tehdejších událostí. Také přispěla skutečnost, že po vyhynutí dinosaurů se uvolnily mnohé nové ekologické niky, které někdy ptáci brzy obsadili. Podle jedné z nových teorií mohla předky moderních ptáků zachránit schopnost obratně manipulovat s rostlinnými semeny, a to za pomoci bezzubého zobáku.\n\nVšechny hlavní vývojové linie savců přežily, včetně ptakořitných (Monotremata), vačnatců (Marsupialia), řádu Multituberculata a skupin Dryolestoidea a Gondwanatheria, stejně jako placentálové (Eutheria). Rychlý rozvoj placentálů nastal právě až po této události. Přesto i některé z jmenovaných skupin utrpěly ztráty. Většina skupin savců téměř zcela vyhynula. Konkrétně vymřeli mnozí severoameričtí vačnatci, ale také vačnatci z asijské skupiny Deltatheroida. V americkém Hell Creek na hranici křída-terciér zmizela z fosilního záznamu nejméně polovina z deseti známých multituberkulátů a všech jedenáct tamních vačnatců. Savci v době velkého křídového vymírání nedosahovali dnešních velikostí; obvykle nepřesahovali velikostí krysu. Takové rozměry jim zřejmě pomohly nejhorší období přežít v úkrytu. Navíc se uvádí, že mnozí tehdejší ptakořitní, vačnatci i placentálové byli polovodní či byli schopní vyhrabávat nory. Fosilní záznam savčích vývojových linií u hranice K-Pg je však složitější a nesvědčí jednostranně o vymírání všech těchto skupin.\n\nObvykle se křídové vymírání uvádí jako hnací síla následného rozvoje savců. Pravdou však je, že hlavní evoluční linie savců vznikaly již asi 30 milionů let před koncem křídy. Na hranici křída-terciér žádné explozivní diverzifikace savců neprobíhaly, bez ohledu na to, že se po dinosaurech uvolnily ekologické niky. Podle některých studií se savci začali vyvíjet v plně denní tvory až po vyhynutí dinosaurů. Podrobná studie savčích fosilií z Montany ukázala, že k obnově biodiverzity zde dochází u této skupiny poměrně rychle (asi 320 tisíc let po dopadu planetky Chicxulub). V průběhu paleocénu se postupně znovu objevují větší placentální savci o hmotnosti kolem 20 kilogramů (primitivním kopytníkům podobný druh \"Periptychus carinidens\"). Studie savčí DNA dokazuje, že placentálové byli od počátku přizpůsobení spíše životu v temnotě, což podporuje scénář jejich života \"ve stínu\" dinosaurů. Placentálové byli po celou dobu druhohor pouze nočními zvířaty, která nemohla za dne přímo konkurovat dinosaurům.\n\nDalší výzkumy dokládají, že k obnově savčí biodiverzity došlo i přes destruktivní charakter vymírání poměrně brzy - řádově jen několik stovek tisíciletí po dopadu planetky Chicxulub. Zhruba 700 000 let po dopadu již na území Colorada chodili savci o hmotnosti kolem 50 kg (rod \"Ectoconus\" z řádu Condylarthra).\n\nO rozpadu rostlinných společenstev na hranici křída-terciér je k dispozici velké množství důkazů. Míra těchto událostí však byla v různých částech světa odlišná. V Severní Americe došlo pravděpodobně k masivní devastaci rostlinných společenstev a k vymírání rostlinných druhů, ačkoliv k určitým změnám tam ve flóře docházelo i před samotným vymíráním. Udává se, že na tomto světadílu vymřelo asi 57 % rostlinných druhů. Naopak v jižních zeměpisných šířkách, například na Novém Zélandu a v Antarktidě, sice krátkodobě odumřela vegetace, ale z dlouhodobého hlediska nemělo vymírání na konci křídy na tamější rostlinnou biodiverzitu velký vliv.\n\nMezitím vzniklé situace rychle využily saprotrofní organismy, jako jsou houby, které nefotosyntetizují a tedy nepotřebují sluneční záření, nýbrž jen organické látky v půdě. Tento stav však trval pravděpodobně jen pár roků, než se atmosféra vyjasnila a ke slovu se opět nedostaly rostliny. Došlo k postupné ekologické sukcesi, a to zpočátku zejména různými kapradinami. K podobné události, tedy k osídlení zničené půdy v první řadě kapradinami, došlo i v nedávné minulosti při výbuchu sopky Mount St. Helens v roce 1980.\n\nVýzkum v oboru molekulární biologie také potvrdil, že rovněž symbiotické organismy lišejníky si po katastrofě na konci křídy vedly relativně dobře. Navzdory očekávání (předpokladem bylo, že jako fotosyntetizující organismy měly ve světě tmy po dopadu problémy) totiž dochází právě v době před 66 miliony let k jejich výrazné diverzifikaci.\n\nV roce 1980 tým výzkumníků složený z Luise Alvareze (držitele Nobelovy ceny za fyziku), jeho syna Waltera Alvareze a chemiků Franka Asara a Helen Michels zjistil, že vrstva usazenin z období konce křídy obsahuje vysokou koncentraci prvku iridia. Ta byla 30×–130× větší než normální koncentrace. Iridium je v zemské kůře velmi vzácné, protože se jako ostatní siderofilní prvky váže na železo a v průběhu vývoje planety kleslo do zemského jádra. Ve většině asteroidů a komet však zůstávají jeho koncentrace vysoké, a proto Alvarezův tým navrhl vysvětlení, že tato iridiová vrstva je způsobená dopadem kosmického tělesa na zem právě v období na konci křídy.\n\nVe fosilním záznamu zejména v Severní Americe bylo objeveno množství důkazů o vymírání, například na mikroskopické úrovni různé chitinové úlomky a výtrusy. Dále však je na tomto kontinentu kvalitní naleziště fosílií dinosaurů, známé je v tomto ohledu zejména souvrství Hell Creek v Montaně. Při srovnávání Hell Creeku se staršími nalezišti, jako je souvrství Judith River (souvrství Dinosaur Park) v Montaně a Albertě, je možné studovat změny v populacích dinosaurů v posledních deseti milionech let křídy. Ve starších formacích je patrná velká diverzita dinosaurů, vyšší než v jakémkoliv jiném období. Na druhou stranu na úplném konci křídy, v období maastrichtu, se na zemi pohybovali dinosauři obrovských rozměrů, jako byli \"Tyrannosaurus\", \"Ankylosaurus\", \"Pachycephalosaurus\", \"Triceratops\" a \"Torosaurus\", což naznačuje, že před započetím vymírání bylo potravinových zdrojů pro tyto velké tvory dostatek. Podle některých fosilních dokladů (např. Ojo Alamo Sandstone v Novém Mexiku) však mohly menší populace neptačích dinosaurů přežít až do nejstaršího paleocénu.\n\nDále je k dispozici množství rostlinných fosílií, které opět mohou ilustrovat úbytek rostlinných druhů na hranici křída-terciér. Zatímco před vymíráním byla půda bohatá na pyl krytosemenných rostlin, v období těsně po něm jsou vrstvy obsahující málo pylu, ale mnoho výtrusů kapradin.\n\nTaké vymření mořského planktonu je dobře dokumentováno jako rychlé a probíhající přesně na konci křídy v čase hranice K-T. Amoniti naopak, jak se zdá, vymírali již před křídou, ačkoliv poslední vymřeli až na úplném konci křídy.\n\nDélka trvání vymírání na konci křídy je kontroverzní téma. Některé teorie pokoušející se o vysvětlení jsou ze své podstaty založené na katastrofě kratšího časového trvání (několik let až několik tisíc let), zatímco jiné počítají s dlouhodobějším vymíráním. Hledání odpovědi na otázku, jak dlouho vymírání trvalo, ztěžuje tzv. Signorův-Lippsův jev. Ten v podstatě říká, že fosilní záznam je tak neúplný, že většina druhů vyhynula mnohem později po nejmladší nalezené fosílii (např. byl-li daný organismus nalezen naposledy ve vrstvách starých 66 milionů let, je možné, že se vyskytoval ještě o milion let později, ale nebyl ještě v těchto vrstvách nalezen). Další skutečností, ztěžující výzkum, je nedostatek sedimentů, které by obsahovaly fosilní záznam sahající od několika milionů let před křídovým vymíráním po několik let po tomto vymírání. Z analýzy také vyplývá, že například dinosauři byli na ústupu již desítky milionů let. Proti tomu však svědčí zjištění některých jiných vědeckých studií. Ukazuje se také, že míra vymírání a rychlost obnovy ekosystémů byla různá podle geografické polohy. Například v Argentině byla obnova biodiverzity bezobratlých asi dvojnásobně rychlejší než v Severní Americe. Novější výzkum mořských společenstev z Antarktidy dokazuje, že i v těchto relativně vzdálených oblastech od místa dopadu proběhlo vymírání velmi rychle a krátce po impaktní události. Výzkum z roku 2017 ukazuje, že život se ve své jednoduché podobě (dírkonošci) do kráteru vrátil relativně brzy, nejpozději asi za 30 000 let po dopadu. Větším organismům trval návrat k původnímu rozšíření v řádu statisíců let.\n\nBylo publikováno několik teorií vysvětlujících příčiny událostí na hranici křída-terciér (nověji křída-paleogén). Obvykle se soustředí na dopad kosmického tělesa (impakt planetky) – asteroidu – nebo na zvýšený vulkanismus. S teorií impaktu poprvé přišel geolog Walter Alvarez v roce 1980. Byly však navrženy i hypotézy, které počítají s oběma katastrofami zároveň. V některých scénářích se k těmto dvěma hlavním uvažovaným příčinám přidává také snižování mořské hladiny, která podle nich způsobila změny a ztráty mořských i suchozemských stanovišť. Výhodou hypotéz, které počítají s více příčinami vymírání na konci křídy, je fakt, že způsobují mnohem silnější dopad na zemský ekosystém a činí tedy rozsáhlé extinkce u téměř všech skupin tehdejších organismů lépe představitelnější. Stále se však objevují i biotická vysvětlení pro vymírání na konci křídy, dovolávající se například působení toxických rostlin.\n\nNa základě skutečnosti, že z doby, kdy se odehrálo vymírání, pochází iridiová anomálie, plyne obecně známá hypotéza, které vysvětluje toto hromadné vymírání právě dopadem velkého asteroidu. Dnes se většina paleontologů shoduje, že k dopadu planetky před 66 miliony lety nepochybně došlo, jen není jasné, zda tento dopad byl jedinou příčinou vymírání. Dokonce se objevily zprávy o konkrétním rozpadu planetky 298 Baptistina, který se odehrál před 160 miliony lety. Část vědců se domnívá, že fragmenty této planetky dopadly po mnoha milionech let na Zemi (kde vytvořili kráter Chicxulub) a na Měsíc, kde vytvořily kráter Tycho. Kráter Chicxulub se nachází na pobřeží poloostrova Yucatán v Mexiku (u města Chicxulub, podle kterého je pojmenován) a časově mu přibližně odpovídá období, kdy došlo k vymírání. Někteří vědci však nepovažují kráter Chicxulub za příčinu vymírání na konci křídy. Komplexní kráter Chicxulub je oválného tvaru a jeho průměr činí přibližně 180 km. Asteroid o hmotnosti kolem 8 bilionů tun a objemu zhruba 2600 km³ dopadl do mělkého oceánu a pravděpodobně tedy způsobil silné tsunami (jak naznačují i důkazy z karibského a severoamerického pobřeží, kde byly nalezeny zbytky vyplavené vegetace a hornin z tehdejšího břehu).\n\nZe stejné doby je však známo více kráterů než jen Chicxulub v Mexiku. Tato skutečnost proto naznačuje, že by příčinou vymírání mohlo být několik asteroidů, které dopadly na Zemi v krátkém sledu za sebou, pravděpodobně jako výsledek fragmentace planetky na několik částí (podobně například se srazily fragmenty z komety Shoemaker-Levy 9 s Jupiterem). Z kráterů tak přichází v úvahu kráter Boltyš (24 km v průměru, Ukrajina, stáří 65,17 ± 0,64 milionů let), případně kráter Silverpit (20 km, Severní moře, stáří 60–65 milionů let). Krátery vytvořené dalšími fragmenty planetky, které dopadly do tehdejšího oceánu Tethys, by se do současnosti nemusely dochovat, protože je patrně přikryly různé tektonické pohyby, které se v této oblasti od té doby udály (např. drift indické desky). Až do počátku 90. let. minulého století byl za možného viníka události K-Pg označován podstatně menší kráter Manson, nacházející se ve státě Iowa v USA. Pozdější datování však tento 38 kilometrů široký kráter jako možného původce katastrofy z konce křídy vyloučilo, protože je asi o 8 milionů let starší.\n\nNásledkem dopadu kosmického tělesa by také byla mračna prachu, která by znemožnila přístup slunečního záření na zemský povrch po dobu až jednoho roku. Mohlo by též vést k tomu, že by se do stratosféry dostaly kapénky kyseliny sírové, což by o 10–20 % dále omezilo dopadající sluneční záření na povrchu zemském, a to přibližně na deset let. Po tak dlouhém období by pravděpodobně došlo k drastickému poškození vegetace závislé na fotosyntéze, ale i mořského fytoplanktonu. Následně by na to doplatily druhy spadající do potravního řetězce, ale pravděpodobně vyjma detritovorů, protože detritu je po určitou dobu na zemském povrchu dostatečná zásoba. Podle další teorie mohly vymírání v mořích a oceánech způsobit globální \"koberce\" vodního květu, způsobené přemnoženými řasami a sinicemi. Ty vznikly z důvodu obohacení povrchových vodstev prvkem dusíkem po dopadu asteroidu.\n\nPři dopadu byly do zemské atmosféry vyvrženy velké kusy hornin, včetně asi 200 000 kubických kilometrů horniny ze dna budoucího Mexického zálivu. Ty by při zpětném průletu atmosférou vyvolaly silnou tepelnou vlnu a velmi intenzivní infračervené záření s délkou trvání několika hodin. To by mohlo zabít všechny organismy tomuto záření vystavené a navíc způsobit celosvětové ohňové bouře. Ty by také rozdmýchával vysoký obsah kyslíku v ovzduší v pozdní křídě. Navíc by požár mohl způsobit nárůst koncentrace oxidu uhličitého v ovzduší a tím silný skleníkový efekt, který by mohl způsobit další vlnu vymírání těch skupin organismů, které první fáze přežily.\n\nPo dopadu kosmického tělesa by mohlo do určité míry dojít i ke vzniku kyselého deště. To však závisí na tom, na jaký geologický podklad planetka dopadla. Některé studie však naznačují, že tento efekt příliš silný nebyl a trval přibližně 12 let. Kyselost by totiž byla neutralizována prostředím a ani organismy, které jsou ke kyselým látkám citlivé (např. žáby), nebyly v průběhu křídového vymírání nijak zvlášť postiženy. Diskutuje se také možnost, že k vymírání přispěl nástup tzv. nukleární zimy po dopadu. Mračna kyseliny sírové zřejmě vytvořila efektivní zaclonění slunečního záření a po dopadu tak následovaly několik let trvající silné mrazy (globální teplota poklesla v průměru až o 26 °C na dobu 3 až 16 let).\n\nTeorie dopadu asteroidu by mohla vysvětlit jen takové vymírání, které by proběhlo ve velmi krátkém časovém období, protože následná mračna kouře a aerosoly kyseliny sírové by se intenzivně projevily již během deseti let po dopadu. Na Antarktidě byly objeveny doklady o anomální změně v globálním cyklu síry, následující období přibližně 320 tisíc let po dopadu asteroidu Chicxulub.\n\nAvšak biodiverzita neptačích dinosaurů i ptakoještěrů se možná výrazně snížila již před koncem křídy, ačkoliv o tom máme doklady jen z některých lokalit, nikoliv celosvětově. Podle některých vědeckých studií byl dopad pro tehdejší biosféru velmi smolný a nešťastný, protože asteroid se \"trefil\" do pouhých 13 % zemského povrchu s vysokým obsahem uhlovodíků a síry, které po vzedmutí vytvořily neprostupnou clonu proti slunečnímu záření a vyvolaly celosvětové drastické ochlazení (které mohlo být hlavní příčinou vymírání). Pokud by asteroid dopadl do zbylých 87 % povrchu planety, nemusely být následky tak katastrofální. \n\nDopad tělesa měl devastující účinky na široké okolí, přibližně do vzdálenosti 1500 kilometrů od epicentra byla míra destrukce takřka totální. Vzdálenější lokality, jako bylo území současné České republiky, které se tehdy nacházelo ve vzdálenosti asi 6000 kilometrů od místa dopadu, nebylo touto událostí přímo zdevastováno (nicméně zdejší ekosystémy neunikly projevům devastace dlouhodobějšího rázu - impaktní tmě a zimě, změnám klimatu apod.). Některé výzkumy dále ukazují, že po dopadu se mohly na mnoha místech v oceánech vytvořit oblasti s výraznou anoxií (nedostatkem kyslíku), které se významně podepsaly na vymírání mořských organismů. Prokázaný je také vznik globální megatsunami, související přímo s dopadem planetky. O přímých následcích dopadu řádově v minutách až hodinách po události vypovídá unikátní paleontologická lokalita zvaná \"Tanis\", objevená na území Severní Dakoty a zkoumaná od roku 2012. První vědecká studie o této lokalitě však byla oficiálně zveřejněna až v roce 2019.\n\nVědecká studie publikovaná v říjnu roku 2019 dokládá, že hlavním destruktivním mechanismem impaktu mohlo být velmi rychlé a zároveň relativně dlouhodobé okyselení (acidifikace) světových moří a oceánů, vedoucí ke globálnímu ekologickému kolapsu.\n\nDalší hypotéza, která se v souvislosti s vymíráním na hranici křída-terciér objevuje, je vlna mohutného vulkanismu. Ačkoliv se média obvykle o této teorii nezmiňují a favorizují dopad asteroidu, u části vědců má tento názor podporu. Konkrétně bylo zjištěno, že na konci křídy probíhala silná sopečná činnost v Dekánské plošině v Indii, jíž vznikly tzv. Dekánské trapy. Ještě v nedávné minulosti (před rokem 2000) se obvykle tato hypotéza spojovala s myšlenkou postupného, graduálního vymírání, protože se předpokládalo, že tyto erupce začaly již před 68 miliony lety a trvaly asi dva miliony let. V poslední době se ale ukazuje, že mohutný vulkanismus probíhal v časovém rámci 800 000 let kolem rozhraní K-T, čímž se vulkanismus jako vysvětlení staví do lepšího světla. Dopad asteroidu mohl vulkanismus zintenzivnit.\n\nErupce v Dekánské plošině mohly působit na tehdejší život různými způsoby. Mohly vést k masivnímu uvolnění prachových částic do vzduchu, stejně jako ke vzniku sirnatých aerosolů. Obě by způsobily zamezení přístupu slunečního záření a tím snížení schopnosti zelených rostlin fotosyntetizovat. Navíc by vulkanismus způsobil vysoké emise oxidu uhličitého a masivní skleníkový efekt. Vulkanismus by mohl podle vulkanologů vést i ke vzniku zmíněné iridiové vrstvy. V roce 2015 byla publikována vědecká studie, jejímž závěrem je tvrzení, že dopad asteroidu Chicxulub mohl uvést indické sopky takříkajíc \"do chodu\", resp. že obě události spolu příčinně souvisejí. Dekánské trapy jsou dnes vnímány jako doklad o enormně silné výlevné vulkanické činnosti před 66 miliony let, zřejmě však nejsou hlavní příčinou vymírání na konci křídy.\n\nNa základě novějších výzkumů souvisejících s měřením obsahu plynů v atmosféře v průběhu přelomu křídy a paleogénu je možné konstatovat, že sopečná činnost v Indii neměla při vymírání K-Pg hlavní úlohu. Dominantním činitelem byl v tomto případě právě dopad planetky Chicxulub, zatímco enormní vulkanická činnost v Indii měla pouze jakousi \"podpůrnou roli\".\n\nExistují silné důkazy, že na konci křídy (v období maastrichtu) došlo ke značnému poklesu hladiny světového oceánu, více než v jakékoliv jiné fázi druhohor. Některé horninové profily z tohoto období ukazují, že zatímco nejhlubší vrstva pochází ze dna moře, další vrstva směrem nahoru je již pobřežní a konečně třetí, svrchní vrstva je suchozemská a pochází z pevniny. Protože nedošlo k deformaci a posunu geologických vrstev, znamená to, že došlo k regresi, tedy poklesu hladiny moře. Ačkoliv vědci nemají v rukou důkazy pro příčinu tohoto poklesu, obvykle se akceptuje teorie, že došlo ke snížení tektonické aktivity středooceánských hřbetů a ty tak pod svou vlastní vahou poklesly.\n\nSilné snížení hladiny by zřejmě vedlo ke snížení plochy kontinentálního šelfu, která je mimořádně druhově bohatá. Tím je možné částečně odůvodnit vymírání mořských druhů. Některé studie však tvrdí, že tyto změny by nebyly schopné způsobit například tak výrazné vymírání amonitů. Dále by však mohlo snížení hladiny vyvolat klimatickou změnu, protože by byly narušeny pravidelné směry větrů a oceánských proudů, a protože by se snížilo albedo (míra odrazivosti) zemského povrchu a tím by se zvýšila teplota. Rovněž by zřejmě došlo k vyschnutí tzv. epikontinentálních moří, tedy moří, sahajících hluboko dovnitř pevniny (např. křídové moře v Severní Americe, anglicky „Western Interior Seaway“). Ztráta těchto vodních ploch znamenala opět likvidaci pobřežních ekosystémů bohatých na život. Dalším, v tomto případě na první pohled paradoxním důsledkem bylo zvětšení sladkovodních ploch, protože vodě trvalo déle, než se z kontinentu dostala do moře. Tato změna byla na jednu stranu prospěšná pro sladkovodní obratlovce, ale pro mořské, kteří preferují slanou vodu, to mohlo znamenat jistý problém (např. žraloci).\n\nJ. David Archibald a David E. Fastovsky se zamýšleli nad hypotézou, zda vymírání nemohlo být způsobeno vulkanismem, dopadem asteroidu a snížením hladiny moře, a to zároveň. Suchozemská i mořská společenstva by byla postižena změnami v jejich životním prostředí, případně jeho úplným zánikem. Dinosauři byli zasaženi nejprve, protože byli v té době největšími obratlovci na Zemi. Vulkanismus mohl způsobit ochlazení a vyschnutí rozsáhlých oblastí na zemi. Následně mohl ještě například dopadnout asteroid, čímž rostliny a fytoplankton ztratili zdroj slunečního záření (prašná oblaka a podobně). Výhodou takové hypotézy je, že podle některých vědců by nedokázala jediná událost způsobit tak rozsáhlé vymírání, případně by nevymřelo tak specifické spektrum organismů.\n\nNa počátku 70. let 20. století se objevila domněnka, že dinosaury mohla vyhubit také exploze blízké supernovy (v podstatě monstrózní výbuch masivní hvězdy, odvrhující svoji plynovou obálku do okolního prostoru). Ta by potom zaplavila Zemi smrtonosnou radiací, která mohla vyvolat hromadné vymírání. S hypotézou přišel jako první kanadský paleontolog Dale Russell, později na něj navázali i někteří astronomové (kteří spatřovali pozůstatky této exploze v podobě tzv. Gouldova pásu). Dnes je ale tato hypotéza již vyvrácena, zejména proto, že ve vzorcích hornin z přelomu křídy a paleocénu nebylo objeveno žádné obohacení izotopem plutonia 244. S tímto zjištěním přišel již Luis Alvarez, jeden z autorů původní studie o dopadu planetky z roku 1980.\n\nV minulosti dlouho panoval názor o nevyhnutelnosti vyhynutí, považující dinosaury nejprve za omyly přírody předurčené k vymření, později vystřídán poněkud mírnější variantou předpokládající, že evoluce dinosaurů, tvořící stále obludnější tvory (dojem vzniklý z nezvyklých tvarů v nadměrných velikostech v porovnání se současnou faunou), se dostala do slepé uličky a vyhynutí tak bylo jediný možný důsledek.\n\nTyto staré teorie vyplývaly z několika v současnosti překonaných předpokladů, které byly postupně novými objevy zpochybněny a vyvráceny. V prvé řadě byli dinosauři považováni za primitivní tvory, což je tvrzení při nejlepší vůli kontroverzní. Vzhledem k době, po jakou úspěšně tvořili dominantní suchozemskou životní formu, je třeba tvrzení o jejich primitivnosti v mnohém přeformulovat.\n\nZákladními předpoklady, ovlivňující hodnocení dinosaurů i jejich vyhynutí, byly představy studenokrevných, pomalých a tupých plazů, kteří se pohybovali na nohách vybočených do stran jako ještěrky, a kteří často žili v bažinách a v jezerech, kde jim voda pomáhala nadnášet jejich obří těla. Tato představa jen podporovala obludnou primitivnost dinosaurů, stavíc je do role přerostlých ještěrek. Mnoho známých fosílií představovaly mohutné sauropody s jejich malými lebkami. Dojmy z tohoto značného nepoměru těla a mozku, navíc spolu s křížovými výdutěmi v páteři, mylně interpretovanými jako druhý mozek, byly generalizovány na celou skupinu. Současné výzkumy však naopak naznačují, že se jednalo o velmi aktivní tvory, kteří toho mají s plazy společného mnohem méně a i jejich teplokrevnost vystoupila ze stínu opovrhované fantaskní teorie do role široce přijímaného předpokladu, přinejmenším pro teropodní dinosaury, živící se aktivním lovem. A stejně tak řada zástupců tohoto podřádu má k tuposti nejenom daleko, ale naopak je dokonce jejich inteligence podkladem pro spekulace o možnosti evoluce inteligentního dinosauroida, který by se byl býval mohl vyvinout, kdyby dinosauři byli bývali nevyhynuli.\n\nDalším mylným předpokladem bylo přesvědčení, že savci se objevili až po vyhynutí dinosaurů, či že se objevili krátce před tím a svojí evoluční \"nadřazeností\" se stali spolučinitelem jejich konečného vymizení. Tento mylný předpoklad byl způsoben skutečností, že druhohorní savci byli jen drobní tvorové, zanechávající po sobě jen velmi křehké pozůstatky. Dlouhou dobu tedy byli nejstaršími známými savci až druhy z počátku kenozoika, kdy se objevily jejich větší formy. Toto přesvědčení však padlo s prvními nálezy druhohorních savců. V současnosti je dokonce zřejmé, že savci se vyvinuli již v průběhu svrchního triasu, tedy ve stejnou dobu jako dinosauři. Obě skupiny při tom ve svých raných formách nabývaly shodně nevelkých rozměrů. Následující vývoj však vedl k dominantním dinosaurům a drobným nočním savcům. I tato skutečnost staví teorii o primitivnosti dinosaurů do jiného světla a naopak naznačuje, že v některých aspektech museli dinosauři své savčí konkurenty předčit.\n\nV současnosti je zároveň bráno jako prokázaný fakt, že dinosauři jsou přímými předky ptáků. Tento jejich vzájemný vztah spolu se skutečností, že ptáci se vyvinuli a jsou chápáni jako samostatná skupina již v průběhu jury, jen dále podporuje představu dinosaurů coby aktivních a teplokrevných tvorů. Další důkaz jejich aktivnosti byl objeven v souvislosti s výzkumy permského vymírání, během něhož došlo k dramatickému snížení obsahu kyslíku, spolu se studiem struktury kostí dinosaurů, které naznačují, že vzdušné vaky, součást vysoce výkonného ptačího dýchacího systému, jsou ve skutečnosti dinosauřím dědictvím. Tento dýchací systém se pravděpodobně vyvinul jako adaptace na nízkou hladinu kyslíku v triasu a je i odpovědí na otázku, čím dinosauři předčili savce. Systém vzdušných vaků je až 3× efektivnější dýchání než savčí, přinášející více kyslíku a tedy i energie pro organismus. U předků savců se v reakci na snížený obsah kyslíku na přelomu permu a triasu vyvinula bránice podporující dýchání a zvětšující objem vzduchu, které jsou plíce při nádechu schopny pojmout. Systém vzdušných vaků ji však efektivností předčí.\n\nV uplynulých několika desetiletích také nové nálezy a poznatky definitivně smetly ze stolu gradualistický pohled na evoluci, tedy představu, že evoluce plynule směřovala ke složitějším a dokonalejším formám a vymírání druhů či celých skupiny bylo vnímáno jako něco, co na evoluci samotnou nemělo takřka žádný vliv a co se dělo spíše v pozadí. I tento gradualistický pohled na evoluci dlouho ovlivňoval teorie o vymření dinosaurů, vyplývající z toho prostého faktu, že prostě vyhynout museli, aby evoluce mohla dále gradovat k \"vyspělejším\" savcům. Dnes již ale víme, že každé z vymírání, včetně tohoto, které je navíc i řazeno k pěti největším, dramaticky ovlivnilo evoluci a vždy znamenalo zásadní obrat v jejím dosavadním směřování.\n\nCož znamená, že nebýt tohoto vymírání, savci by vůbec nemuseli dostat možnost vystoupit z role hlodavcům podobných nočních tvorů, o vývoji primátů a člověka ani nemluvě. Naopak by nadále pokračovala evoluce dalším vývojem nových druhů dinosaurů a ostatních diapsidních vládců planety, zatímco savci by nadále byly jen nevelkými tvory. Největší revoluce by se dočkal vzdušný prostor, kde již před koncem třídy jsou znatelné náznaky postupného vytlačování pterosaurů ptáky.\n\nTak jak postupně padaly tyto mylné představy o dinosaurech, byla představa k zániku odsouzených omylů přírody, slepé vývojové větve a tupých plazů, které při střetu se savci nemohlo čekat než vymření, čím dál neudržitelnější a bylo čím dále tím jasnější, že zde musela svoji roli sehrát nějaká zásadní událost.\n\nObjevovaly se teorie pandemického rozšíření choroby, která vyhubila dinosaury napříč všemi kontinenty a zanechala planetu napospas savcům a ptákům. Chybí však vysvětlení, jaká choroba by napadala všechny dinosaury, od výlučně býložravých po výlučně masožravé, tedy poměrně širokou škálu tvorů různých způsobů života, a nechala netknuté nejenom savce, ale i dinosaurům velmi blízce příbuzné ptáky.\n\nDalší teorie se opírala o rozšíření nově se objevujících krytosemenných rostlin, které vznikly až v průběhu druhohor. Tato teorie předpokládala, že úspěšně se šířící kvetoucí rostliny vytlačovaly nahosemenné rostliny, které tvořily hlavní zdroj potravy býložravých dinosaurů, kteří se jen obtížně přizpůsobovali nové stravě. Jejich následný úbytek řetězovitě postihl i dravé dinosaury až se celý dinosauří ekosystém, stojící na ustupujících nahosemenných rostlinách, zhroutil a dinosauři vyhynuli. Této teorii nahrává i tzv. třímetrová mezera. Tou je míněna zhruba tři metry mocná vrstva sedimentů pod iridiovou vrstvou, tedy sedimenty zachycující poslední desetitisíce let druhohor před asteroidem, v níž nebyly nalezeny takřka žádné dinosauří fosílie, což by mohlo naznačovat, že dinosauři vyhynuli ještě před koncem druhohor (tato mezera však byla již několikrát \"porušena\" novými objevy). Proti této teorii ovšem hovoří skutečnost, že krytosemenné rostliny existují již v rané křídě, tedy několik desítek milionů let před koncem druhohor, během kterých dinosauři nadále prosperovali a vyvíjeli se. V nové podobě se tato teorie objevila v roce 2018. Podle ní nebyli býložraví dinosauři schopni vypěstovat si naučenou averzi vůči toxickým rostlinám, což výrazně oslabilo jejich počty i biodiverzitu.\n\nObjevily se i teorie o dopadu asteroidu, ale ty byly dlouhou dobu odmítány jako fantaskní. Jako jeden z prvních s ní vystoupil americký paleontolog M. W. De Laubenfels v roce 1956. Celosvětová přítomnost iridiové vrstvy a následné objevení kráteru však z asteroidu učinily nezpochybnitelný fakt, byť míra jeho vlivu na vymírání je dosud otázkou spekulací. Objevily se předpoklady o vulkanismu, které dodnes mají v teoriích své místo (viz Dekánská plošina), byť již nikoliv samostatně, ale jako událost, která se v geologicky krátkém úseku setkala s dopadem asteroidu, čímž by obě události v součinu měly mnohem drtivější dopad, než samostatně.\n\nDalší trhlina celá řady v současnosti zastaralých a překonaných předpokladů a teorií tkví v tom, že se většinou zaměřovaly pouze na vyhynutí dinosaurů. Ti ale nebyli zdaleka jedinou skupinou, kterou potkalo vyhynutí. Z planety vymizeli také všichni zbývající pterosauři, kteří jsou občas mylně pokládáni za dinosaury, vyhynuli mosasauridi, plesiosauridi, ichtyosauři a vyhynuli například i amoniti a belemniti, do té doby poměrně úspěšné skupiny hlavonožců.\n\nTéma vyhynutí dinosaurů a dalších organismů na konci křídy bylo mnohokrát zpracováno i v literatuře typu beletrie. Příkladem může být román \"Vesmírné koráby\" sovětského paleontologa Ivana Antonoviče Jefremova z roku 1949. V české literatuře byla o tomto tématu publikována například kniha \"Poslední dny dinosaurů\" z roku 2016 od Vladimíra Sochy.\n\n\n\n"}
{"id": "401035", "url": "https://cs.wikipedia.org/wiki?curid=401035", "title": "Edmund Beaufort (1. vévoda ze Somersetu)", "text": "Edmund Beaufort (1. vévoda ze Somersetu)\n\nEdmund Beaufort, 1. vévoda ze Somersetu (1406 – 22. květen 1455), občas označovaný i jako 2. vévoda ze Somersetu, byl anglický šlechtic a významná postava války růží i stoleté války.\n\nEdmund Beaufort pocházel z rodu Beaufortů a byl čtvrtým synem Jana Beauforta, 1. hraběte ze Somersetu a Markéty Hollandové. Prarodiči z otcovy strany byli Jan z Gentu, vévoda z Lancasteru a Kateřina Swynfordová. Prarodiče ze strany matky byli Thomas Holland a Alice Fitzalanová, dcera Richarda Fitzalana a Eleanor z Lancasteru.\n\nJako mladý muž byl po bitvě u Baugne v letech 1420 až 1427 zajat a vězněn. Roku 1431 se stal velitelem anglických vojsk ve Francii. Poté co roku 1436 dobyl zpět Harfleur, byl jmenován rytířem podvazkového řádu. Po několika dalších úspěších byl roku 1442 jmenován hrabětem z Dorsetu a příští rok markýzem z Dorsetu. Následující rok zdědil po svém starším bratru Johnovi titul hraběte ze Somersetu. V době pětiletého příměří v letech 1444 – 1449 zastával funkci správce Francie.\n\nI když byl hlavním představitelem početné rodiny, cena jeho pozemků byla si jen 300 liber. Naopak jeho soupeř Richard, vévoda z Yorku vlastnil panství ceněné na 5800 liber. Snaha krále Jindřicha VI. kompenzovat tento nepoměr přidělením úřadů vynášejících asi 3000 liber ročně pouze zvyšovala závist a přispívala k napětí mezi ním a Richardem z Yorku. Další spor s Richardem Neville, hrabětem z Warwicku o práva na lordství Glamorgan a Morgannwg zřejmě Warwicka nasměřovaly do tábora spojenců Richarda z Yorku.\n\nJeho vojenské neúspěchy se staly terčem kritky jeho nepřátel a poté co roku 1449 vypukla válka ztratil Somerset další území. V létě roku 1450 byla anglická území v severní Francii ztracena a válečný střet se přesunul do Gaskoňska na jihu Francie. I zde byly snahy angličanů neúspěšné a roku 1453 ztratili i tuto državu. Somersetova porážka u Kastiliónu zhatila všechny jeho naděje.\n\nSomerset od roku 1431 soustřeďoval ve svých rukách téměř veškerou moc. Poté co král Jindřich utrpěl záchvat duševní choroby byl jmenován Richard z Yorku jeho protektorem. Nechal Somerseta uvěznit v Toweru a kdyby se král Jindřich na počátku roku 1455 nezotavil, možná by ho nechal i popravit. Jindřich odvolal Richarda z jeho funkcí a vrátil je do rukou Somerseta a pod vlivem své manželky Markéty připravoval Richardovo obvinění ze zrady. Ten zareagoval tak, že v květnu roku 1455 shromáždil vojsko a utkal se s královým a Somersetovým vojskem v první bitvě u St Albans, která zahájila války růží. Somerset byl zabit v poslední divoké potyčce bitvy v domě kde hledal útočiště.\n"}
{"id": "401042", "url": "https://cs.wikipedia.org/wiki?curid=401042", "title": "Transportní paleta", "text": "Transportní paleta\n\nTransportní paleta nebo také jen paleta je plochá konstrukce používaná pro transport stohovatelného zboží. Důvodem pro používání palet je dokonalejší využití ložné plochy nákladních automobilů, železničních nákladních vozů i plochy skladů. Samozřejmostí je výrazné urychlení překládky zboží během dopravy od výrobce ke spotřebiteli. Řadu typů palet je možné stohovat na sebe a všechny palety je možné ukládat do výškových regálů. Důležité při ukládání materiálu na palety je dostatečné zajištění materiálu proti spadnutí. Běžně se provádí ovinutím průtažnou (stretch) fólií nebo zavařením do teplem smrštitelné fólie. Zboží, které to umožňuje, se zajišťuje zapáskováním ocelovou nebo plastovou páskou. To platí hlavně pro stavební materiál (cihly) nebo plošné materiály (plech).\n\nPalety mají čelní a boční otvory, které umožňují nabrat paletu nízkozdvižným (paletovacím) vozíkem, nebo vidlicovým nakladačem (vysokozdvižným vozíkem). Většina palet je sbitá z dřevěných latí a hranolků, používají se také palety z plastu nebo plechu.\n\nJe třeba rozlišovat mezi jednocestnými (jednorázovými) a vratnými paletami. Jednorázové palety jsou levné a nemají velkou životnost. Zpravidla zůstávají u příjemce zboží, který je zlikviduje. Vratné palety jsou na rozdíl od jednorázových konstruované jako stabilní, trvanlivé výrobky. V Česku je velmi rozšířená takzvaná europaleta, všeobecně používaná v logistice zboží. Tyto palety se po složení zboží vracejí přepravci, nebo se vyměňuje naložená paleta za prázdnou.\n\nMimo ploché palety existují i další typy. Ohradové palety z ocelového plechu mají půdorys klasické europalety, ale pevné sloupky v rozích a stěny ze silného ocelového plechu. I naplněné je možné je stohovat v několika vrstvách. Používají se především pro mezioperační přepravu kovových polotovarů uvnitř průmyslových areálů, případně mezi kooperujícími firmami. Obdobné, se stěnami z kovového pletiva jsou klecové palety pro přepravu textilu nebo plastových výlisků. Paletou se také někdy nazývá upínací přípravek, ve kterém postupuje členitý výrobek výrobní linkou (tzv. technologická paleta u výrobních systémů). Například mezi několika obráběcími stroji nebo montážními pracovišti.\n\nOhradové palety jsou oproti běžným paletám vybaveny bočnicemi z plného nebo odlehčeného materiálu. Bočnice bývají skládací nebo odnímatelné pro možnost stohování prázdných palet.\n\n"}
{"id": "401045", "url": "https://cs.wikipedia.org/wiki?curid=401045", "title": "Tereza Engelová", "text": "Tereza Engelová\n\nTereza Engelová (* 1976, Praha) je česká novinářka a moderátorka.\n\nVystudovala žurnalistiku na Fakultě sociálních věd Univerzity Karlovy. Od roku 2000 externě spolupracovala s Českou televizí a od roku 2002 byla redaktorkou, moderátorkou a editorkou zahraničního zpravodajství ČT. Po studiích dokumentárního filmu ve Velké Británii, pobývala od podzimu 2007 do dubna 2009 v Pákistánu. Na ženské univerzitě v Ráwalpindí vedla kursy žurnalistiky a dokumentárního filmu. Své postřehy ze života v této zemi publikovala na svém blogu, v minulosti působila jako dopisovatelka pro týdeník Respekt, deník Hospodářské noviny, portál Aktuálně.cz či Český rozhlas, po návratu do České republiky se přidala k týmu dnes již zaniklé privátní zpravodajské stanice Z1, kde moderovala zpravodajství.\nV roce 2018 obdržela Novinářskou cenu v kategorii \"Nejlepší reportáž\", a to za sérii odvážných reportáží z konflikty zmítané východní Ukrajiny. V současnosti působí jako redaktorka nezávislého zpravodajského webu HlídacíPes.org.\n\n"}
{"id": "401050", "url": "https://cs.wikipedia.org/wiki?curid=401050", "title": "Cíl (časopis)", "text": "Cíl (časopis)\n\nCíl byl československý časopis, šlo o socialistický týdeník pro kulturu a politiku.\n\nKulturně-politický týdeník vydávaný Československou stranou sociálně-demokratickou po druhé světové válce v Praze. Navazoval na tradici kulturně-politických týdeníků a revue, jakými byly např. Nová Svoboda či časopis Útok. První číslo vyšlo 21.10.1945. Vycházel do března 1948, kdy byl definitivně zastaven. Celkem vycházel po necelé čtyři roky. 1945–1948. Časopis řídili: Bohuslav Kratochvíl a Karel Šourek. Redakční kruh byl sestaven z těchto osobností: Vilém Bernard, Evžen Erban; Jiří Fischer; Jiří Hájek; Jaroslav Havelka; Jaroslav Mecer; Bohumír Šmytl; František Kraus; Vladimír Meissner; Ladislav Pičman; Blažej Vilém.\n\nČlánky a politická publicistika byly věnovány vnitropolitické situaci v tehdejším Československu a politickým programům sociálně-demokratických stran ve Střední a Západní Evropě (1946–1947). Na stránkách časopisu probíhala i vnitřní debata, jakým směrem se má tehdejší sociální demokracie vydat. Byly zveřejněny informace o politice Labour Party ve Velké Británii a francouzské socialistické strany. Výtvarnému umění se pravidelně věnoval Karel Šourek, do filmové rubriky pravidelně přispívali Jan Kučera, který používal pseudonymu: Kinographicus, Jaroslav Brož aj. O divadelní tvorbě do Cíle pravidelně psala např. Olga Srbová. Za redakci odpovídal Jaroslav Mercer. Tiskl Cíl – Tiskařské a nakladatelské podniky – pobočný závod VII, v ulici Františka Zemana - VII.\n\n\n\n"}
{"id": "401051", "url": "https://cs.wikipedia.org/wiki?curid=401051", "title": "James Dens Maia da Silva", "text": "James Dens Maia da Silva\n\nJames Dens Maia da Silva (* 14. srpna 1986, Curitiba, Brazílie) je bývalý brazilský fotbalový záložník či obránce.\n\nNa jaře 2009 přišel do Slavie z brazilského klubu Malucelli. Do konce sezony však neodehrál ani jeden zápas a v létě byl dokonce přeřazen do B-týmu. Příliš šancí nedostal ani na podzim 2009 a tak více příležitostí dostal až na jaře 2010 při příchodu trenéra Františka Cipra. Podával dobré výkony, v létě toho roku se však k týmu vrátil trenér Karel Jarolím, pod kterým před tím Dens nedostával šance a tak se již nevrátil z dovolené v Brazílii, na které byl a byl z kádru vyřazen. V létě 2010 přestoupil do chorvatského NK Záhřeb. V létě 2011 odešel zadarmo do kádru chrovatského vicemistra Hajduku Split. V létě 2012 pak chorvatskou ligu opustil a odešel na Kypr do prvoligového celku Alki Larnaka.\n\nV sezoně 2008/09 získal se Slavií mistrovský titul.\n\n"}
{"id": "401053", "url": "https://cs.wikipedia.org/wiki?curid=401053", "title": "Tacitus (císař)", "text": "Tacitus (císař)\n\nMarcus Claudius Tacitus (kolem 200 – červenec 276 Tyana) byl římský císař vládnoucí v letech 275–276. Byl posledním panovníkem ve 3. století, při jehož volbě hrál jistou roli senát. Jeho řazení k vojenským císařům platí proto jen zčásti.\n\nTacitův původ a kariéru před nástupem na trůn lze jen velmi obtížně zrekonstruovat. Podle dnešních názorů se zdá, že měl kořeny v Podunají, byl spíše vojenským činitelem než civilistou a že ho do senátu přijali teprve v pokročilém věku. Jisté je, že někdy před rokem 275 zastával funkci dodatečně zvoleného konzula (\"consul suffectus\") a v rámci senátu si získal významné postavení (snad dokonce pozici prvního muže senátu, \"princeps senatus\"). Jeho ztotožňování s Aulem Caecinou Tacitem, řádným konzulem z roku 273, se dnes obecně nepřijímá.\n\nO Tacitově manželsví hovoří pouze jeden vysoce problematický pramen, aniž by ovšem uváděl manželčino jméno. Spolu s údajem o vícero synech, které prý císař měl, je tato informace považována za fikci. Z příbuzných je jednoznačně doložen pouze Tacitův nevlastní bratr Florianus.\n\nPo násilné smrti císaře Aureliana, který po sobě nezanechal žádné dědice, nebyl nikdo z armádních představitelů v pozici, aby mohl usilovat o následnictví. Vliv senátu natolik upadl, že bez souhlasu vojska nemohli nástupce ustanovit ani v Římě, a tak nastala kuriózní situace: špičky armády se obrátily na senátory, aby jmenovali nového císaře, ti to odmítli a delegovali právo volby zpět na armádu. Mezitím v říši fakticky vládla vdova po Aurelianovi, Ulpia Severina, pro niž se ve všech provinciích razily mince.\n\nMezi vojskem a senátem došlo nakonec ke kompromisu a za císaře byl prohlášen bývalý konzul Tacitus, od něhož se dalo očekávat, že bude vůči senátu příznivě nakloněn. V době své volby se nový císař nacházel v Kampánii, odkud se ihned odebral do Říma. Zprávy antických spisovatelů, že mezi Aurelianovou smrtí a proklamací Tacitovou uběhlo půl roku, jsou nesprávné – ve skutečnosti šlo maximálně o dva měsíce (září / říjen – listopad / prosinec 275).\n\nJedním z prvních kroků císaře Tacita bylo jmenování bratra Floriana prefektem pretoriánů a potrestání vrahů předchozího vladaře Aureliana – ten byl zároveň prohlášen za boha. Podle očekávání se Tacitus choval s respektem vůči senátu, na reálné mocenské poměry ve 3. století to však žádný vliv nemělo. Tvrzení Historie Augusty, že senát vystupoval za Tacita opět samostatně a že odmítal některé císařovy návrhy, je moderními historiky pokládáno za fikci.\n\nCísař, který 1. ledna 276 nastoupil svůj řádný konzulát, musel brzy poté vytáhnout do boje. Gótové spolu s Heruly pustošili od podzimu maloasijské provincie, především Pontus, Kappadokii a Kilikii, a Tacitus byl nucen proti nim zasáhnout. Podle Historie Augusty se ozbrojenci obou etnik měli původně zúčastnit Aurelianovy výpravy proti Peršanům a k loupení se odhodlali až pod dojmem následného bezvládí. Zonaras a Synkellos naopak hovoří o tom, že Aurelianus chystal válku proti Gótům, nikoli proti Peršanům, což by znamenalo, že Tacitus jen realizoval záměry svého předchůdce.\n\nV pramenech se neuvádí, kde došlo k bitvě mezi Římany a Germány, znám je pouze výsledek – vítězství císařských vojsk. Na zpáteční cestě do Říma pak Tacita v kappadocké Tyaně nečekaně zavraždili. Motivem pachatelů byl údajně strach, že se Tacitus bude mstít za nedávnou vraždu svého příbuzného Maximina, místodržitele Sýrie.\n\n\n"}
{"id": "401068", "url": "https://cs.wikipedia.org/wiki?curid=401068", "title": "Wilfried Paulsen", "text": "Wilfried Paulsen\n\nWilfried Paulsen (31. července 1828, (Blomberg – 6. února 1901, tamtéž) byl německý šachový mistr, starší bratr jiného německého šachisty Louise Paulsena.\n\nWilfried Paulsen byl povoláním zemědělec, nebyl šachovým profesionálem a hrál především na regionálních německých turnajích.\n"}
{"id": "401069", "url": "https://cs.wikipedia.org/wiki?curid=401069", "title": "Woomera Missile Range", "text": "Woomera Missile Range\n\nWoomera Missile Range je nepříliš využívaná základna (a kosmodrom) určená především pro zkoušky raket v jižní části Austrálie. Dvakrát odtud startovaly rakety s družicí na oběžnou dráhu Země. V systému značení kosmodromů má přidělenou zkratku WO.\n\nSpojené království (Velká Británie) zřídilo v jižní části Austrálie v roce 1946 raketovou základnu. Na základě dohody s australskou vládou zde byly testovány vyvíjené rakety středního a dalekého doletu.\n\nZákladna se nachází poblíž městečka Woomera (proto zkratka WO) v jižní Austrálii. Krajina je pouštního charakteru, rozloha vč.střeleckého sektoru činí přibližně 127 000 km, samotné startovací komplexy jsou situovány mezi Hortovo a Cambellovo jezero.\n\nOd roku 1964 zde probíhaly zkoušky rakety Europa. Austrálie tuto raketovou střelnici využila pro kosmonautiku později, když odtud v listopadu 1967 vypustila svou první družici WRESAT. Start se uskutečnil pomocí americké rakety Sparta, což byla varianta rakety Redstone. Také Spojené království odtud v říjnu 1971 vypustilo první družici X-3 Prospero. Prospero byla technologická družice a byla vynesena pomocí britské rakety Black Arrow. Poslední zkouška rakety Europa se zde uskutečnila 6. června 1970 a další testy byly přesunuty do Kourou (proběhl však jen jeden test a program byl zrušen). Vývoj rakety Black Arrow byl po roce 1971 také zastaven a základna přestala být pro starty kosmických nosných raket využívána.\n\nNyní je zde hlavně letecká základna pro australské vojenské letectvo a část pro komerční starty raket. Provozovatelem kosmodromu je Weapon Research Establishment (WRE).\n\n"}
{"id": "401070", "url": "https://cs.wikipedia.org/wiki?curid=401070", "title": "Klášter Saint-Michel de Cuxa", "text": "Klášter Saint-Michel de Cuxa\n\nPočátky stavby jsou datovány do poloviny 9. století, kdy zde byla postavena kaple věnovaná sv. Germanovi. Roku 878 silné záplavy na řece Têt zničily klášter \"San Andrés de Eixalada\" a místní mniši byli nuceni přijmout útočiště v okolí. V červnu roku 879 byl pro řeholníky založen klášter Saint-Michel de Cuxa a majetek nově založeného kláštera byl rozšířen o majetky zničeného předchůdce. Roku 974 byl za účasti pěti biskupů vysvěcen trojlodní klášterní kostel sv. Michala s pěti či sedmi apsidami. O čtyři roky později se do klášterního ústraní v Pyrenejích uchýlil benátský dóže Petr Orseolo společně s poustevníkem Marinusem a sv. Romualdem.\n\nRoku 1008 převzal opatský úřad biskup Oliba a započalo období největšího rozkvětu kláštera charakterizované mnoha stavebními úpravami.\nKřížová chodba s plastickými zvířecími hlavicemi sloupů pochází z 12. století a je pravděpodobné, že stejní sochaři pracovali i na jižní empoře a tribunách kláštera Serrabone.\n\n"}
{"id": "401074", "url": "https://cs.wikipedia.org/wiki?curid=401074", "title": "I. ČLTK Praha", "text": "I. ČLTK Praha\n\nI. ČLTK Praha (\"I. český lawn-tennis klub\") je český sportovní klub.\n\n"}
{"id": "401079", "url": "https://cs.wikipedia.org/wiki?curid=401079", "title": "Tomáš Houdek", "text": "Tomáš Houdek\n\nTomáš Houdek (* 30. března 1981, Třinec) je český hokejový hráč, hrající na pozici obránce. Většinu kariéry strávil v Třinci. Mezi jeho další působiště patří Hradec Králové, Prostějov, Opava, Praha, Olomouc, Zlín, Kladno, Ústí nad Labem, Vrchlabí, HC Kometa Brno a MsHK DOXXbet Žilina. Nyní působí v Olomouci.\n\n\n\n"}
{"id": "401080", "url": "https://cs.wikipedia.org/wiki?curid=401080", "title": "20th Century Studios", "text": "20th Century Studios\n\n20th Century Studios (dříve známé jako Twentieth Century Fox Film Corporation, Twentieth Century Fox, 20th Century Fox nebo jednoduše Fox) je americké filmové studio, které je vlastněno americkým mediálním konglomerátem The Walt Disney Company. Studio je řazeno mezi tzv. Velkou šestku filmových studií v Hollywoodu. Nachází se v oblasti Century City ve městě Los Angeles. Mezi lety 1984 a 2013 bylo studio vlastněno společností News Corporation, v letech 2013–2019 21st Century Fox.\n\nSoučástí 20th Century Fox je také televizní produkční společnost 20th Century Fox Television, jejíž součástí je distribuční syndikát 20th Century Fox Television a dceřiná společnost Fox 21 Television Studios. Od roku 1936 do roku 1942 byl součástí studia také rozhlas \"Twentieth Century Fox Presents\". 20th Century Fox je členem neziskové organizace Motion Picture Association of America.\n\nV roce 2020 došlo k přejmenovaní studia na 20th Century Studios.\n\nSpolečnost vznikla 31. května 1935 sloučením Fox Film Corporation (ta byla založena roku 1915 Williamem Foxem) a Twentieth Century Pictures (tu založili v roce 1933 Darryl F. Zanuck, Joseph Schenck, Raymond Griffith a William Goetz). Joseph Schenck se stal předsedou a výkonným ředitelem, přičemž prezidentem studia zůstal Sidney Kent. Darryl F. Zanuck se stal viceprezidentem výroby a nahradil tak dosavadního Winfielda Sheehana.\n\nSymbolem a logem studia byl do roku 2020 nápis mezi reflektory, který navrhl Rocky Longo, a který je doplněn fanfárami Alfred Newman.\n\nV prosinci 2017 bylo oznámeno, že The Walt Disney Company odkoupí za 52,4 miliardy dolarů většinu aktivit společnosti 21st Century Fox, včetně některých televizních stanic a filmového studia 20th Century Fox. Transakce byla dokončena 20. března 2019. Dne 17. ledna 2020 Disney přejmenovalo studio 20th Century Fox na 20th Century Studios. Účelem změny názvu studia má být odlišení dceřiné společnosti od firmy Fox Corporation Ruperta Murdocha.\n\nMezi nejznámější filmy z dílen 20th Century Fox patří \"Star Wars\", \"Avatar\", \"Doba ledová\", \"Garfield ve filmu\", \"X-Men\", \"Smrtonosná past\", \"Vetřelec\", \"Planeta opic\", \"Sám doma\", \"Noc v muzeu\", \"Simpsonovi ve filmu\", \"Predátor\", \"\", Největší showman, ... . Mezi největší hvězdy, které proslavilo toto studio, patří Shirley Temple-Black, Betty Grable, Gene Tierney, Marilyn Monroe a Jayne Mansfield.\n\n"}
{"id": "401091", "url": "https://cs.wikipedia.org/wiki?curid=401091", "title": "Michal Kempný", "text": "Michal Kempný\n\nMichal Kempný (* 8. září 1990, Hodonín) je český profesionální hokejový obránce, hrající za klub Washington Capitals v NHL.\n\n\nReprezentuje už od roku 2007, svojí reprezentační premiéru mezi seniory si odbyl v listopadu 2014, když ho trenér České hokejové reprezentace Vladimír Růžička pozval na turnaj Karjala Cup 2014.\n\n"}
{"id": "401108", "url": "https://cs.wikipedia.org/wiki?curid=401108", "title": "Strepsirhini", "text": "Strepsirhini\n\nStrepsirhini nebo Strepsirrhini je jedním ze dvou podřádů primátů, je považován za vývojově nižší. Pojmenování podřádu znamená \"vlhký nos\", což je také jedním z charakteristických rysů podřádu.\n\nPoloopice obývají tropické a subtropické oblasti Asie a Afriky. Nejvíce jich žije na Madagaskaru (infrařády Lemuriformes a Chiromyiformes) a zbytek v Asii a pevninské Africe (infrařád Lorisiformes). Poloopice jsou také velikostně menší než opice a to zhruba o polovinu.\n\nTeprve rody z nadčeledě Adapoidea, např. \"Donruselia\" a \"Cantius\", patřící do podřádu Adapiformes, mají od raného eocénu (asi před 50 mil. let) komplex znaků prokazující možnost, že jsou prapředky dnešních poloopic. Ve stejném období existovala příbuzná nadčeleď Omomyoidea s nejznámějšími rody \"Teilhardina\" a \"Steinius\", která se svými znaky signalizuje podobnost k dnešním nártounům.\n\nŽádná z těchto nadčeledí, předchůdců dnešních poloopic, nemá náznaky toho, že se z ní vyvinuli vyšší primáti. Proto se vyvozuje, že poloopice nejsou předchůdci vyšších primátů, ale že se oba podřády vyvíjely vedle sebe a mají pouze společného předka z pozdního paleocénu (asi před 60 mil. let).\n\nPoloopice jsou vývojově nižší skupinou primátů žijících na stromech. Jejich mozek je ve srovnání s vyššími primáty, vzhledem k tělesné velikosti, menší. Obličejovou část mají podlouhlou, neosrstěný a vlhký protažený čenich se smyslovými fousky je srostlý s horním rtem a je připojen k dásni, což neumožňuje výraznější mimiku obličeje. Uzavřené očnice způsobují v obličeji typický kruh kolem očí. Samice mají více párů mléčných bradavek. Ocas je většinou dlouhý, chlupatý a huňatý výjimkou je rod indri tam je krátký.\n\nVětšina poloopic jsou nočními živočichy, jsou pro to vybaveni očima se zvláštní odrazovou vrstvou zlepšující vidění za tmy, dobrým čichem a sluchem, uši mají pohyblivé boltce. Stereoskopické vidění ale nemají dokonalé, osy jejich očí nejsou rovnoběžné, ale rozbíhají se.\n\nTéměř celý podřád (mimo ksukolovitých) má tzv. zubní hřebínek, utvořený z nižších spodních řezáků a špičáků sloužící k čistění srsti, hřebínek si čistí zvláštním podjazykovým orgánem, tzv. druhým jazykem. Dalším specifickým rysem je dlouhý, často rozeklaný dráp na druhém nebo třetím prstu sloužící k různým specializovaným činnostem. Palec u zadních končetin je oddělen od ostatních prstů, umožňuje tak pevné uchopení na větví. Zadní končetiny jsou mohutnější a delší, při skákání se jimi odrážení a zase na ně dopadají.\n\nNěkteré poloopice se živí téměř jen rostlinami (indriovití, lemurovití), jiné zas převážně drobnými živočichy. Většinou jsou nočními živočichy, některé rody se vydávají za potravou ve dne (lemurovití denní, sifaka). Svůj život v převážné míře prožívají na stromech, výjimečně při nedostatku potravy vycházejí plenit i políčka domorodců (ksukolovití).\n\nPo větvích stromů se mnohé pohybují hbitě po čtyřech končetinách, dobře šplhají a skáčou, ovládají tzv. vertikální lpění a skákaní, jiné zase jen pomalu popolézají (outloňovití). Při pozemním přesunu za potravou skáčou jako klokani jen po zadních končetinách (kombovití). Denní nebo noční období klidu přespávají na stromech. Některé rody (makiovití) dokonce přespávají období sucha v létě kdy je nedostatek potravy, tehdy hibernují v dutinách stromů i čtvrt roku, teplota těla jim kolísá s teplotou okolí, tráví nahromaděný podkožní tuk u kořene ocasu.\n\nŽijí v různém společenském uspořádání. Některé druhy jsou samotáři (samci kombovitých, outloňovitých), jiné monogamní a žijí v párech (indriovití) nebo polygamní a tvoří větší společenstva (lemurovití denní).\n\nPrimáti jsou v klasickém pojetí řazeni na poloopice (Prosimii) a vyšší primáty (Anthropoidea). Podřád poloopic v tomto případě zahrnoval (z recentních druhů) současné infrařády Lorisiformes (outloňovití a kombovití), Lemuriformes (lemuři), Chiromyiformes (jediný žijící druh ksukol ocasatý [aye-aye]) a Tarsiiformes (nártouni). U převládajícího současného pojetí systému (založeného na kladistických studiích) se primáti dělí na podřády Strepsirhini a Haplorhini, přičemž podřád Haplorhini zahrnuje Anthropoidea+Tarsiiformes a podřád Strepsirhini původně definovanou skupinu poloopic bez nártounů. Třetí alternativní klasifikace hodnotí nártouny pro jejich zvláštnosti jako samostatný podřád, řád primátů se pak dělí na tři podřády: Prosimii, Tarsiiformes a Anthropoidea.\n\n\n Poloopice (Strepsirrhini)\n\n"}
{"id": "401113", "url": "https://cs.wikipedia.org/wiki?curid=401113", "title": "Alexander Lhotský", "text": "Alexander Lhotský\n\nAlexander Lhotský (* 20. srpna 1975) je český hokejový obránce. Většinu kariéry strávil v Kometě Brno. Mezi jeho další působiště patří Kroměříž, Karviná, Znojmo, Prostějov, Tychy (Polsko), Uničov, Rosice, Žďár nad Sázavou, nyní hostuje v HC Olomouc.\n\n\n"}
{"id": "401114", "url": "https://cs.wikipedia.org/wiki?curid=401114", "title": "I. ČLTK Praha (tenis)", "text": "I. ČLTK Praha (tenis)\n\nI. ČLTK Praha je nejstarší tenisový oddíl v České republice, který vznikl v roce 1893. V československé extralize smíšených družstev, hrané od roku 1951, získal čtrnáct titulů, naposledy v roce 1990. Jako poražený finalista skončil v mužském Poháru mistrů evropských zemí 1976. Českou extraligu pak klub ovládl v letech 2018 a 2019. Prezidentem klubu je od roku 2011 Václav Klaus.\n\nZárodkem oddílu se stal již tenisový kurt v Brandýse nad Orlicí vybudovaný roku 1890 Tyldou Rösslerovou. Klub pak vznikl v roce 1893 jako I. Český lawn–tenisový klub v Praze. Svou činnost zahájil na čtyřech dvorcích na Židovském ostrově. U jeho vzniku stáli nadporučík Josef Cífka, jeho bratr hoteliér Karel Cífka a Josef Rössler-Ořovský. V roce 1894 klub přesídlil na Střelecký ostrov a sloučil s tehdejším klubem LTC. Na počátku roku 1895, kdy měl osmdesát členů, oddíl uskutečnil první mezinárodní turnaj Mistrovství koruny české. V roce 1896 následovala změna místa a klub se usadil poblíž Strossmayerova náměstí v Holešovicích-Bubnech. Prvním vítězem klubového turnaje se stal Josef Cífka a v roce 1900 kmenový hráč klubu Čístecký vyhrál na Tenisovém mistrovství Zemí koruny české. \n\nRoku 1901 se oddíl přestěhoval do dnešní lokality na Štvanický ostrov, tehdy zvaný Velké Benátky. Mezi přední hráče klubu této éry patřili bratři Zdeněk Žemla a Ladislav Žemla, osminásobný šampion Zemí koruny české a čtyřnásobný mistr ČSR. Mezi lety 1894–1906 byl klub členem Anglické lawn-tennisové asociace. V roce 1906 se pak stal součástí nově založené České lawn-tenis asociace. Rekonstrukce Štvanice ukončená v roce 1927 znamenala rozšíření areálu o tři dvorce a centrální stadion s kapacitou pěti tisíc diváků. O tři roky později byla zbudována nová dřevěná klubovna dle návrhu architekta Šuly, s náklady 750 tisíc korun. Centrkurt s klubovnou byly funkční do roku 1983.\n\nV období 1901–1906 se oddíl stal mistrem Rakouska, Uherska a Bavorska. Tenisté z I. ČLTK zastupovali České země na Olympijských mezihrách 1906 v Aténách a Letních olympijských hrách 1908 v Londýně. První placený trenér oddílu, František Buriánek, byl najat roku 1909. O dvě sezóny později zde byl Karlem Robětínem založen Pohár dorostu, jenž se stal předchůdcem Pardubické juniorky (Mistrovství ČR juniorů). Na Letní olympiádu 1912 do Stockholmu oddíl vyslal sedm tenistů. Ladislav Žemla se umístil na čtvrtém místě a získal zlatý pohár za nejkrásnější hru. Společně s J. Justem vybojovali bronzové medaile ve čtyřhře. Roku 1916 se klubovým trenérem stal profesionální mistr světa Karel Koželuh. \n\nNa prvním mistrovství Československa v tenise v roce 1920, které se konalo na domácích dvorcích na Štvanici, získali tituly hráči I. ČLTK Ladislav Žemla ve dvouhře a s J. Justem vyhrál čtyřhřu. Mezi ženami triumfovala Waffková. K prvorepublikovým členům patřili Bohuslav Hykš, Milan Matouš, Jaromír Bečka, Jiří Javorský, Ján Krajčík, Helena Štraubeová či Olga Mišková. Davisův pohár byl na štvanických dvorcích premiérově odehrán v roce 1921, kdy československé družstvo bylo v zápase proti Belgii složeno výhradně z členů klubu I. ČLTK Žemly, Ardelta a Justa. ČSR prohrálo 2:3.\n\nPo druhé světové válce v klubu působili wimbledonský vítěz Jaroslav Drobný, který v něm hrál od čtyř let věku, nebo Vladimír Černík. Za komunistické totality se klub v roce 1949 nejdříve včlenil do Sokolu Jinonice a poté v padesátých letech do TJ Motorlet. V 60. a 70. letech oddíl reprezentovali J. Javorský, Pavel Korda, Benda, Široký, Pavel Složil, později wimbledonský vítěz Jan Kodeš a jeho sestra Vlasta Vopičková. Kodeš přišel do klubu ve třinácti letech z Dukly Karlín. Po devíti sezónách přestoupil do Sparty Praha, aby se posléze na Štvanici vrátil. V roce 1962 se členka klubu Věra Pužejová-Suková jako první československá hráčka probojovala do finále dvouhry ve Wimbledonu. V sedmdesátých letech sportovní úroveň poklesla. Někteří tenisté odešli do jiných oddílů.\n\nV roce 1970 byl oddíl začleněn do TJ Dopravní podnik hlavního města Prahy (ČLTK Dopravní podnik Praha). Pod tímto názvem setrval až do sametové revoluce. Předsedou klubu v době normalizace byl nestraník Václav Kliment. V dané éře klub vybojoval titul mistra ČSSR 1975 a v Poháru mistrů evropských zemích 1976 obsadil 2. místo (Pikorová, Hüblerová, vopičková, Složil, Huťka, Týra, Šavrda a Jankovský), když v pařížském finále prohrál s belgickým Primerose TC. V osmdesátých letech založili členové soubor amatérského divadla Tendiv – štvanické tenisové divadlo. V souvislosti s ražbou metra pod Vltavou došlo roku 1983 k demolici starého areálu a vzniku jeho moderní podoby. Slavnostní otevření i s novým centrálním dvorcem následovalo v roce 1986 během Poháru federace. Od osmého desetiletí dvacátého století v soutěžích nastupovali Jiří Hřebec, Vojtíšek, Werner, Marcela Skuherská, Kateřina Skronská, Andrea Holíková, Milan Šrejber, Martin Střelba, David Rikl, Martin Damm, Daniel Vacek, Radka Bobková či Andrea Strnadová.\n\nV 90. letech tenisový oddíl opět získal původní název I. ČLTK Praha. \n\nVe třetím tisíciletí klub reprezentovali Jan Mertl, Jan Hernych, sestry Kristýna a Karolína Plíškovy, Lucie Hradecká, Iveta Benešová, Jan Minář, Roman Jebavý a další. Samostatnou českou extraligu smíšených družstev klub poprvé vyhrál v roce 2018, když ve finále zdolal favorizovaný TK Agrofert Prostějov 5:4 na zápasy (vítězové Martin, Šátral, Mmoh, Staněk, Vondroušová, Martincová, Hradecká, Krajiceková). Navázal tak na československé trofeje z let 1975 a 1990. V roce 2019 klub mistrovskou trofej obhájil po finálové výhře nad TK Precheza Přerov 5:2 na zápasy, v sestavě se světovou jedenadvacítkou Muchovou, Martincovou, Hradeckou, Kližanem, Šátralem, Šafránkem a Forejtkem.\n\n\nŠtvanice je domovským areálem I. ČLTK od roku 1901. Klub vlastní dvorce s výjimkou centrálního kurtu, který má v pronájmu od Českého tenisového svazu.\n\nNa dvorcích I. ČLTK se pravidelně pořádají turnaje v rámci tenisových okruhů. Dříve se jednalo o okruh Grand Prix, na nějž navázaly ATP Tour (Prague Open), WTA Tour a ITF. \n\nAreál je dějištěm profesionálního turnaje Prague Open, konaného na mužském ATP Challenger Tour a v ženském okruhu ITF. \n\n"}
{"id": "401118", "url": "https://cs.wikipedia.org/wiki?curid=401118", "title": "Národní park Ras Mohamed", "text": "Národní park Ras Mohamed\n\nNárodní park Rás Mohamed, též psáno Ras Muhammad ( ), je situován kolem stejnojmenného mysu na samém jihu Sinajského poloostrova v Egyptě. Je to nejstarší egyptské chráněné území; z historických důvodů zahrnuje také dříve egyptské, od roku 2017 však saúdskoarabské ostrovy Tirán a Sanáfír. Park má dvě části, pevninskou a mořskou. Mořská část parku – jež se rozkládá ve vodách Suezského zálivu na západě a Tiránského průlivu na severu a východě – je proslulá především svými korálovými útesy, poskytujícími útulek množství živočichů, jako jsou např. želvy, barakudy, manty, dugongové (moroni) či žraloci. V pevninské části parku, převážně pouštního charakteru, lze vidět velké množství ptactva a na některých místech rostou i pásy mangrovníkových porostů. Přírodní krásy přitahují mnoho turistů, kteří mají základnu v sousedícím letovisku Šarm aš-Šajch.\nPoprvé byla oblast chráněna po Šestidenní válce (1967), kdy byla pod kontrolou Izraele. (Izrael tu během 15leté okupace Sinaje začal rozvíjet osidlovací aktivity a také budovat turistickou infrastrukturu pro přilákání západních turistů.) Když se opět stala součástí Egypta (1982), přestala být chráněna a byl zde například provozován lov ryb dynamitem. Na Egypt byl vyvíjen mezinárodní nátlak, aby začal opět oblast chránit, k čemuž oficiálně došlo od roku 1983.\n\n"}
{"id": "401124", "url": "https://cs.wikipedia.org/wiki?curid=401124", "title": "Alfonso Bialetti", "text": "Alfonso Bialetti\n\nAlfonso Bialetti (1888–1970) byl italský inženýr, vynálezce elegantně jednoduchého řešení kávovaru Moka Express navrženého v roce 1933. Okamžitě po uvedení na trh se konvička stala hitem a ikonou roku 1950. Moka Express je jakýmsi symbolem \"cucina Italiana\" (italské domácnosti) a neodmyslitelně k ní patří dodnes. Časem bylo vyvinuto několik variant od jednošálkové verze až po \"Mukka Express\" (speciální verze s kravským potiskem přednostně určená pro přípravu cappuccina. Bialetti byl také zakladatelem Bialetti Industrie SpA, která je nyní jedním z největších výrobců kuchyňských spotřebičů.\n\n"}
{"id": "401126", "url": "https://cs.wikipedia.org/wiki?curid=401126", "title": "Propedeutická hodnota esperanta", "text": "Propedeutická hodnota esperanta\n\nPropedeutická hodnota esperanta označuje přínos plynoucí z využití esperanta jako úvodu do studia cizích jazyků pro následnou výuku dalších cizích jazyků. \n\nVíceré výzkumy jako např. studie Helmara Franka na Paderbornské univerzitě a Mezinárodní akademii věd v San Marinu ukázaly, že jeden rok výuky esperanta ve škole, který má za následek osvojení schopností srovnatelných se schopnostmi průměrného studenta národních evropských jazyků po šesti až sedmi letech studia, zvyšuje schopnost studenta učit se cílovému jazyku, v porovnání se studenty, kteří strávili celou dobu experimentu výukou tohoto cílového jazyka. Jinými slovy, studium esperanta po dobu jednoho roku a následně např. francouzštiny po dobu tří let vede k lepším znalostem francouzštiny než studium pouze francouzštiny po dobu čtyř let. Tento efekt poprvé popsal Antoni Grabowski v roce 1908.\n\nSoudobý britský projekt jazykového vzdělávání využívající esperanta – \"Springboard… to Languages\" – shrnuje jeho propedeutickou hodnotu těmito slovy:\n\nOd vzniku esperanta bylo v různých dobách a v různých zemích (Spojené království, Nový Zéland, USA, Finsko, Maďarsko, Německo, Austrálie a také mezinárodní projekty zahrnující vícero zemí) provedeno mnoho pedagogických experimentů zkoumajících propedeutickou hodnotu esperanta. Některé nejvýznamnější jsou popsány v této sekci.\n\nDoba: pozdní 70. až časná 80. léta 20. století\n\nTento způsob vzdělávání byl předmětem hloubkové studie skupiny vědců na Institutu pedagogické kybernetiky v Paderbornu, pod vedením dr. Helmara Franka, dobře známého v kybernetických kruzích.\n\nJe charakterizován úvodem do studia cizích jazyků, pracuje s dětmi od 8 do 10 let věku a je založen na srovnávání mezi jazyky, s využitím esperanta jako referenčního jazyka. Protože je dokonale uzpůsoben dětem, ukazuje se být extrémně efektivním z pedagogického hlediska.\n\nVýsledky, získané vědeckým měřením potvrzují, že takové vzdělávání pro jazykovou orientaci:\n\n"}
{"id": "401146", "url": "https://cs.wikipedia.org/wiki?curid=401146", "title": "Ekonomika Lotyšska", "text": "Ekonomika Lotyšska\n\nLotyšská ekonomika patří i přes značný rozvoj v uplynulém desetiletí mezi pět nejméně vyspělých ekonomik EU. Světová banka ji řadí do skupiny \"Upper-middle-income economies\" (nadprůměrně příjmové ekonomiky). Dle Mezinárodního měnového fondu má Lotyšsko HDP na obyvatele v paritě kupní síly 17 448 USD (2007) a je tak čtyřicátésedmé na světě. Lotyšsko bylo jednou z nejrychleji rostoucí ekonomik Evropy díky úspěšným reformám. Pro vysoký růst HDP v letech 2000 – 2007 bylo označováno za ekonomického tygra. V současnosti je však lotyšská ekonomika značně zasažena světovou finanční krizí.\n\nV letech 2003 – 2007 dosahovala lotyšská ekonomika druhý nejvyšší průměrný růst na světě (po Arménii) 10,37 %.\n\nJiž v době enormního růstu vykazovala lotyšská ekonomika příznaky přehřátí. Začátkem roku 2007 se pozastavila domácí spotřeba, neboť banky kvůli přehřátému trhu s nemovitostmi a rostoucímu externímu deficitu obchodní bilance u přidělování půjček sáhly ke konzervativnímu opatření a zpřísnily přidělování. Rychlý růst HDP a příjmů obyvatelstva vedl k výraznému zvýšení spotřebitelské poptávky, následné inflaci (růst inflace nejvyšší v rámci EU, na přelomu května a června 2008 17,9 %) a současně k růstu schodku běžného účtu a zahraničního dluhu. Ekonomika se tak dostala na sestupnou fázi již před globální ekonomickou krizí. Hospodářství stačilo snížit svůj rozpočtový deficit, ale zahraniční dluh zůstal nad sedmdesáti procenty HDP a zmenšil tak prostor pro překonání krize. Zatímco ještě ve 4. čtvrtletí 2007 HDP rostl o 8 %HDP, ve 2. čtvrtletí 2008 klesl o 0,2 %, ve 3. čtvrtletí 2008 o 4,6 %, ve 4. čtvrtletí 2008 o 10,3 %. Celkový pokles lotyšské ekonomiky za rok 2008 činil 4,6 %. Lotyšská centrální banka předpokládá, že v roce 2009 HDP klesne až o 12 %. Z nejrychleji rostoucí ekonomiky v rámci EU se tak stala nejrychleji klesající ekonomika. Světová finanční krize prudce zasáhla největší banku v zemi – Parex Bank. Po krachu na finančních trzích přestaly zahraniční banky podporovat realitní sektor, poklesla produkce v průmyslu a službách a zvýšilo se státní zadlužení. Hrozbu státního bankrotu se podařilo v prosinci 2008 odvrátit získáním úvěru od MMF, EU a dalších institucí v celkové hodnotě 7,5 miliardy eur. Po Islandu, Pákistánu, Ukrajině a Maďarsku se Lotyšsko stalo další zemí, která byla nucena požádat MMF o pomoc. Pod tlakem recese podala 20. února 2009 vláda premiéra Ivarse Godmanise demisi. Prezident Valdis Zatlers ji přijal a jmenoval designovaného premiéra Valdise Dombrovskise. Ekonomická situace se však nadále zhoršuje – premiér Dombrovskis dokonce varoval, že pokud země nezíská hotovost, vyhlásí v červnu 2009 státní bankrot. Vláda není totiž schopna dostát podmínky s níž Lotyšsko získalo úvěr od MMF, že udrží deficit veřejných financí pod 5 %. Vše tedy závisí na tom, zda se Dombrovskisovi podaří dojednat s MMF možnost deficitu až 8 %.\n\nHlavní průmyslová odvětví: strojírenství, elektrotechnika, dřevozpracující průmysl, papírenský, chemický, potravinářský, textilní a průmysl stavebních hmot. V roce 2003 dominovaly ve struktuře vývozu dřevo a výrobky ze dřeva (35,2%), stavební a dopravní zařízení, stroje a výrobky z kovů (21,7%), výrobky lehkého průmyslu (13,7%), chemikálie a plasty (7,7%), zemědělské produkty a potraviny (9%) a ostatní (12,7%). Důležitá průmyslová střediska jsou Riga, Daugavpils, Liepāja (metalurgie železa), Brocēni (jediná cementárna v zemi) a Jūrmala. Kromě těžby rašeliny nemá Lotyšsko zdroje nerostných surovin. Spotřeba elektrické energie je z části zajišťována její produkcí v tepelných a vodních elektrárnách a z části dovozem ze zahraničí.\n\nVelký přínos financí do státního rozpočtu zaznamenává tranzitní železniční přeprava ruského zboží územím Lotyšska a přes přístavy dále do světa. Přes značný ekonomický pokles na počátku roku 2009 byl v lednu 2009 objem zboží přepraveného lotyšským železničním dopravcem LDz Cargo nižší o pouhá 3 % než v lednu 2008 (ve stejném období přitom klesl objem železniční přepravy v Rusku o 33 %).\nV zemědělství převládá živočišná produkce. Chov skotu a prasat. Pěstuje se zde ječmen, žito, brambory, cukrová řepa a zelenina. Loví se zde zejména sledi a šproty. Produkce masa, mléčných výrobků a rybích výrobků jako jsou sardinky nebo rybí moučka. Téměř polovinu území státu pokrývají lesy 46 %, orná půda tvoří 27 %, pastviny 13 % a ostatní 14 %.\n"}
{"id": "401150", "url": "https://cs.wikipedia.org/wiki?curid=401150", "title": "Lilek rajčenka", "text": "Lilek rajčenka\n\nLilek rajčenka (\"Solanum betaceum\"), česky též rajčenka řepovitá, je nízký strom nebo keř, který plodí exotické ovoce nazývané rajčenka nebo tamarilo. Je to subtropický druh širokého rodu lilek (\"Solanum\"), kde je řazen do podrodu \"Bassovia\" a sekce \"Pachyphylla\". Před začleněním rodu \"Cyphomandra\" do rodu \"Solanum\" se pro lilek rajčenku používalo vědecké jméno \"Cyphomandra betacea\".\n\nNázev tamarillo (počeštěno tamarilo) vznikl až okolo roku 1970 na Novém Zélandu (je maorského původu) a stal se mezinárodním obchodním označení pro tyto plody.\n\nDruh pochází ze subtropů, z nevysokohorských partií And (Bolívie, Ekvádor, Chile, Peru) odkud se rozšířil po Jižní Americe (Argentina, Brazílie, Kolumbie, Venezuela), po Střední Americe (Guatemala, Kostarika, Karibik) a do jižních částí Severní Ameriky (Florida, Kalifornie). Následně byl rozšířen do východní a jižní Afriky a jižní Asie (Indie, Malajsie, Srí Lanka), na Papuu-Novou Guineu, do severních oblastí Austrálie a roku 1920 se začal pěstovat na Novém Zélandu.\n\nLilek rajčenka je stálezelený, nevysoký, obvykle 3,5 až 5 m vysoký strom s mělkými kořeny. Jeho řídké větve jsou hustě žláznatě pýřité a jsou porostlé střídavými listy 10 až 30 cm dlouhými a 5 až 10 cm širokými s 2 cm řapíky. Listové čepele jsou lesklé, slabě dužnaté, vejčité, u báze srdčité, po obvodě celokrajné, na vrcholu krátce špičaté a výrazně žilkované.\n\nPětičetné, oboupohlavné květy na dlouhých stopkách vyrůstají ve volných shlucích. Vonící květy bývají až 2 cm široké, mají pět nafialovělých kališních plátků asi 3 mm velkých a pět světle růžových, volných, voskovitých, podlouhlých, nazpět ohnutých, cípatých korunních plátků asi 1 cm dlouhých. Ve středu květu vyrůstá pět tyčinek se žlutými nitkami a prašníky a semeník s jednou čnělkou s bliznou. Kvetou po celý rok, často i v době, kdy již zrají prvé plody.\n\nZe hmyzem opylených květů vyrostou visící, až 8 cm dlouhé, vejčitě elipsovité, zelené bobule, které ve zralosti mohou mít barvu purpurovou, krvavě červenou, oranžovou, červenou nebo žlutou. Jejich dužina je zbarvená žlutě až oranžovo červeně. Plody mají v přihrádkách černá, kruhovitá, plochá semena, která jsou výrazně hořká a tvoří asi třetinu plodu. Slupka plodu je tenká, hladké, lesklá a je také silně hořká.\nLilek rajčenka se pěstuje pro své plody, které ve zralosti voní po ananasu či jahodě a obsahují vitamín C a hodně dalších, pro tělo potřebných minerálů. Plody se sklízejí postupně jak dozrávají a protože mají tvrdou slupku a pevnou dužinu, mohou být v papírových krabicích zasílány i na velké vzdálenosti. Dužina je poněkud kyselejší a přidává se do míchaných limonád a ovocných salátů, může se také dusit a přidávat do polévek a omáček obdobně jako rajčata. Plody lze konzumovat syrové, například sypané cukrem, solí nebo pepřem a případně po rozpůlení grilovat jako zeleninu. Před konzumaci nutno stáhnout hořkou slupku, nejlépe ponořením do horké vody. Obsahují hodně pektinu a lze z nich snadno připravit džemy a čatní.\n\nK rozmnožování se vysévají krátkodobě mrazem stratifikovaná semena, která do týdne vyklíčí. Častěji se rozmnožují řízky, ze kterých vyrůstají stromy s níže posazenými větvemi. Mladé rostlinky se vysazují na plantáže do úrodné, lehké a propustné půdy, na zamokřených stanovištích brzy uhynou. Nedokážou si však zajistit vodu z větší hloubky a potřebují v mládí mulčování a případně i zavlažování, v průběhu intenzivního využívání je nutno je hnojit a prořezávat. Dospělé stromy špatně snáší pokles teploty k 0 °C, mladé chlad zcela zničí.\n\nStromy plytce koření a ty vysoké a obtěžkané plody jsou často větrem vyvrácené nebo lámané. Na plantážích proto jsou, i pro usnadnění sběru, udržované řezem na nižší výšku a bývají sazeny šikmo pod úhlem 45° až 60°. Prvé plody mají asi ve dvou létech, ve čtyřech již plně plodí a průměrně se dožívají dvanácti let. Ze stromu v plné síle se sklidí průměrně asi 60 kg ovoce za rok.\n\nRostliny bývají napadané padlím, které snižuje výnosy a poškozuje plody. Na jejich listech se živí housenky motýlů kovoleskleců a často i mšice. Dozrávajícími plody se zase živí hmyzí larvy vrtulí rodu \"Anastrepha\" a hnilenek rodu \"Silba\".\n\n"}
{"id": "401165", "url": "https://cs.wikipedia.org/wiki?curid=401165", "title": "Ford Maverick", "text": "Ford Maverick\n\nFord Maverick je vůz třídy střední SUV vyráběný Fordem v Evropě, jihovýchodní Asii (Filipíny) a Vietnamu dále Japonsku, Rusku a Tchaj-wanu a i v Severní Americe pod názvem \"Ford Escape\".\n"}
{"id": "401167", "url": "https://cs.wikipedia.org/wiki?curid=401167", "title": "Manuel Puntillita Licea", "text": "Manuel Puntillita Licea\n\nManuel „Puntillita“ Licea, rodným jménem Manuel Licea-Lamot (4. prosince 1927, Yareyal, Holguín, Kuba – 4. prosince 2000, Havana, Kuba) byl kubánský zpěvák 40. a 50. let, jenž se dostal do mezinárodního povědomí účastí na projektu Ry Coodera a Nicka Golda Buena Vista Social Club.\n\nManuel Licea začal se zpěvem ve svých sedmi letech a v roce 1945 již zpíval v orchestru trumpetisty Julia Cuevy. Dostal přezdívku „Puntillita“ (Špička) podle písně \"Son De La Puntillita\", kterou s orchestrem zpíval. V 50. letech byl velmi populární, spolupracoval s takovými osobnostmi, jako byli Celia Cruz a Benny Moré.\nV 90. letech přizval Juan de Marcos González Puntillitu k účasti na projektu Afro-Cuban All Stars, který se snažil oživit slávu pozapomenutých kubánských hudebníků předrevoluční doby. O něco později pak Puntillita přičiněním Juana de Marcos navázal spolupráci s Ry Cooderem na jeho projektu Buena Vista Social Club, kde zpíval například s Ibrahimem Ferrerem a kytaristou Eliadem Ochoou v písni \"Cuarto De Tula\" a sólo v písni \"La Bayamesa\". Album Buena Vista Social Club bylo nesmírně úspěšné nejen obchodně, ale získalo i cenu Grammy.\n\nHudebníci, kteří se sešli v Buena Vista Social Clubu, navázali na úspěch stejnojmenného alba podpořený i filmem Wima Wenderse a pokračovali ve svých obnovených kariérách. Manuel „Puntillita“ Licea však zemřel již v roce 2000, pouhé tři roky po vydání prvního alba Buena Vista Social Clubu.\n\n"}
{"id": "401168", "url": "https://cs.wikipedia.org/wiki?curid=401168", "title": "Vlajka Pitcairnových ostrovů", "text": "Vlajka Pitcairnových ostrovů\n\nVlajka Pitcairnových ostrovů byla přijata 2. dubna 1984. Používá se britská státní námořní vlajka (\"Blue Ensign\") s pitcairnským znakem z roku 1969 ve vlající části.\n\nDo modrého štítu znaku je zespodu vsunutý zelený klín se žlutým lemováním. V něm je bible v bílé barvě a žlutá kotva z lodě Bounty, symbolizující původ místního obyvatelstva. Nad štítem je helma, v klenbě je zelený trávník s pitcairnským kolečkem a větvička jambosy, myrtovité rostliny, která je na ostrově Pitcairn poměrně rozšířená.\n\nGuvernér Pitcairnových ostrovů používá odlišnou vlajku, britský Union Jack se státním znakem uprostřed.\n\n"}
{"id": "401174", "url": "https://cs.wikipedia.org/wiki?curid=401174", "title": "Adelskalender", "text": "Adelskalender\n\nAdelskalender je seznam rychlobruslařů závodících ve víceboji (u mužů velký čtyřboj – 500, 1500, 5000 a 10 000 metrů, u žen malý čtyřboj – 500, 1500, 3000 a 5000 metrů) uspořádaný v bodovacím systému samalog podle ideálního osobního rekordu, kterého by dosáhli zajetím svých osobních rekordů na daných tratích v průběhu jednoho víceboje.\n\nTabulka uvádí pořadí nejlepších deseti závodníků k 10. březnu 2019. Světové rekordy jsou označeny tučně.\n\nTabulka uvádí pořadí nejlepších deseti závodnic k 10. březnu 2019. Světové rekordy jsou označeny tučně.\n\n"}
{"id": "401194", "url": "https://cs.wikipedia.org/wiki?curid=401194", "title": "Bolyai", "text": "Bolyai\n\nBolyai může být:\n\n\n\n"}
{"id": "401198", "url": "https://cs.wikipedia.org/wiki?curid=401198", "title": "Otakar Georgius Paroubek", "text": "Otakar Georgius Paroubek\n\nOtakar Georgius Paroubek, \"též Otakar Jiří Paroubek\" (14. března 1856 Sadská – 4. dubna 1909 Praha) byl významným českým spisovatelem, kartografem, dramatikem a cestovatelem. Z majetku odkázaného městu Sadská vzniklo tamní Městské muzeum. Procestoval téměř celou Evropu, Malou Asii a Tunisko.\n\nO. G. Paroubek vystudoval filozofickou fakultu Univerzity Karlovy v Praze. Učil na střední škole, je autorem divadelních her a básní, stál v čele ochotnického divadla v Sadské, podílel se na založení lázní v Bořích u Sadské. Jeho odborná činnost je velmi rozsáhlá. Zpracoval mapy pro vydání \"Ottova zeměpisného atlasu\", sestavil statistické přehledy ke generálním mapám okresních hejtmanství v Čechách, přispíval do Rankova \"Příručního slovníku všeobecných vědomostí\", redigoval \"Zevrubný popis království českého\".\n\nOtec O. G. Paroubka František Adolf Paroubek (17. ledna 1828 – 6. dubna 1888) byl významným regionálním badatelem (viz např. \"Letopis města Sadsky v okrese Poděbradském kraje Čáslavského v Čechách\").\n\nOtec a syn Paroubkovi vytvořili společně knihovnu nazývanou \"Georgeion\", která obsahovala 3000 svazků. Ve své závěti datované 2. února 1909 odkázal O. G. Paroubek svou knihovnu městu Sadská, čímž vytvořil základ tamního muzea. Dnes je muzeum součástí Polabského muzea Poděbrady.\n\n"}
{"id": "401201", "url": "https://cs.wikipedia.org/wiki?curid=401201", "title": "Lední hokej na Zimních olympijských hrách 2010 – kvalifikace ženy", "text": "Lední hokej na Zimních olympijských hrách 2010 – kvalifikace ženy\n\nKvalifikace na olympijský turnaj v ledním hokeji žen 2010 rozhodla o dvou účastnících tohoto turnaje. Staly se jimi Slovensko a Čína.\n\nDo turnaje se přímo kvalifikovalo 6 nejlepších celků podle ženského žebříčku IIHF z roku 2008. Týmy od 7. do 18. místa v tomto žebříčku sehrály olympijskou kvalifikaci. Zatímco celky na 7. až 12. místě byly nasazeny přímo do hlavní fáze kvalifikace, zbylé celky hrály předkvalifikaci, ze které postoupily nejlepší 2 celky do hlavní kvalifikace. Z hlavní kvalifikace vedla cesta pro 2 nejlepší celky na olympijský turnaj.\n\nSkupina A předkvalifikace se odehrála od 2. do 9. září 2008 v lotyšském městě Liepaja.\n\n\nSkupina B předkvalifikace se odehrála od 3. do 5. září 2008 ve slovinském Mariboru.\n\n\nSkupina C se odehrála od 6. do 9. listopadu 2008 v německém městě Bad Tölz\n\n\nSkupina D se konala 6. do 9. listopadu 2008 v čínské Šanghaji.\n"}
{"id": "401203", "url": "https://cs.wikipedia.org/wiki?curid=401203", "title": "Vuk Stefanović Karadžić", "text": "Vuk Stefanović Karadžić\n\nVuk Stefanović Karadžić (; 6. listopadu 1787, Tršić – 7. února 1864, Vídeň) byl srbský jazykovědec a reformátor srbštiny, tvůrce novodobého srbského spisovného jazyka, účastník Slovanského sjezdu v Praze roku 1848.\n\nKaradžič pocházel ze selské rodiny, vzděláním byl samouk. Účastnil se prvního srbského povstání, které se odehrálo na počátku 19. století. Po porážce povstání přesídlil jako celá řada tehdejších uprchlíků do nedalekého Uherska, odkud putoval do Vídně, kde spolu s Jernejem Kopitarem spolupracoval jak na schraňování srbských literárních a kulturních památek, tak i na reformě cyrilice a prosazení jazyka do srbské literatury, kde ještě převažovala staroslověnština a ruština. Zabýval se také sběrem srbských lidových písní (šest svazků) a sepsal i první srbský slovník. Jeho sbírky lidové tvorby Srbska propojily jihoslovanský prostor s tehdy kurz udávajícím romantismem.\n\nKaradžić žil dlouho v neutěšených poměrech; získával pomoc z Ruska a v Černé Hoře na pozvání tehdejšího knížete Petra Njegoše pomáhal s budováním školství v tehdy zaostalém knížectví.\n\nV roce 1814 vydal první písemně zdokumentovanou knihu o srbské gramatice (\"Pismenica serbskoga jezika po govoru prostoga naroda napisanq\"). O několik let později následovala \"Srpska gramatika\" a další spisy. Vukovy reformy přinesly do jazyka přísně fonetický pravopis, založený na venkovské mluvě a zásadě \"piš jak slyš\". Tehdejší poměry Karadžić odsoudil jako chaos v jazyce, kdy si každý píše jak chce, bez jakýchkoliv pravidel (slavenosrbský jazyk). Došlo také k zásadnímu zjednodušení gramatických pravidel. Ta však byla přijímána s nelibostí; jeho knihy nesměly vyjít v samotném Srbsku a jeden čas ani v Rakousku. Proti \"novým pořádkům\" protestovali jak kníže Milan, tak i patriarcha Srbské pravoslavné církve Stratimirović. Teprve až v polovině 19. století si nová podoba jazyka začala razit cestu do Srbska a roku 1867 byla přijata za definitivní verzi spisovného jazyka.\n\nV západní Evropě vzbudily sbírky o lidové kultuře srbského venkova poměrně velký ohlas a mnoho lidí zaměřilo na Srbsko nově svoji pozornost. Velký úspěch, kterou přinesla první Karadžićova sbírka \"Mala prostonarodna slaveno-serbska pesnarica\" vedla Vuka k tomu, aby se dále tomuto fenoménu, známého z rodného kraje, intenzivně věnoval. Karadžić přitom až do setkání s tehdejšími slavisty, soustředěnými ve Vídni nepovažoval srbské lidové písně za jakkoliv významné. Karadžić však pouze zaznamenané písně netiskl, ale také je stylisticky upravoval, aby odpovídaly potřebám tehdejší literatury a doby. Mnohé lidové obyčeje, tradice a způsob života zaznamenal také i v rozsáhlém slovníku, který vydal za pomoci svého spolupracovníka, Đury Daničiće. Jako zakladatel systematického zaznamenávání srbské lidové tvorby tak po různých balkánských krajích hodně cestoval.\n\nVuk Karadžić byl aktivní také i v politické oblasti. Znalý situace v Německu a Maďarsku, kde je jeden národ rozdělen na více konfesí, podporoval myšlenku jednoty jižních Slovanů. Ve svých spisech (např. Srbi svi i svuda) tvrdil, že všichni jižní Slované, kteří mluví štokavským nářečím jsou bez ohledu na vyznání Srbové, byť toto jméno nepřijímají. Na základě toho bývá někdy proto zařazován také mezi představitele velkosrbských myšlenek. Odmítl myšlenku ilyrského hnutí se slovy, že Ilyrové nebyli Slovany.\n\n\n\n\n"}
{"id": "401204", "url": "https://cs.wikipedia.org/wiki?curid=401204", "title": "Nálet na Mladou Boleslav", "text": "Nálet na Mladou Boleslav\n\nNálet na Mladou Boleslav provedlo sovětské letectvo ve středu 9. května 1945 kolem 10. hodiny dopolední. Mladá Boleslav se tak stala jedním z posledních evropských sídel postižených leteckým náletem v době 2. světové války. Nálet byl součástí rozsáhlejší letecké akce, jejímž úkolem bylo zamezit ústupu německé armády do amerického zajetí nálety na dopravní uzly. Vzhledem k tomu, že jednotky německé armády nedodržely podmínky kapitulace a nezastavily se na místě, kde je bezpodmínečná kapitulace zastihla, přikročilo sovětské velení k bombardování i 9. května 1945. Při náletu na Mladou Boleslav zahynulo přibližně 450 lidí. Z toho jsou zatím známa jména 150 obětí. Oběti můžeme dále rozdělit na 145 příslušníků české národnosti (z Mladé Boleslavi a blízkého okolí), a dále pak na zhruba 300 příslušníků německé (a jiné) národnosti (civilisty a vojáky). Podle závěrů vyšetřovací komise ustavené 12. května bylo na město svrženo 700 bomb různé tonáže – od 2,5 do 250 kg. Zničeno bylo 32 domů, částečně poškozeno 105 a lehce poškozeno 396. Poničena byla také značná část mladoboleslavské automobilky.\n\n\n\n"}
{"id": "401206", "url": "https://cs.wikipedia.org/wiki?curid=401206", "title": "Újezd (Trmice)", "text": "Újezd (Trmice)\n\nÚjezd je vesnice v okrese Ústí nad Labem, část města Trmice. Vesnice měla vinařskou tradici. Dnes má Újezd jen 83 obyvatel a 24 domů.\n\nNejstarší písemná zmínka pochází z roku 1416. Své jméno dostala tato osada podle staroslovanského \"Oujezd\". Název Oujezd se objevuje v knihách již roku 1452 a v r.1654 se vedle názvu Oujezd objevuje jméno Oujezl.\n\nPrvními osídlenci byli Slované, kteří byli pravděpodobně vyhnáni v 10. století ze Saska. Nejstarší záznam o obyvatelích Újezda hovoří o českém občanu Pondělíčkovi, který vlastnil v Újezdě vinné sady. První vinný sklep postavil v roce 1674 na pozemku pana Dörnera (č.p. 4) pan Jiří Kunrath, který jej předal v roce 1708 svému synovi Christofovi a jeho manželce Susaně, rozené Hönové z Trmic. V následujících letach založili vinné sady další občané Újezda, pan Michael Jantch a další. Posledními vinaři byli ještě v první polovině 19. století pánové Vincenc Bernd a Sylvestr Bail. Později zde pěstování vína zaniklo, zřejmě pro vyšší cenu oproti dováženému vínu a snad i proto, že se rozšiřoval kamenolom, který zrušil starou silnici do Hostovic nad lomem a postavila se nová s dnešními serpentýnami.\n\nAž do roku 1980 byl Újezd součástí obce Koštov, spolu se kterou se stal součástí Ústí nad Labem. K osamostatnění Koštova spolu s Újezdem došlo roku 1994.\n\n\n"}
{"id": "401210", "url": "https://cs.wikipedia.org/wiki?curid=401210", "title": "Kyselina salicylová", "text": "Kyselina salicylová\n\nKyselina salicylová (z latinského názvu pro vrbu \"(salix)\", z jejíž kůry lze kyselinu získat) je betahydroxykyselina s chemickým vzorcem CH(OH)COOH, kde OH skupina přiléhá ke karboxylové skupině. Tato bezbarvá krystalická organická kyselina se široce využívá v organické syntéze a účinkuje jako rostlinný hormon. Vzniká při metabolismu salicinu. Kromě toho, že je tato sloučenina chemicky příbuzná (ale nikoli totožná) s aktivní složkou aspirinu (kyselinou acetylsalicylovou), zřejmě nejznámější je její použití pro léčbu akné. Kyselina salicylová je špatně rozpustná ve vodě (0,2 g/100 ml HO při 20 °C).\n\nKyselina salicylová má v kožním lékařství nezastupitelnou roli – v malé koncentraci má keratoplastický efekt (tzn. povzbuzuje epitel kůže k růstu). V řádově vyšší koncentraci vykazuje keratolytický efekt tj. způsobuje odloučení vrstvy zralé kůže, které se nechce slézt (léčba lupénky nebo bradavic na nohách).\nDále se využívá v barvírenském průmyslu a ke konzervaci potravin.\n\n"}
{"id": "401213", "url": "https://cs.wikipedia.org/wiki?curid=401213", "title": "Plazmin", "text": "Plazmin\n\nPlazmin je důležitý enzym, serinová proteáza (EC 3.4.21.7) přítomná v krvi, která odbourává řadu proteinů krevní plazmy.\n\nPlazmin je syntetizován jako plazminogen (zymogen), který je uvolňován do krevního oběhu. Je to jednořetězcový glykoprotein. V plazmě je přítomen v koncentraci přibližně 200 mg/l.\n\nGen \"PLG\" pro jeho syntézu je uložen na 6. chromozomu. Syntéza probíhá především v játrech, ale i v jiných tkáních (ledviny, eosinofilní granulocyty). Syntetizovány jsou dvě varianty – Glu-plazminogen o molekulové hmotnosti 90 kDa a biologickém poločasu 48-60 hodin a Lys-plazminogen o molekulové hmotnosti 83 kDa a biologickém poločasu pouze 12-20 hodin. V krvi cirkuluje jak volný, tak částečně vázaný na HRPG (histidinem bohaté glykoproteiny).\n\nPlazminogen se váže pomocí několika druhů receptorů na různé buněčné povrchy. Na trombocytech se váže na glykoprotein IIb/IIIa.\nAktivní forma - enzym plazmin - vzniká rozštěpením peptidové vazby mezi Arg-560 a Val-561 působením vnitřních aktivátorů (faktor XII, prekalikrein, vysokomolekulární kininogen) a vnějších aktivátorů (urokináza, tkáňový aktivátor plazminogenu (tPA), streptokináza).\nAktivace pomocí tkáňového aktivátoru plazminogenu je urychlena, pokud je plazminogen vázán na fibrinové vlákno – tedy v místě koagula (krevní sraženiny).\n\nHlavní funkce plazminu je rozpouštět fibrinová koagula (fibrinolýza) , ale také se podílí na štěpení dalších proteinů: fibrinogen, fibronektin, trombospondin, laminin a von Willebrandův faktor. Aktivuje kolagenázy, aktivuje některé mediátory v systému komplementu a oslabuje stěnu Graafova folikulu (což vede k ovulaci). \n\nPlazmin také hraje významnou roli při hojení ran i během reparace jaterního poškození, protože v místě poškození štěpí přebytečný fibrin.\n\nPlazmin je inaktivován alfa 2-antiplazminem (inhibitore serinových proteáz - tzv.serpin).\nVolný plazmin má velmi krátký biologický poločas. Pouze v případě, kdy je vázaný na fibrinové vlákno, má poločas delší, protože je odolnější vůči svému inhibitoru. Štěpením plazminu vzniká fragment o velikosti 38 kDa nazývaný angiostatin.\n\nNedostatek plazminu může vést k trombóze, protože sraženiny nejsou adekvátně odbourávány. Nedostatek plazminogenu u laboratorních myší se projevoval špatným hojením ran , nedostatečnou regenerací jater.\nExistuje vzácná porucha nazvaná deficit plazminogenu typ I (217090) způsobená mutací PLG genu, která se často projevuje jako conjunctivitis lignea (onemocnění očních spojivek).\n"}
{"id": "401214", "url": "https://cs.wikipedia.org/wiki?curid=401214", "title": "Podúsek 5./XI. Horní Dyje", "text": "Podúsek 5./XI. Horní Dyje\n\nStavební podúsek 5./XI. Horní Dyje byl plánován jako součást linie těžkého opevnění, které ve druhé polovině 30. let 20. století stavělo Československo jako obrannou hráz proti nacistickému Německu. Samotný podúsek 5./XI. měl být stavěn v rámci ŽSV XI Hrušovany nad Jevišovkou při hranicích s Rakouskem.\n\nStavba podúseku 5./XI. nebyla do mnichovské dohody a následnému odstoupení pohraničí začátkem října 1938 zadána žádnému staviteli, předpokládaným datem zadání byl rok 1939.\n\nVětšina z 18 plánovaných objektů měla být postavena v úseku mezi Starým Městem pod Landštejnem a koncem Vranovské přehrady u Podhradí nad Dyjí. Pouze tři objekty s označením HD-S 1 až HD-S 3 měly tvořit samostatnou uzávěru v předpolí samotného Vranova nad Dyjí, kde měly chránit především přístup k hrázi přehrady, která by v případě vypuknutí konfliktu byla strategickým cílem.\n\nPozn.: Objekty jsou řazeny od východu na západ.\nSoučástí podúseku 5./XI. mělo být celkem 18 pěchotních srubů HD-S 1 až HD-S 18. V drtivé většině se mělo jednat o standardní oboustranné objekty II. stupně odolnosti. Výzbroj každého z nich měly tvořit dva protitankové kanóny vz. 36 spřažené s těžkým kulometem vz. 37 a dvě dvojčata týchž kulometů. Po pozorování měly být určeny vždy dva pancéřové zvony, pro blízkou ochranu sloužily dva lehké kulomety vz. 26 ve zvonech a několik dalších (tři nebo čtyři) ve střílnách tzv. „pod betonem“. Dva objekty ve vranovské uzávěře (HD-S 1 a 3) měly být, vzhledem k okolnímu členitému terénu, vybaveny každý jedním minometem vz. 38.\n\nVýjimku měl tvořit pouze srub HD-S 5, který byl z důvodu neprostupného terénu navržen pouze v 1. stupni odolnosti, hlavními zbraněmi měla být dvě dvojčata těžkých kulometů, pozorování mělo být zajištěno jedním pancéřovým zvonem.\n\n"}
{"id": "401219", "url": "https://cs.wikipedia.org/wiki?curid=401219", "title": "Rekordy ATP Tour", "text": "Rekordy ATP Tour\n\nRekordy ATP tour uvádí hlavní tenisové rekordy mužského profesionálního okruhu organizovaného Asociací profesionálních tenistů (ATP), která byla založena v roce 1972. V letech 1970–1989 existoval mužský profesionální okruh jako celoroční bodovací soutěž jednotlivců – Grand Prix, kterou v období 1974–1989 řídila Rada mužského tenisu (Men's Tennis Council). Ta představovala subkomisi Mezinárodní tenisové federace, Asociace profesionálních tenistů a pořadatelů turnajů. \n\nOd sezóny 1990 je jedinou řídící organizací mužského profesionálního tenisu ATP. \n\n\n\n\n\n\n"}
{"id": "401224", "url": "https://cs.wikipedia.org/wiki?curid=401224", "title": "Mistrovství světa v rychlobruslení ve víceboji 2009", "text": "Mistrovství světa v rychlobruslení ve víceboji 2009\n\nMistrovství světa v rychlobruslení ve víceboji 2009 se konalo ve dnech 7. a 8. února 2009 v rychlobruslařské hale Vikingskipet v norském Hamaru. Pro muže to bylo 103. mistrovství světa, pro ženy 67. Z předchozího mistrovství světa obhajovali titul Nizozemka Paulien van Deutekomová a její krajan Sven Kramer.\n\nV roce 2009 zvítězili Martina Sáblíková, pro niž to je premiérový titul mistryně světa ve víceboji, a Sven Kramer, jenž vyhrál světový šampionát již potřetí za sebou.\n\nMužského mistrovství světa se zúčastnilo celkem 24 závodníků, 16 z Evropy: Nizozemsko (4), Norsko (3), Rusko (2), Německo (2), Švédsko (2), Francie (1), Itálie (1), Polsko (1); 6 ze Severní Ameriky: Kanada (3), USA (3); a 2 z Asie: Japonsko (1), Jižní Korea (1).\n\n<nowiki>*</nowiki> pád\n\nŽenského mistrovství světa se zúčastnilo celkem 24 závodnic, 14 z Evropy: Nizozemsko (4), Německo (4), Rusko (2), Norsko (1), Rakousko (1), Polsko (1), Česko (1), Polsko (1); 6 ze Severní Ameriky: Kanada (4), USA (2); a 4 z Asie: Japonsko (3), Jižní Korea (1).\n\n"}
{"id": "401231", "url": "https://cs.wikipedia.org/wiki?curid=401231", "title": "Barbarito Torres", "text": "Barbarito Torres\n\nBarbarito Torres, celým jménem Bárbaro Alberto Torres Delgado, (* 1956, Matanzas, Kuba) je kubánský hudebník, známý především účinkováním ve formacích Afro-Cuban All Stars a Buena Vista Social Club. Hraje na laúd, tradiční kubánský nástroj podobný loutně a spojovaný s interpretací hudby žánru guajira.\n\nTorres hrál v 70. letech v řadě vojenských orchestrů. Když se později přestěhoval do Havany, stal se stálým členem Orquesta Cubana de Cuerdas. Byl hudebním ředitelem \"Grupo Campoalegre\" Celiny Gonzalez a spolupracoval s mnoha známými havanskými hudebníky.\n\nV 90. letech začal Torres spolupracovat s Afro-Cuban All Stars a později též s Ry Cooderem v Buena Vista Social Clubu. Spoluúčinkoval též ve filmu Buena Vista Social Club režiséra Wima Wenderse.\n\nV roce 1999 vydal Torres své první sólové album \"Havana Cafe\", kde se sešel ke spolupráci s takovými umělci, jako jsou Omara Portuondo, Pío Leyva, Ibrahim Ferrer či „Guajiro“ Mirabal. Druhé sólové album nazvané \"Barbarito Torres\" vydal v roce 2003.\n\n\n\n\n"}
{"id": "401233", "url": "https://cs.wikipedia.org/wiki?curid=401233", "title": "Dmitrij Sergejevič Dochturov", "text": "Dmitrij Sergejevič Dochturov\n\nDmitrij Sergejevič Dochturov ( ) (1. / 13. září 1759–14. / 26. listopadu 1816) byl ruský generál, který je znám zejména ve spojitosti s napoleonskými válkami, v České republice pak především s tažením roku 1805 a bitvou u Slavkova. Při tomto střetnutí velel I. koloně spojenecké armády, která byla nasazena v těžkých bojích o vesnici Telnice. Jeho vojenská kariéra však započala již v roce 1781, kdy byl jako poručík zařazen do Preobraženského pluku tělesné gardy, a skončila s pádem napoleonské Francie.\n\nDmitrij Sergejevič Dochturov pocházel z drobné tulské šlechty. Dětství strávil ve vesnici Krutoje v Tulské gubernii. Vyrostl v rodině, která ctila vojenskou tradici. Otec i děd budoucího generála byli důstojníky Preobraženského pluku tělesné gardy, založeného ještě za vlády Petra I. V roce 1771 mladého Dmitrije odvezl otec do Petrohradu, kde se mu dostalo vzdělání v Pážecím sboru, elitní škole imperiální Rusi, která byla založena roku 1759 za panování Alžběty Petrovny. Vojenskou službu začal v roce 1781 jako poručík Preobraženského pluku tělesné gardy. Záhy po jeho vstupu do pluku se velitelem jednotky stal Grigorij Potěmkin, který v Dmitrii Sergejeviči spatřil schopného důstojníka a udělal z něj velitele praporu.\n\nPo vypuknutí rusko-švédské války (1788–1790) byli kapitán Dochturov a jeho gardová jednotka převeleni do Kronštadtu, kde se učili vedení námořního boje. Po ukončení výcviku obdrželi rozkaz k odjezdu do první linie a 14. srpna 1789 se poprvé účastnil ostrého střetu, při němž Dochturov utržil zranění. Kulka ho trefila do ramene, nicméně o tři dny byl opět v boji a dobyl švédskou baterii. 22. srpna se účastnil výsadku na ostrov Gevanland (Геванланд) a v První námořní bitvě u Svensksundu (24. srpna 1789) jeho rota usazená na lodi pod palbou nepřátel zajišťovala průchod ruské eskadry při útoku na švédské loďstvo. Za svou úlohu v bitvě obdržel od Kateřiny II. jako vyznamenání zlatý kord s nápisem „\"Za udatnost\".“ Po skončení války se rozhodl odejít z gardy k armádě a v roce 1795 byl v hodnosti plukovníka postaven do čela Eleckého mušketýrského pluku. Po dvou letech vynikající přípravy jednotky byl povýšen na generálmajora a stal se majitelem pozdějšího Sofijského mušketýrského pluku. V roce 1799 se stal inspektorem pěchoty kyjevské inspekce, ale v létě následujícího roku byl zatčen, zbaven hodností i funkcí a postaven před soud. Když v roce 1801 nastoupil na ruský trůn car Alexandr I., vrátil se zpět do armády jako generálporučík a majitel Oloněckého mušketýrského pluku.\n\nV roce 1803 byla Dochturuvovi navrácena funkce inspektora kyjevské inspekce a stal se majitelem Moskevského pěšího pluku. S touto jednotkou, která byla součástí Podolské armády M. I. Kutuzova, se účastnil tažení v roce 1805. Jako velitel jedné z kolon byl v rámci této kampaně 11. listopadu pověřen velením části spojeneckých sborů při střetnutí u Dürnsteinu. Při této akci bylo jeho 10 000 vojáků vyčleněno pro obchvat francouzských jednotek držících Dürnstein a kolem třetí hodiny odpolední s nimi vpadl do zad Gazanovy divize. I přes počáteční úspěch však byli jeho muži po příchodu Dupontovy divize nuceni v podvečer ustoupit. V bitvě u Slavkova velel první koloně spojeneckých vojsk a byl to právě Dochturov, kdo chtěl celé dopoledne u Telnice na Francouze útočit a vyvíjet tak na ně nepřetržitý tlak. Jeho iniciativu však svazovaly rozkazy nadřízeného generála Buxhövdena. Do chvíle, než vpadli Francouzi u Zlatého potoka Buxhövdenovým kolonám do zad, neměl Dochturov o tom, co se děje za ním, ani tušení. Avšak ve chvíli, kdy zjistil, že bitva je rozhodnutá v neprospěch spojenců, jeho osobní statečnost se stala vzorem pro vojáky, kteří se snažili z obklíčení uniknout. Když jeho jednotky zakolísaly před silnou palbou, první se vrhl vpřed, a když jej strhávali pobočníci zpět se slovy: \"„Pamatujte na svou ženu a děti,“\" odpověděl: \"„Zde čest – žena má, svěřený mně lid – děti mé…“\" Vzápětí vytasil svůj zlatý kord a následován sborem vyrazil vpřed. Když se ruské kolony nakupily mezi Telnicí a Žatčanským rybníkem, generál Stutterheim k Dochturovovi poznamenal: \"„Než ty tři nebo čtyři tisícovky stihnou přes hráz přejít, bude jich polovina na kusy! Tímhle úskokem obětujete polovinu vaší kolony.“\" Na to generál Dochturov opáčil: \"„Chcete snad říct, že polovinu zachráním. Nemáme na výběr. Budete radši, když složím zbraně?“\" S generálem Dochturovem uniklo z francouzských kleští pouhých 8000 mužů. Z jeho první kolony zůstala jen asi polovina početního stavu. Když dorazil k ustupující spojenecké armádě, dozvěděl se, že byl považován za mrtvého. Za velení v bitvě u Slavkova byl vyznamenán řádem sv. Vladimíra druhého stupně.\n\nV letech 1806–1807, při válkách čtvrté koalice, velel Dochturov 7. divizi. Po boku generálporučíka knížete Golicyna bojoval v bitvě u Golyminu, kde s 16 000–18 000 muži odolávali řadu hodin 38 tisícům Napoleonových vojáků. V bitvě u Jílového byl pověřen velením nad zálohou skládající se z jeho 7. a 4. divize spolu s 60 děly jízdního dělostřelectva (u jednotky byl přítomen i generál Bagration, který byl momentálně bez velení). Přestože byl zraněn do pravé nohy, splnil svůj úkol dokonale a odmítl opustit bitevní pole. \"\"Za statečnost\"\" projevenou v boji byl podruhé odměněn zlatým kordem. Když po pádu Gdaňsku na jaře roku 1807 generál Bennigsen naplánoval proti Napoleonovi novou ofenzivu, spočívala na generálu Dochturovovi, který velel I. koloně, úkol odpoutat pozornost od hlavního směru postupu armády a oddělit tak maršála Neye od maršála Soulta. V bitvě u Heilsbergu velel levému křídlu ruské armády. V dalších bojích byl opět zraněn. Účastnil se také bitvy u Friedlandu a kryl hlavní síly rusko-pruské armády při jejím ústupu přes řeku Alle. Za této války byl vyznamenán řádem sv. Anny prvního stupně, řádem sv. Alexandra Něvského a pruským řádem červené orlice. Od jara 1810 zastával funkci velitele VI. sboru.\n\nPo Napoleonově vpádu do Ruska v roce 1812, bylo generálporučíkovi Dochturovovi svěřeno velení VI. pěšího sboru I. armády. V samém počátku války byl odříznut od hlavních sil u města Lidy, ale 50 kilometrovými denními pochody se mu podařilo z tohoto postavení vyklouznout a přivést jednotku do Drissy. V době, kdy se obě armády blížily ke Smolensku, dostal vysokou horečku, kterou se však lékařům podařilo srazit. Cítil se však velmi sláb a v tomto stavu k němu dorazil posel od vrchního velitele armády s dotazem, zda je schopen velet obraně města. Podle Dochturovova životopisu obsaženého ve spisu \"Car Alexandr a jeho pomocníci v létech 1812, 1813 a 1814 svazek II.\" svým přátelům odpověděl: “\"Bratři, mám-li zemřít, lépe je zemřít na poli cti, než neslavně na loži.\"“ V noci ze 16. na 17. srpna tedy přijal velení nad 20 000 obránci se 180 děly, kteří čelili 183 000 Napoleonovým mužům s 300 děly. Dochturovovým úkolem bylo za každou cenu uhájit smolenská předměstí a jeho 3., 7. a 24. divize vzdorovaly postupu Francouzů pod velením maršála Neye tak zuřivě, že jejich první útok vbrzku zastavily. Při druhém útoku, kolem jedné hodiny odpolední, již začínali Napoleonovi muži pomalu pronikat do ruských pozic. V tu chvíli požádal generál Dochturov, \"po celou dobu stojící v nejlítějším dešti střel a granátů\", svého nadřízeného o posily. Generál Barclay de Tolly mu vyhověl se slovy: \"“Vyřiďte Dmitriji Sergejeviči, že na jeho statečnosti záleží záchrana celé armády.“\" Z města k hlavní armádě na přímý rozkaz vrchního velitele ustoupil 18. srpna. V bitvě u Borodina generál Dochturov velel středu ruské armády mezi Velkou redutou a vesnicí Gorki, a po Bagrationově zranění velel také celému levému křídlu. Při vyvrcholení bitvy obdržel od Kutuzova lístek, že má vydržet, dokud nedostane rozkaz ustoupit. Mezitím pod ním zabili koně a poranili druhého. Dochturov však stále dál klidně rozesílal směrnice a povzbuzoval vojáky pod palbou. Po bitvě jej Kutuzov objal se slovy: „\"Dovol mi tě obejmout, hrdino.\"“ 13. září byl jedním z účastníků porady ve Filách, kde maršál Kutuzov nadnesl otázku, zda bránit Moskvu, či ustoupit dál do vnitrozemí. Generálové Dochturov, Uvarov a Kokovnicyn podporovali generála Bennigsena, který chtěl svést další bitvu. V bitvě u Tarutina měla kolona generála Dochturova spolu s kolonou generála Rajevského úkol překročit řeku Naru a u vesnice Vinikovo vázat část francouzských sil.\n\nJedním z největších úspěchů generála Dochturova byla bitva u Malojaroslavce (24. října 1812). V ní vojáci pod jeho velením zaútočili na početně silnější odřad \"Grande Armée\" pod velením italského vicekrále Evžena de Beauharnais a celodenním vytrvalým bojem blokovali Napoleonův postup ke Kaluze. Za toto velení Dochturov obdržel řád Svatého Jiří II. stupně. Byl vyznamenán i v bitvě národů u Lipska. V roce 1813 velel obléhání Magdeburku a Hamburku. Po kapitulaci Hamburku si vzal zdravotní dovolenou a odjel se léčit do českých lázní. K tomuto jej donutila i vlastní nespokojenost s byrokratickými pořádky v armádě objevujícími se s činností nových hodnostářů v uniformě. V průběhu \"sta dnů\" se ještě jednou vrátil k velení, ale do bojů již jeho VI. sbor nezasáhl, neboť Napoleon byl poražen v bitvě u Waterloo.\n\nV roce 1816, při zpátečním pochodu armády do Ruska, odešel do výslužby v hodnosti generála pěchoty s právem nosit uniformu po celou penzi. Zemřel však v témže roce ve svém domě u manželky kněžny M. P. Obolenské na Prečistěnce. Pohřben je v klášteře Davida poustevníka v Serpuchovském újezdě v Moskevské gubernii.\n\nDochturovův přítel z bitvy u Slavkova generál Langeron o něm napsal:\n\nKromě tabatěrky s vyobrazením bitvy u Malojaroslavce a pamětním věnováním vojáků VI. sboru od svých mužů obdržel i přezdívku \"Železný generál\".\n\n\n"}
{"id": "401244", "url": "https://cs.wikipedia.org/wiki?curid=401244", "title": "Mačča", "text": "Mačča\n\nMačča () je japonský mletý čaj zpravidla vytvořený ze speciálního zeleného čaje. Čaje patří mezi nejstarší odrůdy zastiňovaných japonských zelených čajů, které se tradičně, více než 800 let, používají při zenových buddhistických ceremoniích. Mačča – rozemletá na žulových mlecích kamenech na jemný žlutozelený prášek – se našlehá s vodou, aby vznikl nápoj s bohatou chutí a vůní.\n\nDnes se mačča používá také jako surovina do výrobků s příchutí zeleného čaje, včetně zmrzliny, italské zmrzliny (gelato), nealkoholických ovocných nápojů, latté a čokolád.\n\nPodle japonské literatury ze 3. století n. l. se zelený čaj zpočátku používal jako elixír k léčbě otoků, horečky a dalších symptomů. Má se za to, že semínka zeleného čaje přivezl do Číny japonský vyslanec během vlády dynastie Tang a následně jej používala šlechta a buddhističtí duchovní jako léčivé tonikum.\nV r. 1191 japonský zenový buddhistický mnich Eisai přinesl z Číny nový způsob pití zeleného čaje. Nasypal rozemletý čajový prášek do horké vody a rozmíchal jej – jako se to dnes dělá s maččou – a pak jej popíjel spíše jako nápoj, nikoliv jako lék.\nPopíjení čaje se v Japonsku později rozšířilo z šlechtických kruhů mezi samuraje. Samurajové, vázáni přísahou k ochraně svých pánů, nakonec vytvořili rituál zeleného čaje, který měl vnést klid a harmonii do jejich často bouřlivého života.\n\nČtyři týdny před každoroční sklizní jsou čajové plantáže zastíněny plachtami, takže se eliminuje až 90 % přirozeného světla. Čajové plantáže kompenzují ztrátu světla zvýšením obsahu chlorofylu v listech. Pouze nejlepší ručně sbírané čajové listy se pak spaří, usuší a nařežou, aby se odstranily žilky a stonky. Usušené listy se pak skladují v mrazicím boxu, aby se po celý rok zajistila stálá kvalita. Takto zpracovaný čaj se nazývá tencha.\nČajové listy se namelou na žulových mlecích kamenech, přičemž na jednom mlecím kameni se získá jedna unce mačči za hodinu.\n\nNa rozdíl od běžných listů zeleného čaje, které se po vyluhování vyhazují, listy mačči se našlehají s vodou a konzumují se. Jelikož mačča je čistý, přírodní, jemně mletý prášek, jeho použití jako ingredience je téměř neomezené. Mezi oblíbené použití patří zmrzlina ze zeleného čaje, gelato, ovocné nápoje, latté a čokolády.\n\nNa zmrzlinu a gelato se zeleným čajem postačí 1,3% až 2% koncentrace mačči rozmíchané se základem z bílé tekutiny pro vytvoření bohaté příchuti a barvy zeleného čaje.\n\nMačču od běžných práškových zelených čajů odlišují zejména:\n\n1. Chuť:\nMačča je sladká a jemná, s pouhým náznakem svíravosti. Sladkost je způsobena přirozeně se vyskytujícími L-theaninovými aminokyselinami a rostlinnou vlákninou. Na druhou stranu běžný práškový zelený čaj obvykle postrádá aktivní aminokyseliny, což vede k poměrně nevýrazné a hrubší chuti.\n\n2. Barva:\nMačča je smaragdově zelená, zatímco práškový zelený čaj je často žluto-hnědý. Je to proto, že kvalitní mačča se mele na jemný prášek na pomalu se otáčejících žulových mlecích kamenech. Tření je minimální a čajové listy se během tohoto procesu „nepálí“, takže si mohou zachovat chlorofyl. Oproti tomu běžný práškový zelený čaj se často mele na prášek pomocí tlaku vzduchu. Tření způsobené tímto procesem listy „rozvaří“, takže získávají žluto-hnědou barvu.\n\nDvě až tři vrchovaté bambusové lžičky čaje se našlehají s horkou vodou (75 °C) v misce bambusovou metličkou na nefritově zelenou pěnu. Řídká napěněná kaše po chvilce zhoustne nabobtnáním částeček lístků. Čaj mačča obsahuje všechny účinné látky a plný aromatický celek čajového listu.\n\n\n"}
{"id": "401246", "url": "https://cs.wikipedia.org/wiki?curid=401246", "title": "Oportunní infekce", "text": "Oportunní infekce\n\nOportunní infekce jsou infekce, které doprovázejí jiná primární onemocnění (zejména HIV/AIDS, imunosupresi, virové, bakteriální, či parazitární onemocnění). Jsou způsobovány \"příležitostnými\" parazity, kteří například nejsou za normálních podmínek patogenní, nebo by nezpůsobili závažná onemocnění, či \"jen\" raději napadají imunosupresivní jedince.\n\n"}
{"id": "401254", "url": "https://cs.wikipedia.org/wiki?curid=401254", "title": "Rekordy WTA Tour", "text": "Rekordy WTA Tour\n\nRekordy WTA Tour uvádí tenisové rekordy profesionálního okruhu žen organizovaného Ženskou tenisovou asociací (WTA), která vznikla v roce 1973. Do statistik jsou počíány také některé turnaje z dříve existujícího okruhu Virginia Slims Circuit, jenž probíhal od září 1970 a k sezóně 1973 byl nahrazen novým okruhem WTA Tour. \n\nStav statistiky k 17. listopadu 2015.\n\n\"Do roku 1990 (15 turnajů +):\n\n1. 21 – Margaret Courtová (1970) \n2. 18 – Margaret Courtová (1969, 1973) \n3. 17 – Billie Jean Kingová (1971)\n4. 16 – Chris Evertová (1974, 1975) \n4. 16 – Martina Navrátilová (1983)\n6. 15 – Evonne Goolagongová Cawleyová (1970)\n6. 15 – Martina Navrátilová (1982)\n\n\"Od roku 1990 (8 turnajů +): \n\n1. 12 – Martina Hingisová (1997)\n2. 11 – Serena Williamsová (2013)\n3. 10 – Steffi Grafová (1990, 1993)\n3. 10 – Monika Selešová (1991, 1992)\n3. 10 – Justine Heninová (2007) \n6. 09 – Monika Selešová (1990)\n6. 09 – Steffi Grafová (1995)\n6. 09 – Martina Hingisová (2000)\n6. 09 – Kim Clijstersová (2003, 2005)\n10. 08 – Steffi Grafová (1992)\n10. 08 – Arantxa Sánchezová Vicariová (1994) \n10. 08 – Serena Williamsová (2002)\n10. 08 – Justine Heninová (2003)\n\nSeznam uvádí jen první vyhraný titul každé tenistky. Například Capriatiová vyhrála v mladším věku než Selešová dva další turnaje.\n\nSeznam uvádí jen poslední vyhraný titul každé tenistky. Například Navrátilová vyhrála mezi 33. až 37. rokem více turnajů.\n\nLegenda: D – \"počet výher ve dvouhře\"; Č – \"počet výher ve čtyřhře\"; MIX – \"počet výher ve smíšené čtyřhře\".\n\nOd roku 1970 až do 20. květnu 2019 vydělalo:\n"}
{"id": "401261", "url": "https://cs.wikipedia.org/wiki?curid=401261", "title": "WRESAT", "text": "WRESAT\n\nWRESAT (Weapons Research Establishment Satellite) byl první australský satelit. Jméno získal podle svého výrobce, \"Weapons Research Establishment\", organizaci australského ministerstva obrany. Start se konal 29. listopadu 1967 a vynesla jej raketa SPARTA (varianta americké rakety Redstone), která byla dotována USA.\n\nSatelit vážil 45 kilogramů a měl tvar kužele o výšce 1,59 metru a průměr podstavy byl 0,76 metru, k samotnému satelitu zůstal připojen i třetí stupeň a celková délka tak dosahovala 2,17 metru. Jeho dráha byla téměř polární a než vstoupil do atmosféry 10. ledna 1968, vykonal 642 oběhů kolem Země.\n\nDružice měřila absorpci slunečního záření v nejvyšších vrstvách atmosféry.\n\nVe druhé polovině 60. let 20. století probíhaly na jihoaustralské raketové střelnici Woomera Missile Range testy návratových systémů jaderných střel. Testovací program nesl název \"SPARTA\" a kromě Austrálie se na něm podílelo Spojené království a hlavně Spojené státy americké. Americká armáda přivezla do Austrálie celkem 9 raket pro testy a jednu jako záložní. Jednalo se o rakety Redstone, které byly lehce modifikovány a podle projektu byly nazvány SPARTA. První ze série testů se odehrál 28. listopadu 1966, další testy následovaly a poslední raketa z plánované série vzlétla 31. října 1967. Od počátku programu se vědělo, že jedna náhradní raketa pravděpodobně zbude. Zbylá raketa se buď mohla využít, nebo vrátit do USA, kde by zřejmě skončila na vrakovišti. Iniciativy se společně chopily Univerzita v Adelaide a \"Weapons research establishment\", první návrhy satelitu brzy nabyly konkrétní podoby. Australská vláda neměla s financováním problém, protože díky použití americké rakety a existující infrastruktury, byly finanční nároky minimální a Austrálie si tak mohla velmi levně zvýšit národní prestiž. Práce musely postupovat rychle, neboť americká armáda plánovala odchod z Austrálie krátce po dokončení programu SPARTA, tedy před koncem roku 1967, což dávalo vývojovému týmu přibližně 11 měsíců na vývoj, výrobu, testování a vypuštěni satelitu.\n\nPodle prvních návrhů měl být WRESAT integrován přímo do třetího stupně rakety Redstone, později byla tato koncepce opuštěna, avšak satelit zůstal spojen se třetím stupněm i po jeho dohoření. WRESAT měl tvar kužele o výšce 1,59 metru, průměru podstavy 0,76 metru a hmotnosti přibližně 45 kg, celková délka s připojeným třetím stupněm byla 2,17 metru. Stabilizace byla dosažena pomocí rotace kolem podélné osy rychlostí přibližně dvou otáček za sekundu (120 ot·min). Vědecké vybavení bylo téměř shodné s tím, které používaly sondážní rakety pro výzkum vyšších vrstev atmosféry, odpalované z kosmodromu Woomera. Satelit prováděl několik druhů měření. Byl vybaven senzory pro měření sluneční radiace a její absorpce atmosférou, senzory mohly měřit také hustotu molekulárního kyslíku v atmosféře. Dodatečně byl vybaven malým teleskopem s čočkami z fluoridu litného pro měření slabého ultrafialového hala kolem Země. Elektrickou energii poskytovaly baterie, jejichž životnost byla stanovena na prvních 72 oběhů kolem Země, tedy asi pět dní.\n\nRaketa SPARTA odstartovala 31. října v 04:49 UT z odpalovací rampy \"LA8 Woomera Missile Range\", ze stejné rampy startovaly rakety programu SPARTA. Satelit byl vynesen na eliptickou oběžnou dráhu se sklonem k základní rovině 83,35°, tedy téměř na polární dráhu. Perigeum (nejnižší bod dráhy) bylo asi zpočátku 193 km a apogeum (nejvyšší bod) 1259 km. Satelit kvůli nízkému perigeu rychle klesal a 10. ledna 1968 v 11:34 UT zanikl nad atlantským oceánem v atmosféře nedaleko pobřeží Irska.\n\n\n\nKonstrukce, příprava a start satelitu WRESAT na serveru http://australianscreen.com.au/:\n"}
{"id": "401269", "url": "https://cs.wikipedia.org/wiki?curid=401269", "title": "Vodní nádrž Janov", "text": "Vodní nádrž Janov\n\nVodní nádrž Janov (též zvaná \"Hamerská přehrada\" nebo \"Mostecká přehrada\") je přehrada nad osadou Křížatky v okrese Most v Hamerském údolí v Krušných horách. Leží na soutoku říčky Loupnice a Klínského potoka na rozhraní katastrů Křížatky, Lounice a Hamr. Vodárenská nádrž je v I. pásmu hygienické ochrany. Přehradní hráz proto není volně přístupná a také komunikace a prostory v blízkosti nádrže jsou pro veřejnost uzavřeny. Její název je odvozen od Janova, části obce města Litvínov. Starší název \"Hamerská\" je odvozen od názvu údolí a \"Mostecká\" se nazývala proto, že město Most nechalo přehradu v letech 1911–1913 vybudovat.\n\nJe součástí vodohospodářské soustavy v oblasti severočeské hnědouhelné pánve. Správcem je státní podnik Povodí Ohře.\n\nNa začátku 20. století přestávaly stačit dosavadní zdroje vody pro rychle se rozvíjející průmyslové město Most a jeho představitelé museli řešit svízelnou situaci v zásobování obyvatel města vodou. Na schůzi obecního výboru dne 5. září 1906 radní uložili technickému oddělení městského úřadu vypracovat návrh na řešení tohoto problému. Z předložených projektů zvítězil plán na přehradu v Hamerském údolí. Potřebný lesní pozemek se nacházel v majetku města Mostu a rovněž srážková oblast v povodí budoucí nádrže, pokrytá lesy, zaručovala dostatek kvalitní vody. Třicetiletý průměr ročních srážek činil v Mníšku 809 mm a na Klínech 891 mm. Přehrada měla rovněž zadržovat jarní vody, které jinak v nížině způsobovaly záplavy.\n\nRadní se dne 29. září 1907 vydali na komisionelní šetření přímo do Hamerského údolí, aby si na místě ověřili jednotlivé body návrhu a potom projednali celou záležitost ve výboru i zastupitelstvu po stránce technické, vodohospodářské i vodoprávní. Jednání probíhala až do roku 1908, kdy byla sepsána závěrečná zpráva, sloužící současně jako podklad k vypracování definitivního projektu. Jeho zpracováním byl obecním výborem dne 4. března 1908 pověřen prof. Dr. Ing. Robert Weyrauch, profesor Vysokého učení technického ve Stuttgartu. V červnu 1908 byl již hotový plán i s rozpočtem nákladů ve výši 4,89 miliónu korun. Dne 9. prosince 1908 udělilo Okresní hejtmanství v Mostě stavební povolení s platností na pět let.\n\nMěsto si podalo žádost o státní příspěvek, neboť pořizovací náklady byly pro městský rozpočet velmi vysoké. Chtělo si také zajistit subvenci zemského úřadu a vstoupilo proto s třiceti členskými podíly do družstva, které bylo založeno v Mostě za účelem regulace vodních toků a výstavby údolních přehrad v povodí řeky Bíliny. Protože se jednání se státními úřady příliš protahovalo, obecní výbor nečekal na konečné rozhodnutí a vytvořil dne 17. prosince 1910 osmičlennou stavební komisi. Jejím předsedou se stal starosta Mostu Josef Herold. Komise svěřila dozor nad celou stavbou architektovi Weyrauchovi a hlavním stavbyvedoucím jmenovala inženýra V. Czeháka.\n\nPřípravné práce byly zahájeny 21. září 1910 kácením lesa a čištěním dna budoucí nádrže. V téže době byla vyřešena přeložka údolní silnice a spojení nové trasy s okresní silnicí vedoucí z Janova do Mníšku. Tyto práce dokončily místní stavební firmy začátkem roku 1911. Na stavbu přehrady město vypsalo veřejnou soutěž, které se zúčastnilo deset firem. Nabídky se pohybovaly od 2,92 miliónu do 3,49 miliónu korun. Na schůzi obecního výboru dne 10. května 1911 byla vybrána nejlevnější nabídka ve výši 2 935 640 korun, kterou podalo konsorcium Berndt, Schwarzer & Wurm v Mostě. Firma začala s přípravnými pracemi ještě téhož měsíce. Dne  27. května 1911 byly u budoucí přehrady smontovány baráky pro dělníky, především Italy a Chorvaty, najaté pro betonování a lámání kamene. Italové zde měli dokonce i vlastní kuchyni. Mostecký hoteliér Dietl si již 14. dubna 1911 zajistil koncesi k provozu kantýny. Nacházela se na levém svahu asi ve výši dnešního domku hrázného.\nStavba samotné hráze byla zahájena v červnu 1911. Dne 9. června začali dělníci s lámáním kamene. Stavební materiál byl odebírán v blízkosti stavby na pravém svahu údolí (zbytky lomu poblíž hráze jsou dodnes patrné). Současně se upravovaly toky Loupnice a Klínského potoka. Pro Loupnici bylo postaveno provizorní dřevěné koryto, kterým voda začala téct 31. října. Dne 21. listopadu 1911 byla hotová zděná nádržka a kaskády u vtoku do přehrady. Od správní budovy janovského polesí vedla až ke staveništi lanovka, základy jejích dvou pilířů se ještě zachovaly. Na staveništi byl smontován velký kabelový jeřáb. Obě tato technická zařízení zahájila činnost 30. ledna 1912. S betonováním se započalo v dubnu. Dne 4. května 1912 se dostavili starosta a radní města Mostu ke slavnostnímu položení základního kamene. Během zimních měsíců, kdy někteří cizí dělníci odjížděli domů, nechal stavbyvedoucí zdivo obednit, aby bylo chráněno před povětrnostními vlivy. Dne 27. května 1913 se začalo se stavbou strážního domku a tentýž den se Loupnice vrátila do svého starého koryta. Dne 22. července 1913 začala výstavba čistírny vody, dne 25. října kladení potrubí z ocelových trubek do Mostu (o celkové délce 13 km). Hrubá stavba přehrady byla dokončena v prosinci 1913. V té době šlo o největší přehradní hráz na území Rakouska-Uherska.\n\nDne 5. ledna 1914 hráz poprvé zadržovala vodu, prozatím jen pokusně. Teprve 16. ledna vykonali zástupci okresního hejtmanství prohlídku stavby a udělili povolení k zadržování vody do jednoho milionu m³. Když 8. března 1914 dosáhla vodní hladina výše 20 metrů (zadržovaný objem 175 000 m³) začala voda pronikat zdí na levém svahu. Stavební firma ihned zahájila utěsňování, voda však přesto prosakovala dále. Dne 18. dubna bylo v přehradě naměřeno 997 000 m³. Dne  26. června byly ukončeny zednické práce a  17. července převzalo stavbu hlavní vodní vedení. Z německé Gothy byl povolán odborník, aby prozkoumal příčiny průsaku. Opravy podle odborného posudku snížily prosakování během roku 1914 o 34 %. Práce byly skončeny 20. srpna 1915. Tlakovou injektáží do hloubky až 33 metrů se podařilo ztrátu vody prosakováním snížit o 71,5 %, činilo však stále ještě 38 litrů za sekundu. Dne 20. srpna 1914 zahájila provoz čisticí stanice s kapacitou 70 l/s, vybavená rychlofiltračním přístrojem značky Reisert a zařízením na sterilizaci vody ozónem.\n\nV prosinci 1915 předložil vedoucí vodní správy konečné vyúčtování za léta 1907 až 1915 ve výši 4 694 237 korun a 15 haléřů. Ve srovnání s původním rozpočtem, který počítal s částkou 4,89 miliónů korun, tedy došlo k úsporám. V prvním roce provozu 1915 činila spotřeba vody 714 270 m³; z toho připadlo 213 763 m³ na průmysl a živnosti a 500 507 m³ na domácnosti, což znamená při tehdejším počtu obyvatel 58,8 litrů na osobu denně. Až do poloviny 20. století stačila přehrada pokrývat stále rostoucí spotřebu pitné vody v Mostě a přilehlých obcích. Teprve v roce 1951 se začalo s výstavbou Flájské přehrady.\n\nProblémy s průsaky pod hrází, které se objevily po zahájení provozu, se zřejmě nepodařilo zcela odstranit. V roce 2003 začala generální oprava vzdušního líce. Proběhlo jeho vyčištění a oprava spárování ze spárovaného kamene, dále statické zajištění vodního díla a oprava přístupové komunikace k přehradě. V roce 2005 byla nádrž opět napuštěna. V roce 2008 byla nádrž opět prázdná a jejím dnem protékala Loupnice v původním korytě.\n\nPřehradní hráz patří k nejvyšším zděným hrázím v České republice (v Čechách je vůbec nejvyšší), což přispělo k tomu, že přehrada je státem chráněnou technickou památkou. Hráz je tížná, zděná z lomového kamene, vyklenutá proti vodě. Koruna hráze se nachází 493,52 m nad mořem, její délka činí 225 m a šířka 4,5 m. Maximální výška hráze nad terénem je 45,45 m.\n\nVýpustná zařízení tvoří spodní výpusti, odběrné potrubí a bezpečnostní přeliv. Vlastní spodní výpust tvoří levé potrubí, zaústěné do kruhového vývaru. Pravé potrubí slouží pro odběr surové vody. Kapacita spodních výpustí je 1,54 m³/s. Bezpečnostní přeliv je nehrazený, boční, situovaný na levém břehu u hráze nádrže. Celková délka přelivné hrany činí 20,5 m. Celková kapacita přelivu při maximální hladině v nádrži je 21,44 m³/s. V tělese přelivu jsou umístěny dva odlehčovací otvory, hrazené dřevěnými stavidly. Stavidlo 1 je umístěné na pravé straně přelivu při pohledu po vodě, stavidlo 2 je na levé straně přelivu.\n\nNádrž má celkový objem 1 670 000 m³. Letní zásobní prostor činí 1 539 000 m³, zimní zásobní prostor 1 179 000 m³. Dno nádrže se nachází v nadmořské výšce 448,07 m, maximální hladina je 493,72 m nad mořem. Při celkovém zatopeném stavu zabírá vodní hladina plochu 10,08 ha. Vzdutí zasahuje do vzdálenosti 600 m. Největší hloubka dosahuje až 44,5 m. Plocha povodí nádrže má rozlohu 8,4 km². Průměrný roční průtok činí 0,09 m³/s. Pro vyšší vodohospodářský efekt je v suchých obdobích převáděna do nádrže voda z potoka Svídnice. K tomu slouží čerpací stanice Mníšek situovaná asi jeden km od osady Mníšek. Má 4 čerpadla, každé s kapacitou 55 l/s. Dopravní výška činí 28,5 m. Instalovaný výkon je 215 l/s, provozní výkon 110 l/s. Délka výtlačného řadu činí 855,5 m. Správcem čerpací stanice je státní podnik Povodí Ohře.\n\nDnes je okolí přehrady poměrně oblíbeným výletním místem. V roce 2001 se o přehradě mluvilo v souvislosti se sporem o určení vlastníka, který vedlo město Most se státním podnikem Povodí Ohře.\n\n"}
{"id": "401273", "url": "https://cs.wikipedia.org/wiki?curid=401273", "title": "Den vzniku Japonska", "text": "Den vzniku Japonska\n\nDen vzniku Japonska ( 建国記念の日) je státní svátek Japonska, který se slaví každoročně 11. února. V tento den si připomínají založení Japonska a císařské linie započaté legendárním císařem Jimmuem.\n"}
{"id": "401276", "url": "https://cs.wikipedia.org/wiki?curid=401276", "title": "Džimmu", "text": "Džimmu\n\nDžimmu ( 神武天皇, \"Džinmu-tennō\", asi 660 př. n. l. – 585 př. n. l. byl dle legend první japonský císař a zakladatel dynastie, jež vládne dodnes. Je to první císař na tradičním seznamu japonských císařů.\n\nDen Džimmuova údajného nástupu na trůn 11. února, což je první den prvního lunárního měsíce, se dodnes oficiálně slaví jako den založení japonského státu.\n\nPodle kroniky \"Kodžiki\" byl prý Džimmu potomkem bohyně Slunce Amaterasu, hlavního japonského božstva. Až do konce 2. světové války byla tato víra součástí japonského státního náboženství.\n\nJeho otec byl Ugayafukiaezu a matka byla Tamayori-hime.\n\n"}
{"id": "401296", "url": "https://cs.wikipedia.org/wiki?curid=401296", "title": "Paleta", "text": "Paleta\n\nPaleta může být:\n\n\n"}
{"id": "401304", "url": "https://cs.wikipedia.org/wiki?curid=401304", "title": "Maleinanhydrid", "text": "Maleinanhydrid\n\nMaleinanhydrid je organická sloučenina, anhydrid kyseliny maleinové. V čistém stavu je to bezbarvá či bílá látka s ostrým zápachem.\n\nMaleinanhydrid byl tradičně vyráběn oxidací benzenu nebo dalších aromatických sloučenin. Od roku 2006 používá benzen, z důvodu jeho ceny, pouze několik podniků a většina maleinanhydridu je vyráběna z n-butanu:\n\nBenzen nebo butan jsou vháněny proudem horkého vzduchu na vyhřívaný katalyzátor. Poměr vzduchu a uhlovodíku je nastaven tak, aby nedošlo ke vznícení směsi. Jako katalyzátor se využívá oxid vanadičný a molybdenový pro oxidaci benzenu a oxid vanadičný a fosforečný pro oxidaci butanu.\nChemie maleinanhydridu je poměrně bohatá vzhledem k jeho dostupnosti a reaktivitě.\n"}
{"id": "401308", "url": "https://cs.wikipedia.org/wiki?curid=401308", "title": "Morgan Tsvangirai", "text": "Morgan Tsvangirai\n\nMorgan Richard Tsvangirai ([cvangiraj], anglickou výslovností [čvangiraj]; 10. března 1952, Gutu, Jižní Rhodesie – 14. února 2018, Johannesburg, Jihoafrická republika) byl zimbabwský politik, prezident politické strany Hnutí pro demokratickou změnu (MDC) a od 11. února 2009 do 11. září 2013 premiér Zimbabwe.\n\nMorgan Tsvangirai byl od roku 1980 dlouholetým aktivním členem Afrického národního svazu a obdivovatelem jeho vůdce Roberta Mugabeho. Ze strany odešel až koncem 80. let 20. století a poté na něj byl třikrát neúspěšně spáchán atentát. V roce 1999 založil Hnutí za demokratickou změnu (MDC) a byl diktátorským režimem Roberta Mugabeho třikrát uvězněn.\n\n29. března 2008 se konaly prezidentské volby, ve kterých se Tsvangirai postavil proti Mugabemu. Volby byly zfalšovány, ale první kolo pravděpodobně vyhrál Tsvangirai. Před druhým kolem voleb, které proběhlo 27. června 2008 vládní jednotky povraždily desítky stoupenců opozice a kolem sta tisíc lidí vyhnaly z domovů. Tsvangirai proto z voleb odstoupil a vyzval své voliče, aby se jich neúčastnili. Státy Evropské unie i další demokratické země následně výsledek voleb neuznaly.\n\nPod tlakem mezinárodního veřejného mínění byla podepsána 15. září 2008 v Harare dohoda o rozdělení vládní moci, která ukončila dlouhodobou politickou krizi v zemi. Jejím signatáři byli Robert Mugabe, Morgan Tsvangirai a vůdce odštěpenecké skupiny poslanců MDC Arthur Mutambara. 11. února 2009 zaujal Tsvangirai v tzv. Vládě národní jednoty nově vytvořenou funkci premiéra (prime minister) Zimbabwe. Skutečným předsedou vlády však zůstal v souladu s ústavou prezident Robert G. Mugabe; pravomoci premiéra se ukázaly být velmi omezené. Tsvangirai prohlásil, že se chce soustředit na stabilizaci ekonomiky a přilákání zahraničních investic, které by podle něj mělo pomoci vyvést zemi z krize. Zimbabwe v té době vykazovalo obrovskou inflaci, trpělo nedostatkem potravin a epidemií cholery, která si vyžádala přes 3 tisíce obětí, nezaměstnanost přesahovala 90 procent. Po znovuzvolení prezidenta Mugabeho a vydání nové ústavy v roce 2013 byla funkce premiéra Zimbabwe zrušena.\n\n"}
{"id": "401311", "url": "https://cs.wikipedia.org/wiki?curid=401311", "title": "Malířská paleta", "text": "Malířská paleta\n\nMalířská paleta je jednoduchá manuální pomůcka, která slouží malířům při malování obrazů. Obvykle se jedná o tvarovanou dřevěnou desku bez ostrých hran, která slouží k roztírání a tónování barev pomocí štětce. Malíř při práci pak obvykle v jedné ruce drží štětec, kterým maluje obraz, v druhé ruce drží malířskou paletu s barvami.\n\n\n"}
{"id": "401313", "url": "https://cs.wikipedia.org/wiki?curid=401313", "title": "Grafický manuál", "text": "Grafický manuál\n\nGrafický manuál je manuál dodávaný k firemnímu stylu; určuje firmě jak má využívat své logo, barvy, písma a veškeré ostatní grafické prvky vytvořené grafickým designérem.\n\n\n"}
{"id": "401317", "url": "https://cs.wikipedia.org/wiki?curid=401317", "title": "Firemní styl", "text": "Firemní styl\n\nFiremní styl, často přepisováno anglicky jako corporate identity, je souhrnné označení pro soubor pravidel určujících jak vnější vystupování firmy ke svému okolí a zákazníkům, tak vnitrofiremní vztahy mezi zaměstnanci, systém komunikace, řízení a odměňování. Disponuje tedy určitým součtem vlastností a způsobů prezentace, které spojují organizaci a současně ji od jiné odlišují. O podnikovém stylu můžeme říci, že je smyslem i formou určité organizace.\nStruktura podnikové identity závisí na třech pilířích či komponentech.\n1. Základ (názvy, normy, ideje a systémy organizace)\n2. Zveřejnění identity – jak se identita dostane do povědomí veřejnosti (ztvárnění, kultura, komunikace...)\n3. Image – účinnost firemního stylu na vnitřní a vnější okolí\n\nFilozofie udává směr, kterým se firma vydá na cestě podnikání směrem k zákazníkovi. Image má velký vliv při rozhodování zákazníka o volbě značky produktu. Cílový image, který vychází z firemní identity, by se však měl od konkurence patřičně lišit tak, aby byl jedinečný a zákazník (či celé okolí podniku) si ho jednoduše uchoval pozitivně v paměti. A právě konkurenční odlišnost a jedinečnost by měla stanovit firemní filozofie.\n\nMezi hlavní přínosy firemní identity patří:\n• komplexnost a systémovost,\n• prezentace firemní originality, jedinečnosti a specifičnosti,\n• stabilita a dlouhodobé působení dovnitř i navenek,\n• ztotožnění se zaměstnanci a spolupracovníky,\n• prestiž,\n• urychluje a zefektivňuje veškerou komunikaci a propagaci firmy.\n\nPrvky firemní identity se vzájemně ovlivňují, vytvářejí různé vazby a vztahy a působí směrem do firmy i ven. Vytváří tak jednotný obraz o firmě. Mezi tyto základní prostředky firemní identity patří firemní design (corporate design), firemní komunikace (corporate communication) a firemní kultura (corporate culture).\nFiremní design je podstatou vizuální identity firmy, neboť na jeho základě můžeme firmu identifikovat a odlišit ji od ostatních firem. Jedná se o soubor vizuálních hodnot používaných v komunikaci uvnitř, ale zejména vně firmy. Pro pojem „design“ se často používá i označení \"jednotný vizuální styl\" (JVS), tj. graficky zpracovaná vizuální tvář firmy: v první řadě název firmy a způsob jeho prezentace, logo a/nebo logotyp, dále firemní barvy, uniformy, také třeba letáčky, vizitky, potisky textilií či automobilů a jiné propagační tiskoviny, dále webové stránky, reklamní hesla a postupy, značku pro zviditelnění a odlišení produktu nebo grafiku obalů atd. JVS tvoří grafický designér a jeho využívání definuje grafickým manuálem („logomanuálem“), který obsahuje souhrn grafických pravidel.\n\nFiremní komunikace obsahuje všechny komunikační prostředky, komunikaci s vnějším i vnitřním prostředím a všechny formy chování, jimiž firma o sobě něco sděluje. Podle většiny autorů zahrnuje public relations, corporate advertising, human relations, investor relations, employee communications, government relations. Firemní komunikace si klade za cíl adekvátní oslovení jednotlivých cílových skupin tak, aby byly vytvořeny pozitivní postoje k firmě a aby se firemní komunikace stala důležitou a nedělitelnou součástí firemní identity. Důležitá je analýza komunikace, která se provádí na základě sběru dat.\n\nFiremní kultura zahrnuje celkový charakter firmy a jejich pracovníku navenek, atmosféru firmy, ovzduší a vnitřní život ovlivňující myšlení a chování spolupracovníků firmy. Jedná se o vztahy mezi zaměstnanci, zvyklosti, rituály a ceremoniály využívané ve firmě a o hodnoty, které se projevují v obecných vzorcích chování a jednání všech pracovníků.\n\nFiremní image navazuje na firemní identitu a firemní koncepce.\"\"Image je představa, kterou si vytvořila jedna veřejnost nebo více veřejností o nějaké osobě, podniku nebo instituci. A to nikoliv jako dokreslený obraz, ale spíš jako mozaiku z pochycených, zlomkových, do sebe vzájemně velnutých detailů.\"\"\n\nPozitivní image může jednoduše představovat dobré jméno, zvuk firmy, dobrou pověst, dokonce i pouhý pozitivní pocit. Image je velice důležitou součástí podniku. Je to komunikace organizace s okolím a vytváří jakýsi pohled okolí na podnik.\n\n\n"}
{"id": "401324", "url": "https://cs.wikipedia.org/wiki?curid=401324", "title": "Malířský stojan", "text": "Malířský stojan\n\nMalířský stojan je malířská pomůcka, která slouží malířům a výtvarníkům při ručním malování obrazů.\nMalířské stojany se rozdělují podle konstrukce na stojany typu A (na obrázku) a stojany typu H. U typu A se jedná se obvykle o větší dřevěnou třínožku, na níž je připevněn držák pro malířské plátno. U typu H, který je stabilnější, má podstavec tvar písmene H. Na dvou svislých nosnících se pohybuje výškově nastavitelný držák pro plátno nebo jinou podložku. Malíř při malbě obrazu stojí před stojanem, na němž je upevněno plátno, v jedné ruce pak drží např. štětec, uhel, pastel apod., v druhé může držet malířskou paletu, hubku, gumu apod.\n\nDle užití se dělí na ateliérové (typ H i A) , polní (typ A skládací), stolní (menší typy A i H) a konstrukčně zjednodušené prezentační/dekorativní.\nObvyklý materiál na stojany je bukové, u levnějších smrkové dřevo.\n\n"}
{"id": "401329", "url": "https://cs.wikipedia.org/wiki?curid=401329", "title": "Jindřich Beaufort (3. vévoda ze Somersetu)", "text": "Jindřich Beaufort (3. vévoda ze Somersetu)\n\nJindřich Beaufort, 3. vévoda ze Somersetu (23. ledna 1436 - 15. května 1464), někdy také označovaný jako 2. vévoda, protože titul vévody ze Somersetu byl znovu vytvořen pro jeho otce, poté co jeho strýc zemřel, byl významným Lancasterským vojenským velitelem v době války růží.\n\nByl synem Edmunda Beauforta, vévody ze Somersetu a Eleanory Beauchampové, dcery Richarda Beauchampa, hraběte z Warwicku. Byl tak bratrancem Markéty Beaufortové a Richarda Neville, hraběte z Warwicku a strýcem Jindřicha Stafforda, vévody z Buckinghamu.\n\nJindřich bojoval v první bitvě u St Albans (1455) kde utrpěl těžké zranění a jeho otec byl zabit. Byl hlavním Lancasterským velitelem ve vítězných střetech s Yorky - bitvě u Wakefieldu (1460) a druhé bitvě u St Albans (1460) a také v bitvě u Towtonu (1461), která skončila Lancasterskou porážkou, po níž utekl do Skotska.\n\nZe Skotska odešel do Francie, aby vyjednal pro Lancastery podporu, ale byl zde po nějakou dobu vězněn a později odejel do Vlámska a nakonec se přes Skotsko vrátil do Anglie. Bránil několik Lancasterských hradů a po kapitulaci na konci dlouhého obléhání jednoho z nich vyjádřil ochotu usmířit se s králem Eduardem IV. Ten potřeboval posílit svou pozici na trůně vítězstvím nad některým s Lancasterských velitelů a tak Jindřicha omilostnil a vrátil mu jeho majetek i tituly.\n\nPo několik následujících let strávil Somerset na Eduardově dvoře a radil mu ve vojenských záležitostech. Na koci roku 1463 se přiklonil zpět k Lancasterům, spěchal na sever Anglie a začal shromažďovat vojsko. Až do května 1464 úspěšně ovládal severní část země. Osudným se mu stala bitva u Hexhamu, kde bylo jeho vojsko poraženo a on sám krátce po bitvě popraven. Byl pohřben v Hexhamském opatství. Jindřich nebyl ženatý a nezanechal žádné legitimní potomky.\nJeho nemanželským synem Karlem Somersetem, 1. hrabětem z Worcesteru (1450 - 1526), ale pokračuje rod Beaufortů až do současné doby.\n"}
{"id": "401331", "url": "https://cs.wikipedia.org/wiki?curid=401331", "title": "Edmund Beaufort, 4. vévoda ze Somersetu", "text": "Edmund Beaufort, 4. vévoda ze Somersetu\n\nEdmund Beaufort, 4. vévoda ze Somersetu (asi 1438 – 6. květen 1471) byl anglický šlechtic a vojenský velitel v době války růží.\n\nByl synem Edmunda Beauforta, 1. vévody ze Somersetu a Eleanory Beauchampové. Vévodou se stal po smrti svého staršího bratra Jindřicha roku 1464. Tento titul byl ale částečně sporný s ohledem na to, že Eduard IV. Jindřicha tohoto titulu zbavil a nápravu provedl až dlouho po jeho smrti Jindřich VII.\n\nEdmund nebyl příliš nadšen ze spojenectví mezi královnou Markétou a Richardem Neville, hrabětem z Warwicku, bývalým spojencem Eduarda IV., se kterým se rozešel, a příliš s nimi nespolupracoval. Jeho neúspěch v obraně Londýna proti Eduardovi poznamenal výrazným způsobem toto vojenské tažení.\n\nVelel pravému křídlu Lancasterského vojska v bitvě u Tewkesbury (1471) kde vedl zuřivý útok proti yorskému veliteli lordu Hastingsovi. Nedočkal se ale podpory ani od hraběte z Devonu ani od lorda Wenlocka. Po porážce se Edmund a ostatní Lancasterští velitelé ukryli v Tewkesburském opatství ale byli odsud vypuzeni a popraveni.\n\nEdmund zemřel, aniž se oženil. Jeho mladší bratr Jan byl v bitvě u Tewkesbury zabit také a tím rod Beaufortů vymřel. Nadále rod pokračoval v levobočné linii Karlem Somersetem, 1. hrabětem z Worcesteru, což byl nemanželský syn Edmundova bratra Jindřicha Beauforta 3. vévody ze Somersetu. Edmund i jeho mladší bratr Jan byli pochováni v Tewkesburském opatství.\n\nPo smrti Jindřicha VI., krátce po bitvě u Tewkesbury, se stali hlavními reprezentanty Lancasterů Edmundova sestřenice Markéta Beaufortová a její syn Jindřich, pozdější král Jindřich VII.\n"}
{"id": "401344", "url": "https://cs.wikipedia.org/wiki?curid=401344", "title": "Ubytovna", "text": "Ubytovna\n\nUbytovna je obecné označení pro budovu či soubor budov, které slouží pro hromadné ubytování osob.\n\nObvykle se používá pouze jakožto označení pro nějaké blíže nespecifikované ubytovací zařízení, u kterého je předpokládána jistá přechodnost a nouzovost poskytovaného ubytování (nejedná se tedy o běžný rodinný obytný objekt jako např. rodinný dům, vilu, chatu, chalupu, byt a jiné jim podobné zařízení pro trvalé bydlení). Dále se také obvykle jedná o specializované ubytovací zařízení, které obvykle není primárně určeno jakožto komerční ubytovací služba, jedná se tedy obvykle o ubytovací zařízení, které má funkci podpůrnou či pomocnou v jiném společenském systému (např. ubytovna pro brigádníky, ubytovna pro stavební dělníky, nemocniční ubytovna pro zdravotníky, ubytovna pro cizince a uprchlíky, turistická ubytovna). Jeho použití pak velmi často vyplývá z kontextu celého sdělení.\n\nZa ubytovny obvykle pak neoznačujeme hotely, motely, botely, penziony, hostely, vysokoškolské koleje, internáty, horské boudy, kasárna, nemocnice, věznice a trestanecké tábory, domovy pro matky s dětmi, dětské domovy, domovy pro seniory, rekreační tábory, prostory pro rekreační táboření (campingy), nocležny pro pracovníky v dopravě apod.\n\nCharakter ubytovny ale mohou mít kupříkladu azylové domy, útulky pro bezdomovce a jim podobné podobné sociální služby.\n\n"}
{"id": "401345", "url": "https://cs.wikipedia.org/wiki?curid=401345", "title": "Předvolební průzkumy voleb do Knesetu 2009", "text": "Předvolební průzkumy voleb do Knesetu 2009\n\nTento článek je sbírkou předvolebních průzkumů souvisejících s izraelskými parlamentními volbami v roce 2009.\n\n"}
{"id": "401350", "url": "https://cs.wikipedia.org/wiki?curid=401350", "title": "Obermarchtal", "text": "Obermarchtal\n\nObermarchtal je obec v okrese Alb-Donau v Německu ve spolkové zemi Bádensko-Württembersko. Leží u Dunaje a na úpatí Švábské Alby.\n\nObermarchtal sousedí na severu s obcí Lauterach, na východě s obcí Untermarchtal a městem Munderkingen, na jihovýchodě s obcí Hausen am Bussen, na jihu s obcemi Uttenweiler a Unlingen a na západě s městem Riedlingen (poslední tři jsou v okrese Biberach), a na severozápadě s obcemi Emeringen a Rechtenstein.\n\nV Obermarchtalu je muzeum a premonstrátský klášter s katedrálou a obcí prochází Dunajská cyklostezka.\n"}
{"id": "401362", "url": "https://cs.wikipedia.org/wiki?curid=401362", "title": "University of Colorado at Boulder", "text": "University of Colorado at Boulder\n\nUniversity of Colorado at Boulder (krátce \"CU Boulder\") je státní univerzita v Boulderu v americkém státě Colorado, byla založena v roce 1876. Má více než 28 000 studentů a je nejdůležitějším místem v University of Colorado System. Univerzita je členem Asociace amerických univerzit (Association of American Universities) a patří k nejlepším státním vysokým školám, tzv. Public Ivy. Časopis The Economist ji hodnotil v lednu 2004 jako jedenáctou nejlepší veřejnou univerzitou a 31. univerzitou na světě.\n\n\n\n\n"}
{"id": "401363", "url": "https://cs.wikipedia.org/wiki?curid=401363", "title": "Mistrovství světa v rychlobruslení na jednotlivých tratích mužů", "text": "Mistrovství světa v rychlobruslení na jednotlivých tratích mužů\n\nMistrovství světa v rychlobruslení na jednotlivých tratích mužů je pořádáno Mezinárodní bruslařskou unií každoročně od roku 1996 společně s ženským šampionátem. Od roku 1999 se mistrovství nekoná v letech, kdy se uskutečňují zimní olympijské hry. Muži závodí na tratích 500, 1000, 1500, 5000 a 10 000 metrů, od roku 2005 také ve stíhacím závodě družstev, od roku 2015 v závodě s hromadným startem a od roku 2019 i v týmovém sprintu.\n\nMistrovství světa v rychlobruslení ve víceboji mužů se konají již od roku 1893. Na zimních olympijských hrách jsou ale pořádány závody pouze na jednotlivých tratích, nikoliv ve víceboji. Ve druhé polovině 20. století se závodníci postupně začali specializovat, což vyústilo v rozhodnutí Mezinárodní bruslařské unie zorganizovat mistrovství světa i na jednotlivých tratích. To se koná od roku 1996 nezávisle na mistrovství světa ve víceboji.\n\nAktualizováno po MS 2020.\n\n\"Poznámka: V tabulce jsou zařazeni pouze závodníci, kteří získali nejméně tři zlaté medaile.\"\nAktualizováno po MS 2020.\n"}
{"id": "401372", "url": "https://cs.wikipedia.org/wiki?curid=401372", "title": "Třínožka", "text": "Třínožka\n\nTrojnožka nebo třínožka je obecné označení pro předmět, který má tři nohy. Může se jednat o praktický předmět všední denní potřeby jako je např. stojan, držák nebo nábytkový díl (např. třínohá židle, třínohá polička). \n\nV běžné technické praxi se lze také setkat s třínohými stavebními konstrukcemi, které nesou nějaké další stavební díly nebo pomocné strojní vybavení - např. trojnožka nad stavební jámou, která nese kladkostroj nebo stavební vrátek\npři hloubení studny či svislé štoly apod.\n\nSpeciální typy třinohých stojanů jsou kupř. stativy optických přístrojů (fotoaparát, dalekohled, kamera, teodolit) nebo malířské stojany. Zařízení velmi podobné malířskému stojanu je například stojan pro přenosnou školní tabuli. Třínožky se používají i při táboření v přírodě například jako držáky kotlíků nad ohněm, ty mohou být vyrobeny průmyslově skládací nebo i vytvořeny provizorně jako pevné apod. Třínožka může napínat i stanovou konstrukci (např. u stanu typu jehlan).\n\nNejvětší výhodou všech třínohých konstrukcí a pomůcek vybavených třemi nohami umístěnými po 120 stupních je jejich velká stabilita i relativně velká konstrukční tuhost i celková jednoduchost. Třínohý předmět se obvykle nemůže příliš viklat, kymácet či kolíbat.\n\nVe starověku byla třínožka jedním z mnoha symbolů boha Apollóna.\n"}
{"id": "401373", "url": "https://cs.wikipedia.org/wiki?curid=401373", "title": "Armjansk", "text": "Armjansk\n\nArmjansk ( ; ; ) je město na v severním cípu Krymského poloostrova, sporného území považovaného za část Ukrajiny, ale ovládaného od Krymské krize Ruskem. Leží na Perekopské šíji mezi Černým mořem a jezerem Syvaš, která jej spojuje s Chersonščynou. Ve městě je železniční stanice trati Cherson – Džankoj.\n\nSídlo vzniklo v 17. století a jak napovídá název, bylo založeno jakožto tržiště (bazar) Armény. Do roku 1921 se oficiálně nazývalo \"Armjanskij Bazar\" (). Status města má teprve od roku 1993. Polovinu obyvatel tvoří Rusové a vzhledem k blízkosti ukrajinského vnitrozemí je zde na krymské poměry vysoký podíl Ukrajinců (36 %, 2001).\n\nNejvětším zaměstnavatelem je státní podnik \"Кримський Титан\" („Krimskij titan“), který se zabývá zpracováním oxidu titaničitého, výrobou kyseliny sírové a hnojiv.\n\nAdministrativně je Armjansk spravován městskou radou Armjansk, nejsevernější správní jednotkou Autonomní republiky Krym; do obvodu rady spadá také obec Suvurovo, sestávající z vesnic Suvorovo, Vološino a Perekop, které mají celkem cca 2000 obyvatel; celý obvod tak má 25 000 obyvatel.\n\n\n"}
{"id": "401378", "url": "https://cs.wikipedia.org/wiki?curid=401378", "title": "Čevabčiči", "text": "Čevabčiči\n\nČevabčiči (turecky \"kebab\", bulharsky \"кебапче\", \"кебапчета\", chorvatsky a bosensky \"ćevapčići\", \"ćevapi\", srbsky \"ћевапчићи\", \"ћевапи\", rumunsky \"mici\", makedonsky \"ќебапи\", italsky \"cevapcici\") nebo čevapčiči je masový pokrm podobný klobáse a karbanátku.\n\nPůvod čevabčiči je v turkických oblastech, odkud se z původního kebabu (\"kebab – čevap\") rozšířil na Balkán. Z původního tvaru servírované porce (pláty, kuličky, váleček) bylo čevabčiči upraveno do několika malých šišek.\n\nZákladem je mleté maso, nejčastěji pak jehněčí. Jeho typickou příměsí je koření čubrica a cibule. Příprava je zpravidla smažením na pánvi. V Česku se zpravidla servíruje s nakrájenou cibulí a hořčicí, přílohou mohou být brambory nebo chléb. V balkánských zemích se servíruje povětšinou grilované s ajvarem a červenou cibulkou.\n\n"}
{"id": "401384", "url": "https://cs.wikipedia.org/wiki?curid=401384", "title": "Mrtvola", "text": "Mrtvola\n\nMrtvola je tělo zemřelého organismu. Mrtvola zvířete se označuje jako \"zdechlina\" nebo \"mršina\". Odborně se lidská i zvířecí mrtvola označuje jako kadáver (zastarale \"kadaver\" nebo \"kadávr\").\n\nMrtvá těla je také možno pitvat (obdukce, sekce). Věda tímto se zabývající se nazývá patologie. V současnosti se pitvání, tj. vnitřní zkoumání chirurgicky otevřeného těla, používá např. v kriminalistice nebo ve zdravotnictví pro určování příčiny úmrtí, rovněž je obvyklé u nově objeveného živočišného druhu při zkoumání jeho anatomie. Pitvu lze provádět pouze na těle, které je prokazatelně mrtvé. Opačný případ se nazývá vivisekce.\n\nObvyklou vlastností mrtvoly je, že se začne časem rozkládat. Stupeň rozkladu závisí především na stáří mrtvého těla. Prakticky mu nelze zabránit, ale je možné jej velmi podstatně zpomalit, například konzervací v ledu či mumifikací. Rozklad lidského těla, dekompozici, studují forenzní antropologové a entomologové ve Spojených státech na takzvaných farmách mrtvol.\n\nJednotlivé hřbitovy udávají tzv. \"tlecí dobu\", po kterou nesmí být hrob otevřen, s výjimkou dalšího pohřbu nebo exhumace.\n\nV africké mytologii se poprvé objevila myšlenka ovládaného a bezduchého těla, tzv. zombi. Tento pojem byl později přejat jako výraz pro „oživlou mrtvolu“.\n\n"}
{"id": "401388", "url": "https://cs.wikipedia.org/wiki?curid=401388", "title": "Rozhlasový přijímač", "text": "Rozhlasový přijímač\n\nRozhlasový přijímač (také: radiopřijímač) je elektronické zařízení, které slouží k příjmu rádiového signálu. Mění signál přijímaný pomocí antény na zvukové vlny a umožňuje tak posluchači vnímat programy vysílané rozhlasovými stanicemi.\n\n"}
{"id": "401389", "url": "https://cs.wikipedia.org/wiki?curid=401389", "title": "Jiří Drda", "text": "Jiří Drda\n\nJiří Drda (* 26. května 1947 Praha) je český politik, v letech 1998 až 2002 poslanec Poslanecké sněmovny PČR, v letech 2008 až 2012 zastupitel Libereckého kraje, v letech 1990 až 1998 primátor města Liberce, člen ODS.\n\nVystudoval České vysoké učení technické v Praze a poté působil jako projektant. Po roce 1989 vstoupil do politiky. Během sametové revoluce patřil on a Přemysl Sobotka mezi hlavní postavy Občanského fóra v regionu Liberecka. Občanské fórum ho v roce 1990 nominovalo na post primátora města Liberec, který vykonával až do roku 1998. Později byl členem ODS. Zastupitelem města byl zvolen i v komunálních volbách v roce 1998. Neúspěšně se pokoušel o zvolení ve volbách v roce 2006.\n\nV prosinci 1991 se stal předsedou představenstva společnosti \"Regionální investiční fond\". Spolu s ním v představenstvu zasedli manažeři správcovské společnosti PPF Milan Vinkler a Ladislav Bartoníček.\n\nVe volbách v roce 1998 byl zvolen do poslanecké sněmovny za ODS (volební obvod Severočeský kraj). Ve sněmovně setrval do voleb v roce 2002. Byl členem sněmovního výboru pro veřejnou správu, regionální rozvoj a životní prostředí.\n\nV krajských volbách v roce 2008 mu patřilo třetí místo na kandidátce politického hnutí Starostové pro Liberecký kraj a stal se zastupitelem Libereckého kraje. I nadále však zůstává členem ODS. Odchod ze strany odmítl, i když ho místní ODS vyzvala k rezignaci na členství kvůli kandidatuře za jiný subjekt. V krajských volbách v roce 2012 již Drda nekandidoval, hnutí Starostové pro Liberecký kraj však nadále podporuje.\n\nVe volebním období 2008-2012 byl předsedou \"Kontrolního výboru\" zastupitelstva Libereckého kraje, ve volebním období 2012-2016 je jeho členem.\n\nJiří Drda je ženatý. S manželkou Hanou má syna Filipa a dceru Štěpánku.\n\nVe funkci libereckého primátora prosazoval řadu kontroverzních staveb. Na výstavbu spalovny komunálních odpadů si město muselo vypůjčit u IPB více než miliardu korun, ale úvěr spalovna nebyla schopna splácet a město se ocitlo na pokraji platební neschopnosti. Poté, co přešlo portfolio bývalé IPB na ČSOB byl dluh byl převeden na Konsolidační banku.\n\nV roce 1999 zvítězil v anketě Ropák roku za prosazování omezení zákona o ochraně přírody a krajiny, za snahu o dovoz odpadu ze zahraničí do českých spaloven a za zkreslování vlivu spalovny odpadů v Liberci, když při měřeních emisí koncentrace dioxinů byly minimálně 32× vyšší než platný evropský limit.\n\n"}
{"id": "401397", "url": "https://cs.wikipedia.org/wiki?curid=401397", "title": "Leština (okres Ústí nad Orlicí)", "text": "Leština (okres Ústí nad Orlicí)\n\nLeština () je obec. Od 1. ledna 2007 byla převedena z okresu Chrudim do okresu Ústí nad Orlicí v Pardubickém kraji. Zahrnuje vesnice Leština, Dvořiště, Doubravice a Podhořany. Žije zde obyvatel.\n\n"}
{"id": "401408", "url": "https://cs.wikipedia.org/wiki?curid=401408", "title": "Alix z Montmorency", "text": "Alix z Montmorency\n\nAlix z Montmorency (1173 – 24. února 1221) byla dcerou Boucharda IV. z Montmorency a manželkou Simona IV. z Montfortu.\n\nRoku 1190 se Alix provdala za Simona z Montfortu a povila mu pravděpodobně sedm dětí. Prvorozený syn Amaury dostal otcovo panství nedaleko Paříže, mladší Guy zemřel při obléhání Castelnaudary a nejmladší Simon získal anglickou část rodového majetku. Dcera Petronila se stala abatyší v cisterciáckém klášteře a Amicia založila klášter Montargis.\n\nAlixin manžel Simon se zúčastnil křížové výpravy do Svaté země a také křížové výpravy na francouzský jih. Roku 1209 se díky papežskému legátovi Amaurymu stal pánem nad dobytým panstvím uvězněného Raimunda Rogera Trencavela. Uvězněný vikomt záhy příhodně zemřel a po odchodu hlavních sil kruciáty se Simonovo čerstvě získané panství plné katarů začalo bouřit. Propukaly menší i větší partyzánské bojůvky a další křižáci odcházeli zpět domů.\n\nPosily manželovi ze severu Francie přivedla Alix. Naverbovala vojáky a získala pro výpravu rytíře z Ile-de-France, Anjou a Champagne. Doprovázela křižáky při harcování po katarském území. Při obléhání Minervy v létě roku 1210 vyprosila milost pro tři mladé ženy, které se tak nestaly obětí plamenů. Languedočtí šlechtici se nechtěli nechat zlomit. Pierre Roger z Cabaretu měl dokonce v zajetí Alixina bratrance Boucharda z Marly. Pán z Marly získal svobodu od svého věznitele po pádu hradu Termes. Křižáci dál táhli krajem, věšeli a upalovali albigenské a zabavovali majetek.\n\nRoku 1217 opustil Montfort Toulouse a věnoval se obléhání Montagaillardu. Po jeho dobytí se vydal pronásledovat mladého Raimonda VII. z Toulouse a zatím Raimond VI. z Toulouse obsadil ve spolupráci s obyvateli Toulouse. Ve městě byly vyvražděni Montfortovi příznivci a jediným křižáckým opěrným bodem byl \"Narbonnský hrad\" obsazený Alix s družinou. Alix nechala pevně uzavřít hradní brány, nachystala obranu a poslala posla za svým mužem.\n\nPosel zastihl Simona poblíž Saint-Gilles, když se chystal vtrhnout do Provence. Vrátil se a marně obléhal město mnoho měsíců. Nechal povolat posily z celé Francie, věrná Alix opět spěchala v čele vojska k Toulouse. Montfort byl 25. června 1218 zasažen střelou z kamenometu.\n\nSimonovým nástupcem se díky papežským legátům stal syn Amaury, ale město se nevzdalo. Alix marně vznášela požadavky na papeže a francouzského krále, aby hájili rodinné nároky na francouzský jih. Svého manžela přežila o tři roky a byla pohřbena v klášteře Haute-Bruyère.\n\n"}
{"id": "401412", "url": "https://cs.wikipedia.org/wiki?curid=401412", "title": "Roudná (rozcestník)", "text": "Roudná (rozcestník)\n\nRoudná je označení více míst: \n\n"}
{"id": "401418", "url": "https://cs.wikipedia.org/wiki?curid=401418", "title": "Vlado Černozemski", "text": "Vlado Černozemski\n\nVlado Černozemski (19. října 1897 – 9. října 1934), narozen jako Veličko Dimitrov Kerin (bulharsky Величко Димитров Керин) byl bulharský revolucionář a atentátník. \n\nNarodil se ve vesnici Kamenica (dnes součást města Velingrad). V roce 1922 se připojil k revoluční organizaci VMRO, na jejíž aktivitách se podílel. V roce 1924 spáchal atentát na předsedu bulharské komunistické strany, Dimo Hadjidimova a za tento čin byl o čtyři roky později odsouzen k trestu smrti. Roku 1932 však získal amnestii a věznici tak mohl opustit. Roku 1930 zavraždil na příkaz Ivana Mihajlova dalšího z členů levého křídla organizace VMRO.\n\nČernozemski spolu s dalšími bojovníky VMRO pronikali na území té části Makedonie, která v meziválečném období patřila Jugoslávii. Účastnili se více než patnácti soubojů s tehdejšími policejními silami, které se snažily režim bránit. Nejvýznamnější akcí Černozemského byl atentát na jugoslávského krále Alexandra I. v Marseille 9. října 1934. Panovníka se mu podařilo zabít úspěšně. Černozemski při tomto činu byl také zabit, 10 dní před svými nedožitými 37. narozeninami.\n"}
{"id": "401420", "url": "https://cs.wikipedia.org/wiki?curid=401420", "title": "Orlovka", "text": "Orlovka\n\nOrlovka může znamenat:\n\n\n\n\n"}
{"id": "401421", "url": "https://cs.wikipedia.org/wiki?curid=401421", "title": "Dědeček, Kyliján a já", "text": "Dědeček, Kyliján a já\n\nDědeček, Kyliján a já je československý film z roku 1966 režiséra Jiřího Hanibala. V roli dědečka se představil Rudolf Deyl mladší. Snímek vznikl podle stejnojmenné dětské knihy Jana Rysky. \n\nRodiče pětiletého chlapce odjíždějí na služební cestu do Anglie a malého Jožánka hlídá sousedka. Jožánek však uteče ke svému dědečkovi do Kralovic, který se kdysi živil jako převozník. Bohužel, dědeček se chlapci svěří, že má být jeho milovaná chalupa zbourána a tak se rozhodne, že půjde do domova důchodců. Malý Jožánek mu ale dá novou chuť do života a dědečka přesvědčí, aby si postavil chalupu novou.\n\nBěhem prázdnin prožije Jožánek i s dědečkem nezapomenutelné chvíle. Například při chytání osla Kyliána, který se splaší a utíká po městě.\n"}
{"id": "401425", "url": "https://cs.wikipedia.org/wiki?curid=401425", "title": "Orlovka (přítok Keti)", "text": "Orlovka (přítok Keti)\n\nOrlovka ( ) je řeka v Tomské oblasti s prameny v Krasnojarském kraji v Rusku. Je 327 km dlouhá. Povodí má rozlohu 9 010 km².\n\nOdtéká z jezera Burgunku a teče přes Západosibiřskou rovinu. Ústí zprava do Keti (povodí Obu) na 523 říčním kilometru.\n\nZdrojem vody jsou především sněhové srážky. Průměrný průtok vody ve vzdálenosti 29 km od ústí činí přibližně 63,5 m³/s. Zamrzá v polovině října až na začátku listopadu a rozmrzá na konci dubna až v květnu. Nejvyšších vodních stavů dosahuje od května do července.\n\nŘeka je splavná pro vodáky.\n"}
{"id": "401427", "url": "https://cs.wikipedia.org/wiki?curid=401427", "title": "Chris Shiflett", "text": "Chris Shiflett\n\nChris Shiflett (* 6. května 1971 Santa Barbara, Kalifornie jako Christopher Aubrey Shiflett), známý i jako Jake Jackson je americký kytarista, člen americké rockové kapely Foo Fighters.\n\nKariéra\nShiflett se připojil k Foo Fighters po vydání jejich třetího alba, There Is Nothing Left To Lose. První album kde on hrál se jmenovalo One by One. Před nástupem k Foo Fighters, Shiflett byl usedlý vedoucí kytarista punkové kapely No Use for a Name, která pocházela z oblasti zátoky San Francisca. Foo Fighters ztratili oba jejich předešlé kytaristy, Pat Smear (který hrál v punkové kapele The Germs a byl kytarista na turné u Nirvany),nahradil frontman kapely Foo Fighters Dave Grohl Franzem Stahlem, který u Foo Fihgters vydržel jen 2 roky (1997-1999)a potom kapelu opustil.\n\nShiflettův odchod z kapely No Use for a Name byl neočekávaný, a kapela se chystá vyrazit na turné na podporu svého alba. Shiflett začíná svoji hudební kariéru v kapele Lost Kittenz se současnými členy kapely Sugarcult. On v současné době hraje v punkrockových kapelách Me First and the Gimme Gimmes a také v jeho vlastní projektové kapele Jackson United s bratrem Scottem. V kapele je označován pod jménem Jake Jackson.\n\nShiflett, poté, co byl v krytu kapely Me First a Gimme Gimmes, má tetování na vnitřní straně spodního rtu se slovy \"Gimme Gimme\".\n\nV roku 2010 Shiflett vytvořil nový country projekt, Chris Shiflett and the Dead Peasants a album vyšlo už v červenci.\n\nShiflett je ženatý a má tři syny, Liam John, Dashell Ellis and Eamon Riley.\n\n\n"}
{"id": "401428", "url": "https://cs.wikipedia.org/wiki?curid=401428", "title": "Čojbalsan (město)", "text": "Čojbalsan (město)\n\nČojbalsan ( ) je čtvrtým největším městem v Mongolsku. Je hlavním městem Východního ajmagu. Má 45 490 obyvatel (2000).\n\nLeží na řece Cherlen gol v nadmořské výšce 747 m.\n\nMísto bylo po staletí významnou obchodní křižovatkou. Město neslo do roku 1941 jméno Bajan Tumen (\"Баян Тумэн\"), poté bylo pojmenováno na počest komunistického vůdce Chorlogína Čojbalsana.\n\nMístní letiště má jednu dráhu a slouží k pravidelnému spojení s Ulánbátarem.\n"}
{"id": "401432", "url": "https://cs.wikipedia.org/wiki?curid=401432", "title": "Východní ajmag", "text": "Východní ajmag\n\nVýchodní ajmag ( [Dornod ajmag]) je jedním z 21 mongolských ajmagů. Jeho hlavním městem je Čojbalsan. Nachází se ve východní části země. Hraničí na severu s Ruskem, na východě s Čínskou lidovou republikou, na jihu se Süchbátarským ajmagem a na západě s Chentijským ajmagem. Má 75 373 obyvatel (2000) a rozlohu 123 600 km². Do roku 1963 se nazýval Čojbalsanský ajmag.\n\nVýchodní ajmag se skládá ze 14 somonů.\n"}
{"id": "401446", "url": "https://cs.wikipedia.org/wiki?curid=401446", "title": "Deniss Romanovs", "text": "Deniss Romanovs\n\nDeniss Romanovs (* 2. září 1978) je lotyšský fotbalový brankář v současnosti hrající v Indonésii.\n\nRoku 2009 přestoupil jako volný hráč do Slavie. V sezoně 2008/09 získal se Slavií mistrovský titul. Je členem širšího kádru reprezentace Lotyšska. Do širšího povědomí se dostal aférou okolo čtyřzápasového distancu v evropských pohárech, který při podpisu zatajil. Proto při startu sezóny 2009/10 chytal pouze za rezervní tým SK Slavia Praha. Po delší době se do zápasu dostal v utkání 11. kola, kdy Slavia hrála s SK Kladno. Romanovs odchytal výborný zápas, na konci zápasu se však zranil a ze hřiště ho dokonce odvezla sanitka. Utkání tak musel dochytat Martin Vaniak.\n\nRomanovs se následně zranil i na jaře 2010 v zápase za rezervní tým. V létě toho roku do Slavie přišel finský brankář Anssi Jaakkola a tak byl Romanovs uvolněn s tím, že si může hledat nové působiště. To našel na konci července 2010 v Ázerbájdžánu, v týmu FK Xəzər Lənkəran.\n\nV A-mužstvu Lotyšska debutoval 3. 12. 2004 v utkání proti týmu Bahrajnu (remíza 2:2).\n\n"}
{"id": "401447", "url": "https://cs.wikipedia.org/wiki?curid=401447", "title": "Franz Stahl", "text": "Franz Stahl\n\nFranz Stahl (* 30. října 1962) je bývalý kytarista americké kapely The Scream. V roce 1997 se stal na čas členem americké rockové kapely Foo Fighters, jejíž zpěvákem a kytaristou je Franzův bývalý spoluhráč - bývalý bubeník Scream Dave Grohl. V roce 1999 nahradil Franze ve Foo Fighters na pozici hlavního kytaristy Chris Shiflett.\n\nFranz Stahl se objevuje v klipu Foo Fighters k singlu My Hero.\n\n"}
{"id": "401452", "url": "https://cs.wikipedia.org/wiki?curid=401452", "title": "Organické kyseliny", "text": "Organické kyseliny\n\nOrganické kyseliny jsou organické sloučeniny s vlastnostmi kyselin. Nejběžnějšími organickými kyselinami jsou karboxylové kyseliny, jejichž kyselost je způsobena karboxylovou skupinou -COOH. Sulfonové kyseliny, obsahující skupinu -OSOH, jsou poměrně silnými kyselinami. Relativní stabilita konjugovaného základu kyseliny předurčuje její kyselost. Látkám mohou propůjčovat kyselost, obvykle slabší, i jiné skupiny: -OH, -SH, enolová nebo fenolová skupina. V biologických soustavách se organické látky, které obsahují pouze tyto skupiny, obecně neoznačují jako organické kyseliny.\n\nMezi běžné organické kyseliny patří například:\n\n\nObecně jsou organické kyseliny slabými kyselinami a na rozdíl od minerálních kyselin tedy nedochází ve vodě k jejich úplné disociaci. Organické kyseliny s nižší molekulární hmotností, například kyselina mravenčí nebo mléčná, jsou mísitelné s vodou, zatímco kyseliny s větší molekulární hmotností (například kyselina benzoová) jsou v molekulární (neutrální) formě nerozpustné.\n\nNa druhou stranu, většina organických kyselin se velmi dobře rozpouští v organických rozpouštědlech. Kyselina \"p\"-toluensulfonová je poměrně silná kyselina často používaná v organické chemii, protože se snadno rozpouští v rozpouštědle použitém při reakci.\n\nExistují výjimky z této charakteristiky rozpustnosti, a to v přítomnosti dalších substituentů, které ovlivňují polaritu sloučeniny.\n\nJednoduché organické kyseliny jako kyselina mravenčí nebo octová se používají pro stimulaci ve vrtech pro těžbu ropy a zemního plynu. Tyto organické kyseliny jsou mnohem méně reaktivní s kovy než silné minerální kyseliny, jako je kyselina chlorovodíková nebo její směsi s kyselinou fluorovodíkovou. Z tohoto důvodu se organické kyseliny používají za vyšších teplot nebo pokud jsou potřeba delší kontaktní časy.\n\nKonjugované báze organických kyselin, například citronany nebo mléčnany, se často používají jako biologicky kompatibilní pufrovací roztoky.\n\nKyseliny citronová a šťavelová se používají jako odrezovače. Jakožto kyseliny dokáží rozpouštět oxidy železa, na rozdíl od silnějších minerálních kyselin nepoškozují však základní kov. V disociované formě mohou s kovovými ionty tvořit cheláty, což napomáhá zrychlit odstraňování koroze.\n\nBiologické systémy tvoří mnoho komplexnějších organických kyselin, například kyselinu L-mléčnou, citronovou nebo D-glukuronovou, které obsahují hydroxylové nebo karboxylové skupiny. Lidská krev a moč obsahuje zmíněné kyseliny, navíc také kyselé degradační produkty aminokyselin, neurotransmiterů a látek vzniklých působením střevních bakterií na složky potravy. Příkladem těchto kategorií jsou kyseliny alfa-ketoisokaproová, vanilmandlová a D-mléčná, vzniklé při katabolismu L-leucinu a epinefrinu (adrenalinu) v lidských tkáních, resp. při katabolismu požitých sacharidů střevními bakteriemi.\n\n"}
{"id": "401459", "url": "https://cs.wikipedia.org/wiki?curid=401459", "title": "Domenico Modugno", "text": "Domenico Modugno\n\nDomenico Modugno (9. ledna 1928 Polignano a Mare v provincii Bari – 6. srpna 1994 Lampedusa) byl italský zpěvák, textař, herec a později i člen italského parlamentu. Je dvojnásobným držitelem Grammy Awards.\n\nV roce 1935 se rodina přestěhovala do San Pietro Vernotico v provincii Brindisi (jsou tam pohřbeni jeho rodiče). Domenico tam chodil na základní školu a učil se dialekt regionu okolo San Pietro Vernotico, který patří do jazykové oblasti Lecce a má blízko k sicilskému dialektu. V Lecce navštěvoval střední školu.\n\nPrvně okusil popularitu v r. 1957 kdy jeho píseň \"Lazzarella\" (původně od Aurelia Fierra) skončila druhá na Festival della Canzone Napoletana.\n\nV roce 1958 Modugno hrál v komedii \"La rosa di Zolfo\" u příležitosti Festival della Prossa v Benátkách. Zásadní obrat v jeho kariéře nastal v témže roce kdy se také zúčastnil hudebního festivalu v San Remu kde spolu Johnnym Dorellim zazpíval \"Nel blu dipinto di blu\". Tato píseň, kterou vytvořil spolu Franco Migliaccim San Remo vyhrála a rázem se s úspěchem rozšířila po celém světě zvláště v USA. Získala dvě ocenění Grammy Awards a prodalo se jí přes milión nosičů. V r. 1958 také reprezentovala Itálii na Velké ceně Eurovize, kde skončila na třetím místě.\n\nV r. 1959 vyhrál Modugno San Remo podruhé za sebou s \"Piove\" (také známou jako \"Ciao Ciao bambina\") a v r. 1960 skončil druhý s písní \"Libero\". Pro Modugna to bylo velmi úspěšné období, v r. 1959 znovu reprezentoval Itálii ve Velké ceně Eurovize. Později vydal píseň \"Io\", kterou zpíval v angličtině (Ask me) Elvis Presley.\n\nV r. 1962 vyhrál San Remo potřetí s \"Addio...addio...\". O čtyři roky později opět reprezentoval Itálii na ceně Eurovize s písní \"Dio come ti amo\". Pro své album Our song ji nahrál v angličtině Jack Jones pod názvem Oh How Much I Love You.\n\nV sedmdesátých letech se Modugno jako zpěvák a hudebník zaměřil spíše na klasickou hudbu, adaptaci poezie, herecké působení v televizi a působil jako první zpěvák v rolích moderní opery.\n\nV r. 1986 se dal na politickou dráhu jako člen italské Radikální strany a v r. 1987 byl zvolen poslancem za Turín. V této poslední etapě svého života byl společensky aktivní v sociálních otázkách, kdy bojoval proti nelidským podmínkám psychiatrické léčebny Agrigento psychiatric hospital.\n\nDomenico Modugno v srpnu 1994 podlehl infarktu ve svém domově u moře na ostrově Lampeduse.\n\n\n"}
{"id": "401463", "url": "https://cs.wikipedia.org/wiki?curid=401463", "title": "Pierre Roger z Cabaretu", "text": "Pierre Roger z Cabaretu\n\nPierre Roger z Cabaretu (okcitánsky \"Pèire Rogièr de Cabaret\") byl okcitánský rytíř, katar a pán trojhradu Lastours.\n\nPáni z Cabaretu jsou zmiňováni již od počátku 11. století. Pierre Roger z Cabaretu sdílel panství s bratrem Jordanem. Jádrem panství byly tři hrady postavené na jednom horském vrcholu Cabaret, Fleur Espine a Quertinheux souhrnně nazývané Lastours vzdálené asi 15 km od města Carcassonne.\n\nCabaretští byli stejně jako vikomt z Carcassonne příznivci katarského učení. Pierre Roger z Cabaretu byl roku 1209 uvnitř křižáky obleženého Carcassonne společně s vyděšenými obyvateli okolních vsí, jimž se také donesla zpráva o vyvraždění Béziers. Mladý vikomt Raimund Roger Trencavel chtěl podniknout výpad, ale pán z Cabaretu jej zarazil:\n\nObléhanému městu nepomohla ani návštěva vikomtova příbuzného, aragonského krále Pedra II. Cisterciácký opat Arnauld Amaury požadoval, aby Trencavel společně s dvanácti rytíři vyšel z města a zbytek obyvatel nechal napospas křižákům. Král na to údajně podle dobové \"Písně o kruciátě\" reagoval slovy:\nTrencavel se po králově odjezdu a dalším obléhání v letních parnech nakonec vydal jako rukojmí a usmlouval volný odchod obyvatel.\n\nTrencavel byl uvězněn a ve vězení také zemřel a celé vikomtovo panství připadlo vůdci kruciáty hraběti z Montfortu. Pedro Aragonský jej odmítl uznat jako svého právoplatného vazala. Jedním z přeživších byl i Pierre Roger z Cabaretu, který se vrátil na své hrady a dokonce se mu podařilo získat cenného zajatce – bratrance Montfortovy ženy Alix, Boucharda z Marly. Montfort po zabrání Carcassonne vyrazil ke Castres, které se raději vzdalo a odtud křižáci směřovali ke Cabaretu. Zimní obléhání se nevydařilo a po několika marných útocích odtáhl s nepořízenou. Alix z Montfortu přivedla křižákům posily a po třech týdnech padl Bram. Montfort oplatil za skutek Girauda z Pépieux a nechal stovce zajatců z Bramu uřezat nosy, uši, horní rty a všem krom jednoho vyloupat oči. Poslednímu nechal jedno oko, aby mohl průvod zmrzačených odvést na Cabaret. Dalším cílem křižáků se stalo opevněné město Minerve, po jehož dobytí skončilo na hranici 140 katarů. Následovalo obléhání hradu Termes, jenž byl považován za nedobytný. Pierre Roger z Cabaretu během obléhání provozoval záškodnickou válku, zajímal konvoje s potravinami a poškozoval obléhací stroje shromážděné u Carcassonne. Na jaře 1211 usoudil, že nechce skončit jako Raimond z Termes v Montfortově zajetí a nabídl smír.\n\nVyměnil své pozemky za nové u Beziérs a vyhnul se tak osudu obránců vsi Lavaur, kteří byli oběšeni a upáleni. Paní Girauda z Lauracu byla hozena do studny a tam ukamenována.\n\nMontfort zahynul kamenometem u Toulouse roku 1218 a jeho syn Amaury se roku 1223 vrátil zpět na otcovy statky u Paříže. Lastours přešlo opět do držení svého původního majitele, který jej hájil před křižáckými útoky až do roku 1229, kdy hrad padl. Další osud Pierra Rogera z Castres je neznámý.\n"}
{"id": "401465", "url": "https://cs.wikipedia.org/wiki?curid=401465", "title": "Laguna Colorada", "text": "Laguna Colorada\n\nLaguna Colorada je mělké, asi 60 km² velké solné jezero v jihozápadní části bolivijské části Altiplana, v národním parku Eduardo Avaroa. Leží poblíž hranic s Chile. Jezero leží v nadmořské výšce 4278 metrů, v průměru má hloubku 0,5 m, nejhlubší místo je 1,5 metru pod hladinou.\n\nJezero vděčí za svůj název červeným sedimentům a koloniím červených řas, které zde žijí díky vysokým koncentracím solí. Na jezeře jsou boraxové ostrůvky, jejichž bílá barva ostře kontrastuje s červenou barvou vody.\nLaguna Colorada je jedním z míst chráněných od roku 1971 Ramsarskou úmluvou.\n\nNa jezeře žijí početné kolonie jihoamerických plameňáků (chilský, Jamesův, andský).\n\n\n"}
{"id": "401466", "url": "https://cs.wikipedia.org/wiki?curid=401466", "title": "William Goldsmith", "text": "William Goldsmith\n\nWilliam Goldsmith (* 4. července 1972 Seattle, Washington) je americký bubeník.\n\nWilliam Goldsmith od roku 1992 působil v kapele Sunny Day Real Estate odkud odešel v roce 1995 poté, co se kapela na nějaký čas rozpadla. Potom se spolu s basákem Natem Mendelem připojil ke kapele Foo Fighters, kterou v té době dával dohromady Dave Grohl. Vyrazili na turné k prvnímu albu kapely - Foo Fighters, na kterém ale žádný z příchozích členů nehrál, protože Dave Grohl nahrál album zcela sám. Po turné se začalo pracovat na druhém albu The Colour and the Shape. Dave se s Williamem nepohodl a William z kapely v roce 1997 odešel. Vrátil se zpět do obnovené Sunny Day Real Estate, kde hrál do roku 2001.\n\n"}
{"id": "401467", "url": "https://cs.wikipedia.org/wiki?curid=401467", "title": "Síťový adaptér", "text": "Síťový adaptér\n\nSíťový adaptér může být:\n\n"}
{"id": "401483", "url": "https://cs.wikipedia.org/wiki?curid=401483", "title": "Obfuscator", "text": "Obfuscator\n\nObfuscator (počeštěle obfuskátor z angl. \"obfuscate\" – \"zatemnit\") je konverzní softwarová pomůcka, která převádí zdrojový kód konkrétního programovacího nebo skriptovacího jazyku do téhož zdrojového kódu v témže jazyku, ale provede v něm několik změn. Typicky:\n\nÚčelem obfuskátoru je (jak napovídá název) zatemnit daný zdrojový kód, t.j. co nejvíce znesnadnit jeho „čitelnost“ pro člověka – odmazáním komentářů vysvětlujících, co kód dělá; zničení formátování kódu, zrušení odsazení, indikující hierarchii jednotlivých příkazů a jejich příslušnost do syntaktických struktur kódu, naruší způsob, kterým oko člověka znalého syntaxe daného programovacího jazyka je zvyklé daný kód číst. Přejmenování proměnných je obdobným krokem – názvy proměnných u programů s dobrou štábní kulturou naznačují, na co jsou tyto proměnné používány.\n\nPodmínkou smyslu existence obfuskátoru je současně to, aby zdrojový kód byl i po konverzi čitelný pro překladač nebo interpret svého respektivního jazyku.\n\nDůvod, proč se obfuskátory používají, je zamezení třetí osobě, která by ke zdrojovému kódu mohla získat přístup; aby tento program mohla snadno rozvíjet, dělat na něm úpravy (například i ty za účelem odstranění různých ochran heslem nebo licenčními klíči) apod.\n"}
{"id": "401488", "url": "https://cs.wikipedia.org/wiki?curid=401488", "title": "Theodor Körner (básník)", "text": "Theodor Körner (básník)\n\nKarl Theodor Körner (23. září 1791, Drážďany – 26. srpen 1813, Gadebusch) byl německý básník a voják. V 19. století byl mezi Němci velice oblíbenou postavou z doby napoleonských válek.\n\nNarodil se v Drážďanech v roce 1791 jako syn Christiana Gottfrieda Körnera a jeho manželky Minny Stock Körnerové. Ti ho vychovali spolu s jeho tetou, umělkyní Dorou Stock, která s nimi bydlela.\n\nStudoval na báňské akademii ve Freiberku a na univerzitě v Lipsku. Po dokončení vzdělání začal pracovat v důlním průmyslu. V roce 1811 se přestěhoval do Vídně, kde se spřátelil s Wilhelmem von Humboldtem, pruským velvyslancem, Karlem Wilhelmem Friedrichem von Schlegelem, a dalšími uznávanými osobnostmi literárního světa. Zde během prvních patnácti měsíců napsal několik dramat, oper, frašek, a také několik básní. Úspěch jeho děl z něj udělal dvorního básníka.\n\nKörner opustil Vídeň v březnu 1813, a připojil se k Lützowovým svobodným jednotkám (sboru dobrovolníků), které založil major von Lützow. I přes to však Körner dále pokračoval v psaní poezie.\n\n28. května 1813 von Lützow rozhodl o vyslání expedice do Durynska. Körner naléhal, aby se směl této mise zúčastnit. Von Lützow Körnera respektoval, a tak ho jmenoval svým pobočníkem. Körner se mohl poté výpravy účastnit.\n\nExpedice prošla v deseti dnech skrz Halberstadt, Eisleben, Buttstadt, a Schlaitz do Plavna, aniž by narazila na nepřítele, který byl rozptýlený v celé oblasti. Expedice získala informace, střelivo a několik zajatců. Kvůli tomu se francouzský císař rozhodl svobodné jednotky zničit. Příležitost se mu naskytla ještě v roce 1813.\n\nMajor von Lützow dostal oficiální informace o příměří z Plavna. Po cestě tam však byl u města Kitzen blízko Lipska obklíčen prapory s výraznou přesilou. Körner byl vyslán, aby požadoval vysvětlení. Nepřátelský velitel však namísto odpovědí udeřil Körnera svým mečem a přikázal útok na všechny tři eskadry Lützowovy kavalérie. Několik vojáků bylo zraněno a zajato, ostatní se rozptýlili po okolí. Major von Lützow byl zachráněn jednotkou hulánů.\n\nKörner měl zranění na hlavě, ale podařilo se mu na svém koni uniknout do lesů, kde se pomocí lsti dostal z dohledu nepřátelských vojáků. Jeho zranění však bylo velmi vážné. V této době napsal sonet R\"ozloučení se životem\".\n\nBěhem noci jeho úkryt v lese několikrát obcházely nepřátelské jednotky, ale nenašly ho. Druhý den byl nalezen dvěma rolníky, kteří ho tajně poslali do Lipska i přesto, že Francouzi vyhrožovali přísnými tresty za ukrývání někoho ze svobodných jednotek. Následně se přesunul do Berlína, kde se vyléčil ze svého zranění, a zanedlouho se přidal k Lützovým jednotkám na pravém břehu Labe.\n\nNa bitevní pole se Körner dostal opět 17. srpna 1813. O několik dní později, 26. srpna v bitvě u města Gadebusch zahynul. Nepřátelé, které pronásledoval, se ukryli ve křoví, a zahájili palbu. Kulky zasáhly Körnera do břicha, jater a páteře. I když se spolubojovníci pokoušeli o jeho znovuoživení, zemřel Körner téměř okamžitě. Byl pohřben pod dubem v obci Wöbbelin, několik kilometrů od města Ludwigslust. Zemřel ve věku 21 let. Jeho otec zkompletoval jeho dílo v publikaci \"\"Poetischer Nachlass\"\", která byla poté vydána v roce 1815 v Lipsku.\n\nNa památku Theodoru Körnerovi bylo postaveno množství památníků, soch či pamětních desek. Některé se nacházejí také na území dnešní České republiky, např. na vrcholu jizerskohorského Smrku či u Cvikova v lokalitě Dutý kámen. V České Lípě, kde Němci převažovali, přejmenovali koncem 19. století Luční ulici vedoucí k nádraží na Körnerovou.\nŽivotopis a kritická studia sepsali o Körnerovi: Bauer (Stuttgart, 1883), Rogge (Wittenberg, 1891), Kregenberg (Drážďany, 1892), Jaden, (Drážďany, 1896), Peschel a Wildenow (Lipsko, 1898) a Peschel (Drážďany, 1901).\n\n"}
{"id": "401492", "url": "https://cs.wikipedia.org/wiki?curid=401492", "title": "Skin and Bones", "text": "Skin and Bones\n\nSkin and Bones je záznam z akustického vystoupení kapely Foo Fighters v rámci turné k albu In Your Honor. Bylo nahráno v srpnu 2006 v Pantages Theater v Los Angeles.\n\n\n"}
{"id": "401495", "url": "https://cs.wikipedia.org/wiki?curid=401495", "title": "Zlín (zámek)", "text": "Zlín (zámek)\n\nZámek Zlín je čtyřkřídlý zámek v barokně-klasicistním slohu s vnitřním nádvořím. Nachází se uprostřed sadu Svobody v centru Zlína. V budově sídlí muzeum jihovýchodní Moravy.\n\nPrvní doložená tvrz byla ve Zlíně postavena za držby Šternberků, když panství v roce 1358 koupili bratři Albrecht Aleš a Zdeněk ze Šternberka. Tvrz byla ze všech stran obehnána vodním příkopem s padacími mosty. V záznamech po roce 1366 je tvrz uváděna jako hrad a zároveň nejcennější objekt panství. Dle pověsti moravského topografa Řehoře Wolného se zlínská tvrz měla nazývat Šternberk.\n\nPůvodní gotická tvrz byla přestavěna ve druhé polovině 16. století do renesanční zámecké podoby. V době uherského povstání byl vypleněn Maďary. Poničenou budovu nechal ve 2. polovině 18. století hrabě František Antonín Khewenhüler přestavit v barokním slohu. Naposledy byl necitlivě změněn vzhled počátkem 20. století. 25. června 1929 koupilo zámek město Zlín. Na konci 50. let 20. století do něj bylo umístěno muzeum a výstavní prostory.\n\nDo roku 2012 v zámku měla svoji stálou expozici také Krajská galerie výtvarného umění a sídlilo zde Muzeum jihovýchodní Moravy.\n\nMezi stálé výstavy muzea zde patřily expozice:\n\nV přízemí západního křídla se nacházela Zámecká restaurace a vinárna. Muzeum a Galerie se odsud odstěhovaly do areálu Baťových závodů, do rekonstruované a pro obě instituce adapované budovy číslo 14 (ta spolu s budovou č. 15, kde sídlí Knihovna Františka Bartoše, tvoří tzv. 14I15 BAŤŮV INSTITUT).\n\nV uvolněné budově zámku našly od ledna 2013 do září 2014 svá dočasná útočiště folklorní soubory a dechové orchestry. Od února 2014 sídlí ve druhém podlaží Galerie Václava Chada.\n\n"}
{"id": "401498", "url": "https://cs.wikipedia.org/wiki?curid=401498", "title": "Live at Hyde Park", "text": "Live at Hyde Park\n\nLive at Hyde Park je DVD se záznamem z koncertu skupiny Foo Fighters v londýnském Hyde Parku 17. června 2006. Vystoupili zde se speciálními hosty. Prvním z nich je Lemmy von Motörhead, který s nimi zazpíval píseň Shake Your Blood. Další hosté byli Brian May a Roger Taylor z Queen. Ti s nimi zahráli píseň Tie Your Mother Down. S Rogerem Taylorem za bicími a bubeníkem Foo Fighters Taylorem Hawkinsem u mikrofonu.\n\n\n"}
{"id": "401500", "url": "https://cs.wikipedia.org/wiki?curid=401500", "title": "Mistrovství čtyř kontinentů v krasobruslení 2009", "text": "Mistrovství čtyř kontinentů v krasobruslení 2009\n\nMistrovství čtyř kontinentů v krasobruslení 2009 které se uskutečnilo od 4. února do 8. února 2009 v kanadském Vancouveru. Na programu šampionátu byli jízdy jednotlivců a jednotlivkyň, dále tanečních párů i sportovních dvojic. Šampionátu se mohli účastnit krasobruslaři registrovaní v amerických, asijských, afrických a australských národních svazech.\n\n\n\n\n\n\n"}
{"id": "401507", "url": "https://cs.wikipedia.org/wiki?curid=401507", "title": "Endokrinní disruptory", "text": "Endokrinní disruptory\n\nPojem Endokrinní disruptory, zkráceně ED (nebo též hormonálně aktivní látky) označuje látky, případně směsi látek, které zasahují do normálních funkcí endokrinního systému a mohou tak narušovat fyziologické funkce endogenních hormonů.\n\nAgentura pro ochranu životního prostředí Spojených států amerických definuje endokrinní disruptory jako činitele zasahující do syntézy, sekrece, transportu, vazby nebo eliminace přirozených hormonů podílejících se na udržování homeostáze, reprodukce, vývinu a/nebo chování organismu.\n\nEfekt ED je zprostředkován jejich silnou afinitou k některým receptorům, zejména estrogenním a androgenním. A na základě toho, zda se chovají jako agonisté nebo antagonisté, pak potencují, respektive tlumí efekt hormonů tělu vlastních a narušují tak přirozenou hormonální regulaci organismu.\n\nV jiných případech, kdy ED zasahují do syntézy, transportu nebo eliminace hormonů, může dojít ke  zvýšení nebo naopak snížení jejich koncentrace a tím pádem i zvýšení nebo snížení účinků daných hormonů. Příkladem mohou být některé pesticidy (amitrol, cyhalothrin, fipronil a další) inhibující syntézu hormonů štítné žlázy.\n\nEndokrinní disruptory (ED) jsou velmi heterogenní skupinou. Jedná se zejména o syntetické látky, ale najdeme zde i látky přirozeně se vyskytující.\n\nDle původu lze endokrinní disruptory rozdělit na:\nnebo na:\n\nDle výskytu pak můžeme endokrinní disruptory rozdělit na:\n\nVzhledem k široké škále různých druhů ED a jejich rozdílným vlastnostem jsme jejich působení vystaveni prakticky neustále. Jsou přítomny v půdě, ve vodě ale i ve vzduchu. Stejně tak je najdeme i v mnoha materiálech, které jsou běžnou součástí našeho života a s kterými přicházíme prakticky denně do styku. Jako příklad můžeme uvést již zmíněnou elektroniku, oblečení nebo obaly potravin.\n\nMnožství ED přítomných v prostředí se značně liší v jednotlivých částech světa a stále se vyvíjí. Některé látky byly nalezeny i v takzvaných panenských oblastech, značně vzdálených od místa jejich produkce a užívaní. Rozšiřují se prostřednictvím vody, vzdušných proudů a díky migrujícím zvířatům, která stráví čas v kontaminovaném prostředí a později se stanou součástí potravního řetězce v jiném prostředí. Množství ED v organismu typicky stoupá spolu s umístěním v potravním řetězci a větší expozici jsou tak vystaveni zejména predátoři, jakožto i člověk. Některé z ED jsou z prostředí úspěšně eliminovány, jiné zde však mohou přetrvávat i desítky let (perzistentní organické látky).\n\nOrganismus vystavený některému z ED, se jej přirozeně pokusí vyloučit z těla ven, některé z ED se ovšem mohou ukládat do určitých typů tkání a setrvávat v organismu i řadu let. Typickým příkladem jsou látky lipofilní povahy, které se snadno ukládají a hromadí v tukové tkáni. I u těchto látek je však snaha odstranit je z organismu pryč. Děje se tak například prostřednictvím mateřského mléka u savců či vajec, v případě ptáků a ryb. Těmito způsoby se však ED přenášejí do potomstva a mohou tak poškodit nový organismus již v počátcích jeho vývoje. Stejně tak mohou ED ovlivnit i jiného konzumenta mléka a vajec, případně konzumenta kontaminovaného masa. Pozorovány byly například zvýšené hladiny insekticidu DDT u kuřat chovaných v oblasti Severní Afriky, kde byla tato látka používána při snaze vymýtit malárii. Známým příkladem je také rtuť, která se ukládá v rybím mase ve formě methylrtuti.\n\nZnačnou část ED tvoří pesticidy, a právě pesticidy mají hlavní podíl na narušování fyziologických endokrinních funkcí živočichů žijících v zasaženém prostředí. Tento efekt je dobře zdokumentován zejména u bezobratlých a ryb, ale i ptáků, plazů a savců. Většina vzniklých problémů je spojována s organochlorovými pesticidy, k nimž řadíme například DDT, DDE, chlordan, hexachlorbenzen (HCB) nebo hexachlorcyklohexan (HCH). Jedná se o syntetické pesticidy hojně využívané v zemědělství v období 60. let minulého století. Jsou vysoce stabilní, a přestože je jejich užívání ve většině zemí již řadu let zakázáno, stále zůstávají v prostředí. Jedná o látky lipofilní povahy, tudíž se hromadí i v tukové tkání živočichů a poměrně vysoké koncentrace byly nalezeny i jiných tkáních, například v mozku nebo játrech.\n\nStěžejním důsledkem kontaminace životního prostředí ED je narušení reprodukční schopnosti nebo vývoje živočichů, případně obojího a pozorované abnormality souvisejí s tím, v jakém bodě je proces rozmnožování či vývoje narušen. Může se jednat například o poškozenou diferenciaci pohlaví (feminizaci, maskulinizaci) nebo změny v sexuálním chování. Pozorovány byly i změny imunitního systému.\n\nKonkrétním příkladem může být snížení populace mořského šneka Nachovce obecného, které je připisováno kontaminaci vod tribultinem, biocidem přítomným v laku, který se používá k ošetření lodí jako ochrana proti jejich znečištění. Tento druh živočicha je zvláště citlivý a znečištění vod u něj vyvolalo změny v diferenciaci pohlaví. Samičkám se vyvíjejí mužské pohlavní orgány (penis a chámovod), což znemožňuje jejich rozmnožování a vede tak k poklesu nebo i vyhynutí lokálních populací po celém světě.\n\nCo se týče savců, je efekt ED nejlépe popsán u tuleňů. Pozorována u nich byla nejen porucha reprodukčního cyklu ale i imunitního systému, následkem čehož došlo ke snížení populace těchto tuleňů jednak vlivem nedostatečného množství nově narozených jedinců a zároveň i díky hromadnému úhynu na virové nákazy. Vina je připisována polychlorovaným bifenylů (PCB), které jsou ve zvýšeném množství přítomny v potravě tuleňů.\n\nStejně jako u zvířat, i u lidí byly zaznamenány změny v reproduktivním a sexuálním vývoji. Efekt pak závisí na několika faktorech, mezi něž patří například pohlaví, věk, stravovací zvyklosti nebo povolání.\n\nVůbec nejcitlivějším k účinkům ED je plod v období gametogeneze a následném brzkém intrauterinním vývoji, jejichž působení může být vystaven vlivem mobilizace těchto látek z tukové tkáně matky. Stejně tak kojenci jsou vystaveni riziku účinků ED přítomných v mateřském mléce. Míra tohoto rizika a případného poškození se pak odvíjí od množství ED, kterým je dítě vystaveno. Pozorován byl například vyšší výskyt nízké porodní hmotnosti, nádorového onemocnění dětí a úmrtí plodu v oblastech sousedících se zemědělskou činností. Dále také vyšší prevalence kryptorchismu (nesestoupení varlat) a hypospadie (rozštěp močové trubice na spodní straně penisu) v oblastech s rozsáhlým zemědělstvím a užíváním pesticidů a u dětí matek pracujících jako zahradnice. Nakonec byla popsána i přímá souvislost mezi kryptorchismem a přítomností reziduí pesticidů v mateřském mléce.\n\nNěkteré z následků působení ED na organismus v brzkém vývoji se však nemusí projevit jako akutní postižení ale můžou mít dlouhodobý negativní dopad na duševní funkce nebo mohou způsobovat opožděné poruchy funkčnosti centrálního nervového systému. Výsledky studie, při níž byl pozorován efekt polychlorovaných bifenylů (PCB) na intelektuální vývoj dětí matek, které konzumovaly rybí maso kontaminované PCB a v jejichž mateřském mléce bylo i detekováno zvýšené množství tohoto ED, ukázaly, že děti vystavené působení ED již v prenatálním vývoji mají nižší hodnoty IQ. Největší efekt byl zaznamenán u paměti a pozornosti a také bylo pozorováno zaostávání v porozumění čteného textu.\n\nV jiné studii byl zase zjištěn opožděný vývoj mozkových funkcí v raném dětství u jedinců prenatálně exponovaných insekticidu DDT, další studie pak popisuje negativní dopad působení DDE na mentální a psychomotorický rozvoj exponovaných dětí. Obě tyto studie se však shodují, že kojení těchto dětí mělo na situaci pozitivní vliv i přesto, že matky byli zmíněným látkám během kojení stále vystaveny.\n\nDalší oblastí, ve které se mohou ED negativně angažovat jsou nádorová onemocnění. Z epidemiologických studií vyplývá, že přítomnost pesticidů v životním prostředí koreluje s rizikem některých typů nádorového onemocnění. Například nádorové onemocnění prsu se vyskytovalo převážně u žen pocházejících z oblastí s vysokou mírou znečištění pesticidy. V tukové tkáni žen postižených nádorem prsu byly také zjištěny vyšší hladiny PCB, DDT a DDE. Stejně tak u nádorového onemocnění prostaty byla pozorována souvislost mezi jeho výskytem a mírou expozice pesticidům. Několik studií také popisuje vyšší výskyt nádorového onemocnění prostaty u lidí profesně vystavených působení pesticidům ve srovnání s běžnou populací. Jedna z těchto studií například prokázala významně zvýšené riziko nádorového onemocnění prostaty u lidí se zvýšenou koncentrací chlordekonu v plazmě.\n\nZa endokrinní disruptory jsou považovány např. nonylfenol, některé ftaláty, polybromované difenylethery (PBDE), bisfenol A nebo některé pesticidy jako atrazin, chlordecon nebo chlorpyrifos.\n\nEndokrinní disruptory mají rozmanité účinky, např. DDT či endosulfan mohou napodobovat účinek estrogenů. Vinclozolin nebo linuron buňkám blokují schopnost přijímat signály androgenů. Pesticid atrazin narušuje tvorbu gonadoliberinu, který reguluje tvorby lidských pohlavních hormonů.\n\nDo této skupiny patří také některé UV filtry používané v opalovacích krémech jako např. ethylhexyl methoxycinnamate (EHMC), označován i jako octyl-p-methoxycinnamate (OMC), nebo benzofenony.\n\nFytoestrogeny jsou přirozené hormonálně aktivní látky obsažené v tělech rostlin nebo živočichů, které mají vztah k estrogennímu receptoru. Jde například o izoflavony, kumestany, flavony nebo lignany. Fytoestrogeny se zvažují jako alternativa k hormonální substituční léčbě u žen v klimakteriu, které nemohou užívat syntetické estrogeny.\n\nV roce 2013 poslanci Evropského parlamentu schválili zprávu, kterou předložila švédská poslankyně Asa Westlundová, a v níž vyzývají Evropskou komisi k prosazení regulace, jež lépe ochrání zdraví Evropanů před působením endokrinních disruptorů.\nPozději poslalo 89 vědců z celého světa tzv. Berlaymontskou deklaraci místopředsedovi Evropské komise Antonio Tajanimu, komisaři pro zdraví a spotřebitele Tonio Borgovi a komisařce pro výzkum Máire Geoghegan-Quinnové, ve které žádají Evropskou unii, aby k efektivně regulovala endokrinní disruptory.\n\n\n\n"}
{"id": "401511", "url": "https://cs.wikipedia.org/wiki?curid=401511", "title": "Neveřejné úzkorozchodné dráhy v Čechách", "text": "Neveřejné úzkorozchodné dráhy v Čechách\n\nNeveřejné úzkorozchodné dráhy v oblasti Čech byly orientačně zmapovány pomocí úředních dotazníků. V roce 1909 se podařilo nashromáždit údaje o 36 drážkách, v letech 1925–1930 o 187 dráhách. Morava ani Slezsko do těchto průzkumů nebyly zahrnuty. \n\nNeveřejné úzkorozchodné dráhy na území dnešní České republiky vesměs nespadaly do legislativního režimu a technických standardů železničních drah. Drážky s rozchodem menším než normálním (1435 mm) si pro vlastní potřebu stavěly různé důlní společnosti (viz článek Důlní dráha) nebo jiné průmyslové podniky (viz Průmyslová dráha), využití však našly i ve stavebnictví, zemědělství, za první světové války i u armády. Na některých drážkách se vozíky přemisťovaly ručně či pomocí tažných zvířat, na jiných byly využívány parní lokomotivy, v novější době byly využity i dieselové nebo elektrické akumulátorové nebo trolejové lokomotivy. \n\n\n"}
{"id": "401517", "url": "https://cs.wikipedia.org/wiki?curid=401517", "title": "Kozlovský kopec", "text": "Kozlovský kopec\n\nKozlovský kopec (601 m n. m.) je vrch v okrese Ústí nad Orlicí v Pardubickém kraji. Leží asi 1 km východně od vsi Kozlov (část města Česká Třebová) na jejím katastrálním území.\n\nJe to výrazná plochá kuesta (s čelem na VSV) potštejnské antiklinály (místo vyklenutí) ze spongilitů a slínovců středního turonu. Vrch je převážně zalesněný smrkovými porosty.\n\nGeomorfologicky vrch náleží do celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Semanínský hřbet.\n\nNa vrcholu stojí od roku 2001 kovová 55 m vysoká vysílací věž a zároveň rozhledna s vyhlídkovou plošinou ve výšce 33 m, která umožňuje za dobrého počasí výhled na Krkonoše, Jeseníky i Žďárské vrchy. Poblíž ní se nachází turistická chata \"Maxe Švabinského\" z roku 1933, nabízející občerstvení a ubytování.\n\nVrchol je častým výletním místem lidí z okolí. V zimě jsou při dostatečné sněhové pokrývce po okolních loukách udržovány lyžařské stopy.\n"}
{"id": "401521", "url": "https://cs.wikipedia.org/wiki?curid=401521", "title": "Zvole (tvrz, okres Šumperk)", "text": "Zvole (tvrz, okres Šumperk)\n\nVes Zvole se nachází přibližně 5 km jihovýchodně od Zábřeha a je poprvé uváděna v roce 1273 v listině olomouckého biskupa Bruna ze Schauenburku (1245–1281). Ten v ní vymezil územní pravomoci mohelnického rychtáře, pod něhož spadala i ves Zvole, uváděná v listinách jako \"Smola\". Přibližně od dvacatých let 14. století se Zvole stala lénem olomouckých biskupů. \n\nTvrz stávala ve středu obce nedaleko dnešního kostela, v místech, kde bylo později budováno nové zdravotní středisko. Při jeho stavbě v letech 1975–1976 se tu také při kopání základů našly zlomky středověké keramiky, které je možno datovat do 14. až 15. století.\n\nZvolská tvrz byla sídlem zdejších vladyků. Od roku 1370 zde sídlil první známý vladyka – Václav ze Zvole. Stala se i rodištěm dvou pozdějších olomouckých biskupů. Prvním z nich byl Kuneš ze Zvole (1430–1434), který byl současně administrátorem pražského arcibiskupství a zúčastnil se jednání basilejského koncilu, kde usiloval o návrat Čechů pod vliv Říma. Na zpáteční cestě však v Ulmu umřel.\nDruhým biskupem byl Bohuslav ze Zvole (1454–1457), vynikající znalec kanonického práva. Zemřel ve Vídni a existuje podezření, že snad byl otráven svými náboženskými odpůrci. Pohřben byl v Olomouckém dómu.\n\nPočetný rod zvolských vladyků se v 15. století rozdělil na několik větví a vedle zvolského zboží, ke kterému patřilo kromě Zvole dalších pět okolních vsí a statků, získali Zvolští ze Zvole také např. Kolštejn (dnes Branná), Odry a další majetky.\nDalším významným příslušníkem rodu byl Jan Zvolský ze Zvole, známý humanista a básník. \n\nNěkdy po roce 1500 získali zvolské léno páni ze Žerotína. V té době je také poprvé prokazatelně tvrz ve Zvoli připomínána. A to když v roce 1553 na ni tehdejší držitel léna Petr ze Žerotína zval k návštěvě svého švagra Půtu z Ludanic a na Rokytnici. V druhé polovině 16. století prodali Žerotínové zvolské zboží Marku z Weiczingu. Ten pak v roce 1564 prodal Zvoli se statky olomouckému biskupu Marku Khuenovi (1553–1565), který zvolské majetky natrvalo připojil k mírovskému biskupskému panství. \n\nZvolská tvrz tak přestala sloužit jako šlechtické sídlo a byla v 17. století přeměněna z části na panskou sýpku a z části v hájovnu. Později však byla celá stržena.\n\nV období česko-uherských válek mezi českým králem Jiřím z Poděbrad a uherským králem Matyášem Korvínem byli vladykové ze Zvole příznivci uherského krále Korvína. A právě 1. října roku 1468 se odehrál jeden z konfliktů těchto válek – bitva u Zvole. Bitva se strhla na polích mezi obcemi Rájec a Zvole mezi českým královským vojskem, vedeným věrným straníkem Jiřího z Poděbrad Zdeňkem Kostkou z Postupic, a Matyášovou „černou rotou“, v jejímž čele stál hejtman Franc z Háje. Porážka českého vojska byla osudná nejen pro jeho velitele, který byl těžce zraněn a zemřel ještě téhož dne na Tunklově zábřežském zámku, ale i pro následný vývoj událostí v zemích koruny České.\n"}
{"id": "401523", "url": "https://cs.wikipedia.org/wiki?curid=401523", "title": "Caissa", "text": "Caissa\n\nCaissa je jméno mýtické thrácké dryády, která je považována za múzu nebo bohyni šachu.\n\nDryáda se poprvé objevila v latinské básni \"Scacchia, Ludus\" (1527) o vynalezení šachů olympskými bohy od italského básníka a pozdějšího biskupa z Alby Marca Hieronyma Vidy (asi 1485–1566). Podle básně byla hra vynalezena proto, aby pomohla nešťastně zamilovanému bohovi Martovi obměkčit dryádu Scacchia.\n\nJméno Caissa dal dryádě anglický právník, indolog a šachový historik sir William Jones (1746–1794), který na základě Vidova díla napsal roku 1753 dvě didaktické básně ' a ', podle kterých dryádu šachy natolik získaly, že se stala jejich neúnavnou propagátorkou. Původ slova Caissa lze patrně hledat v některých anglických dialektech, kde šachy () bývají označovány jako \"kess\", \"kessa\" nebo \"keissa\".\n\nJméno Caissa se však stalo populárním teprve roku 1851, kdy byly Jonesovy básně přeloženy do francouzštiny a v nákladu sto výtisků vydány pro návštěvníky šachové kavárny Café de la Régence. Za múzu šachu pak prohlásil Caissu roku 1855 časopis \"\".\n\n\n"}
{"id": "401529", "url": "https://cs.wikipedia.org/wiki?curid=401529", "title": "Robert Rodriguez", "text": "Robert Rodriguez\n\nRobert Rodriguez (* 20. června 1968, San Antonio, Texas, USA) je americký filmový režisér, producent, scenárista a hudební skladatel.\n\n\n\n"}
{"id": "401536", "url": "https://cs.wikipedia.org/wiki?curid=401536", "title": "Dovecot (software)", "text": "Dovecot (software)\n\nDovecot je svobodný IMAP a POP3 server pro Linux a další unixové systémy, vytvářený primárně s ohledem na bezpečnost. Vyvíjí ho Timo Sirainen, první verze byla vydána v červenci 2002. Hlavním cílem programu Dovecot je lehkotonážní, rychle a snadno zprovoznitelný poštovní server na bázi svobodného / open source softwaru.\n\nDovecot může pracovat se standardními poštovními formáty mbox a Maildir, a také s vlastním experimentálním nativním výkonným formátem dbox. Je plně kompatibilní s implementací těchto formátů v serverech UW IMAP a Courier IMAP, stejně tak s klienty pracujícími se schránkami přímo. Obsahuje také mechanismy pro obcházení chyb implementace komunikačních protokolů v poštovních klientech.\n\nDovecot obsahuje také doručovacího agenta (v dokumentaci nazývaného \"Local delivery agent\") s volitelnou podporou filtrace Sieve. Poštovním serverům Postfix a Exim může sloužit jako autentizační rozhraní (tyto programy tak mohou využívat databáze používané programem Dovecot).\n\nDovecot podporuje protokol IPv6 a šifrování pomocí SSL a TLS.\n\nDovecot podporuje tyto mechanismy autentizace uživatelů:\nKonkrétní mechanismy, které bude Dovecot používat, se nastavují v konfiguraci.\n\nPro kontrolu hesla přihlašovaného uživatele může Dovecot použít (v závislosti na konfiguraci) některou z těchto databází:\n\nInformace pro autorizaci přístupu (a případně pro doručování pošty) Dovecot zjišťuje v některé z následujících databází:\n\nFunkcionalitu programu Dovecot lze rozšiřovat pomocí zásuvných modulů (pluginů). Mezi standardní moduly, které jsou součástí distribučního balíku programu, patří například acl (přístupové seznamy), fts (indexace pro fulltextové vyhledávání) nebo trash (automatické mazání zpráv z koše, když uživatel překročí kvótu). Existují i moduly samostatně poskytované jinými vývojáři.\n\nAutor si zakládá na bezpečném návrhu a implementaci. Nabízí odměnu 1000 EUR tomu, kdo v programu Dovecot najde dálkově zneužitelnou bezpečnostní díru.\n\n"}
{"id": "401537", "url": "https://cs.wikipedia.org/wiki?curid=401537", "title": "Marián Leško", "text": "Marián Leško\n\nMarián Leško (* 1. srpna 1954, Prešov, Československo) je slovenský novinář, komentátor a publicista.\n\nVystudoval Filozofickou fakultu Univerzity Pavla Jozefa Šafárika v Prešově. Od roku 1982 byl redaktorem týdeníku \"Nové slovo\", vydávaného Ústředním výborem Komunistické strany Slovenska. V roce 1992 pracoval pro deník \"Pravda\" a krátce pro deník \"Práca\". V roce 1994 kandidoval na kandidátce koalíce čtyř politických stran Spoločná voľba. Od dubna 1996 je politickým komentátorem deníku SME. Spolupracoval s Rádiem Svobodná Evropa a vystupoval také v pořadu \"Sedem s.r.o.\" TV Markíza.\n\nJe autorem několika knih s politickou tematikou: \"Ľudia a ľudkovia z našej politickej elity\" (1993), \"Slovenské tango v roku jeden\" (1994), \"Mečiar a mečiarizmus\" (1996), \"Masky a tváre novej elity\" (2000).\n\n"}
{"id": "401551", "url": "https://cs.wikipedia.org/wiki?curid=401551", "title": "Juan de Marcos González", "text": "Juan de Marcos González\n\nJuan de Marcos González, rodným jménem Juan de Marcos González-Cárdenas (* leden 1954, Havana, Kuba) je kubánský kapelník, hudebník známý především svým projektem Afro-Cuban All Stars a účastí v projektu Buena Vista Social Club Nicka Golda a Ry Coodera.\n\nJuan de Marcos González se narodil v havanské čtvrti Pueblo Nuevo do hudební rodiny. Jeho otec, Marcos González Mauriz († 1990), byl vokalistou spolupracujícím se známým kubánským kapelníkem Arseniem Rodríguezem. Má dvě dcery, Glicerii a Lauru Lidiu González Abreu a jednoho syna, Juana de Marcos González Pérez.\n\nJuan de Marcos González studuje hudbu od svých devíti let, navštěvoval \"Amadeo Roldan Conservatory\". V mládí se zajímal o americkou a britskou rockovou hudbu. Později však pro sebe znovu objevil kubánskou lidovou hudbu a v roce 1978 založil soubor tradiční kubánské hudby Sierra Maestra. Jeho cílem bylo přiblížit kubánskou hudbu mladé generaci. Se souborem \"Sierra Maestra\" vydal čtrnáct hudebních alb a podnikal mezinárodní turné.\n\nGonzález se stal klíčovým členem Buena Vista Social Clubu především pro své kontakty ve světě kubánské hudby. Když hledal Ry Cooder v Havaně hudebníky pro nahrávací frekvenci, González sám pracoval na svém „all star“ albu věnovaném zlatým časům kubánské hudby, na Afro-Cuban All Stars. Většina hudebníků z Afro-Cuban All Stars se pak zúčastnila i nahrávání alba Buena Vista Social Club. Juan de Marcos González řídil Afro-Cuban All Stars s Rubénem Gonzálezem během jejich turné a dirigoval Buena Vista Social Club při koncertech v Amsterdamu a v Carnegie Hall.\n\nV květnu 2005 založil González vlastní nahrávací label \"DM Ahora!\", který se věnuje vydávání současné kubánské hudby. Firma sídlí v Londýně a v Mexiku a vlastní nahrávací studio v havanském domě Juana de Marcos González, kde hudebník i nadále bydlí.\n\n\n"}
{"id": "401557", "url": "https://cs.wikipedia.org/wiki?curid=401557", "title": "Bouřková sklenička", "text": "Bouřková sklenička\n\nBouřková sklenička (storm glass) je druh zařízení určeného k předpovídání počasí. Skládá se ze zatavené skleněné nádoby naplněné tekutinou, která svými změnami umožňuje uživateli předpovídat počasí. V 18. a 19. století, byly skleničky využívány jako meteorologická pomůcka k předpovídání počasí především v Anglii.\n\nSklenička obsahuje směs následujícího složení:\n\nTato specifická směs byla vyvinuta admirálem Robertem FitzRoyem a byla použita během jeho cesty s Charlesem Darwinem na HMS Beagle.\n\nBěhem historické plavby Fitzroy pečlivě zdokumentoval, jak bouřková sklenička předpovídá počasí:\n\nV roce 1859 udeřila silná bouře na Britských ostrovech. V reakci na to britská monarchie distribuovala bouřkové skleničky, známé jako \"FitzRoyvy bouřkové barometry\" do mnoha malých rybářských komunit kolem britských ostrovů, kde měly sloužit k informování lodí před vyplutím z přístavu.\n\nZ pohledu dnešní doby, předpovídání počasí podle Bouřkové skleničky nemusí být pravdivé, protože sklenička především odráží teplotní historii svého okolí.\n\nBouřkové skleničky jsou založeny na předpokladu, že teplota a tlak ovlivňují rozpustnost, což má někdy za následek čirou kapalinou, jindy je příčinou formování sraženin. Nicméně způsob, jakým funguje, není plně pochopen. Ačkoliv je dobře prokázáno, že teplota ovlivňuje rozpustnost, některé studie současně zaznamenaly podobné krystaly při různých teplotách. Kromě toho, uzavřené skleničky nejsou vystaveny změnám atmosférického tlaku a nereagují na tlak spojený se změnou počasí. Někteří lidé navrhli, že interakce mezi povrchem skleněné stěny a tekutého obsahu tvoří krystaly. Vysvětlení někdy zahrnují účinky elektřiny nebo kvantové tunelování přes sklo.\n\nVznik krystalických formací byl objasněn skupinou japonských vědců v roce 2008, kteří došli k závěru, že krystaly, vznikající uvnitř skleničky, jsou tvořeny čistým kafrem.\n\n"}
{"id": "401563", "url": "https://cs.wikipedia.org/wiki?curid=401563", "title": "Střední doba mezi poruchami", "text": "Střední doba mezi poruchami\n\nStřední doba mezi poruchami ( , zkratka \"MTBF\") je statistická veličina, která slouží k ohodnocení spolehlivosti výrobku, nebo výrobního zařízení. Určuje se pro výrobek nebo zařízení, které se opravuje. U zařízení, které se neopravuje, se určuje střední doba do poruchy (MTTF, ). V případě výrobního zařízení se vypočte jako skutečný výrobní čas vydělený počtem poruch. Skutečný výrobní čas se vypočte jako rozdíl plánovaného výrobního času a prostojů, tedy takových časů, kdy výrobní zařízení neprodukuje. V případě výrobku je to vypočtená hodnota, která zohledňuje statistické vyhodnocení poruchovosti výrobku a opírá se rovněž o statistické vyhodnocení MTBF jednotlivých komponentů, ze kterých je výrobek složen. \n\nMTBF a MTTF jsou časové hodnoty. Čím větší hodnota, tím je výrobní zařízení spolehlivější. V praxi se MTBF a MTTF často používají jako synonyma.\n\n\n"}
{"id": "401570", "url": "https://cs.wikipedia.org/wiki?curid=401570", "title": "American IV: The Man Comes Around", "text": "American IV: The Man Comes Around\n\nAmerican IV: The Man Comes Around je album Johnnyho Cashe z roku 2002.\n\n"}
{"id": "401572", "url": "https://cs.wikipedia.org/wiki?curid=401572", "title": "Motorové vozy 850 a 851", "text": "Motorové vozy 850 a 851\n\nMotorové vozy řady 850 a 851 byly vyráběny v 60. letech 20. století ve Vagónce Tatra Studénka (nyní Škoda Vagonka). Československé státní dráhy je pod označením M 286.0 (později řada 850) a M 286.1 (později 851) využívaly pro vozbu rychlíků a osobních vlaků nejen na hlavních neelektrifikovaných tratích. Na Slovensku byly vyřazeny do roku 2007, České dráhy je provozovaly do roku 2014.\n\nJedná se o velké čtyřnápravové motorové vozy se samonosnou karoserií ze svařovaných ocelových profilů, která je usazena na dvou podvozcích, z nichž jeden je hnací. Pohon zajišťuje u řady 850 dieselový motor ČKD K 12 V 170 DR o výkonu 515 kW, řada 851 je vybavena inovovaným motorem ČKD KS 12 V 170 DR o výkonu 588 kW. Agregát je pomocí pružné spojky a kloubového hřídele spojen s hydrodynamickou převodovkou H 650 M se třemi měniči. Interiér vozu je rozdělen na přední stanoviště strojvedoucího, strojovnu, zavazadlový prostor, nástupní prostor (s WC), velkoprostorový oddíl pro cestující, druhý nástupní prostor a zadní stanoviště strojvedoucího (Obě jsou průchozí. Stanoviště A vybaveno pro spojení s vozy Btx761 a Bdtx766.Stanoviště B vybaveno měchem pro spojení s vozy Bmx765.).\n\nŘada 851 se od řady 850 odlišuje, kromě inovovaného motoru, ještě novými nápravovými převodovkami NK15 a NK18 a kompresorem 3 DSK 75. Vzhled vozu byl mírně upraven odstraněním malého okna v zavazadlovém oddílu.\n\nMotorové vozy řady 850 byly vyvinuty na přelomu 50. a 60. let pro doplnění vozového parku ČSD velkými motorovými vozy, které měly nahradit starší řadu M 262.0, které ČSD provozovaly už od začátku padesátých let. Tyto vozy řady (dnes řada 830), svým počtem pro plánované výkony nepostačovaly. V roce 1962 byl ve Studénce vyroben první prototyp vozu řady M 283.1, který byl o rok později následován druhým prototypem. Kvůli zvýšení hmotnosti byly oba vozy v roce 1964 přeznačeny na řadu M 286.0. Sériová výroba těchto motorových vozů proběhla následně v letech 1966 a 1967 (dalších 50 kusů).\n\nPoslední dva vozy z roku 1967 (M 286.0051 a M 286.0052) byly již z výroby vybaveny pro zkušební účely inovovaným a výkonnějším motorem KS 12 V 170 DR, který měl být určen pro vozy řad M 296.1 a M 296.2. Ke zvýšení výkonu dieselu přispělo zejména dosazení mezichladiče plnícího vzduchu do plnícího/sacího potrubí. Následujících 37 vyrobených vozů (rok výroby 1968), kde byl již dosazen výkonnější motor, bylo označeno jako řada M 286.1, přičemž i oba vozy z roku 1967 byly přeznačeny na M 286.1038 a M 286.1039.\n\nVe druhé polovině 60. let byly vyráběny i přípojené vozy shodného vzhledu, které byly označeny řadou Balm (přípojné vozy řady 050).\n\nMotory použité u řady 851 (a rovněž i u řad 852 a 853) nebyly v provozu spolehlivé, proto byl začátkem 80. let trvale snížen jejich výkon z 588 kW na hodnotu 515 kW a rovněž nebyl používán nejvyšší, sedmý výkonový stupeň (v jízdním kontroléru byl trvale odpojen vodič, zůstaly tedy jen stupně 0 až 6). Některé vozy řady 850 byly naopak částečně rekonstruovány v letech 2001–2004.\n\nVozy řad 850 a 851 byly určeny především pro rychlíky a osobní vlaky na hlavních neelektrifikovaných tratích, sloužily zejména na Moravě a na Slovensku. Po rozpadu Československa přešly některé vozy do majetku ŽSR a následně i další nástupnické organizace ZSSK. Do roku 2007 však byly všechny vozy obou řad na Slovensku vyřazeny. České dráhy je v menším počtu provozovaly nadále. V roce 2008 byly motorové vozy řad 850 a 851 dislokovány v Brně a Olomouci. Od 14. prosince 2008 (přechod na nový grafikon) byly brněnské vozy řady 850 vyřazeny z pravidelné dopravy a fungovaly jen jako provozní zálohy, dva roky na to nastala stejná situace v Olomouci.\n\nVůz 851.026 byl zakoupen společností AŽD Praha. V roce 2013 byl přestavěn na měřící vůz jednotného evropského zabezpečovače ETCS. Do vozu byl osazen nový motor Caterpillar C 27, byl dosazen nový řídicí systém a dosazeny vlakové části systémů AVV a ETCS. Zároveň byl vůz opatřen modrým nátěrem s logy AŽD Praha.\n\nZbylé provozní brněnské vozy řady 850 byly odstaveny v průběhu roku 2012, jako poslední byl v září odstaven vůz 850.021 v DKV Brno PJ Horní Heršpice. Posledním vozem řady 851 nasazovaným na pravidelné spoje (ovšem jen jako náhrada) byl vůz 851.028 v olomouckém DKV. Odstaven z provozu byl v březnu 2014.\n\n\n"}
{"id": "401589", "url": "https://cs.wikipedia.org/wiki?curid=401589", "title": "VirtuaWin", "text": "VirtuaWin\n\nVirtuaWin je svobodný program doplňující operační systém Microsoft Windows o funkci virtuálních ploch. \n\nMimo vlastní vytváření ploch a základních funkcí jako přepínaní programů mezi nimi, tvorba klávesových zkratek, atd. umožňuje pomocí tzv. \"Windows Rules\" nastavit u daných programů (identifikovaných podle názvu procesu, okna či podle třídy) spouštění na dané ploše a další specifikace. Program také podporuje pluginy rozšiřující funkcionalitu. Mezi jeho další klady patří hardwarová nenáročnost .\n\n"}
{"id": "401590", "url": "https://cs.wikipedia.org/wiki?curid=401590", "title": "Superprestige 2008/2009", "text": "Superprestige 2008/2009\n\nSuperprestige 2008/2009 je cyklokrosová série závodů konajících se v období od 12. října 2008 do 12. února 2009 na území Belgie a Nizozemska.\n\n\n"}
{"id": "401592", "url": "https://cs.wikipedia.org/wiki?curid=401592", "title": "Giv'at Šmu'el", "text": "Giv'at Šmu'el\n\nGiv'at Šmu'el (hebrejsky גִּבְעַת שְׁמוּאֵל, doslova „\"Šmu'elův vrch\"“, v oficiálním přepisu do angličtiny Giv'at Shemu'el, přepisováno též Giv'at Shmu'el) je město v Izraeli, v Centrálním distriktu. Starostou je Josi Brodny.\n\nLeží v nadmořské výšce 50 metrů v pobřežní nížině, východně od Tel Avivu. Je součástí souvisle osídlené metropolitní oblasti Guš Dan. Obklopují ho další lidnatá města Ramat Gan, Bnej Brak, Kirjat Ono a Petach Tikva.\n\nMěsto je na dopravní síť napojeno pomocí dálnice číslo 4 a mnoha dalších komunikací v rámci aglomerace Tel Avivu.\n\nGiv'at Šmu'el byl založen roku 1942. Podle jiného zdroje došlo ke vzniku dnešního města až v listopadu roku 1944, přičemž do prvních domů se měli obyvatelé stěhovat až v dubnu 1945. Zakladateli byla skupina židovských dělníků původem z Rumunska. Pojmenován je podle Samuela Pinelese, sionistického předáka z Rumunska. Roku 1948 získala obec status místní rady (malého města).\n\nV roce 1966 začala na severním okraji města výstavba nové obytné čtvrti Giora, roku 1968 započalo budování čtvrti Ramat Ilan, poblíž areálu Bar-Ilanovy univerzity. Další obytné soubory přibyly v 70. a 80. letech 20. století. Město dle stavu z počátku 21. století připravuje nový územní plán, který umožňuje další výstavbu, ale zároveň se snaží vytvářet izolační pásy rozrušující hustou sídelní síť. Plánuje se vznik rozsáhlého rekreačního areálu. Na severovýchodě města měly vyrůst volnočasové a sportovní centra o rozloze 32 000 metrů čtverečních, které by měly zahrnovat tenisové kurty, fitness centra, plavecké bazény, skate parky, kavárny a další služby. V plánu je také výstavba akvaparku o rozloze 5000 metrů čtverečních.\n\n5. listopadu 2007 přijal ministr vnitra doporučení ministerské komise a změnil status Giv'at Šmu'el na město.\n17. června 2008 město otevřelo malé obchodní centrum, kde se nachází i košer restaurace McDonald's a New Deli.\n\nPodle údajů z roku 2009 tvořili naprostou většinu obyvatel Židé - cca 21 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 21 800 osob).\n\nJde o středně velkou obec městského typu s dlouhodobě rostoucí populací. V letech 1998 až 2005 prošla velkou populační expanzí, během níž se počet obyvatelstva zdvojnásobil. K 31. prosinci 2017 zde žilo 25 800 lidí.\n\n\"* údaje za rok 2001 a od roku 2010 zaokrouhleny na stovky\"\n\n"}
{"id": "401594", "url": "https://cs.wikipedia.org/wiki?curid=401594", "title": "Světelná křivka", "text": "Světelná křivka\n\nSvětelná křivka je graficky vyjádřená závislost změn jasnosti vesmírného tělesa nebo oblasti v čase. Světelná křivka může být periodická, jako v případě zákrytových dvojhvězd, cefeid a jiných proměnných hvězd, nebo nepravidelná, jako například křivka novy, eruptivní proměnné hvězdy nebo supernovy. Studium světelné křivky může spolu s dalšími pozorováními přinést významné informace o fyzikálních procesech, které ji vytvářejí.\n\nV planetologii lze světelnou křivku využít k odhadům rotační periody planetky nebo měsíce. Ze Země často není možné rozlišit malé těleso Sluneční soustavy ani s pomocí největších dalekohledů, protože jeho úhlová velikost je menší než jeden pixel detekčního zařízení. Astronomové proto měří množství světla vydávaného tělesem za určitou dobu. Změřením doby, která uplynula mezi vrcholy světelné křivky, lze odhadnout rotační periodu tělesa.\n"}
{"id": "401601", "url": "https://cs.wikipedia.org/wiki?curid=401601", "title": "Seznam vítězů smíšené čtyřhry na US Open", "text": "Seznam vítězů smíšené čtyřhry na US Open\n\nSeznam vítězů smíšené čtyřhry na US Open je chronologickým přehledem vítězů a finalistů této kategorie na US Open od roku 1892 do současnosti.\n"}
{"id": "401606", "url": "https://cs.wikipedia.org/wiki?curid=401606", "title": "Seznam vítězů smíšené čtyřhry na French Open", "text": "Seznam vítězů smíšené čtyřhry na French Open\n\nSeznam vítězů smíšené čtyřhry na French Open je chronologickým přehledem vítězů a finalistů této kategorie na French Open od roku 1912 do současnosti.\n"}
{"id": "401607", "url": "https://cs.wikipedia.org/wiki?curid=401607", "title": "Křeček polní", "text": "Křeček polní\n\nKřeček polní (\"Cricetus cricetus\"), též křeček obecný, je evropský druh křečka z podčeledi Cricetinae. Je obyvatelem otevřené kulturní krajiny. Vyskytuje se v nížinách, kde se jeho výskyt v současné době obnovuje, zatímco z vrchovin a pahorkatin prakticky vymizel. V Česku je chráněný zákonem jako silně ohrožený druh. Bývá zaměňován s přísně chráněným syslem, od něho se však liší pestrou srstí.\n\nKřeček polní je výrazně větší než křeček zlatý, chovaný jako domácí mazlíček – jeho váha dosahuje 150–600 g, délka 215–340 mm. Má zavalitější tělo, krátké končetiny a kratičký, řídce osrstěný ocas. Má pestré zbarvení. Na hřbetě mívá žlutohnědý až rezavě hnědý pruh s načernalými konci delších chlupů, na břiše bývá naopak tmavohnědý až černý. Hlava bývá nahoře rezavá, po stranách, za ušima a na čenichu bývají bílé nebo nažloutlé skvrny stejně jako na předních končetinách. Relativně hustou srst obměňuje jednou ročně. Typickým znakem jsou dobře vyvinuté lícní torby. Samci mívají v době rozmnožování nápadně zvětšené boční kožní žlázy.\n\nKřeček polní během vegetačního období shromažďuje potravu v doupěti. Během zimy hibernuje, přičemž se každých 5-7 dní probouzí a krmí se svými zásobami. Žije samotářsky. Kukuřičná strava u něj může vyvolat kanibalismus. Samice je březí 18 – 20 dní, rodí až 12 mláďat, která kojí tři týdny. Pohlavně křeček polní dospívá už v 8 týdnech stáří.\n\nZrní, semena, zelené rostliny, hmyz a jeho larvy, ale i mláďata ptáků.\n\nVýskyt křečka polního sahá od Belgie a Alsaska na západě, po jihozápadní Sibiř (povodí Jeniseje) na východě a Rumunsko na jihu. Je typickým obyvatelem stepí a polí, kde si vyhrabává složité doupě.\n\n\n"}
{"id": "401609", "url": "https://cs.wikipedia.org/wiki?curid=401609", "title": "Progres 2", "text": "Progres 2\n\nProgres 2 je brněnská rocková skupina hrající od roku 1968 dodnes s přestávkami v letech 1971 až 1977 a 1990 až 1992. Původně vystupovala pod názvem The Progress Organization (1968–1971), v roce 1977 nahrála jednu desku jako skupina Barnodaj. Od roku 1977 hraje již jako Progres 2 s výjimkou let 1987 až 1990, kdy používala název Progres-Pokrok. Lídrem kapely byl do roku 1990 bubeník Zdeněk Kluka, který jako jediný hudebník prošel všechna období a podílel se na všech albech. Od roku 1992, kdy skupina obnovila činnost, je kapelníkem kytarista Pavel Váně.\n\nSkupinu The Progress Organization spoluzaložili bubeník Zdeněk Kluka, působící dříve v jiné brněnské kapele Atlantis, a kytarista Pavel Váně, bývalý člen Synkop 61. Tito dva muzikanti nějaký čas hráli s různými hudebníky, nakonec se k nim přidal klávesista Jan Sochor, Váněho kamarád z dětství, a také baskytarista řeckého původu Emanuel Sideridis, čímž definitivně na konci roku 1968 vznikli The Progress Organization. První koncert skupina odehrála 3. dubna 1969 v brněnském divadle Reduta, 1. května téhož roku otevírali klub Šelepka a na svém čtvrtém vystoupení 19. června 1969 hráli jako předkapela americkým The Beach Boys na zimním stadionu Za Lužánkami.\n\nThe Progress Organization se stali brzo populárními, vyhráli např. beatový festival v Táboře, byli druzí na Jazzuniverziádě v Českých Budějovicích, hráli i v Bratislavě a Praze. Jejich vzorem byly kapely jako Cream, Vanilla Fudge, The Beatles či začínající Pink Floyd. Při demonstraci 21. srpna 1969 byl zatčen a několik následujících týdnů vězněn Pavel Váně, takže kapela musela odehrát některé koncerty bez něj.\n\nV roce 1970 The Progress Organization nahráli a u malého brněnského vydavatelství Discant, jež brzy nato zaniklo, vydali svoji první EP desku \"Klíč k poznání\". Kvůli začínající normalizaci, která tomuto druhu hudby příliš nepřála, ale skupina na podzim toho roku po dlouhém rozmýšlení ukončila činnost. Díky producentu Hynku Žalčíkovi v lednu 1971 hudebníci ještě natočili svoje první LP \"Barnodaj\" a během toho roku také absolvovali několik vystoupení. \"Barnodaj\" byl oceněn časopisem \"Melodie\" jako Deska roku 1972. The Progress Organization za dobu svého trvání odehrál 44 koncertů.\n\nTři ze čtyř členů The Progress Organization, Kluka, Sochor a Sideridis, zůstali nadále pohromadě a stali se členy Skupiny Aleše Sigmunda, doprovodné kapely popových zpěvaček Marthy a Teny. Pavel Váně působil krátký čas v Collegiu Musicu a následně v Atlantisu. Od roku 1972 začal hrát se Skupinou Aleše Sigmunda, v té době ale odešli Kluka i Sochor. Z jeho spoluhráčů tak zůstal pouze Emanuel Sideridis, který se ale brzy poté odstěhoval na trvalo do Řecka.\n\nKluka se Sochorem založili v roce 1972 Skupinu Jana Sochora, která doprovázela písničkáře Boba Frídla. O dva roky později do ní přišel i Váně, jako baskytarista zde působil Pavel Pelc, bývalý člen skupiny Speakers. Tato čtveřice, opět díky producentu Žalčíkovi, začala v roce 1976 vytvářet své druhé album na texty básníka Pavla Kopty. Deska \"Mauglí\" byla nahrána na podzim 1977 a vyšla následujícího roku pod hlavičkou skupiny Barnodaj. V roce 1978 Kluka, Váně a Pelc přestali spolupracovat s Frídlem a začali se plně věnovat rockové hudbě.\n\nJeště během nahrávání alba \"Mauglí\" přibrali Zdeněk Kluka a Pavlové Váně a Pelc k sobě mladého klávesistu Karla Horkého (jako náhradu za Jana Sochora) a kytaristu Miloše Morávka, přejmenovali tuto skupinu na Progres 2 a začali koncertovat a zároveň pracovat na rozsáhlém audiovizuálním projektu na sci-fi texty manažera kapely Oskara Mana – první československé rockové opeře \"Dialog s vesmírem\". Premiéra \"Dialogu s vesmírem\" se konala 27. února 1978 v brněnském Divadle na Výstavišti a skupina s tímto projektem objela do roku 1980 celé Československo (350 repríz). Na podzim 1979 ale odešel Horký, jenž se chtěl věnovat studiu na JAMU; \"Dialog\" tak musel být částečně přearanžován, nejdůležitější klávesové party převzal Pavel Pelc. Karel Horký se ale ještě podílel na studiové nahrávce z přelomu let 1979 a 1980.\n\nPo ukončení projektu \"Dialog s vesmírem\" stála skupina před otázkou, co dělat dál. Zdeněk Kluka prosazoval další monotematický program na téma \"Knih džunglí\", což ale vadilo Váněmu, neboť kapela před několika lety vydala album \"Mauglí\" (rovněž koncepční album). Tímto naplno propukly spory mezi Klukou – bubeníkem a kapelníkem, a Váněm – kytaristou a frontmanem. Pavel Váně nakonec z Progres 2 odešel a založil vlastní skupinu Bronz, krátce před jeho odchodem naopak přišel klávesista a zpěvák Roman Dragoun.\n\nSkupina tedy začala pracovat na dalším audiovizuálním programu \"Třetí kniha džunglí\", k němuž napsal texty Vladimír Čort. S tímto projektem, jehož premiéra proběhla 30. května 1981, Progres 2 opět dva roky koncertovali po celé republice a v počtu repríz dokonce předstihli \"Dialog s vesmírem\". V roce 1983 odešli Morávek a Dragoun, kteří založili vlastní skupinu Futurum, a novými členy se stali kytaristé Aleš Bajger a Peter Peteraj. V tomto složení kapela vytvořila další rockovou operu \"Mozek\" (texty opět Čort, tentokrát podle povídky \"Maxwellova rovnice\" od Anatolije Dněprova).\n\nVýraznou změnou v historii skupiny se stal rok 1985, kdy Progres 2 opustil Peteraj, naopak přišel klávesista Milan Nytra. Skupina vytvořila koncertní program s prostým názvem \"Progres 2\", který již neměl příběh či nějaké nosné téma, neboť se jednalo o jednotlivé písničky. Některé z nich nahrála kapela v roce 1987 ve studiu pro album, které vyšlo následujícího roku pod názvem \"Změna!\".\n\nJiž koncem roku 1987 začal vznikat poslední projekt skupiny, která v té době nově nesla název Progres-Pokrok. Vyměnilo se i obsazení, zůstali Kluka a Nytra, k nimž se připojili kytarista Mirek Sova, baskytarista Dalibor Dunovský a zpěvačka Pavla Dvořáčková. Program byl pojmenován \"Otrava krve\" a jednalo se o pásmo skladeb parodující budovatelské písně a nadšení 50. let 20. století. Premiéra pořadu, jenž byl socialistickými orgány sice povolen, přičemž koncerty často bedlivě sledovala StB, se konala na jaře 1988 a do konce roku 1989 skupina odehrála 165 repríz. Zkrácená studiová verze mohla být nahrána až po sametové revoluci na přelomu let 1989 a 1990, deska vyšla v roce 1990. Skupina ale již v té době ukončila činnost.\n\nKapela Progres 2 byla obnovena v roce 1992 při příležitosti koncertů série Comeback. Staronovými členy v té době byli Kluka, Váně a Pelc, ke kterým se přidaly nové tváře v podobě kytaristy Ivana Manolova a klávesisty Borka Nedorosta. Skupina ale až na výjimky (např. píseň „Mladé vdovy“) nový materiál nevytvářela a ani koncertní činnost nebyla příliš častá. Tento stav vydržel až do současnosti, pouze se vyměnili členové, Manolova nahradil Miloš Morávek a Nedorosta Roman Dragoun, čímž vznikla superskupina spojující dvě nejúspěšnější alba \"Dialog s vesmírem\" a \"Třetí knihu džunglí\". (V této podobě kapela existovala již krátký čas v roce 1980, dokud neodešel Pavel Váně.)\n\nV letech 1992 a 1993 vyšly v reedicích některé desky Progres (\"Třetí kniha džunglí, Barnodaj\" a \"Mauglí\"), nově bylo vydáno album \"Dialog s vesmírem /live/\" obsahující živou, nezkrácenou a necenzurovanou verzi této rockové opery nahranou v roce 1978. Další vlna reedicí proběhla v letech 1999 až 2001 (studiová verze \"Dialogu s vesmírem\", kompilace \"Mozek/Změna\" a česká i anglická verze \"Třetí knihy džunglí\"). Nejnověji byla alba skupiny vydána mezi lety 2006 a 2010 (\"Dialog s vesmírem /live/, Barnodaj, Mauglí, Třetí kniha džunglí, Otrava krve, Mozek\" a \"Dialog s vesmírem /studio & live/\").\n\nVe dnech 6. a 7. října 2008 byl uspořádán dvojkoncert ke 40. výročí založení The Progress Organization. Na těchto vystoupení, která se konala v brněnském Semilasse, hostovali téměř všichni hudebníci, kteří kapelou za celou její historii prošli. Výjimkou byli pouze klávesista Karel Horký a kytaristé Peter Peteraj a Ivan Manolov. V dobových sestavách muzikanti postupně zahráli skladby ze všech alb kromě \"Změny!\", koncerty zároveň byly natočeny a jako 2CD a DVD byly vydány pod názvem \"Progres Story 1968–2008\".\n\nNa Žatecké dočesné konané 2. září 2011 poprvé odehráli Progres 2 v současné sestavě část \"Dialogu s vesmírem\" s dechovou sekcí a původní projekcí, kterou využívali na přelomu 70. a 80. let 20. století. Na koncertě k 45. výročí skupiny dne 23. května 2013 hostovali v brněnském Semilasse Aleš Bajger, Mirek Sova, Borek Nedorost, Emanuel Sideridis a Ivan Manolov.\n\nV roce 2016 byla skupina Progres 2 uvedena do Beatové síně slávy.\n\nPřes léto 2018 nahrála skupina ve studiu Davida Kollera v Mikulově nové studiové album \"Tulák po hvězdách\", které vyšlo v listopadu 2018 v době výročních koncertů. Ty byly připraveny k 50. výročí založení kapely, Česká televize také natočila při této příležitosti televizní dokument o skupině.\n\n\n\n"}
{"id": "401610", "url": "https://cs.wikipedia.org/wiki?curid=401610", "title": "Misionář (rozcestník)", "text": "Misionář (rozcestník)\n\nMisionář je slovo původně označující propagátora náboženství. Postupně ale začalo být používáno i v jiných významech.\n\n"}
{"id": "401614", "url": "https://cs.wikipedia.org/wiki?curid=401614", "title": "Misionář (film)", "text": "Misionář (film)\n\nMisionář (orig. \"The Missionary\") je komediální film režiséra Richarda Loncraineho z roku 1982. Hlavní role v něm ztvárnili Michael Palin, Denholm Elliott, Michael Hornden a Maggie Smithová.\n"}
{"id": "401616", "url": "https://cs.wikipedia.org/wiki?curid=401616", "title": "José León", "text": "José León\n\nJosé León je tanečník, sólista a choreograf, představitel moderní španělské taneční školy flamenca.\n\nJosé León je dvojnásobným světovým rekordmanem (z roku 2002): v největším počtu úderů nohama za sekundu (27 úderů) – dřívější rekord byl z roku 1967 a také v největším počtu úderů nohama za minutu (1068 úderů) - dřívější rekord byl z roku 1989.\n\nOba Leónovy rekordy jsou registrovány k zápisu do GUINESSOVY KNIHY REKORDŮ – JOSÉ LEÓN je mužem s nejrychlejšíma nohama na světě ve španělském flamencu.\n\nNarozen v Córdobě (Andalusie, Španělsko). Již od svých 4 let začal se studiem flamenca a klasických španělských tanců ve skupině profesorů jako např. Ana Rodriguez a Concha Calero (držitelka mnoha národních cen flamenca). Ve svých deseti letech si rozšiřuje taneční dovednosti a projevuje svůj talent pod vedením profesorů Mario Maga, Matilde Coral, Manolo Marín, Mariquilla - na školách v Seville a Granadě. Ve 12 letech přichází se svým samostatným představením v Córdobě. Zde nachází podporu u předních „flamencologů“ tehdejší doby, kteří mu předpovídají nadějnou budoucnost. Od 14 let pak navštěvuje soukromou internátní školu flamenca s 250 žáky z celého Španělska. Mezi 14. a 16. rokem se představuje na mnoha významných soutěžích flamenca. Porotci jednoznačně oceňují jeho talent a získává četná ocenění.\nHostoval v mnoha televizních programech, kde slavil další úspěchy. Vzápětí přechází do Madridu kde pokračuje ve svých studiích flamenca u nejuznávanějších profesorů . Již ve svých 17 letech založil svou vlastní taneční skupinu se kterou sklízel obdiv a potlesk diváků v celém Španělsku.Od roku 1998 působí i se svou taneční skupinou \"FANTASÍA ESPAŇOLA\" v Sala de fiestas - La Siesta ve španělské Santa Susanně.\n\nJeho umění a talent obdivalo publikum nejen doma, ale i v zahraničí například ve Francii, Itálii, Švýcarsku, Německu, České republice, Ukrajině, Polsku, Rusku, Belgii, Chorvatsku, Rumunsku, Litvě a dalších. \n\nNěkolikrát vystupoval také v České republice. Poprvé v roce 2004 na svém jediném vystoupení v brněnském KD Rubín, kde vystupoval s jeho taneční partnerkou Rut Romero. V lednu 2008 se León představil v Janáčkově divadle v Brně tentokrát už s celou svou taneční skupinou FANTASÍA ESPAŇOLA a mladým flamencovým kytaristou DIEGUITO CORTÉSEM. \n\nV lednu roku 2009 připravil José León a jeho taneční skupina Fantasía Espaňola premiéru nového tanečního programu EL PODER DEL FLAMENCO PASIÓN (Síla flamencových vášní). Zhlédlo ho mimo jiné publikum v Litvě, Německu, Rumunsku a v České republice - v Ostravě a v Brně.\n\n"}
{"id": "401629", "url": "https://cs.wikipedia.org/wiki?curid=401629", "title": "Kwajalein", "text": "Kwajalein\n\nAtol Kwajalein je atol, který je dnes součástí Marshallových ostrovů. Tvoří ho 90 ostrovů. Nejjižnější ostrov Kwajalein je zároveň největším (je zde letiště). Poloha atolu je přibližně 3 800 km jihozápadně od Honolulu.\n\nAtol byl od první světové války až do druhé poloviny druhé světové války pod japonskou správou jež ho, v rozporu s Washingtonskou smlouvou, opevnila. Na jaře 1944 byl atol dobyt Američany a rozhodnutím Rady bezpečnosti OSN zůstal pod americkou správou. Během studené války sloužil jako pokusná střelnice americké armády. Nebyly však na něm testovány jaderné zbraně, jako například na atolech Bikini a Eniwetok, i když pro takové akce poskytoval zázemí. Od 60. let je zde zřízena americká raketová střelnice \"Ronald Reagan Ballistic Missile Defense Test Site\". Slouží zejména k testování mezikontinentálních balistických raket a protiraketových systémů. Svá zařízení zde má také NASA.\n\nAtol Kwajalein je i místem vesmírného výzkumu. Soukromá společnost SpaceX, od roku 2005 z kosmodromu na ostrově Omelek vypouštěla svou soukromou raketu Falcon 1. Jiná společnost z atolu od roku 2000 vynáší malé družice pomocí rakety Pegasus XL, vypouštěné za letu z upraveného letounu Lockheed L-1011.\n\n"}
{"id": "401631", "url": "https://cs.wikipedia.org/wiki?curid=401631", "title": "Kojata IV. Hrabišic", "text": "Kojata IV. Hrabišic\n\nKojata IV. Hrabišic byl člen rodu Hrabišiců. U dvora českého krále Přemysla Otakara I. zastával funkci podstolího. Zemřel v roce 1228 jako bezdětný a ve své závěti z roku 1227 odkázal mj. tehdejší osadu Most zderazskému klášteru u Prahy.\n"}
{"id": "401635", "url": "https://cs.wikipedia.org/wiki?curid=401635", "title": "Městské muzeum v Sadské", "text": "Městské muzeum v Sadské\n\nMěstské muzeum v Sadské je regionálním muzeem se sídlem ve středočeském městě Sadská. Spadá pod Polabské muzeum v Poděbradech.\n\nSpolek pro založení muzea vzniknul v roce 1909, o rok později bylo muzeum otevřeno. Základním kamenem sbírek se stala knihovna s více jak 3000 svazky, kterou městu Sadská odkázal významný rodák Otakar Georgius Paroubek. Muzeum sídlí v druhém patře bývalé školy č. p. 257\n\nMuzeum se začalo rychle rozrůstat díky darům sadských občanů a sbírkotvorné činnosti členů muzejního spolku. Prvním správcem muzea se stal ředitel Průmyslové pokračovací školy v Sadské Václav Smutný, který byl aktivním sběratelem, národopiscem a znalcem národopisu Polabí. Už při založení muzea do něj vložil zachráněné historické městské památky a rovněž svou národopisnou sbírku. \n\nMuzeum se skládá ze tří výstavních místností, v nichž jsou umístěny trvalé společenskovědní expozice: \"Z historie Sadské\", \"Život v obci\" a knihovna \"Georgeion\", kterou daroval městu O. G. Paroubek.\n\nNeobvyklou částí sbírek jsou výrobky původních severoamerických obyvatel kmene Siouxů a Ponka, které do muzea ve 30. letech 20. století poslal sadský rodák a vystěhovalec do Ameriky Jan Noll. \n\n"}
{"id": "401636", "url": "https://cs.wikipedia.org/wiki?curid=401636", "title": "Pareidolie", "text": "Pareidolie\n\nPareidolie (z řeckého \"para\", \"παρά\" – postranní, falešný, \"eidolon\", \"είδωλον\" zdrobnělina od \"eidos\" – vzhled, tvar, podoba) je psychologický jev, při němž dochází k dotváření vnímaných neurčitých nebo nezřetelných podnětů ve smysluplné obrazy za pomoci fantazie. Typickým příkladem je rozeznávání tváří, zvířat a jiných objektů ve tvaru oblaků. Kromě těchto vizuálních pareidolií existují také pareidolie akustické, kdy je zvukovému podnětu (zvuky zvířat a předmětů) přisouzeno specifické citoslovce nebo konkrétní význam.\nVytváření pareidolií úzce souvisí s představivostí každého jedince. Centrem, které pareidolie vytváří, je spánkový lalok koncového mozku. \n\nPareidolie je podobná iluzi, nicméně při iluzi člověk (dočasně nebo trvale) podlehne mylnému dojmu (například má dojem, že v davu lidí spatřil svého známého), zatímco u pareidolie si je vědom, že jde jen o vnější podobnost vjemu (například spatří tvář v textuře dřeva).\n"}
{"id": "401639", "url": "https://cs.wikipedia.org/wiki?curid=401639", "title": "USS Hammann (DD-412)", "text": "USS Hammann (DD-412)\n\nUSS Hammann (DD-412) byl americký torpédoborec třídy Sims. Byl postaven v letech 1938–1939 v loděnici \"Federal Shipbuilding and Drydock Company\" v Kearny v New Jersey. Po vstupu USA do druhé světové války byl torpédoborec přesunut do Pacifiku.\n\nZde \"Hammann\" v květnu 1942 bojoval v bitvě v Korálovém moři a byl jednou z lodí, která na palubu převzala posádku potopené letadlové lodi \"USS Lexington\". V červnu 1942 se torpédoborec účastnil i bitvy u Midway v jejíž závěrečné fázi byl součástí doprovodu poškozené letadlové lodi \"USS Yorktown\". Zde ho zasáhlo a potopilo jedno ze čtyř torpéd, které na \"Yorktown\" dne 6. června 1942 vypálila japonská ponorka \"I-168\". Loď se potopila během několika minut s těžkými ztrátami na životech osádky.\n\n"}
{"id": "401641", "url": "https://cs.wikipedia.org/wiki?curid=401641", "title": "Karel Novák", "text": "Karel Novák\n\nJméno Karel Novák má více osob:\n\n\n"}
{"id": "401642", "url": "https://cs.wikipedia.org/wiki?curid=401642", "title": "Ladislav Novák", "text": "Ladislav Novák\n\nJméno Ladislav Novák má více osob:\n"}
{"id": "401643", "url": "https://cs.wikipedia.org/wiki?curid=401643", "title": "Závodiště", "text": "Závodiště\n\nZávodiště je všeobecné označení pro specializovaný (nejčastěji venkovní) prostor, kde se konají nějaké sportovní závody, jedná se o specifický typ sportoviště.\n\nSlovo obvykle užíváme ale jen omezeně na některé specifické typy sportů jako jsou například dostihy či některé druhy motoristických sportů. Jeho použití je vhodné velmi většinou tam, kde se závody konají v přírodě nebo ve volném terénu nebo na větší ploše pod širým nebem.\n\nDokladem tvrzení budiž např. dostihová závodiště, motocyklová závodiště, závodiště pro orientační běh, cyklokrosová závodiště atd.\n\nZávodiště může tvořit i samostatný jednoúčelový areál (např. dostihové závodiště), může se ale jednat o jednorázově použitou plochu, která před závodem a po závodech slouží zcela jiným účelům.\n\nPro stadiony, arény a další specializovaná sportoviště toto slovo obvykle nepoužíváme vůbec nebo jen zřídka.\n"}
{"id": "401647", "url": "https://cs.wikipedia.org/wiki?curid=401647", "title": "Scuola Vaticana di Paleografia, Diplomatica e Archivistica", "text": "Scuola Vaticana di Paleografia, Diplomatica e Archivistica\n\nScuola Vaticana di Paleografia, Diplomatica e Archivistica (česky Vatikánská škola paleografie, diplomatiky a archivnictví) je školou v oboru pomocných věd historických, kterou založil papež Lev XIII. roku 1884 při Vatikánském tajném archivu.\n\n\nBruno Katterbach, Giulio Battelli, Josef Grisar, Lájos Pásztor, Agostino Paravicini Bagliani, Sergio Pagano, Alessandro Pratesi\n\n\n\n\n"}
{"id": "401651", "url": "https://cs.wikipedia.org/wiki?curid=401651", "title": "FSV", "text": "FSV\n\nShluk písmen F, S a V může znamenat:\n"}
{"id": "401656", "url": "https://cs.wikipedia.org/wiki?curid=401656", "title": "Iridium Satellite LLC", "text": "Iridium Satellite LLC\n\nIridium Satellite LLC (po vstupu na NASDAQ burzu v roce 2009 se společnost správně jmenuje Iridium Communications Inc.) je americká společnost provozující soustavu 66 komunikačních satelitů a zároveň výrobce vybavení pro satelitní komunikaci. Společnost byla založena v roce 2001 a ústředí se nalézá v McLean ve státě Virginia v USA. Název je odvozen od prvku Iridium. Podle původních plánů měla síť čítat 77 satelitů, tedy stejně jako protonové číslo Iridia a satelity měly symbolizovat 77 elektronů obíhajících atomové jádro. Samotná síť nakonec byla zrealizována za použití 66 satelitů, nicméně název Iridium již zůstal. Síť Iridium je unikátní tím, že poskytuje skutečně celosvětové pokrytí, včetně oceánů, polárních oblastí a leteckých tras. K dispozici je široká nabídka hlasových a datových služeb, stejně jako satelitní služba push-to-talk známá z oblasti vysílaček. Samotné satelity mohou být často pozorovány i několikrát za noc při tzv. záblesku družice.\n\nKomunikační síť byla pod jiným vlastníkem spuštěna 1. listopadu 1998, hlavním technologickým dodavatelem byla společnost Motorola. Komerční úspěch se však nedostavil a původní společnost Iridium SSC vyhlásila 13. srpna 1999 bankrot. Nezdar byl způsoben hlavně rozvojem pozemního systému GSM, jehož cenám tehdy nešlo konkurovat. Obzvláště nákladná byla prvotní fáze vypouštění satelitů, které musely být všechny vypuštěny před zahájením provozu sítě. Celosvětové pokrytí také nebylo pro většinu potenciálních zákazníků důležité a kvůli roamingovým smlouvám mezi mobilními operátory se potenciální trh ještě zmenšil.\n\nOživení programu přišlo v roce 2001, kdy byla založena dnešní společnost Iridium Satellite LLC, vlastněná soukromými investory. Ačkoli byla cena sítě odhadována na 6 miliard dolarů, noví vlastníci ji získali za pouhých 25 milionů. Počet uživatelů sítě se postupně zvyšuje a roku 2008 dosáhl 285 000. Síť je velmi využívaná americkým ministerstvem obrany, které platí 36 milionů dolarů ročně za neomezené použití pro 20 000 svých zaměstnanců.\n\n10. února 2009 se satelit Iridium 33 srazil s vyřazeným ruským vojenským telekomunikačním satelitem Kosmos 2251 a byl zcela zničen.\n\nDruhá generace celosvětové sítě komunikačních satelitů sestávající se z 66 aktivních, 9 záložních satelitů na oběžné dráze a 6 náhradních satelitů připravených Zemi na vypuštění v případě potřeby. Satelity druhé generace mají být použity hlavně pro přenos dat pro různé datové terminály, IoT, atd., na nějž nebyl v původním návrhu první generace satelitů od Motoroly v 90. letech minulého století kladen důraz. Iridium může poskytnout datové spojení jinými družicím, pro jejich řízení, bez ohledu na polohu pozemních stanic. Satelity budou zahrnovat také zařízení pro příjem údajů ADS-B pro řízení letového provozu pro použití leteckými společnostmi.\n\nPůvodní plány počítaly s vypuštěním druhé generace satelitů kolem roku 2014, ale vinou různých zpoždění byly první satelity nové generace vyneseny až v lednu 2017. Iridium podepsalo kontrakt k vypouštění družic se společností SpaceX v květnu 2010. Kontrakt obsahuje vynesení družic pomocí rakety Falcon 9 z Vandenbergovy letecké základny. Prvních 10 satelitů bylo vyneseno na oběžnou dráhu 14. ledna 2017, dalších deset 25. června 2017. Celkem bylo vyneseno 75 satelitů při osmi startech. Poslední start s deseti družicemi úspěšně proběhl 11. ledna 2019 (další podrobnosti v článku Seznam letů Falconu 9 a Falconu Heavy). Existující konstelace družic první generace zůstane v provozu až do úplného spuštění generace NEXT a některé vybrané satelity i několik let poté, výkonný ředitel společnosti Matthew J. Desch zmínil rok 2020.\n\nVypouštění prvních 10 družic Iridium NEXT se zúčastnilo nejužší současné vedení firmy Iridium a další hosté. Přítomen byl i Durrell Hillis, původní manažer projektu Iridium, tehdy ještě pod firmou Motorola v 90. letech. I díky doporučení jednoho z vynálezců satelitní sítě Iridium (Dr. Raymond J. Leopold) mohl jak samotný start, tak i uzavřenou oslavu úspěšného vynesení prvních 10 družic Iridium NEXT oslavit nadšenec Pavel Mašek, který navštívil i samotné řídící středisko sítě Iridium ve Virginii a o několik týdnů později dostal šanci vyzkoušet telefonní spojení přes první aktivní Iridium NEXT satelit (Iridium SV 106) při přeletech nad Plzní a své zážitky a fotografie ohledně Iridium NEXT zveřejnil na svém webu.\n\n"}
{"id": "401657", "url": "https://cs.wikipedia.org/wiki?curid=401657", "title": "Cofidis", "text": "Cofidis\n\nCofidis s. r. o. je nebankovní finanční společnost, která se specializuje na poskytování spotřebitelských úvěrů a nebankovních půjček. Cofidis s. r. o. patří do mezinárodní finanční skupiny COFIDIS Participation, která zastřešuje 3 značky: Cofidis; Créatis - lídra na francouzském trhu v oblasti konsolidace úvěrů; a Monabanq - francouzskou online banku nové generace. Celá skupina zahrnuje dohromady 4 300 zaměstnanců.\n\nSpolečnost Cofidis s. r. o. je součástí mezinárodní finanční skupiny COFIDIS Participation a od roku 2008 je stoprocentně vlastněna mateřskou francouzskou firmou se základním kapitálem 391 614 000 Kč . Společnost Cofidis s. r. o. se specializuje na poskytování spotřebitelských úvěrů prostřednictvím internetu či po telefonu. \n\nSpolečnost Cofidis poskytuje jak účelové úvěry pro nákup konkrétního zboží, tak i neúčelové – bez udání důvodu. Dále nabízí konsolidaci, partnerský úvěr, revolvingový úvěr, novomanželskou úvěr apod. U všech typů úvěrů je možné sjednat pojištění pro případy: ztráta zaměstnání, dočasná pracovní neschopnost, úplná a nezvratná ztráta samostatnosti a úmrtí. Od roku 2011 Cofidis nabízí produkt iplatba určený pro nákupy na splátky z eshopů.\n\nV indexu etického úvěrování připravovaném společností Člověk v tísni se Cofidis ČR pravidelně umísťuje na čelních pozicích v rámci nebankovního sektoru. V letech 2008 a 2010 byl v indexu na prvním místě. V rámci studie Navigátor Bezpečného úvěru (2011) byla společnost Cofidis zařazena mezi značkové nebankovní domy.\n\nFinanční skupina Cofidis vznikla ve Francii. V současnosti podle svých oficiálních stránek působí v 8 zemích: Belgie, Francie, Španělsko, Portugalsko, Itálie, Česko, Slovensko a Maďarsko . Finanční skupina COFIDIS Participation je zastoupena dvěma akcionáři: jednou z nevýznamnějších evropských a francouzských bank Banque Fédérative du Crédit Mutuel a mezinárodní skupinou specializující se na online prodej 3 Suisses International, která je také minoritním vlastníkem.\n\nV České republice společnost Cofidis s. r. o. nabízí své finanční služby od roku 2004, kdy se v roce 2005 stala jedním z prvních poskytovatelů online úvěrů na českém trhu. V následujících letech se stala členem České leasingové a finanční asociace a vyhrála 1. místo v Indexu etického úvěrování. Objem poskytnutých půjček činil v prvních 9 měsících roku 2007 584 mil. Kč, čímž se firma řadila na 12. místo podle objemu poskytnutých spotřebitelských úvěrů.\n\nConfidis s. r. o. získala 16. února 2018 licenci nebankovního poskytovatele spotřebitelských úvěrů od České národní banky, kterou má povinnost mít od června 2018. \n\nSpolečnost je vlastníkem profesionální cyklistické stáje Cofidis, kterou v letech 2004, 2007 a 2012 provázely dopingové skandály.\n\n\n"}
{"id": "401669", "url": "https://cs.wikipedia.org/wiki?curid=401669", "title": "Nick Gold", "text": "Nick Gold\n\nNick Gold je britský hudební producent a majitel nahrávací společnosti World Circuit.\n\nGold vystudoval africkou historii a chtěl se stát učitelem. Láska k hudbě jej ale přivedla do dobrovolnické organizace \"Community Music\". V rámci této organizace založily Ane Hunt a Mary Farquaharson koncertní agenturu \"Arts Worlwide\", která pořádala koncerty v Evropě neznámých hudebníků z Afriky a Jižní Ameriky, a následně také (v roce 1986) vydavatelství World Circuit, aby bylo možno uspokojit zvýšenou poptávku po hudebních nosičích jimi zastupovaných umělců. Nick Gold se na popud vedení agentury ujal hudebního vydavatelství World Circuit s cílem vydávat etnickou hudbu. Vydavatelství se po několika letech vydalo svou vlastní cestou a Nick Gold pomohl pro svět objevit takové interprety, jako je Ali Farka Touré nebo Oumou Sangaré, ve spolupráci s Ry Cooderem pak pozapomenuté kubánské umělce projektem Buena Vista Social Club.\n\n\n"}
{"id": "401671", "url": "https://cs.wikipedia.org/wiki?curid=401671", "title": "Peter Budaj", "text": "Peter Budaj\n\nPeter Budaj (18. září 1982, Banská Bystrica) je slovenský hokejový brankář, hrající za tým Los Angeles Kings v NHL.\n\nS hokejem začínal ve své rodné Bánské Bystrici, kde hrál za tamní tým HC 05 Banská Bystrica. V roce 1999, odešel do zámoří, kde nastupoval za tým Toronto St.Michaels Majors v juniorské soutěži OHL. Zde byl vyhlášen nejlepším brankářem ligy. Od roku 2002 nastupoval za tým Hershey Bears v AHL. V roce 2001 byl draftován týmem NHL Colorado Avalanche na celkově 63. místě.\n\nPřed nastupující sezónou 2005/2006 podepsal s Coloradem smlouvu. Následně byl zařazen do základního kádru, kde obsadil místo brankářské dvojky. V ročníkové sezóně 2006/2007 se díky poklesu výkonu brankářské jedničky José Théodora nastoupil v 57 zápasech. V dubnu 2019 ukončil hokejovou kariéru.\n\n"}
{"id": "401672", "url": "https://cs.wikipedia.org/wiki?curid=401672", "title": "Realismus (umění)", "text": "Realismus (umění)\n\nRealismus jako obecný znak uměleckého díla je míra zobrazení \"kriticky přezkoumatelné\" reality dílem bez zaujmutí subjektivního hodnotícího stanoviska. \"Kriticky přezkoumatelná\" realita je především v jazyce formulovatelná, vědecky formalizovatelná, empiricky ověřená (nebo prakticky v blízké budoucnosti ověřitelná), všeobecně platná; někteří teoretici pojem chápou ještě silněji (například naivní materialisté realitu ztotožňují s fyzikálními procesy). Proto přesvědčení autora, že zobrazuje realitu, nezaručuje naplnění znaků realismu (například autor zobrazuje psychoanalytickou podmínění psýché (surrealismus), některá zásadní subjektivní zakoušení v existencialismu, mystické vhledy, poznání získatelné jen osvícením).\n\nPojem realismu je v některých případech k popisu díla v podstatě nepoužitelný pro bezesmyslnost (například u typografických a architektonických děl či instrumentální hudby). Ve většině oblastí umění (opera, divadelní kusy, výtvarné umění, próza) má však pojem realismu zásadní význam.\n\nFotografický realismus především usiluje o vyvolání principiálně, kvalitativně i kvantitativně stejné percepce při setkání s dílem a při setkání se světem. Tato forma realismu se netýká jen vizuální vnímání ale veškerého smyslového vnímání. V běžném laickém úzu je jako realismus chápána pouze tato forma; například počítačová hra, filmové triky jsou na základě pouhé grafické věrnosti označovány jako realistické. \n\nV praxi v některých případech jsou nezobrazitelné jevy a okolnosti (například děj divadelní hry probíhající po tmě) nutně nahrazovány tradicí určenými symboly (zhasnutí svíčky v Čínské opeře); neznalost těchto symbolů a jejich významu znemožňuje chápání díla.\n\nKonceptuální realismus, na rozdíl od fotografického realismu nezobrazuje skutečnost v první řadě percepčně věrně, ale soustředí se na ukázání vztahů, souvislostí atd. mezi zobrazenými předměty. (Populárně se říká, že autor nezobrazuje, co vidí, ale zobrazuje, to co ví.) Příklady koncepčního realismu jsou:\n\n\nDůvody pro zobrazování reality mohou být například:\n\n\nDůvody pro nezobrazování reality mohou být například:\n\n\nV Západní tradici závaznost a výskyt realistických tendencí v umění vrcholí koncem devatenáctého století v souvislosti s nárůstem positivismu a materialismu. Obecně lze Západní kulturu považovat za spíše realistickou, za což ji někteří vlivní neevropští intelektuálové v tomto ohledu obdivují (například Tabátabá'í v dílech jako Základy realistické filosofie). \n"}
{"id": "401680", "url": "https://cs.wikipedia.org/wiki?curid=401680", "title": "Kalix", "text": "Kalix\n\nKalix ( nebo ) je řeka na severu Švédska (Norrbotten). Celková délka toku činí 450 km (od pramene zdrojnice Kaitum). Plocha povodí měří 17 900 km².\n\nPramení na svazích nejvyšší švédské hory Kebnekaise. Vytváří četné vodopády, z nichž nejznámější je Pahakurkio. Na horním toku protéká celou řadou jezer včetně Paittasjarvi. Ústí do Botnického zálivu Baltského moře.\n\nNejvyšší vodnosti dosahuje v létě. Zamrzá od listopadu do začátku května.\n\nJejí potenciál vodní energie není využitý. Je splavná pro vodáky.\n"}
{"id": "401688", "url": "https://cs.wikipedia.org/wiki?curid=401688", "title": "San Pietro Vernotico", "text": "San Pietro Vernotico\n\nSan Pietro Vernotico je městem a samosprávným územním celkem provincie Brindisi v Apulii. Leží na severovýchodě italského pobřeží. Mezi hlavní hospodářské aktivity patří pěstování oliv, hroznového vína a turismus. V tomto městě chodil do základní školy slavný italský zpěvák, textař, herec a později i člen italského parlamentu Domenico Modugno.\n\n\n"}
{"id": "401695", "url": "https://cs.wikipedia.org/wiki?curid=401695", "title": "Radnice města Cách", "text": "Radnice města Cách\n\nGotická budova radnice města Cách je společně s katedrálou Panny Marie nejvýznamnější stavbou v historickém jádru německého města Cáchy.\n\nNa počátku 14. století nechali cášští občané pod vedením úřadujícího starosty G. Choruse (1285 - 1367) postavit na znamení své občanské svobody novou radnici. Na znamení své příslušnosti ke králi se však museli zavázat, že součástí radnice bude i sál pro slavnostní korunovační hostiny. Stavba byla započata roku 1330, přičemž budova vznikala na základech bývalého paláce císařské falce \"aula regia\" z karolinského období. Do komplexu radnice byla zahrnuta i věž zvaná \"Granusturm\" pocházející z doby Karla Velikého. Stavba byla dokončena roku 1349.\n\nPři velkém požáru města v roce 1656 shořela část střechy a věže. Ohněm poškozené části byly znovu vybudovány v barokním slohu. V 18. století byla radnice přeměněna na barokní městský zámeček. V tomto slohu je dodnes zasedací síň a tzv. \"Bílý sál\".\n\nOd poloviny 19. století byla radnice postupně přestavována zpět do původní podoby a vyzdobována neogotickými obrazy, reliéfy a sochami. Fasáda obrácená na sever, směrem k náměstí, byla osazena sochami padesáti německých panovníků, symboly umění, vědy a křesťanství, jejichž kopie ji zdobí dodnes. Z této strany v prvním podlaží se nachází i hlavní vchod do radnice přístupný prostřednictvím dvouramenného schodiště lemovaného zábradlím s gotickým žebrovím.\n\nPři dalším požáru v roce 1883 podruhé shořela střecha a věže. Oprava byla ukončena roku 1902.\n\nZa druhé světové války byla budova silně poškozena bombardováním. Rekonstrukce započala koncem 40. let 20. století, přičemž prioritou bylo zajištění statiky budovy a obnova zničeného zdiva. Interiéry byly restaurovány a částečně nově pojaty koncem 70. let.\n\nV Cáchách se mezi lety 813 a 1531 konala 31 korunovace krále. To dnes připomínají na radnici vystavené věrné kopie říšských korunovačních klenotů z vídeňské klenotnice. K nim patří i Říšský evangeliář (rukopis z doby Karla Velikého), meč Karla Velikého, říšská koruna a říšské jablko. V Říšském sálu jsou umístěny romantické historické obrazy a fresky cášského umělce A. Rethela.\n\nRadnice je denně přístupná veřejnosti. V jejích prostorách je každoročně udělována významným osobnostem mezinárodního politického života Karlova cena.\n\n"}
{"id": "401697", "url": "https://cs.wikipedia.org/wiki?curid=401697", "title": "Popularizace vědy", "text": "Popularizace vědy\n\nPopularizace vědy je široce používaný termín, který se objevuje často v tisku a v médiích a který zastřešuje veškeré aktivity vedoucí k rozšiřování obecného povědomí o vědě (případně i technice), jejich metodikách, úspěších atd. Cílem popularizace je poskytnutí informací široké veřejnosti a případně se pokusit vzbudit u společnosti zájem o vědecké obory, získat pro ni další finance a potenciální vědce.\n\nPopularizaci vědy vydáváním populárně-vědecké literatury se v Česku věnuje mnoho nakladatelství, některá z nich mají i speciální populárně-vědecké ediční řady:\n\n\n\nV České republice existuje celá řada přednáškových cyklů s populárně-vědeckou tematikou. Z nejvýznamnějších jmenujme:\n\n\n"}
{"id": "401699", "url": "https://cs.wikipedia.org/wiki?curid=401699", "title": "Infor Global Solutions", "text": "Infor Global Solutions\n\nInfor Global Solutions je soukromá společnost se sídlem v americkém Alpharetta, stát Georgia, která se specializuje na podnikový software jejímž většinovým vlastníkem je kapitálová firma Golden Gate Capital Partners. Jako soukromě vlastněná společnost nemá Infor za povinnost zveřejňovat své finanční zprávy. Jediný finanční údaj, který Infor poskytuje, je roční obrat. \n\nInfor získal formou akvizicí celou řadu společností, čímž se stal 3. největším poskytovatelem podnikových aplikací (měřeno obratem) za SAP a Oracle Corporation. Dle různých firemních a mediálních zdrojů je Infor s obratem 2,2 miliardy dolarů dnes 10. největší softwarovou společností na světě.\n\nFirma byla založena v roce 2002 pod jménem \"Agilisys\" v Malvern, stát Pennsylvania. V únoru 2004 bylo sídlo Agilisys přemístěno do Alpharetta, které leží v metropolitní oblasti Atlanty. Zároveň Agilisys odkoupil formou akvizice německou společnost Infor Business Solutions se sídlem ve Friedrichsthalu. V důsledku této akvizice došlo k přejmenování Agilisys na Infor Global Solutions. Třetím největším poskytovatelem podnikového softwaru na světě se Infor stal především po akvizici konkurenční společnosti SSA Global za 1,4 miliardy dolarů v květnu 2006.\n"}
{"id": "401701", "url": "https://cs.wikipedia.org/wiki?curid=401701", "title": "Hotel Moskva (Zlín)", "text": "Hotel Moskva (Zlín)\n\nInterhotel Moskva (dříve Společenský dům) je jedenáctipodlažní hotel na náměstí Práce v centru Zlína. Stavba byla započata podle studie architekta Miroslava Lorence z roku 1931, po neshodách byla dokončena podle návrhu Vladimíra Karfíka v roce 1933. Nosná konstrukce je železobetonová s použitím standardního modulu 6,15 × 6,15 m.\n\nInterhotel Moskva prošel v roce 2015 rozsáhlou interiérovou rekonstrukcí. Hotel je nyní kongresové centrum s výhodnou polohou v centru Zlína. Nově zrekonstruovaný hotel splňuje požadavky kategorie 4**** a nabízí moderní pokoje a konferenční zázemí. Hotel také nabízí dva kongresové sály a pět salonků.\n\nHotel dále nabízí irskou restauraci SteakHouse Legenda, indickou restauraci Srí Lanka, restauraci Bohémia a Bowling Pizza s třemi bowlingovými dráhami.\n\n"}
{"id": "401707", "url": "https://cs.wikipedia.org/wiki?curid=401707", "title": "Vladimír Karfík", "text": "Vladimír Karfík\n\nVladimír Karfík (26. října 1901 Idrija, Rakousko-Uhersko, dnes Slovinsko – 6. června 1996 Brno) byl československý architekt a vysokoškolský pedagog. V letech 1919–1924 studoval na Fakultě architektury a pozemního stavitelství ČVUT v Praze, s podporou Masarykovy akademie práce absolvoval 1925–1926 studijní praxi u Le Corbusiera v Paříži a 1928–1929 praxi u Franka Lloyda Wrighta v jeho studiu Taliesin. V letech 1930–1946 byl vedoucí projekčního oddělení firmy Baťa ve Zlíně.\nPatřil k výrazným postavám na poli české a slovenské moderní architektury 20. století. Je zároveň osobností kontroverzní – v socialistickém Československu patřil k prominentním osobnostem, roku 1956 byl vyznamenán Státní cenou a jako architekt působil zejména v oboru teorie architektury jako profesor na SVŠT v Bratislavě.\n\nVladimír Karfík se narodil ve Slovinské Idriji v rodině českého závodního lékaře Františka Karfíka, který léčil choroby z povolání a úrazy pracovníků tamějších rtuťových dolů, a jeho manželky Hermíny (rod. Gemperlové) jako nejstarší z třech sourozenců (bratr Václav (* 1904) se stal profesorem Lékařské fakulty UK v Praze, sestra Jarmila (* 1903) byla právničkou). V roce 1904 se rodina přestěhovala do Prahy.\n\nPočátky jeho profesní dráhy sahají do 20. let 20. století, kdy se jako čerstvý absolvent architektury uplatnil s podporou Masarykovy akademie práce jako kreslič u Le Corbusiera v Paříži, zde se také osobně setkal s architektem Adolfem Loosem a poté delší dobu působil v ateliéru významného průkopníka moderní architektury v USA Franka Lloyda Wrighta. Právě při pobytu v Americe jej poprvé oslovil a později ve svých zlínských ateliérech zaměstnal Tomáš Baťa, který již tehdy rozpoznal jeho nadání a cenil si zejména jeho americké zkušenosti. Právě ve Zlíně (ale i jinde ve světě) jako zaměstnanec firmy Baťa pak v průběhu 30. let realizoval celou řadu velmi progresivních a účelně navržených staveb. Mezi ně patří například Baťův mrakodrap, Společenský dům (dnes Hotel Moskva), firemní obchodní domy v Brně, Bratislavě, Amsterdamu, Borově v Chorvatsku a Liberci. Navrhl také evangelický kostel ve Zlíně nebo římskokatolický kostel v Bratislavě a Partizánském, tehdejších Baťovanech.\n\nPo 2. světové válce se podobně jako řada jiných specialistů zaměstnaných v Baťových závodech snažil postavit svou další profesní dráhu na jiných základech. Dokázal využít svých minulých zkušeností a zúročil je ve svých teoretických textech s tematikou konstrukce administrativních budov.\n\nKe svému působení v Baťových závodech se přímo vracel zřejmě pouze při sepisování svých vlastních pamětí ve slovenštině, které však vyšly paradoxně až po Sametové revoluci roku 1993 nákladem Spolku architektov Slovenska. V tomto vysoce tendenčním textu se snažil předem odvrátit i jen stín podezření, že by někdy s Tomášem či Janem Baťou jakkoli sympatizoval. Rozvinul zde v jinak čtivě podaném vyprávění jasně ideologicky mířený útok v podstatě proti všemu, co souvisí s Baťou – veškerá pozitiva života ve Zlíně let třicátých s jeho sociální a zdravotní péčí apod. vykládá jako lest prohnaného kapitalisty a osobnosti Tomáše a Jana Bati hodnotí jako vulgární a bezcitné krutovládce. Tyto části textu lze interpretovat jako jakýsi hanopis a úlitbu komunistickému režimu a tento obraz se zřejmě zásadně liší od historické reality. Čtenář by se mohl pozastavit i nad dalšími kapitolami jeho knihy a jeho postojem vůči Západu (viz situaci, když letěl československým dopravním letadlem, jehož pilot neplánovaně přistál v Západním Berlíně) nebo jak bez skrupulí popisuje, jak v 50. letech udal majitele tajné radiostanice. Již z těchto důvodů je třeba k obsahu jeho pamětí přistupovat velmi opatrně a kriticky.\n\n\n\n"}
{"id": "401708", "url": "https://cs.wikipedia.org/wiki?curid=401708", "title": "Skellefte", "text": "Skellefte\n\nSkellefte ( ) je řeka na severu Švédska (Norrbotten, Västerbotten). Celková délka toku činí 410 km. Plocha povodí měří 11 600 km².\n\nOdtéká z jezera Ikesjaure nedaleko norsko-švédské hranice. Teče ze severozápadu na jihovýchod přes Nordlandskou vrchovinu, přičemž protéká jezery, z nichž jsou největší Hornavan, Uddjaure, Storavan. Vytváří na svém toku peřeje a vodopády. Na dolním toku protéká přímořskou rovinou. Ústí do Botnického zálivu Baltského moře.\n\nZdrojem vody jsou převážně sněhové srážky. Průměrný průtok vody činí přibližně 160 m³/s. Nejvyšší vodnosti dosahuje v létě a nejnižší v zimě.\n\nVyužívá se k zisku vodní energie, k čemuž slouží vybudovaná kaskáda vodních elektráren. Je splavná pro vodáky. Nedaleko ústí se nachází námořní přístav Skellefteo.\n"}
{"id": "401719", "url": "https://cs.wikipedia.org/wiki?curid=401719", "title": "Jan Mikel", "text": "Jan Mikel\n\nJan Mikel (* 14. dubna 1975) je český hokejový obránce. Většinu kariéry strávil v Kometě Brno. Mezi jeho další působiště patří Fresno, Lagley Thunder, SG Cortina d'Ampezzo, Rochester Mustangs, SG Saima Milano, Ayr Scottish Eagles, Dundee Texol Stars, Brest Les Albatros, Vsetín, Rouen EH, HC Kometa Brno a HC Olomouc. Po sezóně 2011/2012 ukončil aktivní hráčskou kariéru.\nNyní působí v jako asistent trenéra u juniorského týmu HC Kometa Brno.\n\n\n\n"}
{"id": "401723", "url": "https://cs.wikipedia.org/wiki?curid=401723", "title": "Hranec", "text": "Hranec\n\nHranec je drobný úlomek horniny, zpravidla větší než 1 cm, na kterém jsou korazí výrazně vyhlazeny facetové plochy oddělené hranami. Místa příhodná pro vznik hranců se obvykle vyznačují nedostatkem vegetace a blízkostí rozsáhlejších oblastí písečných sedimentů. Lze je nalézt ve všech kamenitých pouštích, polopouštích a stepích světa. Tyto útvary vznikají desítky let, dobře vyvinutý hranec může vzniknout již za 100 let.\n\nNa území střední Evropy tyto útvary vznikaly především v korytech řek v dobách ledových, kdy ledovce zapříčinily nepřítomnost vegetace a jednosměrné proudění větrů.\n\nV ČR vznikaly hrance především v chladných obdobích (kryomérech) pleistocénu. Tehdejší rozložení pevninských ledovců způsobovalo výrazné jednosměrné vzdušné proudění. Intenzivní abraze byla umožněna nepřítomností vegetace ve velkých oblastech písčitých sedimentů (např. na sandrech, říčních terasách). V sedimentech říčních teras lze najít například na Plzeňsku.\n\n\n"}
{"id": "401725", "url": "https://cs.wikipedia.org/wiki?curid=401725", "title": "Moonlight (software)", "text": "Moonlight (software)\n\nMoonlight je svobodná reimplementace Silverlightu, což je framework pro webové aplikace od společnosti Microsoft. Je vyvíjen Novellem jako součást projektu Mono za podpory Microsoftu za účelem většího rozšíření technologie Silverlight. Pro vykreslování používá grafickou knihovnu Cairo.\n\nV současnosti je Moonlight kompatibilní se Silverlightem 2.0.\nV květnu 2012 byly práce na projektu ukončeny.\n"}
{"id": "401726", "url": "https://cs.wikipedia.org/wiki?curid=401726", "title": "František Dohnal (politik)", "text": "František Dohnal (politik)\n\nFrantišek Dohnal (28. dubna 1960, Dačice – 10. srpna 2013, Jihlava) byl český politik a manažer, v minulosti starosta Jihlavy a hejtman Vysočiny, v letech 2005 až 2012 prezident Nejvyššího kontrolního úřadu.\n\nV roce 1984 vystudoval radiotechniku na elektrotechnické fakultě Českého vysokého učení technického v Praze, specializace lékařská elektronika, a v letech 1986 až 1988 postgraduálně studoval obor Automatizované systémy řízení na téže škole. V roce 2010 dokončil studium na Metropolitní univerzitě Praha, obor Mezinárodní vztahy a evropská studia.\n\nOd roku 1984 pracoval jako vedoucí oddělení výpočetní techniky Okresního ústavu národního zdraví v Jihlavě. V letech 1991 až 1998 byl starostou města Jihlava. V letech 1993 až 1999 byl předsedou a v letech 1999 až 2000 výkonným místopředsedou Svazu měst a obcí ČR. V letech 2000 až 2004 byl prvním hejtmanem kraje Vysočina jako zástupce Čtyřkoalice navržený KDU-ČSL.\n\nOd roku 2005 byl prezidentem Nejvyššího kontrolního úřadu ČR. V roce 2010 odmítl poskytnout poslancům podklady pro audit hospodaření NKÚ, za což byl obžalován a nakonec odsouzen za trestný čin zneužití pravomoci úřední osoby. Odvolací soud pak v roce 2012 rozsudek potvrdil, takže přestal splňovat předpoklad bezúhonnosti pro zastávání této funkce.\n\n"}
{"id": "401731", "url": "https://cs.wikipedia.org/wiki?curid=401731", "title": "Bibione", "text": "Bibione\n\nBibione je přímořské letovisko v Itálii v regionu Benátsko, v provincii Benátky, jedno z nejoblíbenějších mezi českými turisty. Má asi 3000 stálých obyvatel, v létě se však jejich počet až zestonásobí.\nBibione má 8 km dlouhou, mírně se do moře svažující pláž.\n\nJeště v roce 1959 bylo území Bibione pouze bažina. Poté zde však byla vysazena rychlerostoucí vegetace (především kanadské topoly) a situace se změnila. V 80. letech, v době pádu železné opony, se zde začaly stavět hotely. Místní hoteliéři nasadili nízké ceny, které přitáhly českou, slovenskou a polskou klientelu.\nTa tak spolu s německými a rakouskými turisty v první polovině 90. let zajišťovala hoteliérům příjmy, nicméně po uklidnění bezpečnostní situace v Chorvatsku zájem o Itálii a i o Bibione u středoevropských turistů opadl.\n\nLetovisko leží 85 km východně od Benátek na Benátské riviéře při ústí řeky Tagliamenta do mořské laguny Marano. Je to část města San Michele al Tagliamento. Těsně sousedí s letoviskem Lignano a na druhé straně laguny leží Grado.\n\n\n\n"}
{"id": "401732", "url": "https://cs.wikipedia.org/wiki?curid=401732", "title": "Seznam lodí Hvězdné flotily", "text": "Seznam lodí Hvězdné flotily\n\nToto je seznam lodí Hvězdné flotily seřazených podle třídy vystupujících ve fiktivním světě Star Treku. Flotila si dlouho zakládala na své mírové podstatě, takže primárním účelem každé lodě byl průzkum, navazování diplomatických styků, vědecké poznání apod. Teprve hrozba ze strany Dominionu a hlavně Borgů donutila velení flotily k výrobě jednoúčelových bitevních plavidel, nicméně na konci 24. století univerzální lodě stále převažují. Ve službě jsou kromě nejmodernějších tříd také stará plavidla, ať už po přestavbě či bez ní.\n\nJména, třídy a registrační čísla, která nejsou rozpoznatelná ze záběrů, jsou doplněna z knihy \"The Star Trek Encyclopedia\".\n\nTěžké křižníky určené především k plnění bojových operací. Prototyp vzlétl roku 2371 a od té doby se tyto lodě účastnily všech velkých konfliktů, včetně Bitvy o Sektor 001 a Války s Dominionem. Proti třídě Galaxy jsou Akiry menší, ale obratnější, rychlejší a mají podstatně vyšší palebnou silu torpéd.\n\nNahradila pomalu zastarávající lodě třídy Excelsior v roli průzkumné lodě.\n\nNákladní loď používaná ve 23. a 24. století vybavená štíty.\nVíceúčelová loď sloužící k průzkumu, obchodu i transportu.\nLodě z počátku 23. století.\nTransportní fregaty vhodné také k hlídkování.\nStředně velké fregaty vyráběné na počátku 24. století jako doplněk třídy Excelsior.\nKřižníky z přelomu 23. a 24. století vybavené čtyřmi warpovými gondolami.\nAsi nejznámější lodě ze Star Treku. Výzbroj tvořilo 6 phaserů typ VI, 2 fotonové torpédomety + 120 torpéd. Ochranu lodi již tvořily štíty. V období klasické série bylo v běžném provozu pouze dvanáct plavidel této třídy, mezi nimi např. Enterprise NCC-1701.\n\nDíky rychlému vědeckému vývoji byla již tak výkonná třída Constitution dále vylepšena, včetně zbraní, štítů i motorů.\nNákladní plavidla z 24. století. Jedná se o modifikaci třídy Excelsior.\nJedny z prvních křižníků Hvězdné flotily ve službě od roku 2196. \nJednoúčelová bitevní loď s nepříliš dlouhou životností, zato po zuby ozbrojená a vybavená nejmodernějšími technologiemi včetně rychlopalných phaserů.\n\nLehké transportní lodě oblíbené hlavně kvůli možnosti snadných individuálních úprav a konfigurací.\nOsobní transportní lodě větší než runabouty.\nPrůzkumné lodě/křižníky z přelomu 23. a 24. století nahradily třídu Constitution v roli nejsilnějšího plavidla Hvězdné flotily. \n\nFregaty pro mírové účely vybavené pouze jedinou warp gondolou.\nUniverzální plavidla nahradily od roku 2362 třídu Ambassador, na palubách se nacházejí i rodinní příslušníci posádky. \n\nVíceúčelová plavidla z 23. století.\nLékařská plavidla, někdy také mylně označovaná jako třída \"Olympic\".\nLehké křižníky \"složené\" z částí lodí tříd Galaxy a Nebula.\nKřižníky z 24. století vybavené čtyřmi warpovými gondolami sloužily hlavně jako eskortní a doprovodné lodě.\nFregaty \"složené\" z částí lodí jiných tříd.\nModerní lehké křižníky se skvělou senzorovou výbavou slouží v boji jako podpůrná plavidla. Sází především na rychlost s úžasnou manévrovatelnost.\n\nModerní těžké fregaty pro rizikové úkoly.\nHlídkovací lodě vybavené podobně jako třída Apollo jednou warp gondolou.\nUniverzální fregaty z poloviny 24. století.\nVědečtí a výzkumní stíhači známí hlavně k knižních novel.\nUniverzální fregaty vhodné i k planetární obraně.\nEskortní plavidla.\nMenší průzkumná lodě známé hlavně z knižních novel ze série Voyager.\nVědecká a podpůrná plavidla s malou posádkou.\n\nDlouhá plavidla s trojúhelníkovitou talířovou sekcí vhodná jako kolonizační lodě nebo průmyslové výrobny.\nVznikla před třídou Galaxy, se kterou sdílí stejnou talířovou sekci, ale jinak je o něco slabší. Po přidání trojúhelníkové nástavby s odpalovači torpéd se její bojová síla zdvojnásobila.\n\nVelmi podobné lodím třídy Galaxy a Nebula, sloužily hlavně ve Válce proti Dominionu.\nDoplněk třídy Ambassador z 23. století má tři warpové gondoly.\nModerní fregata s trojúhelníkovou talířovou sekcí pro všestranné použití.\nMenší vědecká a průzkumná loď vhodná k planetárnímu výzkumu.\nPrvní pozemské lodě s pohonem warp 5, jejichž výzkum byl započat v roce 2119. Byly vybavena transportním systémem, který slouží k přenosu materiálu, a později i osob. Ochranu tvořil polarizovaný pancíř. \nPrůzkumná a vědecká plavidla z přelomu 23. a 24. století.\nPáteř Hvězdné flotily v 25. století.\nBitevní lodě vybavené nejmodernější technikou. Dokáží se rozdělit na tři samostatně fungující části a spolupracovat na zničení cíle.\nZpočátku průzkumné a diplomatické lodě, později přezbrojeny a použity v boji proti Dominionu.\n\n\n"}
{"id": "401733", "url": "https://cs.wikipedia.org/wiki?curid=401733", "title": "Řeka svatého Františka", "text": "Řeka svatého Františka\n\nŘeka svatého Františka může označovat různé řeky v různých částech světa:\n\n1. \n2. \n3. \n"}
{"id": "401737", "url": "https://cs.wikipedia.org/wiki?curid=401737", "title": "CRAMM", "text": "CRAMM\n\nHlavním účelem CRAMM (CCTA Risk Analysis and Management Method) bylo do verze 3.2 (aktuálně verze 5.2) podpora při provádění analýzy rizik informačního systému. Toto byl také hlavní důvod, proč metodika v roce 1985 ve Velké Británii vznikla. Do verze 4 však byla zakomponována nejvýznamnější evropská norma pro informační bezpečnost BS7799-2 a v tuto chvíli CRAMM rozšířil svoje použití i na provádění analýzy stavu vůči normě BS7799-2 (Gap Analysis) a začal se používat i jako nástroj, pro vytváření bezpečnostní dokumentace nutné pro certifikaci.\nNová verze CRAMM 5.2 již v sobě obsahuje aktuální verzi normy ISO/IEC 27001 z roku 2005 (i v české verzi) a dá se tedy využít jako podpůrný nástroj, pokud se management rozhodne připravit organizaci na certifikaci podle ISO/IEC 27001:2005. \nCRAMM lze v současné době definovat jako metodiku podporovanou nástrojem, která je velmi užitečná jako podpora pro:\nCRAMM je metodika vyvinutá pro použití bez ohledu na druhy informačních systémů a sítí. Metodika může být aplikována ve všech fázích životního cyklu informačního systému od plánování přes vývoj a realizaci až po ostrý provoz.\n\nCRAMM byl poprvé vyvinut organizací CCTA v roce 1985 jako odpověď na stále rostoucí potřebu bezpečnosti informačních systémů. V devadesátých letech byl CRAMM přednostně používán vládou (UK) a převzaly ho rovněž mnohé obchodní organizace a úřady veřejné správy po celém světě. V současné době je CRAMM nejpoužívanější metodikou svého druhu v Evropě.\n\nCRAMM verze 5 je díky svým možnostem kvalitním produktem v oblasti komplexního zajištění bezpečnosti informačních systémů. Jeho základem je léty prověřená metodika pro analýzu a řízení rizik (CRAMM). Účelně kloubí kvalitativní způsoby analýzy rizik informačních systémů, poslední poznatky z oblasti využití nejnovějších technologií a bohaté zkušenosti specialistů nejenom z Velké Británie, ale v návaznosti na normu ISO/IEC 27002:2005 i dalších odborníků z celého světa.\n\nCRAMM je komplexním nástrojem pro zavádění a podporu Systému řízení bezpečnosti informací (ISMS). Jeho využití je od expresních či detailních analýz rizik až po kontrolu souladu s bezpečnostními standardy četně přípravy na certifikaci.\n\nRozsáhlá knihovna protiopatření obsahuje doporučení pokrývající všechny oblasti bezpečnosti (IT, komunikace, personální, fyzická atd.). Po výpočtu míry rizik CRAMM vybere podle osvědčeného algoritmu z knihovny sadu opatření, která přesně odpovídají profilu rizik identifikovaných v rámci dané analýzy.\n\nCRAMM obsahuje také unikátní vodítka pro stanovení hodnoty dat, kterou mají pro organizace. Vodítka z několika pohledů (ztráta důvěry, řízení a provoz organizace, finanční ztráta apod.) objektivizují scénáře dopadů, které jsou diskutovány v průběhu interview s uživateli daných dat. Pomocí vodítek jsou stanoveny hodnoty dat, které tvoří základní parametr (vedle úrovně hrozeb a zranitelností) pro výpočet míry rizika.\n\nReporty CRAMM jsou tvořeny na základě šablon a obsahují konkrétní údaje zadané nebo vypočtené v rámci projektu analýzy rizik. CRAMM obsahuje šablony bezpečnostní dokumentace, které je možné využít jako užitečný vzor např. při tvorbě dokumentace při zavádění ISMS, případně při přípravě na certifikaci.\n\nPro bezpečnostní manažery je v dnešní době je stěžejní, aby měli podporu při provádění detailních analýz trvajících několik měsíců, ale zároveň i při expresních analýzách, které nepřekročí 4 hodiny. CRAMM obsahuje mj. dva moduly, kde první je určen pro detailní analýzy rizik, která zkoumá ve velké podrobnosti každé aktivum informačního systému, a druhý používaný pro rychlé analýzy, poskytující během několik hodin závěry včetně doporučených protiopatření za zvýšení úrovně bezpečnosti.\n\nCRAMM je vysoce ceněn mezi auditory informačních systémů a systémů řízení bezpečnosti informací (ISMS), protože díky své transparentnosti mohou auditoři jednoduše zkontrolovat, že metodika byla aplikována správným způsobem a že byla zajištěna vhodná protiopatření.\n\nCRAMM poskytuje metodiku zdůvodňující výdaje na bezpečnost a havarijní plánování. Tradiční analýzy výdajů a zisků nemohou být vzhledem k neurčité povaze rizika použity pro bezpečnostní a havarijní plánování. Není například možné s určitostí říci, že k nějaké události dojde jednou za daný počet let. Bezpečnostní a havarijní řešení navrhované programem CRAMM představují nejlepší dostupný postup pro systémy nebo sítě, který bere v úvahu podnikové a technické prostředí a stanovené riziko. Při absenci formalizovaných postupů měření nákladů a zisku tak CRAMM poskytuje jedinečný test, díky kterému mohou organizace stanovit přesná a věrohodná bezpečnostní a nouzová řešení. CRAMM je jediný nástroj tohoto typu, který obsahuje rozsáhlý návod pro vhodná bezpečnostní a havarijní řešení vycházející z bohaté zkušenosti odborníků a bezpečnostních specialistů ze soukromého i veřejného sektoru.\n\nV roce 1999 se na základě licenční dohody s britskou firmou Insight Consulting ujala česká společnost Risk Analysis Consultants nelehké úlohy transformovat CRAMM do českého národního jazykového a ekonomického prostředí. Vznikla tak verze CRAMM CZ, která je aktualizována a podporováno touto společností doposud. Verze CZ je užívána kromě ČR také ve Slovenské republice. Od původní anglické verze se liší zejména tím, že veškeré databáze hrozeb a protiopatření jsou přizpůsobeny české legislativě a českému ekonomickému prostředí. Proto nemusí být výstupy z CRAMM dodatečně přizpůsobovány, ale mohou být využívány bez další transformace.\n\nNástroj CRAMM je vytvořen v prostředí, jehož design odpovídá předchůdcům Windows 95. Zastaralý uživatelský interface rozhodně neposkytuje analytikům pracujícím s CRAMM možnosti, které jsou u ostatních programů v současné době zcela běžné.\n\nCRAMM poskytuje obrovské množství reportů (v různých kombinacích se počítají na stovky), tyto lze upravit pro konkrétní potřeby organizace pomocí exportu do Excelu nebo do Wordu. Umísťovat do dokumentů vlastní design, např. logo organizace apod. je možné, avšak pouze za použití postupů Wordu nebo Excelu.\n\nNástroj CRAMM je „Single User Licence“ a nelze ho využívat na několika počítačích současně. Unikátnost produktu si vyžaduje zvýšenou ochranu prostřednictvím hardwarových klíčů a z tohoto důvodu je možné, i když je CRAMM nainstalovaný na více počítačích, aplikaci využívat v jednom čase pouze na jednom místě. \n\nCena CRAMM se počítá v jednotkách statisíc a proto jeho pořízení není levnou záležitostí. Organizace, které se rozhodnou metodiku implementovat do svých procesů řízení rizik, musí investovat nemalé peníze do nákupu metodiky a vyškolení odpovědných pracovníků.\n\nProškolení analytiků při nákupu metodiky je zásadní pro její následné používání. CRAMM nelze prakticky bez školení používat. I když je metodika velmi dobře popsána v uživatelské příručce, praktické zkušenosti nabyté při školení jsou neocenitelné. Školení však s sebou přináší další nemalé investice.\n\nPro hodnocení hrozeb a zranitelností je možné využít v CRAMM předpřipravené dotazníky. Z celkového počtu 511 otázek se zpravidla využije 90% v rámci jedné analýzy. Nejednoznačnost otázek i nejasná variabilita odpovědí mohou mít za důsledek nepochopení ze strany respondentů, které může vést k nesprávné odpovědi. O to více nabývá na významu odborná zdatnost a připravenost analytika, který interview vede nebo připravuje respondenty k účasti na vyplňování dotazníků.\n\nPodobná obecnost vedoucí k nejednoznačnosti při realizaci je i u bezpečnostních opatření v knihovně CRAMM. Navíc úroveň detailu není skrze celý seznam jednotná, a tak existují případy, kdy doporučení je možné implementovat jedním zaškrtnutím příslušné volby ve Windows (např. pravidelná změna hesla) a na druhé straně se za jednou větou obsahující doporučen může skrývat celý projekt (např. pro zvýšení bezpečnostního povědomí mezi zaměstnanci).\n\nCRAMM je v distribuován v několika profilech a jazykových verzích. Profilem se rozumí zaměření CRAMM na určitý typ organizace. S tímto je spojena úprava (např. dotazníků nebo jednotlivých protiopatření) pro potřeby typové organizace.\n\nAktuální profily CRAMM jsou následující:\n\nAktuální jazykové verze CRAMM jsou následující:\n\nČeské verze je široce využívána i na Slovensku, kde zatím není potřeba vytvářet vlastní jazykovou mutaci.\nVytvoření jazykové verze se netýká pouze překladu aplikace, dotazníků, knihovny protiopatření nebo reportů. Překladem dochází také k úpravě textů a jejich přizpůsobení pro lokální prostředí. Proto například při tvorbě české verze, byla protiopatření týkající se ochrany osobních údajů upravena tak, aby byla v souladu s terminologií příslušného zákona.\n\nNástroj CRAMM poskytuje uživateli při zahájení práce možnost vybrat si typ analýzy, který bude pro daný účel nejvhodnější. Tři typy analýzy poskytují dostatečnou variabilitu při volbě stylu práce, délky analýzy, objemu vstupů i výstupů apod.\n\nDetailní analýza CRAMM Expert je základním „modulem“ CRAMM, jehož počátek vývoje spadá do poloviny osmdesátých let. Tato analýza umožňuje analytikovi provádět detailní analýzy rizik informačních systémů a navrhovat protiopatření na pokrytí zjištěných rizik.\n\nCRAMM Expert je rozdělen na 3 fáze, které mají následující cíle a obsah:\n\nPři provádění hodnocení rizik pomocí CRAMM Expert je nutné detailně popsat celý systém, ohodnotit jednotlivá identifikovaná aktiva a následně hrozby i zranitelnosti. Množství informací je značné a proto jsou tyto činnosti vykonávány v rámci samostatného projektu jehož délka se zpravidla počítá v jednotkách měsíců.\n\nPři sběru vstupů se využívají rozhovory s respondenty, dotazníky a aktuální dokumentace systému včetně bezpečnostní dokumentace. Nároky na lidské zdroje jsou značné a proto bývá metodika CRAMM často kritizována jako nástroj, který pracuje ve vysokém detailu. Tyto negativa částečně eliminuje expresní typ analýzy popsaný dále.\n\nCRAMM Express umožňuje provést analýzu rizik celého systému v průběhu několika hodin a přitom zůstávají původní zásady metodiky CRAMM nedotčeny. Celkový přístup je však velmi zjednodušen, aby analýza mohla být provedena velmi rychle a čas strávený na analýze byl tedy významně kratší. Lze předpokládat, že analýza může být dokončena během jednoho dne včetně zpracování stručné dokumentace.\n\nPostup analýzy je shodný s CRAMM Expert - zjištění hodnoty dat pomocí vodítek hodnocení, rychlé hodnocení hrozeb a zranitelností, stanovení míry rizika a výpočet protiopatření. Aby bylo dosaženo přiměřené jednoduchosti výstupů, generují se pouze protiopatření první ze tří kategorií v knihovně CRAMM. V případě potřeby lze však velmi snadno rozšířit seznam protiopatření o další z nižších kategorií.\n\nExpresní analýzu lze použít také jako rychlou variantu na začátku projektu. Všechny informace a přehledy lze velice snadno převést do CRAMM Expert a pokračovat v detailní analýze.\n\nHlavními důvody pro vytvoření expresní analýzy byla kritika metodiky CRAMM, že je příliš složitá a zdlouhavá. Kritika se ozývala od uživatelů, kteří používali starší verze CRAMM nebo neprováděli analýzy správně podle metodiky. Mimoto byli uživatelé občas zaskočeni přílišnou detailností zadávaných informací a velkým množstvím funkcí, které CRAMM nabízel. Proto mohli ztrácet souvislosti o tom, které činnosti je nutné provést při detailní analýze rizik podle metodiky CRAMM a které se v jejich konkrétním případě nemusí provádět.\n\nCRAMM poskytuje kompletní podporu pro všechny úlohy normy BS 7799, včetně provádění Analýzy stavu a přípravy Prohlášení o aplikování protiopatření. Tento typ analýzy CRAMM je vhodný, pokud se organizace rozhodne zavést a provozovat ISMS a následně ho certifikovat. V rámci analýzy BS7799 je možné:\n\nCRAMM ve své poslední verzi 5.2 mimo jiné v sobě zahrnuje britský standard pro řízení bezpečnosti informací ISO/IEC 27001:2005, dále je v souladu s ISO 14001:1996, ISO 9001:2000, je konzistentní s metodikou řízení projektů PRINCE II a metodologií vývoje informačních systémů SSADM. Česká verze CRAMM byla vytvořena v souladu s požadavky vyhlášky Národního bezpečnostního úřadu č. 523/2005 Sb. a zákona 101/2000 o ochraně osobních údajů v pozdějším znění z roku 2005.\n\nMezi další zdroje používané při práci s programem CRAMM patří:\n\nAnalytici, kteří chtějí prokázat, že metodiku i nástroj ovládají, mohou projít testem a dostat certifikát Certified CRAMM Analyst. Certifikace je určena všem odborníkům na řízení rizik pomocí metodiky a nástroje CRAMM a poskytuje záruku za kvalitu vyškoleného pracovníka. Je určena pro všechny zájemce, kteří mají praktické zkušenosti a nabyli teoretických znalostí například při účasti na přípravných školeních. Certifikace probíhá formou testu složeného ze 40 otázek. Pro úspěšné složení zkoušky je nutné odpovědět správně min 75% testu v čase 60 minut.\n\nCRAMM může být použit, kdykoli je nezbytné zjistit bezpečnost nebo požadavky pro nepředvídané události informačního systému nebo sítě. To může nastat:\nCRAMM je možné také začlenit, případně využít při:\n\nJelikož se obchodní požadavky, systémové konfigurace, rizika a hrozby mohou změnit, je zpravidla doporučeno, aby analýzy CRAMM byly aktualizovány alespoň jednou do roka. \n\nZjištění správných bezpečnostních a nouzových řešení pro informační systémy nebo sítě je složitým problémem, a to z několika důvodů:\n\nKvůli složitosti problému bezpečnosti informací a sítí nemůže být jedna osoba odborníkem ve všech zmiňovaných oblastech. I když má jeden člověk značné zkušenosti a odborné znalosti, rychlý vývoj a neustálé změny informačních systémů a sítí kladou stále vyšší požadavky na omezené zdroje.\nProto existuje objektivní potřeba pro ověřenou metodiku, jako je CRAMM, která by sloužila jako podpora procesům řízení bezpečnosti informací.\n\n"}
{"id": "401740", "url": "https://cs.wikipedia.org/wiki?curid=401740", "title": "Taktovka", "text": "Taktovka\n\nTaktovka (franc. \"baguette de chef d'orchestre\", angl. \"baton\") je zvláštní ruční nástroj (jedná se vlastně o speciálně konstruované ukazovátko), který užívá dirigent při řízení orchestru, respektive při jeho dirigování. Taktovka je v podstatě tenká světlá tyčka vyrobená z plastu nebo z tvrdého dřeva o přibližné délce 40 až 48 centimetrů, která je na jednom konci opatřena vhodně ergonomicky tvarovanou rukojetí tak, aby dirigentovi při dirigování neklouzala z ruky. Kvalitní taktovky bývají také vybaveny doplňkovým ochranným pouzdrem tak, aby se při transportu a skladování v mimohudebním provozu nepoškodily (resp. nezlomily).\n\nNěkteré speciální typy taktovek mohou být vyrobeny jakožto skládací z lehkých slitin kovů, jedná se o klasickou teleskopickou konstrukci známou např. z prutových antén nebo skládacích deštníků.\n\nHistoricky první použití taktovky je datováno do roku 709 př. n. l. Pherekydes z Patry udával rytmus máváním zlatou hůlkou a hudebníci, hrající na flétny a citery, stáli v kruhu kolem něj.\n\nNež se začala taktovka standardně používat, udával rytmus cembalista (např. srolovanými notami) nebo první houslista (smyčcem). Také bylo běžnou praxí, že dirigent stál zády k orchestru a dirigoval rukama.\n\nTeprve v době Jeana-Baptiste Lullyho, dvorního skladatele Ludvíka XIV., se začala používat barokní taktovka: dlouhá hůl (franc. \"bâton\") pro vedení orchestru. Dirigent stál zády k orchestru a takt udával boucháním holí o zem. 8. ledna 1687 uvedl Lully své Te Deum k oslavě uzdravení krále Ludvíka XIV. Pro dirigování orchestru použil právě tuto dlouhou hůl. V průběhu dirigování si taktovkou prorazil nohu, což mu způsobilo absces, který vyústil v gangrénu. Protože Lully dlouho odmítal amputování končetiny (ke kterému došlo až příliš pozdě), zemřel na následky o dva měsíce později (22. března).\n\nKlasická taktovka, jak ji známe dnes, zažívá rozmach v letech 1820-1840. Jako první zavedl použití taktovky u dirigentského pultu skladatel Carl Maria von Weber. Dirigent již stojí čelem k orchestru, nikoli zády.\n\nSlovo se někdy používá i v přeneseným významu zejména ve frazeologizmu \"být pod taktovkou\", a to i v mimohudebním světě, zde ve smyslu \"být někým přímo řízen\".\n\n"}
{"id": "401747", "url": "https://cs.wikipedia.org/wiki?curid=401747", "title": "Černická obora", "text": "Černická obora\n\nČernická obora je název pro oboru, přírodní rezervaci a přírodní chráněnou oblast se statutem přírodní památky v okrese Tábor v Jižních Čechách okolo dnes již zaniklé obce Černice na území přírodního parku Černická obora. Chráněná oblast se rozkládá na území 11,53 hektaru. Důvodem ochrany je oblast staré obory, ve které se zachoval smíšený porost tvořený převážně habry a duby. Současně zde rostou vzrostlé borovice lesní, smrky a jedle bělokoré.\n\nPrvní zmínky o oblasti obory pocházejí z roku 1585, kdy se zde chovali bažanti. Vznik původní obory sahá do konce 16. století, kdy v roce 1586 byla založena Petrem Vokem z Rožmberka jako místo, kde se měla chovat černá zvěř, jeleni a daňci a to na ploše 11 × 4,4 kilometru. Již v roce 1880 na území obory vznikla přírodní rezervace, která se stala jednou z nejstarších rezervací na území Česka. Původně se na území budoucí obory nacházela vesnice Černošice, od které má i svůj název. Jako její doklad zde stojí pouze barokní lovecký zámeček, který byl vystaven v 60. letech 18. století na základech původně renesančního zámečku. Vyjma Černošic vzniku obory musely ustoupit i obce Benešov a Obrovka. Obyvatelstvo z těchto třech vesnic bylo přestěhováno do nově založené osady Nová Ves.\n\nOkolo přírodní památky se nachází obora rozkládající se na ploše 2000 ha, původně velikost dosahovala až 4500h a, která je i součástí přírodního parku Černická obora. Od roku 1971 již není obora ohrazena.\n\nPřírodní památka byla vyhlášena v roce 1933 na ploše 11,51 ha, ale ochrany se oblasti dostávalo již od roku 1880. Od této doby byla chráněna majitelem panství. Oblast se nechává v podstatě bez zásahu a spadlé dřevo není z lesa odstraňováno.\n\nPamátka je snadno dosažitelná po silnici vedoucí z Bechyně do Soběslavi a to ve vzdálenosti přibližně 1,5 km východně od obce Sudoměřice u Bechyně.\n\n"}
{"id": "401748", "url": "https://cs.wikipedia.org/wiki?curid=401748", "title": "Arbeiter Illustrierte Zeitung", "text": "Arbeiter Illustrierte Zeitung\n\nArbeiter Illustrierte Zeitung (AIZ, česky \"Ilustrované noviny pracujících\") byl antifašistický prokomunistický týdeník vydávaný v letech 1921-1938 nejprve v Berlíně a později v Praze. Ve své době měl nezanedbatelné místo v historii fotožurnalistiky za svůj významný přínos v publikování obrazových zpráv. Přispívali do nich i autoři jako Maxim Gorkij nebo George Bernard Shaw. List se stal známým především díky propagandistickým fotomontážím Johna Heartfielda.\n\nSovětští fotografové Arkadij Šajchet a Max Alpert otiskli na počátku 30. let v tomto magazínu svou nejznámější práci \"Rodina Filippových\" – 52 fotografií vyprávělo příběh dělníka a jeho rodiny. Reportáž se setkala s velkým ohlasem v Německu i dalších evropských zemích. Vedle významné společenské role sehrála důležitou roli jako první významné dílo, které dokázalo rovnocennost a velké potenciální možnosti vícezáběrových reportáží, sérií a fotofejetonů.\n\n\n\n"}
{"id": "401753", "url": "https://cs.wikipedia.org/wiki?curid=401753", "title": "Arkadij Šajchet", "text": "Arkadij Šajchet\n\nArkadij Samojlovič Šajchet (rusky: Аркадий Самойлович Шайхет) (9. září 1898, Nikolajev; † 18. listopadu 1959, Moskva) byl sovětský novinářský fotograf, jeden ze zakladatelů sovětské fotografie. Stál u počátků moderní fotožurnalistiky ve dvacátých a třicátých letech v bývalém SSSR. Společně s fotografy jako byli Max Alpert, Alexandr Rodčenko, Boris Ignatovič, Georgij Petrusov nebo Ivan Šagin se stali nástrojem programové, centrálně řízené a didakticky zaměřené propagandy.\n\nV letech 1922–1924 pracoval jako fotografický retušér v soukromé firmě v Moskvě. Od roku 1924 pracoval v časopisech (\"Ogoňok, SSSR na strojke, Naše úspěchy\"), pro které vytvořil zpravodajské reportáže z prvních pětiletek. Během Velké vlastenecké války v letech 1941–1945 pracoval jako fotoreportér a dopisovatel na frontě pro deník \"Frontovaja ilustracija\".\n\nFotografoval vojenské akce na různých frontách, včetně předměstí Moskvy, u Stalingradu, bitvy v Kurském oblouku a dobytí Berlína. Po válce se vrátil do práce v časopise \"Ogonjok\", který byl vydáván od roku 1923.\n\nSpolečně s Maxem Alpertem se stal zakladatelem vícezáběrových reportáží. Nejznámější byla jejich práce \"Rodina Filippových\" – 52 fotografií vyprávělo příběh dělníka a jeho rodiny. Fotoreportáž byla také otištěna v novinách německých komunistů Arbeiter Illustrierte Zeitung a setkala se na počátku 30. let s velkým ohlasem v Německu, Československu, i dalších evropských zemích. Vedle významné společenské role sehrála také důležitou roli jako první významné dílo, které dokázalo rovnocennost a velké potenciální možnosti vícezáběrových reportáží, sérií a fotofejetonů.\n\n\n\n"}
{"id": "401763", "url": "https://cs.wikipedia.org/wiki?curid=401763", "title": "Bikini", "text": "Bikini\n\nAtol Bikini je v současnosti neobydlený atol v Tichém oceánu, který je součástí Marshallových ostrovů. Tvoří ho 36 ostrovů, které obklopují lagunu o ploše 591,1 km². Celková plocha všech ostrovů je 6 km². Ostrov byl znám jako americká jaderná střelnice a byly po něm pojmenovány i dvojdílné plavky – bikiny. Atol je neobydlený, protože jeho obyvatelé museli být kvůli zamoření radioaktivitou přesídleni. Vzhledem k množství vraků válečných lodí na dně laguny je oblast vyhledávanou potápěčskou lokalitou.\n\nV letech 1946–1958 zde bylo provedeno 23 zkušebních jaderných výbuchů. Například zde byl zkoumán vliv jaderných výbuchů na válečné lodě – krycí název byl Operace Crossroads. V prostoru výbuchu bylo soustředěno pět bitevních lodí, čtyři křižníky, dvě letadlové lodě, 12 torpédoborců, osm ponorek, obchodní a výsadkové lodě.\n\nPrvní jaderný test – \"Able\", byl odpálen 1. července 1946. Puma byla shozena z bombardéru a vybuchla ve vzduchu. Mnohem ničivější ovšem byl podhladinový výbuch, ke kterému došlo 25. července 1946 při testu \"Baker\". Řada z lodí se po některém z výbuchů potopila na místě a vytvořila lodní pohřebiště, ty které přečkaly, byly často později potopeny jinde (viz např. \"USS Independence\").\n\nV roce 1954 byla na atolu při testu Castle Bravo odpálena vodíková bomba. Do kontaktu s radioaktivním spadem z tohoto výbuchu přišel také japonský rybářský člun Fukuryu Maru (Šťastný drak), což zapříčinilo onemocnění členů posádky, jedna osoba nakonec na následky výbuchu zemřela. To způsobilo silný mezinárodní odpor a znovu podnítilo obavy Japonců týkající se radioaktivity, obzvlášť s ohledem na možnou kontaminaci ryb.\n\nV roce 2010 byl atol Bikini zapsán na seznam kulturního dědictví UNESCO.\n\n\n"}
{"id": "401767", "url": "https://cs.wikipedia.org/wiki?curid=401767", "title": "Haguenau", "text": "Haguenau\n\nHaguenau ([], německy \"Hagenau\", alsasky \"Hàwenau\") je město na východě Francie, čtvrté největší v Alsasku. Nachází se zhruba 25 kilometrů severně od Štrasburku nedaleko francouzsko-německých hranic a má 35 tisíc obyvatel.\n\nNové město bylo založeno štaufskou dynastií v polovině románského 12. století. Byla zde císařská falc, oblíbené místo pobytu Štaufů včetně císaře Barbarossy – dnes je na místě falce jezuitská kolej. Roku 1164 obdrželo Haguenau městská práva a roku 1260 se stalo říšským městem, hlavním městem spolku Dekapolis. V roce 1354 vytvořila spolek deseti měst (\"Zehnstädtebund\", Dekapolis) tehdy německá alsaská města Mülhausen, Colmar, Münster, Türkheim, Kaysersberg, Schlettstadt, Oberehnheim, Rosheim, Hagenau a Weißenburg, která řídil císařský zemský správce. Město patřilo do německé jazykové oblasti a na území Svaté říše římské. V prosinci 1201 se zde v rámci příprav na čtvrtou křižáckou výpravu (1202-1204) zrodil nápad na výpravu do Svaté země přes Konstantinopol – francouzský král Filip o tom přesvědčil velitele křižáků hraběte Bonifáce z Montferratu v souladu s plány zesnulého německého císaře Jindřicha VI., který měl ctižádost svrhnout byzantskou říši (papež nesouhlasil). Na schůzce byli možná i Benátčané, i když nápad nebyl jejich. Důsledkem schůzky bylo faktické zničení bašty křesťanství na Východě.\n\nV 15. století byla v Haguenau rukopisná dílna – v Německu se obchodovalo s rukopisy již asi od roku 1350. Z podnětu Karla V. se zde roku 1540 konala haguenauská náboženská disputace, kde za stranu katolíků mluvil Eck, za protestanty Capito. Významná je gotická světská stavební aktivita:\n\nV roce 1925 mělo město 19 tisíc obyvatel. Byly zde přádelny a obchodovalo se s chmelem, dosud je střediskem výroby alsaského piva. Město zažilo během druhé světové války nálet amerických bombardérů.\n\nFarní kostel Saint-Georges z 12. století je nejdůležitější památkou města Haguenau. Je to trojlodní sloupová hala, patří do řady románských kostelů, kde se uplatnila nad křížením osmiboká věž, která pochází z roku 1523 a ve které visí dva nejstarší zvony v Alsasku pocházející z roku 1268. Tak jako ostatní stavby z doby vlády štaufských císařů (tzv. pozdně sálská architektura) má kostel žebrovou klenbu. Je to trojlodní bazilika s příčnou lodí z roku 1250, chórovým předstupněm a polokruhovými apsidami. V podélné lodi jsou střídavě realizovány pilíře a svazkovité polosloupy. Arkády s polokruhovým obloukem jsou z roku 1215, klenba chrámové lodi z roku 1609, ty v postranních lodích pocházejí ze 14. století, tři západní pole jsou z roku 1415, transept a chór z druhé poloviny 13. století. Chór byl zasvěcen v roce 1283. Tato část budovy je zpracována s výjimečnou péčí. Opěrné pilíře vchodu z kruhového náměstí byly kdysi opatřeny velkými sochami, částečně poplatnými slohu fasády ve Štrasburku. Tato díla jsou dnes v muzeu v Haguenau. Pečlivost výstavby se projevila u složitých flamboyantních kleneb dvou úchvatných kaplí: jižní kaple svatého Jakuba (1496) a na severu kaple Saint-Jean, vystavěná mistrem Stuckartem (1517). V chrámu jsou i díla (jedno 14 m vysoké) Friedricha Hammera (1523).\n\nSeverně od města se nachází rozlehlý lesní porost, \"Forêt de Haguenau\". V něm je kaple Saint-Arbogast, tento svatý byl první štrasburský biskup a svatý ochránce proti zemdlelosti.\n\nV červenci se v obci Schirrhein (východně) konává slavnost \"Kôhlerfest\", v prvním týdnu v září pak slavnost chmele \"Hopfenfest\".\n\nSébastien Loeb (* 1974), jezdec rally\n\n"}
{"id": "401770", "url": "https://cs.wikipedia.org/wiki?curid=401770", "title": "Peugeot 807", "text": "Peugeot 807\n\nPeugeot 807 je velké MPV francouzské automobilky Peugeot. Vyrábí se od roku 2002, kdy nahradil Peugeot 806.\n\nJedná se o pěti až osmimístné MPV. Vůz má shodný základ s automobily Citroën C8, Fiat Ulysse a Lancia Phedra. Od roku 2003 je v nabídce automatická převodovka. O rok později přišla do prodeje šestistupňová manuální převodovka. V roce 2002 prošel testem Euro NCAP se čtyřmi hvězdami. O rok později získal všech pět. Zavazadlový prostor pojme 813 litrů.\n\n\n"}
{"id": "401773", "url": "https://cs.wikipedia.org/wiki?curid=401773", "title": "Publius Enigma", "text": "Publius Enigma\n\nPublius Enigma je označením záhady, série hádanek spojených s albem Pink Floyd \"The Division Bell\".\nZáhada vznikla a byla aktivně řešena převážně na Internetu. Hádanka samotná zůstávala dlouho nevyřešená a žádné nové Publiovy zprávy se od konce devadesátých let neobjevily.\n\nPři autogramiádě ke své knize \"\" prohlásil v roce 2005 bubeník Nick Mason, že Enigma skutečně existovala a že celá tato záležitost byla uspořádána nahrávací společností EMI za účelem zvýšení prodeje dosud posledního alba skupiny. Říká se, že autoři po čase od rozvoje svého nápadu upustili, proto nebylo zatím tajemství doopravdy rozluštěno.\n\nZáhada je pojmenována podle člověka, který se poprvé zmínil na Internetu o záhadě, a je znám pouze jako Publius. Podle něj a podle slova, které k označení tajného obsahu alba sám použil, je celá tato záležitost označováno jako Publius Enigma (česky „Hádanka Publius“ případně též „Publiova hádanka“) či někdy zkráceně jen Enigma.\n\nZprávy od Publia se objevovaly na tzv. Pink Floyd Usenet newsgroup, alt.music.pink-floyd, první z nich 11. června 1994, brzy po začátku turné\"The Division Bell\":\n\nNepřeložená část vzkazu původního vzkazu je úryvek textu ze skladby What Do You Want From Me. Odřádkování odpovídá formě, v jaké jej Publius poslal.\n\nPozději Publius prohlásil, že:\n\nSpousta členů tamější komunity byla velmi skeptická. Proto 16. července 1994 doručil Publius následující zprávu:\n\nTé noci okolo daného času, zablikala bílá světla lemující pódium a spolupodílející se na vytváření světelných efektů doprovázející koncert Pink Floyd a vytvořila nápis ENIGMA PUBLIUS.\n\nDalší potvrzení existence záhady bylo uskutečněno ke konci turné k mnohem většímu publiku. 20. října 1994, během koncertu v Earls Court, Londýn, se slovo ENIGMA objevilo pod pódiem. Na DVD Pulse lze také podobný nápis spatřit během skladby Another Brick in the Wall, Part II.\n\nNa konci turné Division Bell se frekvence Publiových zpráv zpomalila. Rok po poslední zprávě byla anonymní služba Penet remailer, pomocí které by mohly být Publiovy zprávy vysledovány, zrušena.\n\nPo Publiově konci se začala objevovat spousta lidí, co se snažili napodobit Publiovy zprávy. Nejznámějším případ podvodu, kdy se někdo vydával za podobného Publiovi, se stal poté, co Craig McGee zveřejnil tzv. \"solution post,\" což vedlo ke zmatkům, jestli byla nebo nebyla záhada vyřešena.\n\nPubliova pravá identita zůstala utajena. V DavidGilmour.com FAQ je zmíněn takto:\n\n"}
{"id": "401775", "url": "https://cs.wikipedia.org/wiki?curid=401775", "title": "Balıkesir (provincie)", "text": "Balıkesir (provincie)\n\nBalıkesir je provincie v západním Turecku mezi Marmarským a Egejským mořem. Hlavním městem provincie je město Balıkesir. Rozloha provincie je 14 456 km² a žije zde 1 118 313 obyvatel (2007).\n\nProvincie je rozdělena do 19 distriktů:\nBalıkesir je snadno sjízdný díky nejvíce používané silnici Turecka, jež spojuje Istanbul se Smyrnou.\n"}
{"id": "401781", "url": "https://cs.wikipedia.org/wiki?curid=401781", "title": "BMW X5", "text": "BMW X5\n\nBMW X5 je první SUV německé automobilky BMW z Mnichova. Vyrábí se od roku 1999 dodnes v americkém Spartanburgu. Jak je patrné z místa výroby, je primárně tento vůz určen pro severoamerický trh, ale od roku 2000 je vyvážen i do Evropy a i zde zaznamenal veliký úspěch. Už od počátku je tento typ velice úspěšný, ale i oblíbený mezi zloději. Automobil má elegantní design s agresivními prvky. Je určen spíše pro silniční provoz, nicméně zvládne i lehčí terén. Zpočátku výroby disponoval model X5 trvalým pohonem všech kol 4x4 s mezinápravovým diferenciálem, od roku 2003 je ale vybaven novým pohonem \"xDrive\", kde diferenciál nahrazuje elektronická spojka, což v praxi znamená změnu oproti „prvním“ modelůmX5, že primárně jsou poháněna zadní kola a v případě potřeby (jejich prokluzu) se připojují přední kola.\n\n"}
{"id": "401787", "url": "https://cs.wikipedia.org/wiki?curid=401787", "title": "Caorle", "text": "Caorle\n\nCaorle je italské město v provincii Venezia v oblasti Benátsko s 11 803 obyvateli (2013). Nachází se mezi ústími řek Livenza a Lemene u Jaderského moře. Jde o oblíbené přímořské letovisko.\n\nObec je rozdělena do několika městských čtvrtí:\n\nRekreační objekty a zábavní zařízení (diskotéky, aquapark) jsou nejen ve městě samém, ale pokračují i v Porto Santa Margherita, odděleném od Caorle říčkou Livenzou. Tam je i velká marina pro jachty.\n\nO Caorle se říká, že je nejhistoričtější z letovisek mezi Benátkami a Terstem. Založeno bylo při laguně již kolem roku 40 př. n. l. jako Capruale, na sklonku starověku mělo asi 15 000 obyvatel. Středověké bohatství připomíná bazilika San Stefano z roku 1038 s 48 m vysokou zvonicí. Jako město pod vlivem Benátek jej ale roku 1380 vyplenili Janované. Caorle se stalo rybářským přístavem. S rozvojem turistiky se pak stalo i Caorle, stejně jako řada dalších měst v okolí (Bibione, Lignano, Eraclea, Jesolo) turistickým centrem s dlouhou písečnou pláží.\n\nHlavním uměleckým skvostem Caorle je Dóm z roku 1038 (už v té době to byla katedrála a sídlo biskupa a to až do roku 1807) se svou válcovitou zvonicí ukončenou kuželovitou špičkou. Zvonice v románském stylu byla postavena téměř současně s Dómem. Uvnitř katedrály se nachází \"Pala d'oro\"(zlatý oltářní obraz), který byl údajně věnován královně Kypru, Kateřině Cornaro. Dále jsou to \"Poslední večeře\" připisovaná Gregoriovi Lazzarinimu a také dřevěná pozlacená \"Pietà\". Ke chrámu je přidruženo farní muzeum, které kromě šesti deskových obrazů ze 14. století vytvořených benátskou školou a představujících apoštoly, relikviář s lebkou Svatého Štefana, patrona města, a také Relikviář nejdražší krve, obsahující údajně hlínu, po které kráčel krvácející Kristus.\n\nNa pobřeží se nachází kostel Santuario della Madonna dell'Angelo, přestavěný v 17. století na základech původního kostela, která je odjakživa cílem poutníků. Klenba kostela je ozdobená freskami. Uvnitř se nachází také dřevěná socha Panny Marie s dítětem, barokní oltář, a reliéf Archanděla Michaela, dílo sochaře Andrey dell'Aquila.\n\nKaždý rok se v Caorle koná soutěž \"Živá skála\" (scogliera viva), ve kterém sochaři z různých zemí tvoří sochy z balvanů na pobřežní promenádě.\n\n"}
{"id": "401796", "url": "https://cs.wikipedia.org/wiki?curid=401796", "title": "Friedrich Ludwig Jahn", "text": "Friedrich Ludwig Jahn\n\nFriedrich Ludwig Jahn (11. srpna 1778, Lanz – 15. října 1852, Freyburg) byl německý (pruský) pedagog, člen frankfurtského Národního shromáždění, ale především vlastenec a zakladatel německého tělocvičného hnutí, které později fungovalo pod názvem \"Deutscher Turnverband\" (z německého \"turnen\" – cvičit, jeho členové jsou i v češtině označováni jako \"turneři\"). Je známý pod přezdívkou „Turnvater Jahn” (otec tělocviku Jahn). V jeho tělocvičném hnutí byl také důraz na národní (německou) soudržnost (podobně jako u později založeného českého Sokola), turneři byli proto někdy vnímáni jako symbol němectví. Profiloval se také přípravou mladých lidí na boj proti napoleonské okupaci a v boji za spásu Pruska a Německa. První jeho tělocvičnou se stal v roce 1811 berlínský park „Hasenhaide”. Po boku svých \"turnerů\" zde demonstroval představu německé gymnastiky. Jeho gymnastické prvky hrazda a bradla se používají dodnes.\n\nFriedrich Ludwig Jahn se narodil 11. srpna 1778 ve městě Lanz v dnešní spolkové zemi Braniborsko do farářské protestanské rodiny otci Alexandru Friedrichu Jahnovi a matce Dorothee Sofii rozené Schultze. Ve třinácti letech ho otec vyslal na gymnázium v Salzwedelu (Sasko-Anhaltsko). Po předčasném ukončení se snažil dostudovat na berlínském gymnáziu U šedého kláštera (Zum Grauen Kloster). Jeho neschopnost přizpůsobit se školní disciplíně se projevila i zde nedokončeným studiem. Ale ani studium teologie a filologie započaté v roce 1796 na univerzitě v Halle neskončilo pro Jahna úspěšně a pokoušel se dostudovat na vysokých školách ve Frankfurtu nad Odrou, Greifswaldu, Göttingenu. Nakonec po domácím učitelování (1803-1805 Mecklenburg), cestování a dalších studijních pokusech v Göttingenu a Jeně zakotvil v roce 1809 opět v Berlíně, kde působil v klášterním gymnáziu a v plamannské škole jako pomocný učitel bez „examen pro facultate docendi“.\n\nPo porážce Pruska v bitvě u Jeny a Auerstedtu v roce 1806 se připojil k pruské armádě. V roce 1810 založil společně s Friedrichem Friesenem spolek „Deutscher Bund”, základ pozdějších studentských vlasteneckých spolků Burschenschaften. V roce 1811 otevřel podle GutsMuthsova vzoru na Hasenheide v Berlíně první „Turnplatz” neboli tělocvičnu pod širým nebem. Jahnův Turnverein (gymnastický spolek) se rychle rozšiřoval. V roce 1813 se Jahn podílel na vytvoření Lützowových svobodných jednotek, skupiny dobrovolníků v pruské armádě, která bojovala proti Napoleonovi. Jahn měl být také během války zapojen do bezpečnostní tajné služby. Po válce se vrátil do Berlína, kde byl jmenován státním učitelem gymnastiky. V roce 1814 se oženil s Helene Kollhof a z manželství vzešly tři děti. Od univerzity v Jeně a Kielu obdržel později v roce 1817 čestný doktorát.\n\nJeho výstřední povaha ho často přiváděla do konfliktů se zákonem. Jeden z těchto střetů měl za následek jeho zatčení a uzavření berlínské tělocvičny. Do roku 1824 byl vězněn v pevnosti Kolberg. Po propuštění následoval zákaz pobytu v Berlíně. Po smrti první manželky se v roce 1825 znovu oženil. Emilie Hentsch mu porodila jednu dceru. V roce 1840 mu byl za jeho statečnost v boji proti Napoleonovi propůjčen Železný kříž. Na jaře roku 1848 oblastní turneři z Naumburgu zvolili Jahna do německého národního parlamentu. Až do své smrti v roce 1852 žil v ústraní ve městě Freyburg na řece Unstruta (až na krátké období v roce 1828, kdy ve městě Kölleda čelil obvinění z pobuřování), kde byl na jeho památku v roce 1859 otevřen památník. Monumenty připomínající jeho zásluhy v tělovýchovné práci stojí nejen na mnoha místech bývalého Pruska, ale najdeme je i na území současné České republiky (například v Aši, Lindavě u Cvikova nebo v Jiříkově v Děčínském okrese v parku u Moskevské ulice).\n\nFriedrich Ludwig Jahn vnímal „Turnen” jako tělovýchovnou obrannou politiku přístupnou zcela každému a v jeho podání se jednalo o cvičení s \"patriotickou výchovou a přípravou na osvobozeneckou válku\". Pro Jahna byla tělovýchova neodmyslitelně spjata s politikou: s osvobozením Německa od napoleonské nadvlády, s myšlenkou velké německé říše pod vedením Pruska a s možností každého jednotlivce nejen se na vítězství národa přímo podílet, ale nést také jeho prohry a bolesti. Jahn se snažil výrazem „Turnen” jazykově oddělit vlastní tělovýchovný systém od všech ostatních tehdejších systémů, jako např. od gymnastiky Johanna Gottlieba Friedricha GutsMuthse.\n\nMartin Klement ve své „Recepci Friedricha Ludwiga Jahna a jeho idejí v Německém turnerském svazu” potvrdil tezi o Jahnově vlastenectví, „nikoli však o jeho agresivním antisemitismu, který u něj hledal Německý turnerský svaz”. Dále zmiňuje, že z Jahnových nahodilých poznámek o Židech se dá doložit, že se u něj projevoval spíše tradiční sociální antisemitismus, „v žádném případě však rasová nesnášenlivost”. V dílech Friedricha Ludwiga Jahna se výrazy „deutsch“ (německý), „unverfälscht“ (nefalšovaný), „treu“ (věrný) vyskytují ve zcela jiném kontextu a teprve Německý turnerský svaz jim dal antisemitskou podobu typu „verjudet“, „judenrein“, či „Entjudung“. Zrovna tak Německý turnerský svaz propagoval namísto Jahnova vlasteneckého „national“ výraz „völkisch“ a turnerský pozdrav „Gut Heil!“ osekal na pouhé „Heil!“\n\nMezi jeho díla patří:\n\nJeho sebrané spisy byly vydány v Hofu v letech 1884–1887.\n\nTurnerské motto má svůj původ ve studentském hesle 16. století \"(Frisch, frey, fröhlich, frumb – Sind der Studenten Reichthumb!\") a Jahn je v roce 1816 ve své učebnici tělocviku \"Die deutsche Turnkunst\" proměnil v morální a mravní kodex turnerů - \"frisch, frei, fröhlich, fromm\" (čerstvý, svobodný, veselý, zbožný).\n\nV roce 1843 si nechal Jahn na svém domě ve Freyburgu (dnes Friedrich-Ludwig-Jahn-Museum) motto vepsat na domovní štít. Frankfurtské \"Turngemeinde\" (turnerské společnosti) vysvětlil význam motta následovně:\n\nZ těchto počátečních „FFFF” vytvořil rytec Heinrich Felsing turnerský kříž, kdy k písmenu „F“ se druží doleva otočené druhé „F“ a na těchto dvou písmenech spočívají v zrcadlovém převrácení zbylá dvě „F“. Koncem 19. století započali radikální turneři Jahnův kříž zaměňovat za kříž hákový. V roce 1893 si Jahnovo motto socialistický dělnický spolek \"Arbeiter-Turnerbund\" upravil do podoby volebního sloganu \"Frisch-Frei-Stark-Treu\" (čerstvý, volný, silný a věrný). K nacionálním a rasovým účelům pak heslo posloužilo Schönererovi k vytvoření hesla „Durch Reinheit zur Einheit!” (Čistotou k jednotě).\n\nMalíř Caspar David Friedrich (1774–1840) zobrazuje ve svém díle z roku 1819 \"Zwei Männer in Betrachtung des Mondes\" Jahna s pastorem z Neubrandenburg Franzem Christianem Bollem (1776–1818). Jedná se o obraz vytvořený na památku zesnulého Bolla, který je zde ztvárněn jako osoba v plášti. Přičemž druhá sportovnější osoba by měl být Jahn samotný a to na základě historické skutečnosti z mladých Jahnových let, kdy působil v Neubrandenburgu jako domácí učitel.\n\nNadace pro uchování tradic a památky na Friedricha Ludwiga Jahna \"Förderverein zur Traditionspflege und Erhaltung der Friedrich-Ludwig-Jahn-Gedenkstätten\" založená v roce 1992 se na základě změny stanov v roce 2008 přejmenovala na společnost \"Friedrich-Ludwig-Jahn-Gesellschaft\" se sídlem ve městě Freyburg. Cílem společnosti je nejen vědecký průzkumu Jahnova života, díla a jeho působení jako zakladatele tělocvičného hnutí v Německu, ale i interpretace Jahnova významu historického i současného, šíření a zachování jeho dědictví. Za tímto účelem společnost udržuje vztahy s německým tělovýchovným svazem \"Deutscher Turner-Bund\" a regionálními tělovýchovnými sdruženími, s univerzitami, školami, památníky a organizacemi, které pokračují v jeho tradici. Jahn by měl být podle nadace vnímán širokou veřejností především jako velký Němec. Jeho dílům se věnuje knihovna \"Friedrich-Ludwig-Jahn-Bibliothek\".\n\nJahn se pohyboval během svého života na mnoha místech, ve kterých mu byly často po jeho smrti odhaleny pomníky. Zrovna tak v místě zrodu \"turnerského hnutí\" v Berlíně Hasenheide byl na jeho počest odhalen 10. 08.1872 pomník. Mnohé ulice německých měst nesou jeho jméno nebo např. v Halle a v Langenhagen místa původních sportovních zařízení. Jeho jménem byla také pokřtěna školní motorová loď GST Námořní akademie \"August Lütgens\" v Greifswald-Wieck. 31. května 2013 byl Jahn uveden do Síně slávy německého sportu.\n\nNa počest F. L. Jahna byla pojmenována řada objektů i na území Čech. V Děčíně-Podmoklech na jižní straně Pastýřské stěny dodnes existuje vyhlídka nesoucí kdysi jeho jméno a kde bývala umístěna i jeho bysta.\n\nNa střeše turnerské tělocvičny v Olomouci byly na vrcholech štítů umístěny dvě nástavby s velkými hlavami ve výklencích, představujícími pravděpodobně Friedricha Ludwiga Jahna a Ernsta Eiselena. Nástavby však byly odstraněny při přestavbě roku 1937.\n\nVzhledem k údajným Jahnovým nacionalistickým a antisemitským názorům jsou kritizována jeho vyznamenání. V několika německých městech existují iniciativy k přejmenování ulic nebo míst podle Jahna či odstranění jeho pomníků. V Berlíně působí iniciativa „Sport ohne Turnväter“ (volně přeloženo Sport bez otců gymnastiky) bojující za přejmenování \"Jahnova sportovního parku\" v Prenzlauer Berg. Protiargumenty uvádí, že je třeba vidět Jahna jako \"dítě doby\", který byl poplatný době Pruského státu a následně byly teprve jeho myšlenky přejaty nacionalismem a politikou NDR.\n\n\n"}
{"id": "401803", "url": "https://cs.wikipedia.org/wiki?curid=401803", "title": "Citroën Xsara", "text": "Citroën Xsara\n\nCitroën Xsara je automobil nižší střední třídy, který vyráběla francouzská automobilka Citroën v letech 1997 až 2005. Xsara nahradila model ZX a vystřídal ji model C4. Vyráběla se jako tří- a pětidveřový hatchback a pětidveřové kombi.\n\nKombi pod označením break se v prodeji objevilo v roce 1998. Ve stejném roce prošel vůz testem Euro NCAP, kde získal tři hvězdičky. V roce 2000 prošel vůz modernizací a v roce 2003 faceliftem. O rok později začala výroba modelu C4, ale výroba Xsary běžela souběžně tři roky. Z vozu bylo odvozeno také střední MPV Citroën Xsara Picasso.\n\n\n\n\n\n\n\n\nXsary jsou známe zejména pro své úspěchy v rallye. Sebastian Loeb získal s Xsarou WRC tři tituly mistra světa. Xsary WRC byly do šampionátu oficiálně nasazeny až v roce 2003, ale už od roku 2001 je automobilka příležitostně nasazovala v rámci testování. Kromě specifikace WRC se na tratích objevila i slabší Xsara Kit-Car.\n\nCitroën Xsara Kit Car byl posledním automobilem v kategorii dvoulitrových Kit Carů. Jako jediný z nich vyhrál soutěž mistrovství světa v absolutní klasifikaci. Byl vyvíjen zejména pro asfaltové soutěže. Poprvé závodil v roce 1998 na Rally Lyon a zvítězil. Motor byl shodný s vozem Peugeot 306 MAXI a pocházel z vozu Peugeot 405 Mi16. Objem je 1998 cm³ a točivý moment 250Nm. Částečný technický základ vůz převzal od předchůdce Citroënu ZX Kit Car.\n\nPřední aktivní diferenciál má 2 způsoby regulace trakce, když kola proklouznou, je kroutící moment rozdělen na levé nebo pravé kolo. Nejvyšší výkon je 280 koní, což je srovnatelné s vozy WRC. Xsara Kit Car posloužila jako technický základ pro Xsaru T4. Vůz má šestistupňovou převodovku Xtrac. Přední náprava je typu McPherson. Přední brzdy jsou dvojité šestipístkové a jsou chlazené vzduchem i vodou. Hmotnost celého vozu byla 960 kg.\n\nVůz zvítězil v mistrovství Francie (Phillipe Bugalski) a Španělska (Jesus Puras), byl druhý v mistrovství Evropy a získal dvakrát double v soutěži mistrovství světa ve Francii a ve Španělsku.\n\nJednalo se o vůz, který prakticky splňoval technické podmínky WRC ale kvůli homologaci nesměl startovat jinde, než ve francouzském šampionátu FRC. Tam byl vůz zkoušen a vyvíjen pro mistrovství světa. Přesto se s ním stal Phillipe Bugalski mistrem Francie. Poháněl ho stejný dvoulitr jako v Kit Caru, ale zde byl vyladěn na výkon 221 kW a přeplňovaný turbodmychadlem Garett.\n\nRozměry\n\nXsaru WRC pohání zážehový čtyřválec o objemu 1998 cm³ přeplňovaný turbodmychadlem Garett. Ten dosahuje výkonu 221 kW (300 k). Převodovka je šestistupňová sekvenční Xtrac. Vůz používá pneumatiky Michelin. Homologován byl v březnu 2001 a poprvé se objevil v rámci testování v roce 2000 na Rally Lyon. Od Mistrovství světa v rallye 2002 se vůz účastnil šampionátu častěji a dokonce i zvítězil, ale poprvé se kompletního šampionátu účastnil v Mistrovství světa v rallye 2003. Sebastian Loeb s tímto vozem získal 3 tituly mistra světa.\n\nRozměry\n\n"}
{"id": "401812", "url": "https://cs.wikipedia.org/wiki?curid=401812", "title": "Jisra'el Bruna", "text": "Jisra'el Bruna\n\nJisra'el bar Chajim Bruna ( , 1400, Brno – 1480, Řezno) byl moravsko-německý rabín a \"posek\" (učenec, který rozhoduje židovské právo). Byl znám také jako Mahari Bruna, což je akronym pro „náš učitel, rabi Israel Bruna\". Rabi Bruna je znám jako jedna z původních aškenázských autorit citovaných Ramou v jeho poznámkách k \"Šulchan Aruchu\".\n\nRabi Bruna se narodil v Brně. Studoval pod vedením předních aškenázských rabínů své doby: Jaakova Weila z Erfurtu (\"Mahariv\") a Jisraela Iserlina z Wiener Neustadtu (autor \"Trumat ha-dešen\"), kteří mu udělili smichu a hovořili o něm velmi nadšeně. „Byl to vynikající student, který se zasvětil tělem i duší studiu Talmudu.“ Byl zvolen rabínem ve svém rodném městě. Po vypovězení Židů z Brna roku 1454 působil krátce v Praze a posléze se usadil v bavorském Řezně, působišti rabi Jehudy ha-Chasida, autora knihy \"Sefer ha-chasidim\". Tato obec proslulá zejména svou \"ješivou\" zvolila rabi Brunu svým rabínem.\n\nPříchod rabi Bruny do Řezna vyvolal ostrý spor, který rozdělil místní obec. Rabi Anšl Segal, který vedl místní ješivu, si nárokoval post místního rabína pro sebe. Spor se vyostřil a někteří z příznivců rabi Anšla se uchýlili k osobním invektivám, když napsali slovo „heretik“ (\"„apikores“\") na sedadlo rabi Bruny v synagoze, a když měl proslov, demonstrativně odcházeli. Rabi Bruna však tyto útoky a inzultace přestál s pokorou a po smrti rabi Segala byl nakonec přijat celou komunitou.\n\nV r. 1474 římský císař Fridrich III. Habsburský uložil židovské komunitě daň ve výši jedné třetiny hodnoty majetku každého Žida k pokrytí výdajů své korunovace. Židé se požádali o ochranu řezenskou vrchnost, jíž byl tehdy vévoda Ludvík z Landsbergu. Ten přikázal starostovi, aby „nenechal císaře okrádat \"jeho\" Židy.“ Císař reagoval pohrůžkou přísných trestů pro vzpurné Židy; uvěznil také rabi Brunu a snažil se ho přimět, aby vyhlásil kletbu (\"cherem\") na každého Žida, který nezaplatí uloženou daň. Bruna byl propuštěn po třinácti dnech věznění.\n\nKrátce nato byl rabi Bruna na základě obvinění z rituální vraždy vzneseného konvertitou na křesťanství Hansem Wagelem znovu uvězněn a odsouzen místním biskupem k smrti. Starosta nechtěl dopustit rabínovu smrt, aby nepopudil císaře, který stále doufal v jeho pomoc při výběru židovské daně, a uvěznil Brunu v městském vězení, aby jej ochránil před davem. Židovská obec se odvolala k Fridrichu III. i ke králi Vladislavu Jagellonskému. Díky jejich intervenci se podařilo rabi Brunu zachránit; byl prohlášen za nevinného a poté, co pominulo nebezpečí lynče od zmanipulovaného davu, propuštěn na svobodu. Jako skutečný vrah byl usvědčen udavač Hans Wagel; byl odsouzen k smrti a jeho rozsudek byl potvrzen císařem.\n\nRabi Bruna byl jednou z největších talmudických autorit své doby; rabíni a učenci z různých míst a zemí mu posílali dotazy týkající se všech oblastí židovského práva. Tato \"responsa\" nazvaná \"Tšuvot Mahari Bruna\" jsou jeho nejznámějším dílem. Ještě důležitější je, že posloužila jako zdroj \"halachy\" pro Mošeho Isserlese při tvorbě jeho \"Ubrusu\" (\"ha-Mapa\"), poznámkám k \"Šulchan aruchu\" popisujícím m. j. rozdíly mezi \"aškenázskou\" and \"sefardskou\" praxí. Informace obsažené v responsech představují také důležitý historický pramen pro studium židovských reálií 15. století.\n\nResponsa rabi Bruny zůstala dlouho v podobě rukopisu, teprve v r. 1798 byla vydána tiskem v Soluni a poté r. 1860 ve Štětíně.\n\n\n\n"}
{"id": "401822", "url": "https://cs.wikipedia.org/wiki?curid=401822", "title": "Zdislav Berka z Dubé a Lipé", "text": "Zdislav Berka z Dubé a Lipé\n\nZdislav Berka z Dubé a Lipé, (kolem 1467/1470 – 11. září 1553 v Zákupech na mor ve věku kolem 80 let). Byl královský úředník, zakladatel zámku Zákupy, příslušník lipské větve rodu Berků z Dubé.\n\nZdislav byl příslušník původně starého rodu Ronovců, z nichž se vyčlenila celá řada rodových větví, jednou z nich byli z kuřivodské linie Berkové z Dubé. Dědeček Jindřich Berka zvaný Dubský zemřel zhruba v době, kdy se Zbyněk narodil. Zdislavovým otcem byl Jaroslav Berka z Dubé, který byl pohřben v již zaniklém farním kostele sv. Petra a Pavla České Lípě roku 1493. V době kdy mu otec zemřel, byl naživu Zdislavův jediný bratr Adam (druhý Jiří zemřel) a otcovi bratři Petr a Jiří (Zdislavovi strýcové). V roce 1502 se konalo velké přerozdělování majetku vyvolané úmrtími v rodu. Část nevelkého majetku Zdislav s bratrem Adamem zdědili, ale roku 1505 ho oba prodali svému strýci Jiřímu.<ref name=\"ZákupyI/1\"></ref> Nakonec Zdislav přežil i bratra Adama, zůstal z celé větve Berků sám, poslední a také s ním celá rodová větev vymřela po meči.\n\nHlavním držitelem zákupského panství se stal roku 1518 odkoupením podílu od strýce Petra Berky z Dubé. Předtím se o něj dělili bratři Zbyněk, Zdislav, Jiřík, Václav, Jan a Jindřich Berkové v tzv. nedílu, společné správě. Když někdo z nich zesnul, díl se převáděl na jeho děti. Mimo Zákupského panství koupil Zdislav i panství Milštejn a obě je časem spojil.\n\nZdislav v roce 1519 nekoupil jen obě panství, ale také získal zhruba ve svých 50 letech první veřejnou funkci, stal se přísedícím komorního soudu a téhož roku byl spolu s dalšími šlechtici v Uhrách kvůli žádanému návratu krále Ludvíka Jagellonského do Čech. V roce 1522 se stal poručníkem dětí zesnulého strýce Petra Berky (od něhož Zákupy kupoval) spolu s Beatrix z Kolovrat, vdovou po Petrovi Berkovi. Po návratu Ludvíka Jagellonského na trůn v Čechách začala jeho kariéra, byl jím jmenován nejvyšším zemským sudím.<ref name=\"Zákupy I/2\"></ref>\n\nI díky podpoře krále Ferdinanda I. se stal fojtem Horní Lužice (od roku 1527), od svého bratrance roku 1528 koupil Jablonné, pro své Zákupy získal od krále povýšení na město (1541) a městský znak se znakem Berků z Dubé. Jsou i záznamy o držení hradu Milštejn od roku 1532. Roku 1532 vykoupil od svých příbuzných (včetně nevlastních dětí) Zákupy zcela a stal se dědičným pánem zámku s okolím. Roku 1541 pro své město městský znak od krále Ferdinanda I. a začal s budováním zámku na místě vyhořelé tvrze, svého budoucího hlavního sídla a Milštejn opustil, nicméně si jej i okolí ponechal ve své správě. Do zámku v Zákupech se přestěhoval z České Lípy i se svou druhou ženou, svárlivou Beatrix. Beatrix byla dříve ženou jiného Berky, strýce Petra, měla s ním mnoho dětí a všechny je přivedla do Zákup. O děti se společně se svým novým manželem postarala dobře. Než si Zdislav svou tetu Beatrix se svolením církve (tzv. papežský dispens) roku 1530 (1531?) vzal, byl ženat s Magdalénou z Šebířova. Beatrix v Zákupech záhy zemřela a oženil se brzy znovu, potřetí. Byla to Anna z Vartenberka, která jej přežila.\n\nZdislav Berka patřil mezi přívržence Ferdinanda I. Habsburského, který za jeho podporu při nezdařeném povstání části české šlechty a poté při volbě českým králem získal odměnou řadu hodností a úřadů, znovu nejvyšší sudí a královský rada. Úřad sudího roku 1534 vzdal ve prospěch bratrance Jindřicha Berky z Dubé a převzal funkci nejvyššího hofmistra spojenou s předsednictvím komorního soudu. Tu podržel až do své smrti. Stal se zároveň místodržitel českého krále v dobách jeho nepřítomnosti, což byl vrchol jeho kariéry. Některé z funkcí byly formálně bezplatné.\n\nV roce 1542 získal Mělník a později i řadu vesnic kolem něj. Do zvelebování Mělníka v dalších 10 letech mnoho investoval. Roku 1549 se vzdal úřadu fojta v Horní Lužici. V Zákupech roku 1550 zahájil stavbu nového kostela, dokončení stavby v roce 1560 se již nedočkal, protože zemřel roku 1553 na mor.\n\nByl třikrát ženatý, ale žádná z jeho žen mu potomky nedala, ač své děti s jinými muži měly. Svou závěť stále upravoval s nadějí, že se syna dočká. Protože se nedočkal, podle jiného ustanovení závěti se jeho dědicem na zákupském panství stal syn jeho bratrance Jindřicha Zbyněk Berka. Ten se však ujmul jeho správy až po třech letech roku 1556, protože jej předtím užívala vdova po Zdislavovi, Anna z Vartenberka.\n\nZdislav zemřel sice v Zákupech, velkolepý pohřeb měl v České Lípě a k tamním kostele sv. Petra a Pavla byl pochován. Kostel však později vyhořel.<ref name=\"Zákupy I/23\"></ref> Kryptu rodu Berků vybudoval v Zákupech až jeho nástupce na panství Zbyněk Berka.\n\nBerkové mají v erbu, stejně jako všechny ostatní odnože Ronovců, černé sukovité větve čili ostrve na žlutém poli. Ty se staly i součástí městského znaku města Zákupy, které Berkům náleželo.\n\n"}
{"id": "401825", "url": "https://cs.wikipedia.org/wiki?curid=401825", "title": "Ve službách Nuly", "text": "Ve službách Nuly\n\nVe službách Nuly () je populární série japonských novel, jejichž autorem je Noboru Jamaguči. V roce 2006 podle této série začaly vznikat téměř souběžně manga i anime. Obě adaptace se tak od sebe v drobných ohledech liší. V roce 2010 v České republice mangu začalo vydávat nakladatelství Zoner Press. Jména postav jsou často odvozena od jmen středověkých historických osobností a vzhledem k tomu, že autor jednotlivé prvky používá, jak se mu to hodí, dochází občas k matení historie znalých čtenářů, když se vedle sebe vyskytují postavy, které od sebe dělí sto let.\n\nVypráví o osudech Saita Hiragy a jeho přátel ve fantasy světě, plném magie a magických tvorů, který je alternativní verzí středověké Evropy.\nSaito Hiraga je takový obyčejný znuděný japonský adolescent, kterého to ve škole moc nebaví a ze všeho nejraději by vysedával u netu. Díky své zvědavosti vleze do tajemného portálu, který se před ním objeví uprostřed ulice a než se naděje, ocitá se v cizím světě. Při povolávacím rituálu fámulů (kouzelnických pomocníků) ho totiž omylem přivolala neschopná čarodějka Luisa. Nedá se svítit a musí k sobě Saita připoutat polibkem. To, že sám o sobě není žádným magickým tvorem (běžně jsou povolána typická kouzelnická zvířata jako kočky, žáby, sovy, případně gryfové, draci, baziliškové nebo salamandři), okamžitě vyvolává senzaci a také značný zájem ze strany Kirche, Luisiny schopnější a vyvinutější rivalky.\n\nLuisa, Saito a Kirche s Tabithou se rozhodnou napravit, co způsobili na konci prvního dílu a vyráží na hon za tajemným zločincem Hlínodrtěm Fouquetem.\n\n"}
{"id": "401832", "url": "https://cs.wikipedia.org/wiki?curid=401832", "title": "Narcis žlutý", "text": "Narcis žlutý\n\nNarcis žlutý (\"Narcissus pseudonarcissus\") je druh jednoděložné rostliny z čeledi amarylkovité (\"Amaryllidaceae\"). V roce 1981 se stal německou Rostlinou roku.\n\nJedná se o vytrvalou, asi 20–40 cm vysokou bylinu, s podzemní cibulí, která je vejcovitá a má asi 10–30 mm v průměru. Listy jsou nejčastěji po 4–6 v přízemní růžici, jsou jednoduché, přisedlé, s listovými pochvami. Čepele listů jsou celokrajné, čárkovité, asi 7–15 mm široké, často nasivělé, ztlustlé, žilnatina je souběžná. Květy jsou oboupohlavné, jsou většinou jednotlivé na vrcholu stonku. Pod květem je toulcovitý listen, který je suchomázdřitý. Okvětí se skládá z 6 okvětních lístků ve 2 přeslenech (3+3), které jsou v dolní části srostlé v okvětní trubku, jsou jasně žluté. V ústí trubky je límcovitá pakorunka, která je žlutá, asi 2–4 cm dlouhá. Tyčinek je 6. Gyneceum je složeno ze 3 plodolistů, semeník je spodní. Plodem je třípouzdrá tobolka.\n\nPřirozeně je rozšířen v západní a jihozápadní Evropě, od Španělska a Portugalska, na sever po Spojené království, na západ po Německo. Pěstovaný a zplanělý je však ledaskde v Evropě i jinde, např. v Severní Americe.\n\nV ČR je nepůvodní, ale je to často pěstovaná okrasná rostlina, vykvétá brzy na jaře, už v březnu až dubnu. Pěstuje se v mnoha kultivarech a často zplaňuje i do volné přírody nebo vytrvává na místech někdejší kultivace.\n\n"}
{"id": "401838", "url": "https://cs.wikipedia.org/wiki?curid=401838", "title": "Narcis taceta", "text": "Narcis taceta\n\nNarcis taceta (\"Narcissus tazetta\") je druh jednoděložné rostliny z čeledi amarylkovité (\"Amarillidaceae\").\n\nJedná se o vytrvalou, asi 20–50 cm vysokou bylinu, s podzemní cibulí, která je vejcovitá a má asi 30–50 mm v průměru. Listy jsou nejčastěji po 4–6 v přízemní růžici, jsou jednoduché, přisedlé, s listovými pochvami. Čepele listů jsou celokrajné, čárkovité, asi 8–15 mm široké, často nasivělé, ztlustlé, žilnatina je souběžná. Květy jsou oboupohlavné, jsou většinou v květenstvích, v nepravých okolících asi po 5–15 květech. Květy jsou silně vonné. Pod květenstvím je toulcovitý listen, který je suchomázdřitý. Okvětí se skládá z 6 okvětních lístků ve 2 přeslenech (3+3), které jsou v dolní části srostlé v okvětní trubku, jsou bílé nebo žluté (subsp. \"aureus\"). V ústí trubky je límcovitá pakorunka, která je žlutá až oranžová, asi 3–6 mm dlouhá. Tyčinek je 6. Gyneceum je složeno ze 3 plodolistů, semeník je spodní. Plodem je třípouzdrá tobolka.\n\nPřirozeně je rozšířen ve Středomoří, v jižní Evropě i severní Africe a v Íránu. Je variabilní, v západní části areálu roste Narcissus tazetta L. subsp. tazetta, jinde pak Narcissus tazetta L. subsp. italicus, a Narcissus tazetta L. subsp. aureus. Pěstovaný a zplanělý je však ledaskde jinde, např. v Číně, Japonsku a Severní Americe.\n\nV ČR je nepůvodní, ale občas pěstovaná okrasná rostlina, vykvétá brzy na jaře, už v únoru až dubnu.\n\n\n \n"}
{"id": "401847", "url": "https://cs.wikipedia.org/wiki?curid=401847", "title": "Zdržovací boj", "text": "Zdržovací boj\n\nZdržovací boj, boj na zdrženou, zdržovací bitva, zdržovací taktika či zdržovací strategie jsou pojmy vztahující se k takovým formám střetnutí a boje, jejichž cílem je zdržet postup nepřítele. Obvyklými důvody k němu jsou snaha dát čas ostatním jednotkám buďto k ústupu nebo naopak k přesunu na bojiště a zaujetí výhodných pozic, nicméně jsou i další možnosti, jako třeba snaha protáhnout střetnutí do ročního období nevhodného pro boj (např. tzv. rasputica či zima v Rusku), popřípadě udržet nepřátelské síly rozdělené.\n\nZdržovací boje jsou charakteristické tím, že strana, která je vede, zpravidla neočekává vítězství v měřítku udržení bojiště – naopak obvykle předpokládá jeho ztrátu. V extrémních případech může dokonce otevřeně předpokládat, že součástí jejího vítězství může být i kompletní zničení vlastních sil účastnících se bitvy. Tuto strategii použil např. Hitler v pozdních fázích bitvy u Stalingradu, kdy tam obklíčené vojska dostala rozkaz nevzdat se a bojovat až do konce. Tím na sebe poutala značné síly Rudé armády, které se tak nemohly zapojit do ofenzívy na západ, což ve výsledku významně zpomalilo sovětský postup a umožnilo nejjižnějším německým silám uniknout z hrozícího obklíčení a konsolidovat hroutící se jižní část východní fronty.\n\nJako další klasická zdržovací střetnutí lze charakterizovat například bitvu na řece Monocacy či vlastně celou kampaň generála von Lettow-Vorbecka za první světové války.\n"}
{"id": "401852", "url": "https://cs.wikipedia.org/wiki?curid=401852", "title": "Mistrovství světa v ledním hokeji 1935", "text": "Mistrovství světa v ledním hokeji 1935\n\n9. mistrovství světa a 20. mistrovství Evropy v ledním hokeji probíhalo ve dnech 19. – 27. ledna 1935 ve švýcarském Davosu.\n\nNa turnaj se přihlásilo 15 účastníků, rozlosovaných do čtyř kvalifikačních skupin. První dvě postoupila do dvou semifinálových skupin, ze kterých první dva týmy postoupily do finálové skupiny. Mužstva, která vypadla v kvalifikačních skupinách hrála soutěž útěchy a mužstva která vypadla v semifinále hrály o 5. až 8. místo. Hrálo se systémem každý s každým. Hrací doba byla 3x15 min.\n\n Švýcarsko – Švédsko 6:1 (4:0, 1:1, 1:0)\n\n19. ledna 1935 (11:00) – Davos (Eissportstadion)\nBranky Švýcarska: 4. Ferdinand Cattini, 6. Charles Kessler, 7. Richard Torriani, 12. Charles Kessler, 17. Ferdinand Cattini, 40. Richard Torriani\nBranky Švédska: 24. Yngve Liljeberg\nRozhodčí: Minder (HUN), Loicq (BEL)\n\nŠvýcarsko: Künzler – Hug, Badrutt – F. Cattini, H. Cattini, Torriani – Pleisch, Müller, Ch. Kessler.\n\nŠvédsko: Liedstrand – Lundell, Bergqvist – Jöhncke, Johansson, Öberg – Liljeberg, Löw, Hellman.\n\n19. ledna 1935 (13:00) – Davos (Eissportstadion)\nBranky Maďarska: 3. Sándor Miklós, 6. Laszló Blazejovsky, 14. András Gergély, 25. Sándor Miklós, András Gergély, 29. Sándor Miklós\nBranky Nizozemska: nikdo\nRozhodčí: Polimont (BEL), Kumetz (GER)\n\nMaďarsko: Maďarsko: Hircsak – Barcza, Farkas – Miklós, A. Gergely, Jeney – Szamósi-Stoics, Blazejovski, L. Gergely.\n\nNizozemsko: J. Gerritsen – van den Vlugt, van den Stock – van den Madele, Maas, H. Gerritsen – de Jong, Reyers, du Pont.\n\n20. ledna 1935 (11:00) – Davos (Eissportstadion)\nBranky Švýcarska: 31. Ferdinand Cattini\nBranky Maďarska: 43. Matyás Farkas\nRozhodčí: Shewan (CAN), Magwood (GBR)\n\nŠvýcarsko: Künzler – Hug, Badrutt – F. Cattini, H. Cattini, Torriani – H. Kessler, Müller, Ch. Kessler.\n\nMaďarsko: Hircsak – Barcza, Farkas – Jeney, Miklós, A. Gergely – L. Gergely, Szamósi-Stoics, Blazejovski.\n\n20. ledna 1935 (13:00) – Davos (Eissportstadion)\nBranky Švédska: 13. Bertil Lundell, 17. Sigfrid Öberg, 18. Börje Abelstedt, 26. Sven Bergqvist, 29. Gustaf Johansson, 41. Lennart Hellman\nBranky Nizozemska: nikdo\nRozhodčí: Polimont (BEL), Kreisel (GER)\n\nŠvédsko: Liedstrand – Bergqvist, Lundell – Abelsted, Johansson, Öberg – Liljeberg, Jöhncke, Hellman.\n\nNizozemsko: J. Gerritsen – van den Vlugt, van den Stock – van den Madele, Maas, Joh. Gerritsen – de Jong, Reyers, du Pont.\n\n21. ledna 1935 (9:30) – Davos (Eissportstadion)\nBranky Švédska: 12. Gustaf Johansson, 20. Gustaf Johansson, 43. Yngve Liljeberg\nBranky Maďarska:\nRozhodčí: Shewan (CAN), Magwood (GBR)\n\nŠvédsko: Künzler – Hug, Badrutt – F. Cattini, H. Cattini, Torriani – H. Kessler, Müller, Ch. Kessler.\n\nMaďarsko: Hircsak – Barcza, Farkas – Jeney, Miklós, A. Gergely – L. Gergely, Szamósi-Stoics, Blazejovski.\n\n21. ledna 1935 (14:30) – Davos (Eissportstadion)\nBranky Švýcarska: 2. Ferdinand Cattini, 2. Charles Kessler, 43. Richard Torriani, 44. Ferdinand Cattini\nBranky Nizozemska: nikdo\nRozhodčí: Kreisel (GER), Danielopol (ROM)\n\nŠvýcarsko: Hirtz – Hug, H. Cattini – Pleisch, Torriani, F. Cattini – H. Kessler, Müller, Ch. Kessler.\n\nNizozemsko: J. Gerritsen – van den Vlugt, van den Stock – van den Madele, Maas, Joh. Gerritsen – de Jong, Reyers, du Pont.\n\n Itálie – Německo 2:0 (1:0, 1:0, 0:0)\n\n19. ledna 1935 (13:00) – Davos (Eissportstadion)\nBranky Itálie: 4. Ignazio Dionisi, 27. Ignazio Dionisi\nBranky Německa: nikdo\nRozhodčí: Andreossi (SUI), Magwood (GBR)\n\nItálie: Gerosa – Trovati, Rossi – Dionisi, Zucchini, Scotti – de Mazzeri, Mussi, Maiocchi.\n\nNěmecko: Egginger –Schröttle, Jaenecke – Lang, Strobl, Korff – Kuhn, Orbanowski, Schenk.\n\n19. ledna 1935 (14:30) – Davos (Eissportstadion)\nBranky Francie: 4. Michel Delesalle, 16. Jean-Pierre Hagnauer, 29. Pierre Claret\nBranky Polska: Kazimierz Sokolowski, 32. Czeslaw Marchewczyk\nRozhodčí: Geromini (SUI), Weinberger (AUT)\n\nFrancie: Morisson – Claret, Lorin – Hagnauer, Delesalle, Lacarriere – Quaglia, Hassler, Savoie.\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Glowacki, Stupnicki, Zielinski.\n\n20. ledna 1935 (11:00) – Davos (Eissportstadion)\nBranky Polska: 12. Roman Stupnicki, 28. Czeslaw Marchewczyk, 43. Adam Kowalski\nBranky Německa: 26. Horst Orbanowski\nRozhodčí: Müller (SUI), Weinberger (AUT)\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Lemiszko, Stupnicki, Zielinski.\n\nNěmecko: Egginger – Schröttle, Jaenecke – Kuhn, Strobl, Schenk – Kögel, Orbanowski, Schibukat.\n\n20. ledna 1935 (13:00) – Davos (Eissportstadion)\nBranky Francie: 42. Jacques Lacarrière\nBranky Itálie: 27. Ignazio Dionisi\nRozhodčí: Andreossi (SUI), Magwood (GBR)\n\nFrancie: Morisson – Claret, Lorin – Hagnauer, Delesalle, Lacarriere – Quaglia, Hassler, Boyard.\n\nItálie: Gerosa – Trovati, Rossi – Dionisi, Zucchini, Scotti – de Mazzeri, Mussi, Maiocchi.\n\n21. ledna 1935 (11:00) – Davos (Eissportstadion)\nBranky Německa: 30. Gustav Jaenecke\nBranky Francie: 38. Michel Delesalle, 45. Albert Hassler\nRozhodčí: Geromini (SUI), Magwood (GBR)\n\nNěmecko: Leinweber – Schröttle, Jaenecke – Kögel, Strobl, Schenk – Orbanowski, Schibukat, Kuhn.\n\nFrancie: Morisson – Claret, Lorin – Hagnauer, Delesalle, Lacarriere – Quaglia, Hassler, Boyard.\n\n21. ledna 1935 (14:30) – Davos (Eissportstadion)\nBranky Itálie: 27. Mario Zucchini\nBranky Polska: 23. Kazimierz Sokolowski\nRozhodčí: Shewan (CAN), Magwood (GBR)\n\nItálie: Gerosa – Trovati, Rossi – Dionisi, Zucchini, Scotti – de Mazzeri, Mussi, Maiocchi.\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Lemiszko, Stupnicki, Zielinski.\n\n Československo – Rakousko 2:1 (0:0, 1:1, 1:0)\n\n19. ledna 1935 (11:00) – Davos (Eissportstadion)\nBranky Československa: 21. Jiří Tožička, 36. Josef Maleček – 27. Hans Tatzer\nBranky Rakouska: 27. Hans Tatzer\nRozhodčí: Magwood (GBR), Römer (GER)\n\nČSR: Peka – Hromádka, Pušbauer – Tožicka, Maleček, Kučera – Cetkovský, Michálek, Císař.\n\nRakousko: Ördogh – Trauttenberg, Schüssler – Tatzer, Nowak, Demmer – Kirchberger, Göbl, Schneider.\n\n19. ledna 1935 (12:30) – Davos (Eissportstadion)\nBranky Rumunska: 6. Constanin Tico, 42. Alexandru Botez\nBranky Belgie: 33. Willy Kreitz\nRozhodčí: Müller, Fasel (SUI)\n\nRumunsko: Maesciuc – Anastasiu, Dietrich – Botez, Vacar, Tico – Cantacuzino, Rabinovic, Suck.\n\nBelgie: Bureau – van den Driessche, Franck – Barbanson, van Reyschoot, Kreitz – Pootmans, Peltzer, Lippens.\n\n20. ledna 1935 (9:30) – Davos (Eissportstadion)\nBranky Rakouska: 2x Hans Tatzer, 2x Willibald Stanek, Friedrich Demmer, Josef Göbel\nBranky Belgie: 29. Willy Kreitz\nRozhodčí: Danielopol (ROM), Sachs (GER)\n\nRakousko: Ördogh (13. Weiss) – Trauttenberg, Schüssler – Tatzer, Nowak, Stanek – Demmer, Kirchberger, Göbl.\n\nBelgie: Bureau – van den Driessche, Franck – Peltzer, van Reyschoot, Kreitz – Barbanson, Pootmans, Lippens\n\n20. ledna 1935 (14:30) – Davos (Eissportstadion)\nBranky Československa: 2. Oldřich Kučera, 10. Josef Maleček, 31. Oldřich Kučera, 37. Oldřich Kučera\nBranky Rumunska: 5. Wilhelm Suck, 27. Anton Panenca\nRozhodčí: Geromini, Müller (SUI)\n\nČSR: Peka – Hromádka, Pušbauer – Tožicka, Maleček, Kučera – Cetkovský, Z. Jirotka, Císař.\n\nRumunsko: Maesciuc – Anastasiu, Dietrich – Botez, Vacar, Tico – Panenka, Rabinovic, Suck.\n\n21. ledna 1935 (11:00) – Davos (Eissportstadion)\nBranky Rakouska: 37. Hans Tatzer, 45. Josef Göbel\nBranky Rumunska: 34. Constantin Cantacuzino\nRozhodčí: Shewan (CAN), Sachs (GER)\n\nRakousko: Weiss – Trauttenberg, Schüssler – Tatzer, Nowak, Stanek – Demmer, Kirchberger, Göbl.\n\nRumunsko: Maesciuc – Anastasiu, Buja – Botez, Vacar, Tico – Cantacuzino, Rabinovic, Suck.\n\n21. ledna 1935 (13:00) – Davos (Eissportstadion)\nBranky Československa: 1. Josef Maleček, 4. Zdeněk Jirotka, 5. Josef Maleček, 7. Jiří Tožička, 13. Josef Maleček, 13. Jiří Tožička, 15. Oldřich Kučera, 16. Karel Hromádka, 19. Josef Maleček, 20. František Pergl, 21. Jaroslav Pušbauer, 24. Oldřich Kučera, 26. Karel Hromádka, 29. Oldřich Kučera, 33. Oldřich Kučera, 36. Jaroslav Pušbauer, 38. Josef Maleček, 39. Karel Hromádka, 40. Jiří Tožička, 42. Jiří Tožička, 44. Josef Maleček, 45. Oldřich Kučera\nBranky Belgie: nikdo\nRozhodčí: Kreisel (GER), Lefebure (FRA)\n\nČSR: Peka – Hromádka, Pušbauer – Maleček, Kučera, Tožicka – Pergl, Z. Jirotka, Císař.\n\nBelgie: Broheé – van den Driessche, Duvuvier – Peltzer, van Reyschoot, Kreitz – de Benkelaar, Pootmans, Lippens.\n\n Kanada – Velká Británie 4:2 (0:1, 2:0, 2:1)\n\n19. ledna 1935 (14:30) – Davos (Eissportstadion)\nBranky Kanady: 17. Albert Lemay, 22. Norm Yellowlees, 37. Norm Yellowlees, 37. Anthony Lemay\nBranky Velké Británie: 6. Carl Erhardt, 34. John Davey\nRozhodčí: Andreossi (SUI), Danielopol (ROM)\n\nKanada: Rice-Jones – Shewan, J. Rivers – N. Rivers, Lindqvist, Yellowlees – Creighton, Albert Lemay, Anthony T. Lemay.\n\nVelká Británie: Milne – Erhardt, Wyman – Davey, Leacock, Dailley – Stevenson, Jackson, Ramus.\n\n20. ledna 1935 (14:30) – Davos (Eissportstadion)\nBranky Kanada: 3x Norm Yellowlees, 3x Norman Rivers, 3x Archie Creighton, 2x Albert Lemay, Victor Lindqvist, Albert T. Lemay, Anthony Lemay\nBranky Lotyšsko: nikdo\nRozhodčí: Fasel (SUI), Weinberger (AUT)\n\nKanada: Rice-Jones – Shewan, J. Rivers – N. Rivers, Lindqvist, Yellowlees – Albert T. Lemay, Anthony Lemay, Creighton.\n\nLotyšsko: Lapainis – Paegle, Vedējs – Jurgens, Petrovskis, Pētersons – Jessens, Auziņš, Bluķis.\n\n21. ledna 1935 (13:00) – Davos (Eissportstadion)\nBranky Velké Británie: 2x Pete Stevenson, Ernie Ramus, Gordon Dailley, John Davey\nBranky Lotyšska: Roberts Bluķis\nRozhodčí: Fasel (SUI), Danielopol (ROM)\n\nVelká Británie: Milne – Dailley, Erhardt – Wyman, Johnson, Davey – Stevenson, Ramus, Jackson.\n\nLotyšsko: Lapainis – Paegle, Vedējs – Jurgens, Petrovskis, Pētersons – Jessens, Auziņš, Bluķis.\n\n Československo – Itálie 5:1 (0:0, 1:0, 0:1 – 4:0pp)\n\n22. ledna 1935 (10:45) – Davos (Eissportstadion)\nBranky Československa: 22. Oldřich Kučera, 63. Josef Maleček, 65. Jiří Tožička, 68. Josef Maleček, 69. Jiří Tožička\nBranky Itálie: 41. Ignazio Dionisi\nRozhodčí: Alexander Spengler (SUI), Franz Kreisel (GER)\n\nČSR: Peka – Hromádka, Pušbauer - Cetkovský, Císař, Z. Jirotka - Kučera, Maleček, Tožička.\n\nItálie: Gerosa – Trovati, Carlassare - Dionisi, Zucchini, Scotti - De Mazzeri, Mussi\nMaiocchi.\n\n22. ledna 1935 (14:00) – Davos (Eissportstadion)\nBranky Kanady: 9. Anthony Lemay, 10. Albert T. Lemay, 14. Albert T. Lemay, 18. Norman Rivers, 23. Albert T. Lemay – 27. Olle Andersson, 31. Yngve Liljeberg\nBranky Švédska:\nRozhodčí: Magwood (GBR), Kumetz (GER)\n\nKanada: Rice-Jones – Shewan, Hinkel – N. Rivers, Lindqvist, Yellowlees – Albert T. Lemay, Anthony Lemay, Creighton.\n\nŠvédsko: Larsson – Lundell, Bergqvist – Abelsted, Andersson, Johansson – Liljeberg, Jöhncke, Hellman.\n\n23. ledna 1935 (11:00) – Davos (Eissportstadion)\nBranky Kanady: 8. Joe Rivers, 10. Victor Lindqvist, 12. Albert T. Lemay, 18. Anthony Lemay, 19. Albert T. Lemay, 20. Norm Yellowlees, 29. Norman Rivers, 32. Anthony Lemay, 37. Norm Yellowlees\nBranky Itálie: nikdo\nRozhodčí: Loicq (BEL), Kreisel (GER)\n\nKanada: Rice-Jones – Shewan, J. Rivers – N. Rivers, Lindqvist, Yellowlees – Albert T. Lemay, Anthony Lemay, Creighton.\n\nItálie: Calcaterra – Rossi, Baroni – Carlassare, Dionisi, Scotti – de Mazzeri, Mussi, Maiocchi.\n\n23. ledna 1935 (14:15) – Davos (Eissportstadion)\nBranky Československa: 13. Josef Maleček, 49. Josef Maleček\nBranky Švédska: 32. Torsten Jöhncke\nRozhodčí: Magwood (GBR), Loicq (BEL)\n\nČSR: Peka – Hromádka, Pušbauer – Tožička, Maleček, Kučera – Cetkovský, Michálek, Císař.\n\nŠvédsko: Larsson (49. Liedstrand) – Lundell, Bergqvist – Liljeberg, Jöhncke, Hellman – Andersson, Johansson, Abelsted.\n\n24. ledna 1935 (14:00) – Davos (Eissportstadion)\nBranky Československa: 35. Jaroslav Císař\nBranky Kanady: 17. Victor Lindqvist, 35. Albert T. Lemay\nRozhodčí: Lefebure (FRA), Polimont (BEL)\n\nČSR: Peka – Hromádka, Pušbauer – Pergl, Maleček, Kučera – Cetkovský, Zdeněk Jirotka, Císař.\n\nKanada: Rice-Jones –Shewan, Hinkel – Albert T. Lemay, Anthony Lemay, Creighton – N. Rivers, Lindqvist, Yellowlees.\n\n24. ledna 1935 (14:15) – Davos (Eissportstadion)\nBranky Švédska: 32. Gustaf Johansson\nBranky Itálie: 1. Ignazio Dionisi\nRozhodčí: Magwood (GBR), Kumetz (GER)\n\nŠvédsko: Liedstrand – Lundell, Bergqvist – Liljeberg, Jöhncke, Hellman – Andersson, Johansson, Abelsted.\n\nItálie: Gerosa – Trovati, Rossi – Dionisi, Zucchini, Scotti – de Mazzeri, Mussi, Maiocchi.\n\n Švýcarsko – Rakousko 1:1 (0:1, 0:0, 1:0 – 0:0, 0:0, 0:0 pp)\n\n22. ledna 1935 (11:00) – Davos (Eissportstadion)\nBranky Švýcarska: 45. Richard Torriani\nBranky Rakouska: 4. Friedrich Demmer\nRozhodčí: Magwood, Ehrhardt (GBR)\n\nŠvýcarsko: Künzler – Hug, Badrutt – H. Cattini, F. Cattini, Torriani – Pleisch, Müller, Ch. Kessler.\n\nRakousko: Ördogh – Trauttenberg, Schüssler – Kirchberger, Göbl, Stanek – Tatzer, Nowak, Demmer.\n\n22. ledna 1935 (14:15) – Davos (Eissportstadion)\nBranky Velké Británie: 9. Robert Wyman\nBranky Francie: nikdo\nRozhodčí: Trauttenberg (AUT), Danielopol (ROM)\n\nVelká Británie: Milne – Erhardt, Wyman – Dailley, Johnson, Davey – Stevenson, Ramus, Jackson.\n\nFrancie: Paccard – Claret, Lorin – Hagnauer, Hassler, Lacarriere – Quaglia, Savoie, Boyard.\n\n23. ledna 1935 (10:45) – Davos (Eissportstadion)\nBranky Velké Británie: 17. Gordon Dailley, 24. Gordon Johnson, 41. Gordon Dailley, 43. Ernie Ramus\nBranky Rakouska: 27. Hans Trauttenberg\nRozhodčí: Lufebure (FRA), Kumetz (GER)\n\nVelká Británie: Milne – Erhardt, Wyman – Dailley, Johnson, Davey – Stevenson, Ramus, Jackson.\n\nRakousko: Ördogh (39. – 41. Tatzer) – Trauttenberg, Schüssler – Kirchberger, Göbl, Stanek – Tatzer, Nowak, Demmer.\n\n23. ledna 1935 (14:00) – Davos (Eissportstadion)\nBranky Švýcarska: 11. Richard Torriani, 13. Ferdinand Cattini, 14. Ferdinand Cattini, 37. Paul Müller, 41. Ferdinand Cattini\nBranky Francie: 20. Léonhard Quaglia\nRozhodčí: Shewan (CAN), Trautenberg (AUT)\n\nŠvýcarsko: Künzler – Hug, Badrutt – H. Cattini, F. Cattini, Torriani – Pleisch, Müller, Ch. Kessler.\n\nFrancie: Morisson – Claret, Lorin – Hagnauer, Delesalle, Lacarriere – Quaglia, Hassler, Volpert.\n\n24. ledna 1935 (10:45) – Davos (Eissportstadion)\nBranky Rakouska: 3. Friedrich Demmer, 14. Josef Göbel, 25. Hans Tatzer, 42. Hans Tatzer\nBranky Francie: 30. Léonhard Quaglia\nRozhodčí: Sachs (POL), Abrahamsson (SWE)\n\nRakousko: Weiss – Trauttenberg, Schüssler – Kirchberger, Göbl, Stanek – Tatzer, Nowak, Demmer.\n\nFrancie: Morisson – Claret, Lorin – Hagnauer, Hassler, Lacarriere – Quaglia, Volpert, Boyard.\n\n24. ledna 1935 (11:00) – Davos (Eissportstadion)\nBranky Švýcarska: 3. Ferdinand Cattini\nBranky Velké Británie: nikdo\nRozhodčí: Shewan (CAN), Kreisel (GBR)\n\nŠvýcarsko: Künzler – Hug, Badrutt – H. Cattini, F. Cattini, Torriani – Pleisch, Müller, Ch. Kessler.\n\nVelká Británie: Milne – Erhardt, Dailley – Wyman, Johnson, Davey – Stevenson, Ramus, Jackson.\n\n Československo – Švýcarsko 0:4 (0:1, 0:0, 0:3)\n\n26. ledna 1935 (11:00) – Davos (Eissportstadion)\nBranky Československa: nikdo\nBranky Švýcarska: 6. Richard Torriani, 38. Ferdinand Cattini, 41. Christian Badrutt, 42. Richard Torriani\nRozhodčí: Lefebure (FRA) Kreisel (GBR)\n\nŠvýcarsko: Künzler – Hug, Badrutt – Ch. Kessler, F. Cattini, Torriani – Pleisch, Müller, Schmidt.\n\nČSR: Peka – Hromádka, Pušbauer – Tožicka, Maleček, Kučera – Cetkovský, Z. Jirotka, Císař.\n\n26. ledna 1935 (14:00) – Davos (Eissportstadion)\nBranky Kanady: 5. Albert T. Lemay, 12. Norm Yellowlees, 13. Anthony Lemay, 21. Archie Creighton, 34. Norman Rivers, 44. Anthony Lemay\nBranky Velké Británie: nikdo\nRozhodčí: Loicq (BEL), Sachs (POL)\n\nKanada: Rice-Jones – Shewan, Hinkel – N. Rivers, Lindqvist, Yellowlees – Albert T. Lemay, Anthony Lemay, Creighton.\n\nVelká Británie: Milne – Erhardt, Wyman – Dailley, Johnson, Davey – Stevenson, Ramus, Jackson.\n\n27. ledna 1935 (11:00) – Davos (Eissportstadion)\nBranky Švýcarska: 11. Ferdinand Cattini, 24. Richard Torriani\nBranky Kanady: 4. Anthony Lemay, 15. Norman Rivers, 18. Norm Yellowlees, 34. Albert T. Lemay\nRozhodčí: Lefebure (FRA), Kreisel (GER)\n\nŠvýcarsko: Künzler – Schmidt, Badrutt – Ch. Kessler, F. Cattini, Torriani – Pleisch, Müller, H. Kessler.\n\nKanada: Rice-Jones – Shewan, Hinkel – Albert T. Lemay, Yellowlees, N. Rivers – Lindqvist, Anthony Lemay, J. Rivers.\n\n27. ledna 1935 (14:00) - Davos (Eissportstadion)\nBranky Československa: 28. Oldřich Kučera\nBranky Velké Británie: 42. Gordon Johnson, 73. Gordon Dailley\nRozhodčí : Poplimont, Loicq (BEL)\n\nVelká Británie:: Milne – Erhardt, Wyman – Dailley, Johnson, Davey – Stevenson, Ramus, Jackson.\n\nČSR: Peka – Hromádka, Pušbauer – Pergl, Tožicka, Kučera – Cetkovský, Z. Jirotka, Císař.\n Švédsko – Francie 2:1 (0:1, 1:0, 1:0)\n\n26. ledna 1935 (11:00) – Davos (Eissportstadion)\nBranky Švédska: 24. Torsten Jöhncke, 39. Yngve Liljeberg\nBranky Francie: 4. Albert Hassler\nRozhodčí: Müller, Fasel (SUI)\n\nŠvédsko: Liedstrand – Lundell, Bergqvist – Liljeberg, Jöhncke, Hellman – Andersson, Johansson, Abelsted.\n\nFrancie: Morisson – Claret, Lorin – Hagnauer, Delesalle, Lacarriere – Quaglia, Hassler, Volpert.\n\n26. ledna 1935 (14:00) – Davos (Eissportstadion)\nBranky Rakouska: 20. Oskar Nowak, 28. Hans Tatzer\nBranky Itálie: 21. Mario Zucchini\nRozhodčí: Sachs (POL), Magwood (GBR)\n\nRakousko: Weiss – Trauttenberg, Schüssler – Kirchberger, Göbl, Stanek – Tatzer, Nowak, Demmer.\n\nItálie: Gerosa – Baroni, Rossi – Dionisi, Zucchini, Scotti – de Mazzeri, Mussi, Maiocchi.\n Švédsko - Rakousko 3:1 (2:1, 0:0, 1:0)\n\n27. ledna 1935 (11:15) – Davos (Eissportstadion)\nBranky Švédska: 1. Sigfrid Öberg, 10. Sven Bergqvist, Yngve Liljeberg\nBranky Rakouska: 3. Friedrich Demmer\nRozhodčí: Geromini (SUI), Sachs (POL)\n\nŠvédsko: Larsson – Lundell, Bergqvist – Liljeberg, Jöhncke, Andersson – Öberg, Johansson, Abelsted.\n\nRakousko: Weiss (31. Ördogh) – Trauttenberg, Schüssler – Kirchberger, Göbl, Demmer – Tatzer, Nowak, Stanek.\n\n Itálie – Francie\nnehráno - oba týmy odřekly kvůli mnoha zraněným hráčům.\n\n Polsko – Belgie 12:2 (5:1, 4:1, 3:0)\n\n23. ledna 1935 (11:15) – Davos (Eissportstadion)\nBranky Polska: 3x Andrzej Wokowski, 3x Adam Kowalski, 2x Czeslaw Marchewczyk, 2x Witalis Ludwiczak, Józef Godlewski, Edward Zielinski\nBranky Belgie: Willy Kreitz, Georges Pootmans\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Glowacki, J. Godlewski, Zielinski.\n\nBelgie: Broheé – van den Driessche, Duvuvier – Peltzer, van Reyschoot, Kreitz – Barbanson, Lippens, Pootmans,\n\n24. ledna 1935 (14:15) – Davos (Eissportstadion)\nBranky Maďarska: 2x Sándor Miklós, 2x Laszló Blazejovsky, Laszló Gergély, Ferenc Szamósi-Stoics\nBranky Belgie: Marco Peltzer\n\nMaďarsko: Kramer-Katay – Barcza, Bethlen – Miklós, A. Gergely, Jeney – Haray, Szamósi-Stoics, Blazejovski.\n\nBelgie: Broheé – van den Driessche, Franck – Peltzer, van Reyschoot, Kreitz – Barbanson, Lippens, Pootmans,\n\n25. ledna 1935 (11:00) – Davos (Eissportstadion)\nBranky Polska: 19. Andrzej Wokowski\nBranky Maďarska: 35. Béla Haray\nRozhodčí: Ball (GER), ???\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Glowacki, Stupnicki,Zielinski.\n\nMaďarsko: Hircsák – Farkas, Barcza – Miklós, A. Gergely, Jeney – Haray, Szamósi-Stoics, Blazejovski.\n\n23. ledna 1935 (14:15) – Davos (Eissportstadion)\nBranky Německa: 3x Hans Lang, Philipp Schenk, Horst Orbanowski\nBranky Nizozemska: nikdo\n\nNěmecko: Leinweber – Römer, Jaenecke – Lang, Orbanowski, Schenk – Kuhn, Strobl, Korff.\n\nNizozemsko: van Marle – van den Vlugt, van den Stock – van den Madele, Maas, H. Gerritsen – de Jong, Reyers, du Pont.\n\n23. ledna 1935 (11:15) – Davos (Eissportstadion)\nBranky Rumunska: Constantin Cantacuzino, Alexandru Botez, Wilhelm Suck\nBranky Lotyšska: Roberts Bluķis, Arvīds Pētersons\n\nRumunsko: Maesciuc – Anastasiu, Buia – Botez, Vacar, Tico – Cantacuzino, Rabinovici, Suck.\n\nLotyšsko: Lapainis – Paegle, Vedējs – Jurgens, Petrovskis, Pētersons – Jessens, Auziņš, Bluķis.\n\n24. ledna 1935 (11:15) – Davos (Eissportstadion)\nBranky Rumunska: 2x Constantin Cantacuzino, 2x Alexandru Botez, Iuliu Rabinovici, Paul Anastasiu\nBranky Nizozemska: nikdo\n\nRumunsko: Maesciuc – Anastasiu, Dietrich – Botez, Vacar, Tico – Cantacuzino, Rabinovici, Suck.\n\nNizozemsko: J. Gerritsen – van den Vlugt, van den Stock – van den Madele, Maas, H. Gerritsen – de Jong, Reyers, du Pont.\n\n24. ledna 1935 (14:15) – Davos (Eissportstadion)\nBranky Německa: Karl Kögel, Georg Strobl, Gustav Jaenecke\nBranky Lotyšska: Ādolfs Petrovskis\n\nNěmecko: Egginger – Schröttle, Jaenecke – Strobl, Orbanowski, Schenk – Korff, Kögel, Schibukat.\n\nLotyšsko: Lapainis – Paegle, Vedējs – Jurgens, Petrovskis, Pētersons – Jessens, Auziņš, Bluķis.\n\n25. ledna 1935 (10:45) – Davos (Eissportstadion)\nBranky Lotyšska: 3x Andrejs Jessens, 2x Aleksejs Auziņš, Ādolfs Petrovskis, Kārlis Paegle\nBranky Nizozemska: nikdo\n\nLotyšsko: Lapainis – Paegle, Vedējs – Jurgens, Petrovskis, Pētersons – Jessens, Auziņš, Bluķis.\n\nNizozemsko: van der Vlier – van den Vlugt, van den Stock– de Jong, Maas, du Pont – Koeleman, de Kadt.\n\n25. ledna 1935 (14:00) – Davos (Eissportstadion)\nBranky Německa: 6. Horst Orbanowski, 9. Martin Schröttle, Gustav Jaenecke\nBranky Rumunska: nikdo\n\nNěmecko: Leinweber – Schröttle, Jaenecke – Strobl, Orbanowski, Schenk – Kuhn, Korff, Kögel..\n\nRumunsko: Maesciuc – Anastasiu, Dietrich – Botez, Vacar, Tico – Cantacuzino, Rabinovici, Suck.\n Německo - Polsko 5:1 (2:0, 2:1, 1:0)\n\n27. ledna 1935 (14:15) – Davos (Eissportstadion)\nBranky Německa: Georg Strobl, Herbert Schibukat, 23. Gustav Jaenecke, 23. Gustav Jaenecke, 31. Georg Strobl\nBranky Polska: 21. Edward Zielinski\n\nNěmecko: Leinweber – Schröttle, Jaenecke – Strobl, Orbanowski, Schenk – Korff, Kögel, Schibukat.\n\nPolsko: Stogowski – Sokolowski, Ludwiczak – Marchewczyk, Wolkowski, Kowalski – Glowacki, Stupnicki, Zielinski.\n\n Kanada (Winnipeg Monarchs)\nBrankář: Art Rice-Jones\nObránci: Cameron Shewan, Joe Rivers, Roy Hinkel,\nÚtočníci: Archie Creighton, Albert T. Lemay, Anthony Lemay, Victor Lindqvist, Norman Rivers, Norm Yellowlees.\nTrenér: Scotty Oliver.\n\n Švýcarsko \nBrankáři: Albert Künzler, Arnold Hirtz.\nObránci: Ernst Hug, Christian Badrutt, Oscar Schmidt.\nÚtočníci: Ferdinand Cattini, Hans Cattini, Richard Torriani, Herbert Kessler, Charles Kessler, Paul Müller, Thomas Pleisch, Otto Heller.\nTrenér: Charles Fasel.\n\n Velká Británie\nBrankář: Ronnie Milne.\nObránci: Carl Erhardt, Gordon Dailley, Robert Wyman.\nÚtočníci: John Davey, Ted Jackson, Gordon Johnson, Ernie Ramus, Pete Stevenson, Pete Halford, Ernie Leacock.\nTrenér: Bunny Ahearne.\n\n4. Československo\nBrankáři: Jan Peka, Josef Boháč (neodcestoval)\nObránci: Jaroslav Pušbauer, Karel Hromádka, Jan Michálek.\nÚtočníci: Jiří Tožička, Josef Maleček, Oldřich Kučera, Alois Cetkovský, Zdeněk Jirotka, Jaroslav Císař, František Pergl, Drahoš Jirotka (nenastoupil).\n\n5. Švédsko\nBrankáři: Wilhelm Larsson-Lagheim, Bengt Liedstrand.\nObránci: Sven Bergqvist, Bertil Lundell.\nÚtočníci: Börje Abelstedt, Olle Andersson, Lennart Hellman, Gustaf Johansson, Torsten Jöhncke, Yngve Liljeberg, Evert Löw, Sigfrid Öberg.\nTrenér: Carl Abrahamsson, Viking Harbom.\n\n6. Rakousko\nBrankáři: Karl Ördogh, Hermann Weiss.\nObránci: Hans Trauttenberg, Rudolf Vojta, Franz Schüssler,\nÚtočníci: Friedrich Demmer, Karl Kirchberger, Oskar Nowak, Josef Göbel, Willibald Stanek, Hans Tatzer, Hans Schneider, Emil Seidler.\nTrenér: Hans Weinberger.\n\n7. Itálie\nBrankáři: Augusto Gerosa, Enrico Calcaterra.\nObránci: Decio Trovati, Franco Rossi, Gianmario Baroni.\nÚtočníci: Ignazio Dionisi, Mario Zucchini, Giovanni Scotti, Carlo de Mazzeri, Emilio Mussi, Mario Maiocchi, Franco Carlassare.\n\n7. Francie\nBrankáři: Jacques Morisson, Michel Paccard.\nObránci: Pierre Claret, Pierre Lorin.\nÚtočníci: Jean-Pierre Hagnauer, Michel Delesalle, Jacques Lacarrière, Léonhard Quaglia, Albert Hassler, Philippe Boyard, Guy Volpert, Pierre Savoie.\n\n9. Německo \nBrankáři: Wilhelm Egginger, Walter Leinweber.\nObránci: Martin Schröttle, Gustav Jaenecke, Erich Römer.\nÚtočníci: Alois Kuhn, Georg Strobl, Philipp Schenk, Karl Kögel, Horst Orbanowski, Herbert Schibukat, Hans Lang, Werner Korff.\nTrenér (hrající): Erich Römer.\n\n10. Polsko\nBrankáři: Józef Stogowski, Henryk Przezdziecki.\nObránci: Kazimierz Sokolowski, Witalis Ludwiczak.\nÚtočníci: Czeslaw Marchewczyk, Andrzej Wokowski, Adam Kowalski, Franciszek Glowacki, Roman Stupnicki, Edward Zielinski, Wladyslaw Lemiszko, Józef Godlewski.\nTrenér: Tadeusz Sachs.\n\n11. Rumunsko\nBrankáři: Emil Maesciuc, Dumitru Danielopol.\nObránci: Gheorghe Buia, Ladislaus Dietrich,Paul Anastasiu.\nÚtočníci: Arthur Vogel, Alexandru Botez, Lájos Vakar, Constanin Tico, Constantin Cantacuzino, Anton Panenca, Iuliu Rabinovici, Wilhelm Suck.\nTrenér (hrající): Dumitru Danielopol.\n\n11. Maďarsko\nBrankáři: István Hircsák, György Kramer-Katay.\nObránci: Miklós Barcza, István Bethlen, Matyás Farkas.\nÚtočníci: Sándor Miklós, Laszló Gergély, András Gergély, Zoltán Jeney, Ferenc Szamósi-Stoics, Laszló Blazejovsky, Béla Haray.\nTrenér: Géza Lator.\n\n13. Lotyšsko \nBrankáři: Herberts Kušķis, Roberts Lapainis.\nObránci: Arvīds Jurgens, Kārlis Paegle, Leonīds Vedējs,\nÚtočníci: Aleksejs Auziņš, Roberts Bluķis, Andrejs Jessens, Edgars Klāvs, Arvīds Pētersons, Ādolfs Petrovskis.\n\n13. Belgie \nBrankáři: Georges Brohée.\nObránci: Francois Franck, Emile Duvivier, Carlos van den Driessche.\nÚtočníci: Jean Barbanson, Pierre van Reysschoot, Willy Kreitz, Georges Pootmans, Marco Peltzer, Philippe Lippens, Jean de Beukelaer.\n\n15. Nizozemsko\nBrankáři: Jan Gerritsen, Sjoerd van Marle.\nObránci: Fritz van der Vlugt, Bob van der Stok,\nÚtočníci: Hans Gerritsen, Huip de Pon, Zeger Reyers, Felix de Jong, Chris van de Mandele, Hans Maas, Dirk Jan Koeleman, Hans van der Vlier.\n\n\n"}
{"id": "401854", "url": "https://cs.wikipedia.org/wiki?curid=401854", "title": "Semjon Alexejevič Lavočkin", "text": "Semjon Alexejevič Lavočkin\n\nSemjon Alexejevič Lavočkin ( , Smolensk - 9. června 1960) byl sovětský letecký konstruktér, člen-korespondent Akademie věd SSSR.\n\nNarodil se 29. srpna 1900 ve Smolensku v rodině židovského učitele. Střední školu absolvoval s vynikajícím prospěchem. Poté sloužil v Rudé armádě, bojoval v občanské válce. Od konce roku 1920 studoval v Moskevské vysoké technické škole (dnes Baumanova moskevská státní technická univerzita), kterou absolvoval roku 1927 a získal kvalifikaci inženýr letectví.\n\nOd roku 1927 pracoval v různých leteckých konstrukčních kancelářích. 1935-1938 byl hlavním konstruktérem projektu stíhače LL, typ nebyl přijat do výroby.\n\nRok pracoval v Hlavní správě leteckého průmyslu v lidovém komisariátu obranného průmyslu). Jeho nadřízený Vladimir Petrovič Gorbunov nebyl úřednickou prací nadšen a rozhodl se vrátit ke konstrukční práci. Zadal Lavočkinovi navržení stíhače z nově vyvinuté vrstvené lisované překližky. Lavočkin za dva až tři týdny dal dohromady hrubý návrh letounu, později nazvaného LaGG-1. Začátkem roku 1939 práci už tří konstruktérů (v předpokoji lidového komisaře se přidal M. I. Gudkov) schválil lidový komisař Michail Kaganovič. V květnu 1939 byla trojice dosazena do čela konstrukční kanceláře při leteckém závodě č. 301 (tedy OKB-301, později pojmenovanou NPO Lavočkina) v Chimkách v Moskevské oblasti. V čele kanceláře stál zprvu Gorbunov, záhy byl jmenován hlavním konstruktérem Lavočkin.\n\nLavočkinův tým v letech druhé světové války zkonstruoval úspěšná stíhací letadla LaGG-3, La-5 a La-7. Po válce pokračoval v konstrukci stíhačů – vrtulových La-9, La-180, La-11 a proudových La-150, -160, -15, -176, -190, -200, -250. Od začátku 50. let pracoval Lavočkin na raketách země-vzduch protivzdušné obrany pro komplex S-25 Berkut. Testy raket probíhaly na zkušební střelnici Kapustin Jar. Po počátečních obtížích byla roku 1953 zahájena sériová výroba. Od roku 1954 se Lavočkinova kancelář věnovala práci na mezikontinentální nadzvukové křídlaté raketě Bouře ( Буря). Roku 1956 byl Lavočkin jmenován generálním konstruktérem.\n\nZemřel 9. června 1960 na zkušební raketové střelnici Sary-Šagan během zkoušek rakety Bouře (tehdejší oficiální zpráva udávala místo smrti Moskvu), pochován je na Novoděvičském hřbitově v Moskvě.\n\nLavočkin byl zvolen poslancem Nejvyššího sovětu SSSR roku 1950 a pak opakovaně do konce života.\nRoku 1953 vstoupil do KSSS.\n\n\n\n\n"}
{"id": "401858", "url": "https://cs.wikipedia.org/wiki?curid=401858", "title": "Branko Pešić", "text": "Branko Pešić\n\nBranko Pešić (1. prosince 1922 Zemun – 1986) byl jugoslávský politik, účastník jugoslávských bojů proti fašistům za druhé světové války a starosta Bělehradu v letech 1964 až 1974.\n\nNarodil se 1. prosince 1922. v Zemunu. Účastnil se národně-osvobozeneckého boje již od roku 1941, kdy tehdejší království obsadila cizí vojska. O rok později vstoupil i do KSJ. Během války byl nejprve politickým pracovníkem pro Zemun a okolí, později působil v Bosně.\n\nPo osvobození Jugoslávie se účastnil různých aktivit. Byl členem i sekretářem městského výboru Svaz komunistů Srbska|svazu komunistů Srbska v Bělehradě, předseda skupštiny opštiny Zemun (v letech 1955 až 1958), mezi lety 1964 až 1974 pak zastával i pozici starosty v Bělehradě, kterým roku 1968 zmítaly studentské nepokoje. \n\nPešić patřil k významným bělehradským starostům. V době jeho mandátu byly postaveny mnohé významné objekty, jako třeba Terazijský tunel, Mostarská petlja, či most Gazela. Vybudovalo se také rozsáhlé sídliště Julino Brdo (1972), či mrakodrap Beograđanka. Rovněž se zahájila i diskuze o přestavbě železničního uzlu a možném budování metra. \n"}
{"id": "401859", "url": "https://cs.wikipedia.org/wiki?curid=401859", "title": "Abraze (geologie)", "text": "Abraze (geologie)\n\nAbraze je mechanické obrušování povrchu hornin třením a nárazy horninových částic, které se dostaly do pohybu vlněním vody nebo jsou unášeny tekoucí vodou, větrem nebo ledem. Činností vln vznikají abrazní terasy, abrazní plošiny a abrazní sruby. Taková abrazní terasa je tvořená skalním podkladem, někdy překrytým sedimenty. Při poklesu hladiny nebo zdvihu pevniny se plošina ocitá na souši a od vodní hladiny je oddělena pobřežním klifem (stupněm).\n\nPojem koraze se používá pro označení abraze způsobované činností větru. Vznikají tak typické geomorfologické formy jako hrance a skalní hřiby (ne všechny skalní hřiby však vznikají korazí). Korazí jsou dotvářeny i pouštní laky.\n\n\n\n"}
{"id": "401862", "url": "https://cs.wikipedia.org/wiki?curid=401862", "title": "Mike Richards", "text": "Mike Richards\n\nMichael „Mike“ Richards (* 11. února 1985, Kenora, Ontario) je kanadský hokejista a v současnosti je nechráněným volným hráčem.\n\nByl draftován v roce 2003 jako 1. volba Philadelphia Flyers a jako 23. celkově. Účastnil se mistrovství světa juniorů 2004 ve Finsku, kde reprezentoval Kanadu. V roce 2012 vyhrál svůj první Stanley Cup.\n\n\n"}
{"id": "401863", "url": "https://cs.wikipedia.org/wiki?curid=401863", "title": "Touha (muzikál)", "text": "Touha (muzikál)\n\nTouha je český muzikál Mirjam a Daniela Landových, který volně vychází z úspěšného filmového muzikálu Kvaska. Na rozdíl od filmu se na jeviště dostalo více tanečních scén. Premiéru měl muzikál v Divadle Kalich v roce 2008. Písničky z muzikálu vyšly v roce 2009 ve stejnojmenném albu „Touha“.\n\n\nBenedikt Berousek (zvaný Ben) uteče z vězení, aby se dostal na konkurz do muzikálu Můra a Motýl a získal si srdce hlavní herečky muzikálu Karin, která chodí s obchodníkem Oskarem. Ben si poradí s hraním (nakonec dostane hlavní roli), Karin odejde od Oskara a zamiluje se do Bena. Propustku z vězení mu zajistí Oskar díky domluvě s policisty, kteří Bena pronásledovali.\n"}
{"id": "401866", "url": "https://cs.wikipedia.org/wiki?curid=401866", "title": "Vela Luka", "text": "Vela Luka\n\nVela Luka ( \"Vallegrande\") je největší obec a opčina na ostrově Korčula. Žije zde 4 380 obyvatel. Leží na severozápadním pobřeží ostrova, jeho součástí je přístav a lázně.\n\nOblast byla pravděpodobně obydlena už v pravěku, obec existuje pod dnešním názvem od 15. století. Nad obcí se nachází velká prehistorická jeskyně (Vela Spila), ve které probíhají neustále archeologické vykopávky. Archeologické naleziště bylo nepřetržitě osídleno od konce starší doby kamenné, 15 000 let př. n. l. až do středověku. Byly zde nalezeny desetitisíce předmětů a dalších materiálních důkazů. Nalezené předměty jsou vystaveny v archeologické části Kulturního centra ve Vela Luce.\n\nV obci se v poslední době rozvíjí průmysl, jsou zde např. závody na zpracování ryb, vinné révy nebo oliv.\n"}
{"id": "401870", "url": "https://cs.wikipedia.org/wiki?curid=401870", "title": "Monazit-(La)", "text": "Monazit-(La)\n\nMonazit-(La) je fosforečnan vzácných zemin ze skupiny monazitu, chemický vzorec je (La,Ce,Nd)PO. Název pochází z řeckého „monazeis“, znamenající „být samotný, osamocený“, pro svoji vzácnost na prvních lokalitách, kde byl nalézán. Název byl uznán Mezinárodní mineralogickou asociací v roce 1966. \n\nMonazit je monoklinické soustavy = třída 2/m. Systematické zařazení podle Strunze je 8.AD.50. Typové lokality jsou masív Kounrad, region Balchaš, Džezkazganská oblast, Kazachstán, Mars Hill, Severní Karolína, USA.\n\nMonazit je hojným akcesorickým minerálem intruzívních hornin, zejména granitů, charnockitů a syenitických vyvřelin, dále v žilných aplitech a žulových pegmatitech, odkud pocházejí největší krystaly monazitu, místy na žilách s Sn-W mineralizací s greiseny. Vyskytuje se v sedimentárních horninách, akcesoricky v rulách či ftanitech. Nejčastější a praktickým významem největší jsou však aluviální ložiska, zejména mořská. \nTvoří tence až tlustě tabulkovité krystaly, též zrnité či celistvé agregáty. Krystaly jsou často zdvojčatělé podle {100}, obvykle však s nedokonale vyvinutými plochami. \nMonazit krystaluje v monoklinické soustavě, třída 2/m, grupa P 2/n. Rozměry buňky a=6,79, b=7,01, c=6,46, Z=4. \nTvrdost 5-5,5 (Mo), hustota 4,8-5,5 g/cm, průměrná 5,15. Štěpnost je dobrá podle {001}, nedokonalá dle {100}. Je slabě magnetický a radioaktivní. Lasturnatý, nepravidelný lom. Je křehký. \nBarvy je hnědé, žlutohnědé, žluté či růžové. Lesk skelný, pryskyřičný. Je průhledný až částečně průsvitný. Vryp je šedobílý, luminiscence chybí, pleochroismus nebyl pozorován či slabě žlutý až žlutozelený. Monazit je dvojosý, optický pozitivní, n=1,77-1,8, n=1,771-1,802, n=1,83-1,85, 2V=12°. \nPrůměrné chemické složení:\nDává reakci na PO, nesnadno rozložitelný v kyselinách. \ncheralit, monetit, xenotim-(Y), černovit-(Y), švenekit, ximengit, buchwaldit.\nV syenitech a karbonatitech s barytem, bastnäsitem-(Ce), se zirkonem, fergusonitem jako produkt albitizace žul, v pegmatitech se skorylem, xenotimem-(Y) a písekitem, minerály TR a radioaktivními minerály, s kasiteritem, wolframitem a molybdenitem na Sn-W žilách.\nNejdůležitější jsou aluviální ložiska, zejména mořská rýžoviska, dále ložiska v pegmatitech.\nRuda vzácných zemin.\n\n"}
{"id": "401871", "url": "https://cs.wikipedia.org/wiki?curid=401871", "title": "Arnold Sommerfeld", "text": "Arnold Sommerfeld\n\nArnold Johannes Wilhelm Sommerfeld (5. prosince 1868, Královec – 26. dubna 1951, Mnichov) byl německý teoretický fyzik, průkopník rozvoje atomové a kvantové fyziky. Sám také vychoval velké množství studentů pro další éru teoretické fyziky. V kvantové mechanice je důležitý jeho objev konstanty jemné struktury. 84krát byl nominován na Nobelovu cenu, ale nikdy ji nezískal.\n\nArnold Sommerfeld se narodil v rodině lékaře v Královci (něm. Königsberg , rus. Kaliningrad) ve východním Prusku. V letech 1886 - 1890 studoval matematiku na tamější Albertus-Universität, jednom z nejvýznamnějších vědeckých center Německa. V disertační práci se pod vedením Ferdinanda von Lindemanna věnoval rovnicím matematické fyziky. V r. 1892 složil zkoušky k vyučování matematiky na středních školách a nastoupil roční vojenskou službu.\n\nPo skončení vojenské služby nastoupil na univerzitu v Göttingenu, centru matematické vědy v Německu, kde se stal v r. 1894 asistentem Felixe Kleina, s nímž spolupracoval až do roku 1910. Pod vedením tohoto proslulého matematika habilitoval v r. 1895 s prací o matematické teorii difrakce (\"Mathematische Theorie der Diffraction\"). Společně napsali čtyřdílnou publikaci o teorii setrvačníků (\"Theorie des Kreisels).\" V r. 1897 se stal profesorem matematiky na Báňské univerzitě v Clausthalu , což mu přineslo existenční zajištění a umožnilo sňatek s Johannou Höpfnerovou, dcerou kurátora göttingenské univerzity. Během manželství se jim narodili tři synové a jedna dcera. Od roku 1900 působil jako mimořádný profesor na Vysoké škole technické v Cáchách (později RWTH Aachen University). V roce 1906 se stal profesorem na Ludwig-Maximilians-Universität v Mnichově, kde až do konce života přednášel teoretickou fyziku. Vedl desítky doktorských disertací, výsledky své vědecké práce obohatil celou řadu fyzikálních oborů. V letech 1942-51 pracoval na kompletaci svých přednášek, které byly zveřejněny v šestisvazkovém díle Přednášky z teoretické fyziky (\"Vorlesungen über theoretische Physik\") Kromě přednáškového pobytu v USA (1922-23) a cesty do Číny, Indie a Japonska v r. 1929 žil Arnold Sommerfeld stále v Mnichově. Zemřel v roce 1951 na následky zranění při dopravní nehodě.\n\nSommerfeld se v průběhu své akademické kariéry zabýval všemi problémy teoretické fyziky od turbulence kapalin až po teorii relativity, kvantovou teorii a fyziku tuhých těles. V letech 1899 až 1909 se zabýval především teorií rentgenového záření a dynamikou elektronů. Výrazně se podílel na rozvoji kvantové mechaniky, zejména v oblasti kvantové teorie stavby atomu (Bohrova-Sommerfeldova teorie). Tato práce byla završena v r. 1919, kdy Sommerfeld napsal kompendium atomové fyziky s názvem Stavba atomů a spektrální linie (\"Atombau und Spektrallinien\"), které se stalo \"biblí\" pro novou generaci atomových a kvantových fyziků. Sommerfeld se zabýval i Zeemanovým jevem, strukturou vodíkového spektra, zavedl konstantu jemné struktury a druhé kvantové číslo. Položil základy kvantové elektronové teorie kovů a v roce 1931 vypracoval teorii brzdného záření elektronů. \n\nArnold Sommerfeld obdržel mnoho čestných medailí a vyznamenání akademických institucí z celého světa. Byl laureátem medaile Maxe Plancka, Lorentzovy medaile, Oerstedovy medaile, členem evropských i amerických vědeckých společností, byl čestným doktorem univerzit v Rostocku, Cáchách, Kalkatě a Aténách.\n\nZa úspěchy, kterých dosáhl v kvantové teorii atomu, byl v letech 1917 až 1951 celkem 84krát nominován na Nobelovu cenu za fyziku. Nikdy ji však nezískal.\n"}
{"id": "401875", "url": "https://cs.wikipedia.org/wiki?curid=401875", "title": "Světový pohár v cyklokrosu 2008/2009", "text": "Světový pohár v cyklokrosu 2008/2009\n\nSvětový pohár v cyklokrosu 2008/2009 začal závodem v belgickém Kalmthoutu 19. října 2008 a skončil 25. ledna 2009 v italském Miláně.\n\n\n"}
{"id": "401876", "url": "https://cs.wikipedia.org/wiki?curid=401876", "title": "Edmund Landau", "text": "Edmund Landau\n\nEdmund Georg Hermann (Yehezkel) Landau (14. února 1877 – 19. února 1938) byl německý matematik, autor více než 250 článků týkajících se teorie čísel.\n\nLandau se narodil v Berlíně do bohaté židovské rodiny. Jeho otec Leopold byl gynekolog, matka Johanna Jacoby pocházela ze známé německé bankéřské rodiny. Landau studoval matematiku na berlínské Humboldtově universitě. Doktorát získal v roce 1899 a v roce 1901 se na universitě habilitoval.\n\nOd roku 1899 do roku 1909 Landau v Berlíně vyučoval a od roku 1909 do roku 1933, kdy ho vyhnali nacisté, též držel křeslo na Göttingenské universitě. Od té doby přednášel pouze mimo Německo.\n\nV roce 1909 Landau podal o mnoho jednodušší důkaz prvočíselné věty, než byl do té doby znám. V díle \"Handbuch der Lehre von der Verteilung der Primzahlen\", či jednoduše \"Handbuch\", podal systematické pojednání o analytické teorii čísel. Taktéž přispěl některými důležitými výsledky ke komplexní analýze.\n\nG. H. Hardy napsal, že nikdo nebyl do matematiky zaujat vášnivěji než právě Landau. To je jasně rozpoznatelné na jeho malé knize o axiomatických základech analýzy a dvou velmi důležitých knihách o teorii čísel.\n"}
{"id": "401878", "url": "https://cs.wikipedia.org/wiki?curid=401878", "title": "Kozohlůdky", "text": "Kozohlůdky\n\nPřírodní rezervace Kozohlůdky je přírodní rezervace přibližně 1 km severně od obce Borkovice v okrese Tábor. Rezervace se rozkládá na ploše 80,40 ha. Důvodem ochrany je ekosystém fauny a flóry nelesního společenstva, které vzniklo na místě ručně vytěženého rašeliniště.\n\nSpolu s další přírodní rezervací Borkovická blata tvoří společně větší celek nazývaný jednoduše „Borkovická blata“.\n\n"}
{"id": "401890", "url": "https://cs.wikipedia.org/wiki?curid=401890", "title": "Kirjat Ono", "text": "Kirjat Ono\n\nKirjat Ono (hebrejsky קִרְיַת אוֹנוֹ, v oficiálním přepisu do angličtiny Qiryat Ono, přepisováno též Kiryat Ono) je město v Izraeli v Telavivském distriktu. Starostou je Josi Nišri.\n\nLeží v nadmořské výšce 65 metrů cca 10 kilometrů východně od Tel Avivu v metropolitní oblasti Guš Dan, nedaleko od pobřeží Středozemního moře. Na východním okraji města teče drobné vádí Nachal Ono. Město se nachází v hustě osídlené oblasti, která je etnicky zcela židovská.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 4.\n\nKirjat Ono bylo založeno v roce 1939 jako venkovská osada s názvem Kfar Ono. Jméno odkazuje na biblické město \"Óno\" citované v 1.Knize kronik 8,12\n\nV roce 1950 byla v blízkosti vesnice založena ma'abara (tranzitní tábor pro nové židovské imigranty). V témže roce Kfar Ono spolu s dalšími osadami vytvořila Oblastní radu Ono. Už roce 1954 z ní ale vystoupila, protože rychle nabývala městského charakteru. Vesnice se zároveň přejmenovala na Kirjat Ono a získala status místní rady (malého města). Zároveň k ní byla připojena dosud samostatná vesnice Giv'at Beraha založená roku 1947. Zástavu doplnily nové obytné soubory \"Kir'on\", \"Rimon\" a \"Jaron\". V roce 1992 bylo Kirjat Ono povýšeno na město.\n\nPodle CBS se ve městě nachází 9 škol s celkem 3915 studenty. Ti jsou rozděleni do šesti základních škol (1883 žáků) a tří středních škol (2032 studentů). V roce 2001 bylo 60,6 % studentů dvanáctých ročníku připuštěno k maturitním zkouškám.\n\nVe městě se rovněž nachází soukromá vysoká škola Ono Academic College s 8500 studenty.\n\nPodle Centrálního statistického úřadu (CBS) bylo obyvatelstvo města výhradně židovské, bez významné arabské menšiny.\n\nPodle údajů z roku 2009 tvořili naprostou většinu obyvatel Židé - cca 30 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 31 000 osob). Jde o středně velkou obec městského typu s dlouhodobě mírně rostoucí populací. K 31. prosinci 2014 zde žilo 36 600 lidí.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "401893", "url": "https://cs.wikipedia.org/wiki?curid=401893", "title": "Jérémy Chardy", "text": "Jérémy Chardy\n\nJérémy Chardy (* 12. února 1987 Pau, Francie) je francouzský profesionální tenista, který na okruh ATP World Tour vstoupil v roce 2005. Ve své dosavadní kariéře vyhrál na okruhu ATP World Tour jeden singlový turnaj na antukovém turnaji v německém Stuttgartu 2009 a čtyři turnaje ve čtyřhře, když poprvé triumfoval společně s krajanem Marcem Gicquelem na turnaji v Brisbane 2010. Na challengerech ATP a okruhu Futures získal šest titulů ve dvouhře a dva ve čtyřhře.\n\nNa žebříčku ATP byl nejvýše ve dvouhře klasifikován v lednu 2013 na 25. místě a ve čtyřhře pak v září 2015 na 39. místě. Na juniorském kombinovaném žebříčku ITF byl nejvýše hodnocen v září 2005 na 3. místě. K roku 2015 ho trénoval bývalý švédský tenista Magnus Tideman.\n\nNa nejvyšší grandslamové úrovni se v mužské dvouhře nejdále probojoval do čtvrtfinále melbournského Australian Open 2013, kde ve třech setech nestačil na pozdějšího finalistu Brita Andyho Murrayho.\n\nVe Wimbledonu 2005 ovládl juniorku dvouhry, když dokázal ve dvou sadách přehrát Robina Haaseho z Nizozemska.\n\nVe francouzském daviscupovém týmu debutoval jako 22letý v roce 2009 barážovým utkáním o světovou skupinu proti Nizozemsku, když nastoupil do pátého singlového zápasu už za rozhodnutého stavu proti Jesse Huta Galungovi, kterého porazil ve dvou setech. Francie v sérii zvítězila 4:1 na zápasy. Do roku 2017 v soutěži nastoupil ke dvěma mezistátním utkáním s bilancí 3–0 ve dvouhře a 0–0 ve čtyřhře.\n\n"}
{"id": "401895", "url": "https://cs.wikipedia.org/wiki?curid=401895", "title": "Pavel Váně", "text": "Pavel Váně\n\nPavel Váně (* 23. února 1949 Velké Losiny) je český zpěvák, kytarista, skladatel, aranžér a hudební producent. Hrál ve skupinách Synkopy 61, Collegium Musicum, Atlantis, Progres 2, Bronz, Bowle a VKV a několika dalších doprovodných kapelách, jež doprovázely popové zpěváky.\n\nPavel Váně se narodil v roce 1949 ve Velkých Losinách. Dětství prožil v Karlových Varech, roku 1958 se jeho rodina přestěhovala do Brna, kde se již definitivně usídlila a s nímž je Pavel Váně ve své hudební kariéře pevně spjat.\n\nJeho první rockovou kapelou se stala amatérská formace Beatmongers (v letech 1963 a 1964), v roce 1965 hrál ve skupině Fellows (zde původně na baskytaru). V repertoáru kapela měla převzaté písničky (od The Rolling Stones nebo The Kinks), postupně zkoušela ale i vlastní tvorbu. Váněho první profesionální skupinou se staly Synkopy 61, kam přišel v roce 1966 jako náhrada za Pavla Pokorného, který musel jít na vojnu.\n\nSynkopy byly celorepublikově úspěšné, vyhrály několik soutěží (Brněnská beatová liga, 1. Beatfestival v Praze, Jazzuniverziáda v Českých Budějovicích) a velmi populární se stala píseň „Válka je vůl“, ve které Váně působil jako hlavní zpěvák. V roce 1968 se ale z vojny vrátil Pavel Pokorný a Váně tak ze Synkop odešel.\n\nJeště tentýž rok se spojil s bubeníkem Zdeňkem Klukou, který hrál ve skupině Atlantis, a společně s různými dalšími hudebníky zkoušeli hrát. Přibrali k sobě především klávesistu Jana Sochora, Váněho kamaráda z dětství, a na podzim i Emanuela Sideridise, baskytaristu řeckého původu, čímž v říjnu 1968 vznikla skupina The Progress Organization (později Progres 2). Koncertní premiéra této kapely se uskutečnila 3. dubna 1969 v divadle Reduta, a již na čtvrtém vystoupení hráli The Progress Organization na zimním stadionu Za Lužánkami společně s kapelami The Blue Effect a Synkopy 61 s americkou skupinou The Beach Boys (19. června 1969). Při demonstraci 21. srpna 1969 byl zadržen Veřejnou bezpečností a po několika týdnech strávených ve vazební věznici v Bohunicích byl propuštěn.\n\nThe Progress Organization odehráli celkem 44 koncertů, vyhráli např. beatový festival v Táboře, ale v roce 1970 kapela kvůli počínající normalizaci ukončila činnost; první album \"Barnodaj\" nahrané v lednu 1971 je tak jakýsi „pohrobek“.\n\nPo rozpadu The Progress Organization přijal Váně nabídku Fedora Freša na post kytaristy ve slovenské kapele Collegium Musicum. Již v roce 1971 z této skupiny odešel a vrátil se z Bratislavy zpět do Brna.\n\nV roce 1971 byla skupina The Progress Organization na několik koncertů obnovena.\n\nPo návratu ze Slovenska hrál Váně krátký čas na baskytaru ve skupině Atlantis, která v té době vystupovala v pražském divadle Rokoko. Následně se stal členem Skupiny Aleše Sigmunda, která doprovázela pěvecké duo Martha a Tena a kde se setkal s bývalým spoluhráčem Emanuelem Sideridisem. Ten se ale ještě v první polovině 70. let 20. století odstěhoval s rodinou zpět do Řecka. Od března 1974 byl Váně členem Skupiny Jana Sochora, která doprovázela zpěváka Boba Frídla. Zde se setkal s ostatními bývalými členy The Progress Organization – Klukou a Sochorem, novou postavou zde byl Pavel Pelc, pozdější dlouholetý člen Progres 2.\n\nDíky producentovi Hynku Žalčíkovi začalo v roce 1976 vznikat druhé album tehdy neexistujících Progres. Čtveřice Váně – Pelc – Sochor – Kluka se sešla v roce 1977 ve studiu a pod hlavičkou skupiny Barnodaj nahrála album \"Mauglí\". To již ale byla kapela nesoucí název Progres 2 obnovena, doplněna o nové hráče a společně s dalšími brněnskými umělci chystala rozsáhlý audiovizuální projekt, rockovou operu \"Dialog s vesmírem\" (premiéra v únoru 1978), se kterou skupina následně koncertovala do roku 1980.\n\nPo ukončení koncertních vystoupení s \"Dialogem s vesmírem\" nastaly ve skupině diskuse o dalším projektu, ve kterých se Váně nepohodl s bubeníkem a kapelníkem Zdeňkem Klukou a z Progres 2 odešel. V roce 1981 založil vlastní skupinu Bronz, která byla v brněnském prostředí poměrně úspěšná. V březnu 1983 ale v časopisu \"Tribuna\" vyšel článek „Nová vlna se starým obsahem“, po kterém bylo několik v článku vyjmenovaných kapel včetně Bronzu zakázáno. Skupině nepomohla ani výměna některých hudebníků či změna názvu na Pavel Váně se skupinou, Bronz koncertoval ještě v roce 1984, poté ale definitivně zanikl. Teprve až dodatečně natočil Váně ve svém domácím studiu s pomocí bývalých členů Bronzu a dalších hostů desku \"Zimní království\", která vyšla v roce 1986, kdy již skupina několik let neexistovala. Kromě Bronzu hrál Váně v první polovině 80. let nepravidelně i s akustickou folkovou/folk rockovou skupinou VKV (Váně – Kopřiva – Vondrák). Po dvou letech, v roce 1983 se ale VKV rozpadlo a každý z členů se začal plně věnovat svým aktivitám.\n\nV roce 1985 se Váně dal opět dohromady s Jiřím Vondrákem (VKV) a Richardem Laškem (Bronz) a vytvořili folkrockové hudební trio Vondrák a spol., později nazývané Vondrák–Váně–Lašek a v roce 1987 přejmenované na Bowle. Bowle fungovala do roku 1995, v roce 1992 vydala jediné album \"Live\" nahrané na koncertech po celé Evropě.\n\nVe druhé polovině 80. let hrál Váně na dvou výročních turné: v roce 1986 se Synkopami a o dva roky později s Progres (se všemi dosavadními sestavami).\n\nNa začátku 90. let hrál Váně s ostatními členy skupiny Progres 2, jež mezitím zanikla, na koncertech série Comeback (Praha, Brno, Bratislava), a v roce 1992 ji definitivně obnovil. Skupina od té doby stále živě vystupuje, Pavel Váně v ní působí jako kapelník.\n\nV roce 2005 uspořádal Pavel Váně společně s Oldřichem Veselým menší turné po USA, předtím sám měsíc hrál po klubech v jižní Africe.\n\nV prvním desetiletí 21. století byla obnovena skupina VKV, se kterou Váně příležitostně koncertuje (vydali i album), a rovněž i kapela Bronz (v roce 2008).\n\nSám Váně se výraznou měrou podílel i na dvojkoncertu ke 40. výročí založení The Progress Organization v říjnu 2008, kde vystoupili téměř všichni hudebníci, kteří touto kapelou pod několika různými názvy prošli. V roce 2018 vydali Progres 2 album \"Tulák po hvězdách\".\n\n\n\n\n\n\"(není kompletní)\"\n\n\n\n\n\n\n"}
{"id": "401896", "url": "https://cs.wikipedia.org/wiki?curid=401896", "title": "Ozbrojené síly Slovenské republiky", "text": "Ozbrojené síly Slovenské republiky\n\nOzbrojené síly Slovenské republiky, v období 1993–2002 Armáda Slovenské republiky, je název vojenských sil Slovenska. Tyto síly se dále oficiálně člení na Pozemní síly, Vzdušné síly a Síly výcviku a podpory.\n\nZáklady vzniku ozbrojených sil Slovenské republiky jsou zakotvené v Čl. 25 Ústavy Slovenské republiky. Tento článek deklaruje, že „Obrana Slovenské republiky je povinností a ctí každého občana. Zákon ustanoví rozsah branné povinnosti. Nikoho nelze nutit, aby vykonával vojenskou službu, jestliže je to v rozporu s jeho svědomím nebo náboženským vyznáním. Podrobnosti ustanoví zákon.“.\n\nNárodní rada Slovenské republiky až 16. prosince 1992 položila základ pro vytvoření a existenci vlastní samostatné armády zákonem č.3/1993 Z.z. o zřízení Armády Slovenské republiky, který nabyl účinnosti 1. ledna 1993.\n\nArmáda od té doby plnila i úlohy v rámci mírových sil OSN. Armádu tvořily jednotlivé druhy vojsk, Vojenskou policii, Vojenské zpravodajství, vojenské správy, úřady ministerstva obrany, vojenské soudy a prokuratura. Hlavní druhy armádních vojsk bylo pozemní vojsko, letectvo a protivzdušná obrana. Velícím orgánem bylo až do 25. srpna 1994 Velitelství armády Slovenské republiky. Velitelem Armády Slovenské republiky byl jmenován generálporučík Ing. Július Humaj.\n\nVelitelství Armády Slovenské republiky bylo 25. srpna 1994 přetvořeno na Generální štáb Ozbrojených sil Slovenské republiky. Po dobu jeho existence mu veleli:\n\n\nNárodní rada Slovenské republiky 23. května 2002 schválila zákon č.321/2002 Z.z o ozbrojených silách Slovenské republiky s účinností od 1. července 2002. Tímto dnem vznikly Ozbrojené síly Slovenské republiky. Vytvořeny byly pro zachování míru a bezpečnosti Slovenské republiky a k plnění závazků vyplývajících z mezinárodních smluv, kterými je Slovenská republika vázaná.\n\nVe funkci náčelníka generálního štábu působil generál Ing. Milan Cerovský. V současnosti tuto funkci vykonává generál Ing. Peter Vojtek.\n\nZákladní složky ozbrojených sil tvoří pozemní síly, vzdušné síly a síly výcviku a podpory. Organizačně se ozbrojené síly člení na svazky, útvary, jednotky, úřady a zařazení. Ozbrojené síly jsou rozhodujícím výkonným prvkem systému obrany republiky. Jejich hlavní úlohou je zajišťovat bezpečnost státu před venkovním napadnutím a plnění závazků vyplývajících z mezinárodních smluv.\n\nOzbrojené síly se také podílejí na zachovávání veřejného pořádku a bezpečnosti státu, jeho svrchovanosti, územní celistvosti a nedotknutelnosti státních hranic. Zákon přesně specifikuje použití ozbrojených sil v čase míru, války, válečného stavu, výjimečného stavu a stavu nouze.\n\nZásadní změny při výstavbě ozbrojených sil se udály 1. ledna 1998 zrušením výrazu „voják z povolání“ a nahrazením výrazem „profesionální voják“ zákonem č. 370/1997 Z.z. o vojenské službě. V době platnosti tohoto zákona vstoupilo Slovensko 29. března 2004 do NATO. Legislativní podmínky pro přechod na plně profesionální armádu vytvořil zákon č.346/2005 Z.z. o státní službě profesionálních vojáků ozbrojených sil SR. Základní vojenská služba na Slovensku zanikla 1. ledna 2006.\n\nOzbrojené síly Slovenské republiky mají vlastní policejní a soudní složky. V čase ohrožení republiky jiných státem či zahraniční organizací (terorismus), je jediná oprávněná zasáhnout po schválení vlády či prezidenta SR. Mají vlastní strukturu, řídí se pro ni zvlášť vytvořenými zákony. Hlavní řídící složkou OSSR je Generální štáb.\n\nMohou být nasazeny i při likvidací nebezpečných situací (povodně, zemětřesení, požáry…), či při záchraně nebo ochraně majetku a osob při těchto situacích.\n\nMezi zvláštní jednotky ozbrojených sil patří čestná stráž prezidenta Slovenské republiky.\n\nOzbrojené síly řídí vláda a ministerstvo obrany a velí jim prezident Slovenské republiky, náčelník generálního štábu a ostatní ustanovení velitelé. Velení ozbrojených složek odborně, organizačně a technicky zabezpečuje generální štáb v čele s náčelníkem generálního štábu.\n\nVláda SR při řízení ozbrojených sil schvaluje základní koncepci pro jejich rozvoj, použití, rozhoduje o umístění, svazcích, útvarech, úřadech a zařízení, o počtech hlavních druhů vojenských zbraní, systémů a techniky a o použití vojáků.\n\nMinisterstvo obrany při řízení ozbrojených sil zpracovává základní koncepční dokumenty, zpracovává plány jejich použití, navrhuje počty techniky a osob, zodpovídá za zásobování, přípravu a řízení mobilizace a vykonává vnitřní kontrolu v ozbrojených silách.\n\nO vyslání OSSR mimo státní území rozhodují příslušné ústavní orgány. Souhlas s vysláním mimo území Slovenska se od profesionálního vojáka nevyžaduje. Ozbrojené síly jsou financovány ze státního rozpočtu. Majetek státu užívaný OSSR spravuje ministerstvo obrany. Stát před soudy ve věcech ozbrojených sil zastupuje ministerstvo obrany.\n\n\n\n\n\ngenerálmajor Ing. Ján Ďurove\ngenerálmajor Ing. Leopold Bilčík, generálmajor Ing. Emil Vestenický, generálmajor Ing. Rudolf Žídek\ngenerálmajor Ing. František Blanárik,\ngenerálmajor Ing. Milana Cerovský,\ngenerálmajor Ing. Ján Čmilanský,\ngenerálmajor Ing. Ľudovít Gál,\ngenerálmajor Ing. Milan Podhoráni,\ngenerálmajor Ing. Jozef Pivarči,\ngenerálmajor Ing. Milan Stráňava,\ngenerálmajor JUDr. Ján Vida\ngenerálmajor Ing. František Butko,\ngenerálmajor Ing. Gašpar Hozman,\ngenerálmajor Ing. Marián Mikluš,\ngenerálmajor Ing. Oto Nečas,\ngenerálmajor JUDr. Ondrej Samaš,\ngenerálmajor JUDr. Alojz Siro\ngenerálmajor Ing. Jozef Blizman,\ngenerálmajor Ing. Peter Bučko,\ngenerálmajor MUDr. Igor Čombor,\ngenerálmajor Ing. Jozef Kováčik,\ngenerálmajor Ing. Jozef Zadžora\ngenerálmajor Ing. Ľubomír Bulík, CSc.,\ngenerálmajor Ing. Jozef Dunaj,\ngenerálmajor Ing. Dušan Humený,\ngenerálmajor Ing. Peter Novotňák\nbrigádny generál Ing. Ján Kačmár,\nbrigádny generál Ing. Milan Maxim,\nbrigádny generál Ing. Vladimír Púčik\nbrigádny generál Ing. Peter Gajdoš,\nbrigádny generál Ing. Ľubomír Háberl,\nbrigádny generál Ing. Miroslav Kováč,\nbrigádny generál Ing. Jozef Krakovský,\nbrigádny generál Ing. Jaroslav Kuča,\nbrigádny generál Ing. Mikuláš Regula,\nbrigádny generál Ing. Jaroslav Vývlek\nbrigádny generál doc. Ing. František Bartko, CSc.\nbrigádny generál Ing. Juraj Baránek,\nbrigádny generál Ing. Miroslav Kocián,\nbrigádny generál Ing. Vendelín Leitner,\nbrigádny generál Ing. Stanislav Petrenec\nbrigádny generál MUDr. Pavol Maslík, PhD.,\nbrigádny generál Ing. Štefan Mečár,\nbrigádny generál Ing. Jaroslav Muríň,\nbrigádny generál Ing. Ján Salaganič,\nbrigádny generál Ing. Peter Vojtek\nbrigádny generál Ing. Milan Čelko, MSc.,\nbrigádny generál Ing. Ondřej Novosad,\nbrigádny generál RSDr. Jozef Viktorín,\nbrigádny generál Ing. Marián Áč, PhD.,\nbrigádny generál Ing. Ivan Hirka,\nbrigádny generál doc. Ing. Miroslav Kelemen, PhD.,\nbrigádny generál Ing. Juraj Krištofovič,\nbrigádny generál Ing. Ľubomír Svoboda,\n\n\n"}
{"id": "401897", "url": "https://cs.wikipedia.org/wiki?curid=401897", "title": "Azor", "text": "Azor\n\nAzor (hebrejsky אָזוֹר, v oficiálním přepisu do angličtiny Azor je místní rada (malé město) v Telavivském distriktu v Izraeli. Starostou je Arje Pechter.\n\nLeží v jižní části pobřežní planině v nadmořské výšce 23 metrů, jihovýchodně od Tel Avivu v metropolitní oblasti Guš Dan. Na jihozápadě s ním sousedí město Cholon. Na sever a severovýchod od města se nachází údolí potoka Nachal Ajalon, které představuje jediný výraznější zbytek volné krajiny v jinak zcela souvisle zastavěném území této části aglomerace Tel Avivu. Při tomto toku sde zde tyčí umělý pahorek bývalé skládky Chirija.\n\nMěsto se nachází v hustě osídlené oblasti, která je etnicky zcela židovská. Jižně od města je souvisle zastavěná plocha aglomerace Tel Avivu předělena údolím řeky Jarkon.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 44 a dálnice číslo 1.\n\nAzor byl založen roku 1948. Leží na původní trase hlavní silnice spojující Tel Aviv a Jeruzalém. Ve starověku tu stálo město Azur, jehož jméno pak ve středověku zachovala arabská vesnice Jazur, která byla vysídlena během války za nezávislost roku 1948, kdy byla místem těžkých bojů. Název staršího osídlení vede k tomu, že město bývá někdy chybně označováno jako \"Azur\".\n\nV roce 1951 byla obec povýšena na místní radu. Mezi historické památky v okolí patří synagoga z byzantského období, a několik tisíc let (nejspíš ale 1500) stará smokvoň a dělo z války za nezávislost a památník padlým izraelským vojákům z této války.\n\nPodle údajů z roku 2009 tvořili naprostou většinu obyvatel Židé – cca 10 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 900 osob).\n\nJde o středně velkou obec městského typu s dlouhodobě mírně rostoucí populací. K 31. prosinci 2017 zde žilo 12 700 lidí.\n\n\"* údaje od roku 2011 zaokrouhleny na stovky\"\n\n"}
{"id": "401898", "url": "https://cs.wikipedia.org/wiki?curid=401898", "title": "Bitva na řece Monocacy", "text": "Bitva na řece Monocacy\n\nBitva na řece Monocacy bylo střetnutí Americké občanské války, v němž konfederační síly generála Earlyho porazily podstatně slabší jednotky generála Wallaceho. Bylo to však velmi problematické vítězství, neboť celodenní bitva připravila konfederační síly o možnost zaútočit na v tu dobu prakticky nechráněný Washington D.C.. Jelikož boj na zdrženou byl jediným cílem seveřanské strany, je možné bitvu stejně dobře hodnotit jako vítězství Unie. Na místě později vznikl \"Monocacy National Battlefield\".\n"}
{"id": "401899", "url": "https://cs.wikipedia.org/wiki?curid=401899", "title": "Dichlorisokyanurát sodný", "text": "Dichlorisokyanurát sodný\n\nDichlorisokyanurát sodný je sloučenina používaná jako stabilní zdroj chloru v dezinfekčních přípravcích, biocidech, průmyslových deodorantech a čisticích prostředcích.\n\nV malých dávkách se používá v přípravcích pro desinfekci vody (v československé a české armádě je znám ve formě tabletek pro desinfekci vody pod názvem Dikacid, obsah 14 mg/l aktivního chlóru; dnes se pro armádu ČR a SR vyrábí pod názvem AQUASTERIL 2 EXTREME, který obsahuje i dechlorační složku a je testován do všech klimatických podmínek, obsahuje cca 50 mg/l aktivního chlóru). Je účinnější než dříve používané halazonové dezinficiens (Pantocid). Někdy se po dezinfekci vody provádí její dechlorace kyselinou askorbovou, aby se odstranil zápach chloru.\n\nDichlorisokyanurát sodný je sodnou solí kyseliny dichlorisokyanurové, jedná se o heterocyklickou sloučeninu odvozenou od triazinu. Je to bílá pevná látka, mající podobu krystalických granulí, prášku nebo tablet. Výrobky obsahující dichlorisokyanurát sodný mohou obsahovat také kyselinu kyanurovou.\n\nDichlorisokyanurát sodný reaguje s vodou, močovinou, amoniakem, redukčními činidly a silnými zásadami. Při reakci vznikají toxické výpary, včetně plynného chloru.\n\nPři manipulaci s dichlorisokyanurátem sodným by měla zajištěna náležitá ventilace nebo použití dýchacího přístroje. Vhodné je též použití ochranných brýlí a ochranného oděvu. K příznakům otravy patří kašel, bolesti v krku, zarudnutí kůže nebo okolí očí, poleptání, bolest a/nebo ztráta zraku. Opakovaná nebo dlouhodobá expozice může vyvolat dermatitidu. Při požití je nezbytné vypláchnout ústa vodou a vyhledat lékařskou pomoc. Nevyvolávat zvracení. Při hašení požáru lze nádoby s dichlorisokyanurátem sodným ochlazovat rozstřikovanou vodou, za podmínky, že se látka nedostane s vodou do kontaktu. Uniklý dichlorisokyanurát sodný by neměl být splachován do kanalizace.\n\n"}
{"id": "401900", "url": "https://cs.wikipedia.org/wiki?curid=401900", "title": "Paul Thümmel", "text": "Paul Thümmel\n\nPaul Thümmel (15. ledna 1902 Neuhausen – 20. dubna 1945 Terezín) (krycí jména: \"Karl\", \"Jochen\", \"Breitner\", \"Voral\", \"Franta\", \"René\", \"Dr. Holm\", \"Dr. Steinberg\", \"Eva\", \"Bär\", \"Raab\", \"Wedel\", \"František\") byl příslušník NSDAP, vysoký důstojník německé zpravodajské služby Abwehru a dvojitý, nejvýznamnější agent československé vojenské zpravodajské služby s krycím jménem A-54.\n\nNarodil se v německém Neuhausenu, v Sasku. Zde se vyučil pekařem a cukrářem. Zde také v roce 1927 spoluzakládal místní skupinu NSDAP a později se stal nositelem zlatého odznaku strany (č. 61574) čímž se zařadil mezi osvědčené straníky.\n\nV zimě 1933 až 1934 ukončil svou pekařskou živnost. V té době (od května 1933) začal pracovat pro Abwehr Drážďany na pozici \"Hlavního důvěrníka\" (\"Hauptvertrauensmann\") řídící \"Abwehrstelle IV\". V československém pohraničí začal mezi sudetskými Němci budovat agenturní síť spolupracovníků.\n\nByl dvakrát ženatý; nejdříve s Gertrudou Kirschnerovou (s ní měl dceru Hannu) a později s Elsou Jansenovou. V období protektorátu byl, podle zpráv odboje, milencem Lídy Baarové.\n\nPrvní kontakty s československými zpravodajskými službami měl v roce 1932, kdy se nabídl pro placenou spolupráci zpravodajskému důstojníkovi 1. čs. divize. Od té doby zároveň budoval agenturní síť Abwehru na území Československa (tzv. \"krátkou agenturní síť\") a organizoval akce s cílem proniknout do struktury druhého odd. HŠ či unést důstojníka čs. zpravodajské služby. Při této činnosti byl na československém území poprvé sledován. Od roku 1933 byl zanesen do evidence druhého oddělení hlavního štábu.\n\nV únoru 1936 dodal první zprávu, poté co František Moravec, přednosta pátrací sekce 2. oddělení HŠ potvrdil zájem o Thümmelem nabídnutou spolupráci. Jednalo se o několik nepříliš zajímavých informací. Další materiál byl československým zpravodajcům předán osobně při schůzce 6. dubna 1936 poblíž Vejprt. Tam dodal materiál o organizaci tzv. \"krátkých\" (pohraničních) a \"dlouhých\" (mobilizačních) sítích agentů Abwehru v ČSR a materiály o organizaci Abwehru a gestapa v Drážďanech. Zároveň upozornil na agenta Abwehru umístěného na ministerstvu národní obrany v Praze (později bylo zjištěno, že tento agent je již čtvrt roku ve vězení). I další jména agentů Abwehru, dodaná Thümmelem později, se ukázala jako chybná.\n\nPři jedné ze svých návštěv v ČSR podepsal 14. července 1937 písemný závazek spolupráce. Svou činnost prováděl pro peníze. V té době vedl kontrašpionáž v oddělení III. F Abwehru.\n\nV březnu 1938 předal další informace: jména agentů, místa mrtvých schránek atd. Jak se ukázalo, šlo opět o směsici pravdy a výmyslů. Navíc neinformoval ani o chystaném obsazení Rakouska. Další informace dodané v polovině srpna 1938 se ukázaly jako chybné (např. plánovaný směr německého útoku proti Československu).\n27. září 1938, po Mnichovské dohodě poslal vzkaz, kterým svou spolupráci ukončil. Vzápětí se jméno P. Thümmella objevilo na seznamu vyznamenaných za činnost proti ČSR. Ozval se až v únoru roku 1939, kdy varoval před obsazením Československa 15. března a umožnil únik československých zpravodajců pod vedením plk. Moravce do exilu.\n\nPo okupaci Československa a vyhlášení protektorátu začal pracovat v pražské úřadovně Abwehru v oddělení kontrašpionáže. Díky svým možnostem výjezdů za hranice (do Nizozemí či Jugoslávie) znovu navázal styk s Moravcovou zpravodajskou skupinou působící v londýnském exilu a předával informace o činnosti Abwehru, chystaných plánech na obsazení Polska a jednání Německa se Sovětským svazem. Později předával rozporné informace o chystaném útoku proti Francii a o tajné zbrani, jež byla později známá jako V-1. Ze své funkce se ale aktivně podílel na likvidaci československého odboje a exilu předával dezinformace (např. o zradě některých bývalých důstojníků). O této činnosti neměli zpravodajci v exilu ani tušení.\nV roce 1940 se mu možnosti, jak předávat zprávy, zúžily, a proto Moravec rozhodl o zapojení odbojových organizací na území protektorátu a využití jejich vysílaček. Navázal spojení se skupinou známou jako Tři králové, což byl krycí název daný gestapem zpravodajsko-sabotážní skupině z Obrany národa. Prostřednictvím jejich radiového spojení předával informace o chystané invazi do Anglie. Tyto informace se ukázaly ale příliš všeobecné. Později bylo zjištěno, že zapadaly do německé dezinformační kampaně, která měla Západ udržovat v omylu, že se stále počítá s invazí na britské ostrovy. Zároveň ale předal informace, které se ukázaly být pravdivé (německý záměr obsadit Island či zahájení německé zpravodajské činnosti proti SSSR, zakázané po podepsání německo-sovětské smlouvy). Na druhou stranu ale své kontakty s odbojem využíval pro svůj profesní postup; začátkem roku 1941 např. získal Abwehr důležitý materiál o československému odboji, když prozradil důležitého kurýra, o jehož totožnosti se dozvěděl z řad odboje. Od začátku roku 1940 začalo gestapo podezřívat pražskou úřadovnu Abwehru, že se zde nachází zrádce. Chyběly ale důkazy.\n\nSvé kontakty na odboj ohlásil nadřízeným a byl pověřen sestavením sledovací skupiny (tzv. \"Hauskapelle\"), která se zaměřila právě na \"Tři krále\". Jejich totožnost úmyslně neodhalil (aby se nepřipravil o zdroj příjmů a důvěru londýnského exilu), ale informace získané ze styku s těmito odbojáři využíval ve prospěch sledovací skupiny (např. odhalení informátorů skupiny ÚVOD). Naproti tomu předal exilové vládě do Londýna pravdivou zprávu o agentovi Abwehru uvnitř čsl. zpravodajské skupiny v Istanbulu.\n\nZačátkem října 1941 zlikvidovalo gestapo vysílačku \"Sparta I.\" pracující pro odboj. Na místě nalezli množství zpráv. V Abwehru po prostudování zjistili, že jejich autorem může být pouze P. Thümmel.\n\nPoprvé byl gestapem zatčen 19. října 1941. Vyšetřovatelé ale neměli žádné přímé důkazy (navíc se jednalo o zasloužilého člena NSDAP a Himmlerova přítele), a proto zadrženého 25. listopadu propustili. Přestože byl gestapem sledován, dokázal jeho agenty setřást a sejít se s Morávkem. Podruhé byl zatčen 22. února 1942 a po dvou dnech se přiznal ke spolupráci s československou zpravodajskou službou. Zároveň ale tvrdil, že takovou činnost měl v rámci zpravodajské hry Abwehru tzv. v popisu práce. Při konfrontaci byl ale poznán bývalými československými zpravodajci. Gestapo se také neúspěšně pokoušelo získat usvědčující materiály i od pražského Abwehru. 2. března 1942 byl proto propuštěn podruhé, tentokrát jako návnada. Znovu se setkal s Morávkem a domluvil si s ním další schůzku, při které ho chtěl předat i s celou sítí gestapu (doufal ale, že Morávek, který jej znal osobně, se při zatýkání bude bránit a zemře). Schůzka se nezdařila a 21. března byl znovu zatčen (Morávek zahynul při přestřelce, ke které došlo po německém omylu při jeho zatýkání).\n\nNejprve byl umístěn v pankrácké věznici pod falešným jménem Peter Toman. Vyšetřování i věznění bylo prováděno v utajení (utajeně byl např. vyloučen z NSDAP), neboť Němci nechtěli přiznat, že jeden z významných členů Abwehru zradil.\n\nPři dalších výsleších se hájil, že veškeré informace, které československé zpravodajské službě předal, byly předány v rámci zpravodajské hry a sloužily k jejímu oklamání. Pro nacistické špičky se jeho případ stal nepříjemným. Stále nebylo jasné, jaký soud ho má soudit; jako příslušník Abwehru spadal pod vojenský soud, ale existovala obava, že by při soudním líčení mohly na povrch vyplout prohřešky mnoha vysokých důstojníků armády (neopatrné nakládání s důvěrnými informacemi, obchodování na černém trhu atd.).\n\nV roce 1944, po zrušení Abwehru a převzetí jejich archivů gestapem, byl zjištěn plný rozsah jeho zrady. Byl převezen do Terezína a zde bez soudu držen ve vazbě. Na jaře 1945 byla k jeho jménu připsána značka XYZ (tzn. \"zastřelit při přiblížení fronty\").\n\nDne 20. dubna 1945 bylo údajně opilými SS-many namátkou vybráno 40 vězňů (Paul Thümmel byl mezi nimi), kteří pak byli na nádvoří v Terezíně popraveni zastřelením. Když ho vyváděli z cely na nádvoří, kde čekala popravčí četa, požádal jednoho ze svých šťastnějších spoluvězňů, aby vyřídil plukovníkovi Moravcovi jeho srdečný pozdrav a předal mu tento vzkaz: „\"Bylo mi opravdovým potěšením spolupracovat s československou zpravodajskou službou. Lituji, že to muselo takhle skončit. Utěšuji se vědomím, že naše práce snad nebyla marná.\"“\n\nPodle názoru plukovníka Františka Moravce byl A-54 nejlepším vyzvědačem druhé světové války.\n\n\n"}
{"id": "401901", "url": "https://cs.wikipedia.org/wiki?curid=401901", "title": "Kfar Šmarjahu", "text": "Kfar Šmarjahu\n\nKfar Šmarjahu (hebrejsky כְּפַר שְׁמֵרְיָהוּ, v oficiálním přepisu do angličtiny Kefar Shemaryahu, přepisováno též Kfar Shmaryahu) je místní rada (malé město) v Telavivském distriktu v Izraeli. Starostou je Dror Aloni.\n\nLeží v jižní části Šaronské planiny v nadmořské výšce 30 metrů, zhruba 9 kilometrů severně od Tel Avivu a na severním okraji města Herzlija. Východně od obce protéká vádí Nachal Rišpon. Město je součástí metropolitní oblasti Guš Dan.\n\nNachází se nedaleko od pobřeží Středozemního moře, od kterého je odděleno čtvrtí \"Nof Jam\" příslušející k městu Herzlija. Je situován v hustě osídlené oblasti, která je etnicky zcela židovská. Severně od města souvisle zastavěná plocha aglomerace končí a následuje volnější krajina s rozptýleným venkovským osídlením.\n\nMěsto je na dopravní síť napojeno pomocí četných komunikací v rámci aglomerace Tel Avivu, zejména dálnice číslo 2. Po východním okraji obce vede železniční trať z Tel Avivu do Haify, která má ovšem stanici až v sousední Herzliji.\n\nMěsto bylo založeno v roce 1937 během páté aliji židovskými imigranty z Německa. Pojmenováno je podle Šmarjahu Levina, sionistického předáka, který působil v Rusku, Německu a USA.\n\nPůvodně šlo o zemědělskou osadu, ale v současné době jsou většina domů v Kfar Šmarjahu luxusní vily a obec má rezidenční charakter. V roce 1950 získala status místní rady.\n\nPodle údajů z roku 2014 tvořili naprostou většinu obyvatel Židé - cca 1 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1 900 osob).\n\nJde o menší obec předměstského typu s dlouhodobě stagnující populací. K 31. prosinci 2014 zde žilo 1864 lidí, během roku 2014 populace stoupla o 3,6 %.\n\n"}
{"id": "401902", "url": "https://cs.wikipedia.org/wiki?curid=401902", "title": "James Cerretani", "text": "James Cerretani\n\nJames Cerretani (* 2. října 1981 v Readingu, Massachusetts, USA) je americký profesionální tenista. \n\nVe své dosavadní kariéře vyhrál 2 turnaje ATP ve čtyřhře.\n\n\n"}
{"id": "401903", "url": "https://cs.wikipedia.org/wiki?curid=401903", "title": "Dobrou noc a hodně štěstí", "text": "Dobrou noc a hodně štěstí\n\nDobrou noc a hodně štěstí (v originále Good Night, and Good Luck) je černobílý americký film režiséra Georgeho Clooneyho z roku 2005. Je založený na skutečných událostech a zaobývá se situací v televizi CBS v 50. letech 20. století, době tzv. mccarthismu, tj. v době silného antikomunismu, v němž bylo mnoho Američanů stíháno za více či méně pravdivá obvinění ze spolupráce se Sovětským svazem a/nebo Komunistickou stranou USA. Konkrétně vypráví příběh investigativního publicistického pořadu See It Now a jeho tvůrců, Edwarda Roscoe Murrowa, Freda Friendlyho a Josepha Wershby. Název filmu je inspirován větou, kterou Edward R. Murrow opakoval vždy na konci pořadu - \"„Good night, and good luck“\", tedy česky \"„Dobrou noc a hodně štěstí“\". Snímek byl nominován na šest Oscarů, včetně Oscaru za nejlepší film, nezískal však ani jednoho, nicméně byl oceněn Americkým filmovým institutem jakožto jeden z deseti nejlepších filmů roku a dále Cenou Stanleyho Kramera.\n\nDo děje uvede diváky sám Edward Murrow, který má přednášku ke studentům žurnalistiky, kterým, aby demonstroval důležitost pravdivých médií, vypráví svůj příběh. Se svými kolegy, Fredem Friendlym a Josephem Wershbou, moderoval vždy v úterý večer publicistický pořad \"See It Now\". Nejprve obhajují poručíka Armády Spojených států amerických, Američana srbského původu, Milo Raduloviche, který byl, údajně protože četl srbský tisk, bez důkazů obviněn ze spolupráce s komunisty. Přestože vyšetřovatelé dospěli k názoru, že se obvinění nezakládá na pravdě, byl z armády vyhozen. Senátor za stát Wisconsin, Joseph McCarthy, který celou protikomunistickou kampaň podněcoval, proti Murrowovi vystoupí v televizi a nařkne ho z členství v levicové organizaci Průmysloví dělníci světa (\"Industrial Workers of the World\", zkráceně \"IWW\"), která byla v té době oficiálně prohlášena za záškodnickou. Takové nařčení bylo v této době vážné. Murrow se v dalším dílu nařčení brání. Poté brání Afroameričanku Annie Lee Moss, která je nařčena z předávání informací FBI Komunistické straně USA. Požaduje, aby proces probíhal podle ústavy. McCarthy opět útočí, nicméně Murrow a jeho kolegové vítězí - Radulovich je vzat zpět do armády a Moss osvobozena. Podle pozdějších výzkumů je velmi pravděpodobné, že byla opravdu nevinná. V senátu se naopak rozbíhá proces se samotným McCarthym. V roce 1954 je zbaven původních pravomocí. Jeden ze členů CBS, Don Hollenbeck, který je též nařčen ze sympatizováním s komunisty, spáchá sebevraždu (nadýchá se plynu z trouby). Pořad je přesunut na málo atraktivní čas, neděli odpoledne, a je rozhodnuto, že už se natočí jen pět dílů. Tím výklad Murrowa ke studentům končí.\n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "401910", "url": "https://cs.wikipedia.org/wiki?curid=401910", "title": "Dick Norman", "text": "Dick Norman\n\nDick Norman (* 1. března 1971 ve Waregemu, Belgie) je současný belgický profesionální tenista. Ve své dosavadní kariéře vyhrál 3 turnaje ATP World Tour ve čtyřhře.\n\nDick Norman se zúčastnil 6 zápasů v Davisově poháru za tým Belgie s bilancí 3:3 ve dvouhře a 2:2 ve čtyřhře.\n\n\n"}
{"id": "401911", "url": "https://cs.wikipedia.org/wiki?curid=401911", "title": "Dialog s vesmírem", "text": "Dialog s vesmírem\n\nDialog s vesmírem je třetí album brněnské rockové skupiny Progres 2, ale zároveň první, které kapela vydala pod tímto názvem (do roku 1977 používala jiné názvy). Deska, která je označena jako „průřez rockovou operou“, byla vydána v roce 1980 (viz 1980 v hudbě).\n\nPo natočení alba \"Mauglí\" se skupina, která tehdy používala název Barnodaj, rozhodla vytvořit audiovizuální projekt, při kterém by byly na koncertu promítány obrázky či různé předem natočené sekvence. Jejich manažer Oskar Man, který byl milovníkem sci-fi literatury, vytvořil příběh o člověku, který se snaží oprostit od materialistické společnosti na Zemi a který hledá únik v nekonečném vesmíru. Kapela s příběhem souhlasila, její členové napsali jednotlivé skladby, ke kterým poté dodal Man konkrétní texty.\n\nSkupina, nyní už používající název Progres 2 a doplněná o nové hudebníky – kytaristu Miloše Morávka a klávesistu Karla Horkého, dále na koncertním provedení spolupracovala s tehdejšími významnými brněnskými umělci (režisér Peter Scherhaufer, výtvarníci Boris Mysliveček a Václav Houf, fotograf Jef Kratochvil, zvukař Pavel Skyba a další). Zrodilo se tak rozsáhlé audiovizuální dílo, první rocková opera v Československu.\n\nPremiéra koncertního provedení se konala 27. února 1978 v brněnském Divadle na Výstavišti, skupina poté s projektem objela celou Československou republiku a do roku 1980 uspořádala 350 repríz. Na podzim 1979 ale z Progres 2 odešel kvůli vysokoškolskému studiu Karel Horký (na studiové nahrávce z přelomu let 1979 a 1980 se ale podílel), důležité klávesové party na koncertech převzal baskytarista Pavel Pelc. Teprve v roce 1980 vyšlo album \"Dialog s vesmírem\", projekt ale nebyl natočen celý, deska byla označena jako „průřez rockovou operou“. V témže roce také vyšlo SP i EP, které desku doplňuje, nicméně i tak některé skladby z koncertního provedení \"Dialogu s vesmírem\" nevyšly vůbec.\n\nNa albu \"Dialog s vesmírem\" se nachází celkem osm skladeb. Prvních šest tvoří souvislou úvodní část projektu (první je zcela instrumentální), zbylé dvě se původně nacházely ve druhé polovině rockové opery. Některé texty byly pro tehdejší režim problematické (ačkoliv texty na koncertech byly bez jakýchkoliv úprav): ve skladbě „Planeta Hieronyma Bosche II“ se původně zpívalo o heroinu (\"Nám vládne král, má jméno Heroin\") a i když text před touto drogou spíše varoval, musela být studiová verze upravena – kapela z textu proto vypustila souhlásky, takže je tvořen jenom samohláskami a jedná se tak o nesrozumitelné mumlání. Druhý problém nastal u písně „Moře suchou nohou přešel jsem“ pojednávající o křesťanské tematice. K ní musel zcela nový text napsat Vladimír Čort a skladba byla přejmenována na „Tisíce mých očí“.\n\n\"Dialog s vesmírem\" vyšel na LP v roce 1980 u vydavatelství Panton. Jediná reedice na CD byla vydána v roce 1999 u Sony Music/Bonton s několika doplněnými skladbami (jsou seřazeny podle jevištního zpracování) a bonusy.\n\nDalší části \"Dialogu s vesmírem\" vyšly v roce 1978 jako B strana singlu „Roentgen 19'30“ a v roce 1980 jako singl „Píseň o jablku“ a EP \"Dialog s vesmírem\".\n\nV roce 1993 vyšel koncertní záznam celého projektu, natočený v roce 1978, pod názvem \"Dialog s vesmírem /live/\" (též reedice 2006).\n\nRoku 2010 byla vydána dvojdisková kompilace \"Dialog s vesmírem /studio & live/\" obsahující veškeré studiové nahrávky i živou verzi.\n\nNa běžných koncertech v současnosti (po roce 2000) hraje skupina též úvodní část \"Dialogu s vesmírem\", jedná se o souvislý blok skladeb od intra „V zajetí počítačů“ po „Planetu Hieronyma Bosche II“, tedy zhruba jednu třetinu původního koncertního představení.\n\nNa Žatecké dočesné konané dne 2. září 2011 poprvé odehráli Progres 2 v současné soustavě shodnou část \"Dialogu s vesmírem\", navíc s dechovou sekcí a původní vizuální projekcí, kterou využívala skupina na přelomu 70. a 80. let 20. století. Další podobný koncert (nazvaný „\"Dialog s vesmírem po 30 letech\"“) se konal 3. dubna 2012 v brněnském Semilasse, ten byl díky zájmu posluchačů vyprodaný.\n\n\n\nBonusy:\n\n"}
{"id": "401912", "url": "https://cs.wikipedia.org/wiki?curid=401912", "title": "Rik de Voest", "text": "Rik de Voest\n\nRik de Voest (* 5. června 1980 v Miláně, Itálie) je současný jihoafrický profesionální tenista. Ve své dosavadní kariéře zatím vyhrál 2 turnaje ATP ve čtyřhře.\n\nRik de Voest se zúčastnil 14 zápasů v Davisově poháru za tým Jihoafrické republiky s bilancí 12-6 ve dvouhře a 5-0 ve čtyřhře.\n\n\n"}
{"id": "401915", "url": "https://cs.wikipedia.org/wiki?curid=401915", "title": "Brooklyn Bounce", "text": "Brooklyn Bounce\n\nBrooklyn Bounce je jeden z několika pseudonymů používaný německými house producenty Matthiasem Mencken (Double M) a Dennisem Bohnem (Bonebreaker). Vystupují ale i pod jinými jmény, jako například Mental Madness Productions nebo Beatbox feat. Rael. Brooklyn Bounce (BB) také vytvořili remixy písní od skupin jako je Scooter nebo Vengaboys. Všechny písně jsou v angličtině, Mental Madness Productions působí od roku 1996.\n\n\n\n"}
{"id": "401917", "url": "https://cs.wikipedia.org/wiki?curid=401917", "title": "Ashley Fisher", "text": "Ashley Fisher\n\nAshley Fisher (* 25. září 1975, Nový Jižní Wales, Austrálie) je současný australský profesionální tenista. Ve své dosavadní kariéře vyhrál 4 turnaje ATP ve čtyřhře.\n\n\n"}
{"id": "401921", "url": "https://cs.wikipedia.org/wiki?curid=401921", "title": "Titan UA1200", "text": "Titan UA1200\n\nTitan UA1200 je označení pro řadu pomocných raketových motorů na tuhé pohonné látky, vyráběných od poloviny 60. let 20. století společností United Technologies. Byly používány na některých variantách raket Titan a bývaly umístěny po stranách prvního stupně, který byl pro tyto účely vybaven nosníky pro upevnění a odhazovacím systémem. Každý motor měl pět segmentů, konstrukčně jsou velmi podobné Space Shuttle SRB. Byly vyráběny ve třech verzích, přičemž poslední verze UA1207 sloužila až do roku 1998, kdy byla serie UA1200 nahrazena vylepšenými USRM (Upgraded Solid Rocket Booster).\n\n\n"}
{"id": "401925", "url": "https://cs.wikipedia.org/wiki?curid=401925", "title": "Richard Neville (16. hrabě z Warwicku)", "text": "Richard Neville (16. hrabě z Warwicku)\n\nRichard Neville, 16. hrabě z Warwicku (22. listopadu 1428 – 14. dubna 1471 Barnet), známý také pod přízviskem \"Králotvůrce\" (), byl anglický šlechtic a vojenský velitel. Byl nejbohatším a nejvlivnějším anglickým aristokratem své doby s politickými styky zasahujícími i mimo hranice země. Jako jedna z hlavních postav válek růží přispěl k sesazení dvou králů.\n\nProstřednictvím výhodného sňatku a převzetím dědictví se Warwick v polovině 15. století dostal do centra anglické politiky. Územní spory s Edmundem Beaufortem, vévodou ze Somersetu ho přivedly ke spojenectví s Richardem, vévodou z Yorku proti králi Jindřichu VI. Jako Richardův spojenec byl jmenován velitelem Calais, což byla pozice, která mu poskytla mnoho výhod a velký vliv. Spory mezi rody Yorků a Lancasterů dospěly do stádia otevřeného vojenského konfliktu.\n\nS Warwickovou podporou se později syn Richarda z Yorku Eduard stal anglickým králem. Na počátku Eduard s Warwickem spolupracoval, ale později se jejich názory na zahraniční politiku a výběr královy manželky rozešel. Poté co Warwick neuspěl v nahrazení Eduarda jeho bratrem Jiřím se podílel na znovunastolení Jindřicha VI. na anglický trůn. Tento úspěch měl krátké trvání a 14. dubna 1471 byl Eduardem poražen a zabit v bitvě u Barnetu.\n\nRichard Neville byl synem Richarda Neville, hraběte ze Salisbury, a jeho ženy Alice Montagu. Narodil se 22. listopadu 1428 a o jeho dětství není mnoho známo. V šesti letech byl zasnouben s Annou Beauchampovou, dcerou Richarda Beauchampa, 13. hraběte z Warwicku a Izabely Despenserové. Tím se stal nejen dědicem hrabství Salisbury ale i části dědictví rodiny Montagu, Beauchampovy a Despenserovy. Když zemřel roku 1446 Beauchampův syn Jindřich a jeho malá dcera tři roky nato, stal se Richard i dědicem hrabství Warwicků. Nárok na toto hrabství si ale také činil Edmund Beaufort, vévoda ze Somersetu, manžel dcery Richarda Beauchampa z prvního manželství.\n\nRoku 1455 byl Richard pasován na rytíře. Už v mladém věku vstoupil do služeb krále Jindřicha VI. Spolu se svým otcem se v letech 1448 – 1449 účastnil vojenského tažení na severu země proti Skotsku. Když se Richard, vévoda z Yorku, roku 1452 neúspěšně vzbouřil proti králi, stál Richard, hrabě z Warwicku i jeho otec na straně krále.\n\nV červnu 1453 převzal Somerset správu panství Glamoran, které bylo částí dědictví rodu Despenserů na které si Warwick dělal nárok. To vyústilo v otevřený spor obou mužů. V létě téhož roku král Jindřich onemocněl. Somerset byl oblíbencem krále a jeho manželky a v době královy nezpůsobilosti, byla moc soustředěna v rukou vlivných šlechticů u dvora. To byla pro Warwicky nevýhodná pozice, která je přiměla uzavřít spojenectví s Richardem z Yorku. 27. března 1454 se situace radikálně změnila, protože York byl jmenován královým regentem. York tak mohl počítat s podporou Warwicka i jeho otce hraběte ze Salisbury, který vedl spor o panství na severu země s rodem Percyů.\n\nYorkův první protektorát trval jen krátce, protože král se na počátku roku 1455 zotavil a tím se obnovil i Somersetův vliv u dvora. Warwick, York i Salisbury se vzdálili na svá panství a začali, z obavy, že budou na jednání parlamentu obviněni ze zrady, shromažďovat vojsko. S ním vyrazili na Londýn, kde se v první bitvě u St Albans střetli s královským vojskem. Bitva si vyžádala si jen 50 obětí, ale byla prvním válečným střetem mezi znepřátelenými rody Yorků a Lancasterů. Její význam je i v tom, že v bitvě padl Edmund Beaufort, vévoda ze Somersetu a král Jindřich byl zajat.\n\nDruhý protektorát trval ještě kratší dobu. V únoru příštího roku král pod vlivem manželky vytvořil vlastní vládu. Warwick se stal hlavním spojencem Richarda z Yorku a byl jmenován velitelem Calais. Tento úřad mu poskytl základnu pro následné válečné konflikty. Calais bylo bohaté město se strategickou polohou s nejpočetnější anglickou stálou armádou.\n\nKrálovna stále považovala Warwicka za nebezpečného nepřítele a snažila se ho zbavit jeho pozice. Nicméně poté co v srpnu 1457 zaútočili Francouzi na přístav v Sandwichi zavládla v Anglii obava z jejich invaze a Warwick byl omilostněn a pověřen ochranou anglického pobřeží. Aby se odvděčil za královskou přízeň, podnikl úspěšný útok proti kastilské a hanzovní flotile. V té době také navázal kontakty s francouzským králem Karlem VII. a burgundským panovníkem Filipem.\n\nV září 1459 Warwick vyrazil se svým vojskem na sever Anglie směrem na Ludlow, kde se měl setkat se Salisburym, který krátce předtím porazil Lancastery v bitvě u Blore Heath a Richardem z Yorku. Poblíž Ludford Bridge bylo jeho vojsko rozehnáno královou armádou, hlavně díky zradě oddílu vojáků z Calais, vedených Andrewem Trollope. V té době se většina vojáků se zdráhala bojovat proti králi. Yorkové byli nuceni utéci ze země. Richard utekl do Dublinu, zatímco Warwick a Salisbury v doprovodu Yorkova nejstaršího syna Eduarda (později krále Eduarda IV.) unikli do Calais. Jindřich Beaufort, vévoda ze Somersetu byl pověřen králem, aby nahradil Warwicka v jeho pozici velitele Calais, ale proti Warwickovi neuspěl.\n\nPo dohodě s Richardem z Yorku se 26. června spolu s Salisburym a Eduardem vylodil v Sandwichi a postupoval na Londýn. Salisburyho ponechal Warwick v Londýně, aby bránil Tower a sám se vydal na sever stíhat krále. 10. července v bitvě u Northamptonu jeho vojsko zajalo krále a Humphreyho Stafforda, vévodu z Buckinghamu a jiné Lancasterské velitele zabilo.\n\nV září York přijel z Irska a v říjnu na jednání parlamentu přistoupil k trůnu a položil na něho ruce. To bylo pokládáno za uchvácení trůnu a většina shromáždění byla šokována. Není jisté, jestli o tomto Yorkově úmyslu Warwick věděl, ale předpokládá se, že o tom jednali v březnu předchozího roku v Irsku. Taková změna režimu ale nebyla přijatelná pro větší část politické reprezentace. Po dlouhém jednání byl 31. října přijat kompromis, a byl vydán zákon \"Act of Accord\", který určoval, že Jindřich VI. zůstane králem do konce svého života, ale jeho následníkem se stane Richard z Yorku nebo jeho dědicové a Jindřichův syn Eduard, princ z Walesu, je zbaven dědického práva na anglický trůn.\n\nTento kompromis nevyhovoval žádné ze soupeřících stran a další střet byl nevyhnutelný. 30. prosince v bitvě u Wakefieldu byli York, jeho druhý nejstarší syn Edmund a Salisbury zabiti. Warwick vyrazil na sever, aby se střetl s nepřáteli, ale v druhé bitvě u St Albans byl poražen a přinucen utéci. Spojil se s Eduardem, po smrti Richarda z Yorku jeho dědicem v nároku na anglický trůn, který krátce předtím zvítězil v bitvě u Mortimers Cross. Zatímco Markéta váhala nad dalším postupem, spěchali Warwick s Eduardem do Londýna, kde byl 4. března Eduard prohlášen anglickým králem. Nový král chtěl konsolidovat svou moc a vyrazil na sever proti Lancasterům, s nimiž vybojoval vítěznou bitvu u Towtonu. Tato krvavá bitva znamenala těžkou porážku Lancasterů, mnozí její velitelé v bitvě padli, ale královně Markétě se podařilo uniknout do Skotska. Warwick v této bitvě nehrál velkou roli, protože byl zraněn z předchozí bitvy u Ferrybridge, která se odehrála den předtím.\n\nPo nástupu Eduarda IV. se Warwickova pozice stala téměř neotřesitelnou. Zdědil majetek po svém otci a roku 1462 i po své matce a roční příjem z jeho panství činil více než 7000 liber. Stal se tak po králi nejbohatším šlechticem země. Eduard ho potvrdil ve funkci velitele Calais a svěřil mu i funkci admirála anglického loďstva. Král zahrnul přízní i jeho bratra. John Neville, markýz z Montagu byl v březnu roku 1463 jmenován správcem východního pohraničí a následující rok jmenován hrabětem z Northumberlandu.\n\nNa konci roku 1461 bylo potlačeno povstání na severu země a v létě následujícího roku Warwick uzavřel mírovou dohodu se Skotskem. V říjnu se Markéta se svým vojskem z Francie vylodila na severu země a obsadila dva hrady. Warwick zorganizoval odvetu a v lednu 1463 dobyl hrady zpět. Velitelé vzbouřenců byli omilostněni. Warwick se vydal na jih, aby pohřbil ostatky svého otce. V létě vypukla na severu země nová vzpoura a Lancasterové ovládli Northumberland. Yorkové místo vojenské síly použili diplomacii, uzavřeli samostatná příměří se Skotskem a Francií a Warwick tak byl schopen znovu ovládnout Northumberlandské hrady. Vítězové neznali slitování a asi třicet vzbouřeneckých velitelů bylo popraveno.\n\nPři jednání s Francií oznámil Warwick, že král Eduard má zájem na dohodě o sňatku s francouzskou princeznou. Ke sňatku ale nedošlo, protože v září 1464 Eduard uvedl, že se již v květnu oženil s Alžbětou Woodvilovou. Tato informace Warwickovi zhatila plány na dohodu s Francií a cítil se velmi uražen. Je možné, že se Eduard oženil z lásky, ale v dlouhodobém horizontu mu tento sňatek pomohl vybudovat mocenské zázemí nezávislé na Warwickovi.\n\nTato událost ještě nezpůsobila roztržku mezi Warwickem a Eduardem, i když Warwickova úloha u dvora postupně klesala. Jeho bratr Jiří, jako projev královy přízně vůči Warwickovi, jmenován arcibiskupem z Yorku. Poté co byl Jindřich VI. zajat, byl to Warwick, kdo byl pověřen jeho deportací do Toweru. V létě roku 1466 byl Warwick vyslán na jednání s Francií a Burgundskem. Mezitím byl Eduardův tchán Richard Woodville, který stranil Burgundsku, jmenován správcem královského pokladu. To vyvolalo u anglického trůnu napětí, které bylo posíleno tím, že Eduard v říjnu podepsal tajnou mírovou s Burgundskem, zatímco Warwick dál jednal s Francií. Později byl Jiří Neville odvolán z funkce kancléře a Eduard odmítal svolit k sňatku mezi Warwickovou nejstarší dcerou Izabelou a Eduardovým bratrem Jiřím. Začalo být zřejmé, že Warwickův vliv u dvora začíná klesat.\n\nNa podzim roku 1467 se rozšířily zvěsti o tom, že se Warwick přiklonil na stranu Lancasterů. Warwick se odmítl dostavit ke dvoru, aby tuto situaci vysvětlil, ale Eduard přijal jeho písemné vysvětlení. V červenci byla odhalena účast Warwickova zástupce v Calais v Lancasterském spiknutí a na počátku roku bylo odhaleno další spiknutí proti Eduardovi. Bylo jasné, že nespokojenost s Eduardovou vládou narůstá a Warwick tento fakt mohl využít.\n\nWarwick začal organizovat vzpouru proti Yorkům na severu země. Do svých plánů zahrnoval Eduardova bratra Jiřího, kterého chtěl dosadit na trůn. Tento 19letý Eduardův bratr měl některé schopnosti stejně jako jeho starší bratr, ale byl zároveň ambiciózní a žárlivý. V červenci oba odjeli do Calais, kde se Jiří oženil s Izabelou. Poté se vrátili do Anglie a cestou přes Kent na sever, kde chtěli podpořit vzbouřence, shromažďovali další posily. Mezitím královské vojsko utrpělo porážku v bitvě u Edgecote Moor. Po porážce svého vojska byl Eduard uvězněn ve Warwicku a v srpnu byl převezen na Middlehamský hrad. Situace kdy země byla dlouhou dobu bez krále, vyvolávala v zemi napětí a tak ho Warwick musel v září propustit.\n\nPo nějakou dobu byly vztahy mezi králem a Warwickem relativně klidné, ale jmenování Jindřicha Percyho hrabětem z Northumberlandu vyvolalo konflikt. Když Eduard vyrazil na sever země, aby potlačil vzpouru, nachystal na něj Warwick léčku. Eduard ale v bitvě u Losecoat Field nepřátele porazil. Warwick musel poté i s Jiřím opustit zemi. Protože mu nebylo dovoleno vstoupit do Calais, hledal útočiště u francouzského krále Ludvíka. Ten dojednal dohodu mezi dřívějšími nepřáteli, Markétou a Warwickem. Součástí dohody byla i svatba Markétina syna Eduarda s Warwickovou dcerou Annou. Cílem tohoto spiknutí bylo dosazení Jindřicha VI. znovu na anglický trůn. Warwick znovu zorganizoval na severu Anglie vzpouru, a když byl Eduard mimo, vylodil se s Jiřím v Darthmooru. Když vyrazil Eduard na jih, byl dostižen přesilou vojska markýze z Montagu. Eduard tak musel uniknout do Holandska. Král Jindřich VI. byl znovu dosazen na anglický trůn, i když skutečným vládcem byl Warwick. Eduardův bratr Jiří byl odměněn titulem vévody z Yorku.\n\nV té době vyhlásil Ludvík válku Burgundsku a Warwick se postavil na jeho stranu. Aby oslabil toto spojenectví a pomohl mu dostat se zpátky na anglický trůn, poskytl Karel, vévoda Burgundský, Eduardovi expediční vojenskou jednotku. Eduard se 14. března vylodil v Yorkshire. Warwick zatím očekával Markétu s vojenskými posilami z Francie. V té chvíli obdržel Eduard podporu od svého bratra Jiřího, který zjistil, že nová dohoda mezi Lancastery je pro něho nevýhodná. Jiřího zrada Warwicka oslabila, ale přesto vyrazil proti Eduardovi. Obě vojska se střetla v bitvě u Barnetu. Hustá mlha a špatná viditelnost zmátla Lancasterské vojsko, které zaútočilo na své vlastní muže. Poté co Warwick zjistil, že porážka je nevyhnutelná, pokusil se z bojiště uniknout, ale byl zabit.\n\nTělo Warwicka a jeho bratra bylo po bitvě vystaveno v katedrále svatého Pavla, aby jejich smrt nemohla být později zpochybňována. Poté byly jejich ostatky pohřbeny v rodinné hrobce v Bishamu. 4. května Eduard porazil zbylé Lancasterské jednotky v bitvě u Tewkesbury, princ Eduard v bitvě padl a Markéta i Jindřich byli uvězněni. Krátce nato nechal Eduard Jindřicha VI. v Toweru zabít. Poté co zničil odpor Lancasterů, vládl Eduard až do smrti bez větších problémů.\n\nWarwickovy úřady byly rozděleny mezi Eduardovy bratry Jiřího a Richarda, vévodu z Gloucesteru (později krále Richarda III.) Jiří se stal komořím a správcem Irska, zatímco Richard byl jmenován admirálem anglického loďstva a správcem západního pohraničí.\n"}
{"id": "401936", "url": "https://cs.wikipedia.org/wiki?curid=401936", "title": "Jiří Plantagenet", "text": "Jiří Plantagenet\n\nJiří Plantagenet, 1. vévoda z Clarence (21. října 1449 – 18. únor 1478) byl synem Richarda Plantageneta, vévody z Yorku a Cecílie Nevillové, bratr králů Eduarda IV. a Richarda III. Byl důležitou osobou ve válce růží.\n\nNarodil se 21. října 1449 v Dublinu v době, kdy jeho otec Richard zahájil boj s Jindřichem VI. o anglický trůn. Byl třetím ze čtyř synů, kteří se dožili dospělosti. Po smrti svého otce a nástupu svého bratra Eduarda na trůn mu byl roku 1461 udělen titul vévody z Clarence. 11. července 1469 se oženil s Isabelou Nevillovou, starší dcerou Richarda Neville, hraběte z Warwicku (\"tvůrce králů\").\n\nJiří aktivně podporoval svého staršího bratra v nároku na anglický trůn, ale poté co se oženil, začal proti němu bojovat. Když jeho tchán Warwick upadl v nemilost a unikl do Francie, aby se tam spojil s Markétou manželkou svrženého krále Jindřicha a následoval ho. Spolu s ním odjela do Francie i jeho těhotná manželka Izabela. Po krátké době Jiří zjistil, že jeho oddanost tchánovi mu není moc platná. Warwick se dohodl s Markétou na tom, že se pokusí vrátit Jindřicha VI. na anglický trůn a jako potvrzení této dohody byl uzavřen sňatek mezi Eduardem, synem Markéty a Jindřicha, a nejmladší Warwickovou dcerou Annou. Možnost, že by Warwick pomohl odstranit Eduarda a místo něho by na trůn pomohl Jiřímu, se tak stala málo pravděpodobnou. Jindřich se odměnil Jiřímu tím, že ho stanovil dalším v pořadí nástupnictví na anglickém trůnu po svém synovi Eduardovi.\n\nWarwickova snaha vrátit Jindřicha na trůn byla neúspěšná a Warwick sám byl zabit v bitvě u Barnetu. Jiří se se svým bratrem Eduardem usmířil, ale jeho hlavním soupeřem ve snaze dosáhnout na trůn se stal jeho mladší bratr Richard, vévoda z Gloucesteru, který se oženil s Annou Nevillovou. Roku 1475 se Jiřímu narodil prvorozený syn Eduard, pozdější hrabě z Warwicku.\n\nNevillovy sestry byly dědičkami obrovského panství po své matce a oba bratři Jiří i Richard se o toto dědictví ucházeli. Jiří byl obviněn ze spiknutí proti svému bratrovi Eduardovi a uvězněn v Toweru. Byl odsouzen za zradu a 18. února 1478 \"soukromě popraven\". Podle pověsti byl utopen v sudu vína.\nTato informace může pocházet z jeho pověsti jako velkého pijáka. Později byly exhumovány ostatky, u nichž se předpokládá, že patřily Jiřímu a nenesly žádné známky popravy, způsobu usmrcení běžnému v té době pro šlechtice jeho postavení. Dalším pramenem této pověsti může být způsob přepravy jeho ostatků do opatství v sudu vína, podobně jako bylo dopraveno v sudu brandy tělo Horatio Nelsona. Jeho žena Izabela zemřela roku 1476 a oba jsou pochováni v Tewkesburském opatství v Gloucestershire.\n"}
{"id": "401937", "url": "https://cs.wikipedia.org/wiki?curid=401937", "title": "John Neville (1. markýz z Montagu)", "text": "John Neville (1. markýz z Montagu)\n\nJohn Neville, 1. markýz z Montagu (asi 1431 – 14. duben 1471), zvaný také kapitán z Kentu, byl vojenský velitel z rodu Yorků ve válce růží, známý zničením lancasterského odporu na severu Anglie v počátečním období vlády Eduarda IV.\n\nByl mladším synem Richarda Neville, hraběte ze Salisbury a Alice Montagu a bratrem Richarda Neville, hraběte z Warwicku známého také pod přídomkem \"tvůrce králů\".\n\nBojoval v bitvě u Blore Heath a byl Lancastery zajat. Po vítězství Yorků v bitvě u Northamptonu byl propuštěn ale po druhé bitvě u St Albans byl zajat znovu. Poté co byl propuštěn, vedl Yorské vojsko na sever země, kde Lancastery porazil nejprve v bitvě u Hedgeley Moor a později v bitvě u Hexhamu.\n\nOdměnou za vyhnání Lancasterů mu byl udělen titul hraběte z Northumberlandu. Tento titul dlouho patřil rodině Percyů, kteří byli v té době v nemilosti. Poté co byl Jindřich Percy roku 1470 rehabilitován, musel Neville vrátit hrabství i mnoho důležitých úřadů s ním spojených. Tato ztráta mu byla kompenzována udělením titulu markýze z Montagu. Udělení titulu ale nebylo doprovázeno přidělením půdy, která by pokrývala reprezentaci takovéhoto titulu.\n\nPozději se spojil proti Eduardovi IV. se svým bratrem Richardem a pomohl mu získat zpět anglický trůn pro Jindřicha VI. Byl jmenován do vysokého úřadu na severu země, ale padl společně s bratrem v bitvě u Barnetu.\n"}
{"id": "401947", "url": "https://cs.wikipedia.org/wiki?curid=401947", "title": "Pravoslaví v Albánii", "text": "Pravoslaví v Albánii\n\nPravoslavná církev je druhou největší náboženskou skupinou v Albánii (po islámu). Počet albánských pravoslavných se odhaduje okolo 700 000.\n\nV dobách socialistického režimu mezi lety 1946 až 1991 byli křesťané pronásledováni; po vyhlášení Albánie za ateistický stát (1967) bylo dokonce praktikování křesťanství ilegální. Kostely byly nejprve zavřeny, později zbořeny. Za držení Bible či křest hrozily přísné tresty. Albánská pravoslavná církev existovala pouze v exilu (např. v Bostonu). K obnově náboženského života v Albánii došlo po roce 1991.\n\nV roce 2009 sloužilo v pravoslavné církvi v Albánii 140 duchovních. Od pádu komunismu bylo vystavěno 150 nových kostelů, 160 kostelů bylo opraveno, obnoveno bylo 70 klášterů a církevních historických památek.\n\n"}
{"id": "401951", "url": "https://cs.wikipedia.org/wiki?curid=401951", "title": "Jeruzalémský les", "text": "Jeruzalémský les\n\nJeruzalémský les (hebrejsky: יער ירושלים) je borovicový les nacházející se v Judských horách západně od Jeruzaléma. Obklopují ho jeruzalémské čtvrti Bejt ha-Kerem, Jefe Nof, Ejn Kerem, Har Nof, Giv'at Ša'ul a mošav Bejt Zajit. Les byl vysázen Židovským národním fondem v 50. letech za finanční podpory soukromých dárců.\n\nV době své největší rozlohy se rozkládal na ploše 4 km², avšak kvůli sídelní expanzi došlo k jeho zmenšení a dnes se rozkládá na ploše přibližně o rozloze 1,2 km². V lese se poblíž Herzlovy hory nachází i muzeum Jad Vašem. Uprostřed lesa se mezi Jad Vašem a čtvrtí Ejn Kerem nachází rekreační centrum „Penzion Chajima Ciporiho“ (více známé jako „Centrum Cipori“) s hotelem a hostelem pro mladé.\n\nProjekty jeruzalémské radnice, které ohrožují existenci lesa, znepokojují ekologické organizace a jeruzalémské obyvatele, zejména pak ty žijící v okolních čtvrtích. Koncem 90. let organizovaly ekologické organizace a zdejší obyvatele boj za budoucnost lesa a jeho ochranu.\n\n"}
{"id": "401958", "url": "https://cs.wikipedia.org/wiki?curid=401958", "title": "Kamelik", "text": "Kamelik\n\nKamelik ( ) je řeka v Saratovské oblasti v Rusku. Je 222 km dlouhá. Povodí má rozlohu 9070 km².\n\nPramení v Obščém Syrtu a protéká skrze zvlněnou nížinu. Ústí zleva do Velkého Irgizu (povodí Volhy.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 21 km od ústí činí 10,1 m³/s. V létě vysychá a v zimě promrzá až do dna.\n"}
{"id": "401964", "url": "https://cs.wikipedia.org/wiki?curid=401964", "title": "Les Mučedníků", "text": "Les Mučedníků\n\nLes Mučedníků (: , \"ja'ar ha-Kdošim\") je izraelský les na předměstí Jeruzaléma. Nachází se na západním okraji Ešta'olského lesa poblíž mošavu Bejt Me'ir. Byl vysázen jako památník těm, kteří zahynuli během holocaustu a nakonec zde má být vysázeno šest milionů stromů, které mají symbolizovat šest milionů Židů, kteří byli vyhlazeni nacisty během druhé světové války.\n\n"}
{"id": "401965", "url": "https://cs.wikipedia.org/wiki?curid=401965", "title": "Aposiopese", "text": "Aposiopese\n\nAposiopese či apoziopeze (z řeckého \"aposiópésis\", přerušení, zámlka) je literární pojem označující nenadálé odmlčení, nedopovědění započaté věty či přerušenou výpověď. \nVyskytuje se především v mluvené řeči. V psaném textu se označuje nejčastěji třemi tečkami, podobně jako výpustka. S apoziopezí se dále setkáváme v poezii, především moderní, i v expresivní próze.\n\n\"Ráda bych se sester, ráda bych se ptala, proč jsem jako louka rozkvítala, proč a proč jsem..., a jak to jen říci... jsou snad muži loupežníci? \"\n"}
{"id": "401968", "url": "https://cs.wikipedia.org/wiki?curid=401968", "title": "Jan Hošek", "text": "Jan Hošek\n\nJan Hošek (* 1. dubna 1989, Klatovy, Československo) je český fotbalový obránce a bývalý mládežnický reprezentant, od února 2017 působící v týmu MFK Karviná. Mimo Česko působil na klubové úrovni v Polsku. Jeho fotbalovými vzory jsou Zinédine Zidane a Zlatan Ibrahimović. Nastupuje na postu středního obránce, vyniká v hlavičkových soubojích. Jeho bratr-dvojče Petr Hošek je také fotbalista.\n\nSvoji fotbalovou kariéru začal v mužstvu TJ Okula Nýrsko, odkud se přes mládež klubu SK Klatovy 1898 dostal do Slavie Praha. Před jarní částí sezony 2007/08 propracoval do seniorské kategorie.\n\nVe Slavii nejprve nastupoval za rezervu. V zimním přípravě na jaro 2009 se připojil k \"áčku\" a vstřelil dvě branky, díky čemuž ho tehdejší trenér Karel Jarolím zařadil na prvoligovou soupisku.\n\nV dresu Slavie debutoval v ligovém utkání 17. kola hraného 23. února 2009 proti Viktorie Plzeň (výhra 3:2), odehrál celý zápas po boku Davida Hubáčka. V březnu uzavřel se Slavii novou smlouvu do 31. 12. 2012. Na jaře 2009 pomohl týmu k obhajobě mistrovského titul ze sezony 2007/08. Celkem v ročníku odehrál šest ligových střetnutí.\n\nSe Slavii se představil ve skupinové fázi Evropské ligy UEFA, kde bylo mužstvo nalosováno do skupiny B společně s Janov CFC (Itálie), Lille OSC (Francie) a Valencia CF (Španělsko). Hošek odehrál pouze poslední utkání proti Lille (prohra 1:3). Slavie skončila ve skupině se třemi body na čtvrtém místě a do jarní vyřazovací části nepostoupila. V lize Hošek za tým nastoupil k pěti zápasům.\n\nV červenci 2010 přestoupil za nespecifikovanou částku do týmu FK Teplice, se kterým uzavřel tříletý kontrakt.\n\nLigový debut v dresu Teplic si odbyl 9. 8. 2010 ve 4. kole proti Dynamu České Budějovice (remíza 1:1), když v 87. minutě nahradil na hrací ploše Jakuba Mareše. V srpnu 2013 byl na testech ve Slavii, ale do svého bývalého klubu se nakonec nevrátil. V 10. března 2014 vstřelil chvíli před koncem vítězný gól utkání proti Slavii Praha, zařídil výhru Teplic 1:0 a posun na průběžnou třetí příčku ligové tabulky. Byla to zároveň jeho premiérová branka v nejvyšší soutěži. Podruhé v dresu Teplic se střelecky prosadil 3. 5. 2015 proti Baumitu Jablonec, když ve třetí minutě nastavení vyrovnal na konečných 1:1. V dresu Teplic odehrál celkem 46 střetnutí v lize.\n\nV létě 2011 se o Hoška zajímal slovenský tým MŠK Žilina, nakonec zamířil do Polska na roční hostování s opcí do Cracovie z města Krakov. V dresu Cracovie si odbyl ligovou premiéru v sedmém kole hraném 18. 9. 2011 proti Śląsku Wrocław (prohra 0:1), nastoupil na posledních 15 minut. S mužstvem bojoval na jaře 2012 o záchranu v Ekstraklase, která se nezdařila. Během svého působení si připsal 14 ligových startů.\n\nV zimě 2012/13 odešel kvůli většímu zápasovému vytížení hostovat do druholigového Baníku Sokolov. První utkání za Baník odehrál 9. března 2013 v 18. kole proti MASu Táborsko, nastoupil na celých 90 minut a pomohl Sokolovu k výhře na půdě soupeře v Sezimově Ústí 1:0. Za Baník během půl roku nastoupil v lize k 14 zápasům.\n\nV únoru 2016 jeho další fotbalové kroky směřovaly na hostování do týmu MFK OKD Karviná.\n\nV dresu Karviné debutoval v 17. kole hraném 5. 3. 2016 proti Slavoji Vyšehrad (výhra 2:0), odehrál celý zápas. Ve druhé lize nastoupil mj. proti svému bratrovi působícímu tehdy v mužstvu MFK Frýdek-Místek. Svůj první ligový gól za Karvinou vsítil ve čtvrté minutě zápasu s FK Pardubice (výhra 2:0). Jeho branka zároveň rozhodla o postupu Karviné do první ligy. Během neúplně sezony 2015/16 odehrál 13 utkání.\n\nPřed sezonou 2016/17 po skončení smlouvy v Teplicích přestoupil do Karviné, se kterou uzavřel kontrakt na jeden rok s opcí na prodloužení. 22. října 2016 se v 11. kole střelecky prosadil na domácím stadionu proti Teplicím, ale v konečném důsledku jeho trefa z 19. minuty pouze mírnila vysokou prohru 1:4.\n\nAktuální k 8. březnu 2017\nV roce 2009 hrál za výběr Česka do 20 let, za který nastoupil ke třem zápasům na Mistrovství světa U20 v Egyptě, kde Česká republika vypadla v osmifinále s Maďarskem. V letech 2009–2010 nastoupil za reprezentaci hráčů do 21 let.\n\n"}
{"id": "401973", "url": "https://cs.wikipedia.org/wiki?curid=401973", "title": "Ešta'olský les", "text": "Ešta'olský les\n\nEšta'olský les (hebrejsky: יער אשתאול) je les v Izraeli poblíž města Bejt Šemeš, který se nachází západně od Jeruzaléma. Na jeho východě leží les Mučedníků. Les je oblíbeným místem rekreací a patří k největším v Izraeli. Je součástí rozsáhlejšího lesního komplexu zvaného Rabinův park. Rozkládá se na celkové ploše 12 000 dunam (12 čtverečních kilometrů).\n\nStejně jako mnoho ostatních lesů v Izraeli byl i Ešta'olský les vysázen Židovským národním fondem, který jej i nadále rozšiřuje další výsadbou. Na výsadbě se podíleli zejména obyvatelé (Židé z Jemenu) nedaleké vesnice Ešta'ol založené roku 1949.\n\n"}
{"id": "401981", "url": "https://cs.wikipedia.org/wiki?curid=401981", "title": "Abaka (vlákno)", "text": "Abaka (vlákno)\n\nAbaka je vlákno z listů banánovníku textilního (\"Musa textilis\").\nPěstováno převážně ve Filipínách.\n\nKmen banánovníku dosahuje až 6 metrů výšky a asi 5 cm tloušťky. Rostlina má kolem 20 listů, z jejichž žilek se získávají až dva metry dlouhá vlákna. Žilky se zbavují pochev ručním nebo strojovým loupáním (decorticator) a suší na slunci. Čistým, suchým vláknům se pak obvykle říká \"manilské konopí\" (protože přes přístav ve filipínské Manile se dopravuje skoro celá světová produkce tohoto materiálu; seté konopí je na rozdíl od manilského lýkové vlákno).\n\nSklízí se třikrát za rok, ze 100 kg listů se získá průměrně 13 kg vláken. Vlákna z vnějších listů jsou hrubší a tmavší, vnitřní část je jemnější.\n\nVlákno sestává ze 77 % z celulózy a 9 % ligninu (zbytek je voda). Vyznačuje se značnou odolností proti účinkům mořské vody a pevností až do 70 cN/tex (asi jako polyester). Elementární vlákna jsou přibližně válcová, 6 mm dlouhá.\n\nV roce 2005 dosáhla sklizeň manilského konopí 101 000 tun, z toho dodávaly přes 90 % Filipíny a téměř celý zbytek Ekvádor. \n\nAbaka byla známá na Filipínách jako textilní vlákno již před více než 400 lety. V posledních desetiletích se však jen asi 30 % vláken používá na textilní výrobky.\n\nVíce než 70 % manilského konopí se používá na výrobu speciálního papíru (filtry, bankovky atd.).\n\nFilament z recyklovaného manilského konopí se nabízí jako příze na ruční práce. Je to příze z recyklovaných abakových zbytků a podřadných vláken vyrobená na způsob viskózového filamentu, označovaná také jako \"banánová\" nebo \"palmová příze\".\n\n\n"}
{"id": "401989", "url": "https://cs.wikipedia.org/wiki?curid=401989", "title": "József Mindszenty", "text": "József Mindszenty\n\nCtihodný József kardinál Mindszenty (29. března 1892 Csehimindszent, Rakousko-Uhersko – 6. května 1975 Vídeň, Rakousko) byl maďarský katolický duchovní, arcibiskup ostřihomský a kníže primas Maďarska v letech 1945–1973. Byl politickým vězněm nacismu a komunismu, v letech komunistického režimu se stal symbolem maďarského odporu vůči komunistickému zřízení. \n\nNarodil se v původem švábské rodině jako József Pehm. Na kněze byl vysvěcen v roce 1915. V roce 1941 si změnil německy znějící jméno Pehm na Mindszenty podle obce svého narození. Důvodem ke změně bylo, že většina maďarských Němců podporovala nacistický Volksbund. V březnu 1944 se stal biskupem ve Veszprému. V listopadu 1944 byl uvězněn maďarskou fašistickou vládou poté, co kritizoval genocidu Židů prováděnou v Maďarsku. \n\nPo skončení druhé světové války byl v září 1945 jmenován arcibiskupem v Ostřihomi. Před svobodnými volbami v listopadu 1945 odsoudil Mindszenty v pastýřském listu „marxistické zlo“ a vyzval věřící k volební podpoře Strany nezávislých malorolníků. Po volbách, které malorolníci přesvědčivě vyhráli, neúspěšně podporoval ideu obnovení monarchie v Maďarsku. V roce 1946 jej papež Pius XII. jmenoval kardinálem. Pro svůj boj za obranu náboženských svobod se kardinál stal od roku 1947 terčem rozsáhlé propagandistické kampaně, v jejímž rámci byl označen za „hlavu klerikální reakce“. Už v prosinci 1948 byl kardinál Mindszenty zatčen jako první z hlavních církevních představitelů v nových komunistických režimech. V předtuše svého zatčení založil do církevního archivu následující prohlášení: „Počínaje dnešním dnem, prohlašuji neplatným a nepravdivým jakékoli přiznání viny připisované mé osobě.“ V následujícím vykonstruovaném procesu byl odsouzen k doživotnímu vězení na základě vynuceného přiznání. Po jeho zatčení následovalo v Maďarsku masové zatýkání kněží a perzekuce církví. \n\nZ vězení byl propuštěn teprve 30. října 1956 během maďarského povstání (důstojník, který jej z internace přivezl do Budapešti, byl později za Kádárova režimu popraven). Ve veřejném rozhlasovém projevu vyzval k odporu proti komunistickému režimu, ale vyslovil se i proti jeho dědicům (míněna vláda Imreho Nagye, zčásti složená z reformních komunistů). Po porážce povstání se kardinál uchýlil na americké velvyslanectví v Budapešti, kde nuceně strávil v politickém azylu následujících 15 let. Teprve v roce 1971 mu bylo komunistickým režimem po dlouhém vyjednávání umožněno vycestovat do zahraničí. \n\nNa úřad ostřihomského arcibiskupa odmítl rezignovat, nicméně v roce 1973 jej papež Pavel VI., který jej prohlásil za „oběť historie“, na nátlak maďarských komunistů zbavil úřadů a prohlásil jeho arcidiecézi za neobsazenou. To umožnilo, aby Vatikán v duchu své východní politiky nalezl kompromisní dohodou s maďarskou komunistickou vládou o znovuobsazení tohoto úřadu. Jeho nástupcem se tak stal László Lékai, nicméně zprvu jen jako apoštolský administrátor - plnoprávným arcibiskupem a primasem se stal až v roce 1976, po Mindszentyho smrti. Pozornost vyvolaly Mindszentyho \"Paměti\", které zveřejnil v exilu a v nichž se vůči vatikánské východní politice vyslovuje rezervovaně. Kniha byla záhy přeložena do několika jazyků. Věznění a následný azyl na americkém velvyslanectví mu neumožnily zúčastnit se papežských voleb, které proběhly v době, kdy byl kardinálem (1958, 1963). Zemřel v roce 1975 v exilu v Rakousku a pohřben byl v maďarské kapli v klášteře Mariazell. V roce 1991 bylo jeho tělo přeneseno do katedrály v Ostřihomi a slavnostně uloženo tam. Dne 12. února 2019 byl papežem Františkem prohlášen za Ctihodného.\n\n\n"}
{"id": "401993", "url": "https://cs.wikipedia.org/wiki?curid=401993", "title": "Teruo Akijama", "text": "Teruo Akijama\n\nTeruo Akijama (: 秋山輝男, \"Akijama Teruo\"; 16. září 1891 – 6. července 1943) byl admirálem japonského císařského námořnictva na začátku druhé světové války. Dosáhl hodnosti \"šóšó\" (少将 ~ kontradmirál) a posmrtně byl povýšen na \"čúdžó\" (中将 ~ viceadmirál).\n\nPřihlásil se do 41. běhu japonské císařské námořní akademie (海軍兵学校, \"Kaigun Heigakkó\"), kterou ukončil v roce 1913 jako 61. ze 118 kadetů. Sloužil jako plavčík na křižnících \"Asama\" a \"Kurama\". Po povýšení na podporučíka byl přiřazen na bitevní loď \"Asahi\". Následně sloužil na bitevní lodi \"Suwo\", křižníku \"Izumo\" a torpédoborci \"Júdači\".\n\nJako první torpédový důstojník sloužil na torpédoborci \"Isokaze\" a potom v letech 1921 a 1921 jako první důstojník na ponorkách \"SS-35\" a \"SS-45\". Dne 7. února 1924 převzal poprvé velení nad plavidlem a stal se kapitánem starého torpédoborce \"Fubuki\". Následovalo velení na \"Júgure\", \"W-1\", \"Tačibana\", opět \"W-1\", \"Kašiwa\", \"Sawarabi\", \"Hamakaze\" a \"Murakumo\" v období let 1924 a 1934. Po povýšení na námořního kapitána 1. prosince 1937 sloužil převážně jako štábní důstojník až do vypuknutí druhé světové války. Velel postupně 30., 4. a 34. \"kučikutai\" (駆逐隊 ~ divize torpédoborců). Necelý rok od 15. listopadu 1939 do 15. října 1940 velel lehkému křižníku \"Naka\". Od 15. listopadu 1940 až do 20. září 1942 velel postupně 1. \"hokantai\" (~ divize dělových člunů), 1. \"bobitai\" (~ obranná jednotka; té velel i při vypuknutí války) a 21. \"sensuikan kičitai\" (~ jednotka ponorkové základny).\nPo povýšení na \"šóšó\" (1. listopadu 1942) se ujal velení 2. \"kaiheidan\" (~ kasárna) v Sasebu.\n\nDne 23. března 1943 byl pověřen velením 3. \"suirai sentai\" (水雷戦隊 ~ eskadra torpédoborců) 8. \"kantai\" (艦隊 ~ loďstvo) a svoji kontradmirálskou standartu vztyčil na lehkém křižníku \"Sendai\" v Rabaulu. Dne 25. června připlul do Rabaulu nejnovější torpédoborec \"Niizuki\" a Akijama si ho zvolil jako svoji novou vlajkovou loď, neboť \"Sendai\" byl tou dobou na opravách v Japonsku a navíc \"Niizuki\" byl jedinou lodí v Rabaulu, která měla radar. Na jeho palubě se zúčastnil dvou ze tří misí tohoto torpédoborce: ostřelování předmostí na Rendova (1.–3. července) a druhého tokijského expresu v noci z 5. na 6. července. Po půlnoci na 6. července ale došlo u břehů Kolombangary k bitvě v zálivu Kula, během které byl \"Niizuki\" – kryjící vylodění 2600 vojáků ve Vila na Kolombangaře – rozstřílen americkými lehkými křižníky \"Task Group 36.1\" kontradmirála Ainswortha. \"Niizuki\" se během několika minut potopil a pouze pár trosečníků bylo později vyzvednuto Američany. Kontradmirál Akijama zahynul se svojí vlajkovou lodí.\n\n19. prosince 1913 – plavčík\n1. prosince 1914 – podporučík\n1. prosince 1916 – mladší poručík\n1. prosince 1918 nebo 1920 – poručík\n1. prosince 1926 – korvetní kapitán\n1. prosince 1932 – fregatní kapitán\n1. prosince 1937 – námořní kapitán\n1. listopadu 1942 – kontradmirál\n6. července 1943 – viceadmirál (posmrtně)\n\n"}
{"id": "401997", "url": "https://cs.wikipedia.org/wiki?curid=401997", "title": "Originální Pražský Synkopický Orchestr", "text": "Originální Pražský Synkopický Orchestr\n\nOriginální Pražský Synkopický Orchestr (anglicky , zkracováno na OPSO) je český orchestr hrající dobový jazz, swing, blues a spoustu dalších stylů z let 1922–1933, např. charleston, black bottom, foxtrot.\n\nOrchestr byl založen muzikologem Pavlem Klikarem na podzim roku 1974 původně jako kvintet - se třemi dechovými nástroji a dvoučlennou rytmickou sekcí, tvořenou pianem a banjem. Již od začátku zněl band neuvěřitelně věrně díky přesné interpretaci hudebníků a díky studiu a analýze stylu, ve kterém se hrálo ve dvacátých letech. Taktéž se analyzoval styl improvizace, který byl jiný než dnes, takže byla autenticita ještě větší. Band samozřejmě používá dobové nástroje.\n\nOPSO je známý po celém světě a dalo by se říct, že je to stylově nejčistší a umělecky nejpřesvědčivější band na světě. Hraje přes 260 melodií z let 20.–30., které bývají málokdy známé přesně jak bychom je mohli slyšet na původních nahrávkách. Momentálně hraje v komorním obsazení, se kterým se začínalo – 7 až 8 hudebníků. Pořádají koncerty v Blues sklepě nebo na Karlově mostě v Praze.\n\nRoku 1976 přibyl do orchestru druhý saxofon a housle a také zpěvák - Ondřej Havelka. Po jisté době bylo vydáno první album i se zpěvem. O dva roky později, v květnu, skončila éra osmičlenného obsazení - na jazzovém festivalu v holandské Bredě. Na podzim k souboru přibyli další 4 hudebníci a orchestr tak dostal vzhledu pravého amerického big bandu dvacátých let. V klasické sestavě bylo obsazení: 3× plátkové nástroje, 3× trumpety, suzafon a banjo, piano, 2× housle, bicí.\n\nV této sestavě hráli až do odchodu Ondřeje Havelky, krom alba Sám s děvčetem v dešti (kde suzafon nahradila basa a banjo kytara), který odešel roku 1995, aby založil svůj vlastní big band. V dalším albu už bylo poznat, že souboru něco chybí.\nAlba Walking and Swinging a Blues pro tebe (s Jiřím Suchým) už neměla ten šmrnc dvacátých let, ale spíše přešla do swingového stylu.\n\nV následujícím albu, Goin' Crazy with The Blues, se ansámbl zmenšil na naprosté minimum: trumpeta, housle, 2 kytary a zpěvačka Alice Bauer.\n\nA v posledním albu se jakž takž navrací ke svým začátkům, avšak hrají spíše blues, s jiným nádechem nežli v dřívějších albech.\n\n\n\n\n"}
{"id": "402006", "url": "https://cs.wikipedia.org/wiki?curid=402006", "title": "Max Alpert", "text": "Max Alpert\n\nMax Vladimirovič Alpert (; 18. března 1899, Simferopol – 30. listopadu 1980, Moskva) byl sovětský novinářský fotograf, jeden z průkopníků sériové reportážní fotografie. Stál u počátků moderní fotožurnalistiky ve dvacátých a třicátých letech v bývalém SSSR.\n\nSpolečně s fotografy jako byli Arkadij Šajchet, Alexandr Rodčenko, Boris Ignatovič, Georgij Petrusov nebo Ivan Šagin se stal nástrojem programové, centrálně řízené a didakticky zaměřené propagandy.\n\nSpolu se svým bratrem studoval fotografii v Oděse (1914). Po občanské válce, pracoval jako fotografický korespondent v Raboče Gazetě v Moskvě. Ve dvacátých letech se stal členem Asociace fotografů v Moskvě. Ve třicátých let pracoval v časopisech \"SSSR na strojke\", kde publikoval asi 50 fotoreportáží. Nejvýznamnější díla tohoto období byla zrealizována při výstavbě elektrárny v Magnitogorsku (Magnitka), při pokládání Turksiba a při stavbě Velkého Ferganského kanálu.\n\nAlpert pracoval zároveň v novinách \"Pravda\", kde pořizoval portréty téměř všech hlavních sovětských a řadu zahraničních politiků, vojáků, spisovatelů a hráčů. Během Velké vlastenecké války pracoval jako dopisovatel pro TASS a Sovinformbyuro, Alpert pracoval na bojišti jak v týlu, tak v předních bojových liniích. Je autorem snímku \"Kombat\", která se stala symbolem této války. \n\nNa konci války pobýval v Praze a v Berlíně a fotografoval vítěznou přehlídku 24. června 1945 v Moskvě. V poválečných letech pracoval v různých redakcích. Byl hlavním fotografickým korespondentem tiskové agentury \"Novosti\".\n\nSpolečně s Arkadijem Šajchetem se stal zakladatelem vícezáběrových reportáží. Nejznámější byla jejich práce \"Rodina Filippových\" – 52 fotografií vyprávělo příběh dělníka a jeho rodiny. Fotoreportáž byla také otištěna v novinách německých komunistů Arbeiter Illustrierte Zeitung a setkala se na počátku 30. let s velkým ohlasem v Německu, Československu, i dalších evropských zemích. Vedle významné společenské role sehrála také důležitou roli jako první významné dílo, které dokázalo rovnocennost a velké potenciální možnosti vícezáběrových reportáží, sérií a fotofejetonů.Je nositelem Řádu rudé hvězdy, Отечественной войны II степени, dvou řádů Трудового Красного Знамени a dalších medailí. Je zaslouženým pracovníkem kultury RSFSR.\n\nŘada jeho prací je uložena ve sbírce negativů v Národním muzeu současné historie Ruska. \n\nKnihy, na kterých Alpert spolupracoval:\n\n\n"}
{"id": "402018", "url": "https://cs.wikipedia.org/wiki?curid=402018", "title": "Montana State University – Bozeman", "text": "Montana State University – Bozeman\n\nMontana State University - Bozeman (krátce MSU) je státní vysoká škola v Bozemanu na jihozápadě amerického státu Montana. Univerzita s 12 250 studenty je po University of Montana druhá největší vysoká škola v Montaně. Je nejdůležitějším článkem Montana State University System. Jako jediná univerzita na světě nabízí MSU magisterské studium \"Science and Natural History Filmmaking\".\n\nMontana State University byla založena v roce 1893 pod názvem \"Agricultural College of the State of Montana\". Po dalším přejmenování na \"Montana College of Agriculture and Mechanic Arts\" byla ve 20. letech 20. století známa jako \"Montana State College\" (MSC). 1. července 1965 dostala univerzita své dnešní jméno.\n\nSportovní týmy MSU jsou označovány jako \"Bobcats\". Univerzita patří do Big Sky Conference.\n\n\n"}
{"id": "402020", "url": "https://cs.wikipedia.org/wiki?curid=402020", "title": "Montana State University System", "text": "Montana State University System\n\nMontana State University System je od 1. července 1994 spolek státních univerzit v americkém státě Montana. Ke sdružení náleží:\n\n"}
{"id": "402027", "url": "https://cs.wikipedia.org/wiki?curid=402027", "title": "Almoš Arpádovec", "text": "Almoš Arpádovec\n\nAlmoš Arpádovec (1074/1075–1127/1129) byl uherským princem, od roku 1084 chorvatským vévodou a následně v letech 1091 až 1093 chorvatským králem. Almoš byl také posledním nitranským knížetem.\n\nNarodil se z manželství uherského krále Gejzy I. s řeckou princeznou Synadene, dcery Theodula Synadenose a zřejmě také neteří byzantského císaře Nikephora III.\n\nPo smrti krále Štěpána II. Chorvatského († 1091) žádala královna Jelena, která se cítila v ohrožení, svého bratra Ladislava I. o pomoc. Ten přitáhl se svým vojskem, osadil Chorvatsko a ustanovil Almoše králem. V létě téhož roku se musel Ladislav I. vrátit zpět do Uher, aby zde čelil vpádu Kumánů. Chorvaté, kterým se dosazený mladičký král nezamlouval, využili situace a králem zvolili Petra Svačiće. Almošovi zůstal jen titul chorvatského krále, protože jeho strýci se podařilo ovládnout pouze část Slavonie, kterou připojil k Uhersku. Roku 1095 se na uherský trůn dostal Almošův polorodý bratr Koloman. Almoš zpochybňoval jeho právo na nástupnictví a postavil se proti němu do opozice..\n\n21. srpna 1104 se Almoš oženil s Předslavou, dcerou kyjevského knížete Svjatopolka II., s níž měl tři děti. Roku 1113 jej i jeho nejstaršího syna nechal Koloman v bojích o moc oslepit a uvěznit. Důvodem byla Álmošova setrvávající opozice proti králi a Kolomanovy obavy, aby nebylo ohroženo následnické právo jeho vlastního syna Štěpána.\n\nAlmošovi se podařilo uprchnout a zemřel na byzantském dvoře, syn Béla se stal roku 1131 uherským králem a o šest let později nechal otcovy ostatky pohřbít v katedrále v Székesfehérváru po boku předků.\n"}
{"id": "402031", "url": "https://cs.wikipedia.org/wiki?curid=402031", "title": "Josef Adamík", "text": "Josef Adamík\n\nJosef Adamík (29. června 1947 Křemačov – 3. července 2009) byl český hudební skladatel, pedagog a sbormistr.\n\nV letech 1965–1969 studoval na brněnské konzervatoři klavír ve třídě Inessy Janíčkové a skladbu u Bohuslava Řehoře (spolužáci: Zdeněk Hatina, Eduard Spáčil). Skladbu studoval i na JAMU u Miloslava Ištvana, pak u Aloise Piňose a poté u Ctirada Kohoutka. Vyučoval na hudební škole ve Valašských Kloboukách, kde působil také jako sbormistr.\n\nVzpomínky z lepší časy pro sólový klavír\n"}
{"id": "402033", "url": "https://cs.wikipedia.org/wiki?curid=402033", "title": "Frotérství", "text": "Frotérství\n\nFrotérství (francouzsky: \"frotteurisme\") je parafilie spočívající v úmyslném vyhledávání dotyků a tření se o anonymní osoby, většinou opačného pohlaví za účelem sexuálního vzrušení. Uskutečňuje se v různých davech, tlačenicích, frontách, koncertech či v dopravních prostředcích, atp. Termín frotérství pochází z francouzského slovesa \"frotter\", které znamená „třít se.“ Označení frotér pak doslova znamená „ten, který se tře.“ Týká se zejména mužů.\n\n"}
{"id": "402034", "url": "https://cs.wikipedia.org/wiki?curid=402034", "title": "Blanka Šrůmová", "text": "Blanka Šrůmová\n\nBlanka Šrůmová (* 24. srpna 1965 Praha) je česká zpěvačka-skladatelka, textařka a hráčka na klávesové nástroje a kytaru.\n\nVystudovala Střední pedagogickou školu a paralelně také zpěv u profesora Josefa Rybičky a klavír na Lidové konzervatoři, interpretaci u Laďky Kozderkové. Poté pokračovala ve studiu andragogiky na Filozofické fakultě Univerzity Karlovy, kterou vzhledem k časovému vytížení ve skupině Tichá dohoda již nedokončila. \n\nMá dvě sestry a syna Kristiana. Od roku 2014 udržuje partnerský vztah s hudebníkem Janem Saharou Hedlem, s nímž v září 2015 založila skupinu Něžná noc.\n\nV letech 1986–1988 zpívala a hrála na klávesy ve skupině Balet. Známou se stala v 90. letech především jako zpěvačka kytarové indie popové skupiny Tichá dohoda, ve které působila jako frontmenka od 1988–2014 spolu s manželem Danem Šustrem, v letech 1992–93 byla vzhledem k popularitě kapely nominována na zpěvačku roku. \n\nTři roky také působila ve folkové kapele Kamelot, s níž natočila jako host dvě alba, \"19 ztracených písní Wabiho Ryvoly\" (2010) a Proti proudu (2012). \n\nNatočila celkem 13 studiových alb a podílela se na mnoha dalších projektech.\n\n\n\n\n"}
{"id": "402037", "url": "https://cs.wikipedia.org/wiki?curid=402037", "title": "Leitra", "text": "Leitra\n\nLeitra je značka velomobilů vyráběných stejnojmennou dánskou společností. Carl Georg Rasmussen vytvořil první prototyp v roce 1980, od roku 1983 běží komerční výroba. \n\nV základu se jedná o lehotříkolku typu delta (dvě kola vpředu, jedno vzadu) na dvacetipalcových kolech doplněnou laminátovou kapotáží. Konkrétní vybavení a rozměry bývají do značné míry přizpůsobeny požadavkům zákazníka, ale obvyklá hmotnost je ke 30 kilogramům a délka se blíží metru a půl. Mezi standardní vybavení patří odpružení všech kol, bubnové brzdy u předních kol a brzda na ráfku u zadního kola, světlomet a směrovky napájené 6V akumulátorem a 3x8 převodů. Za příplatek je možné nechat postavit Leitru se zapouzdřenou planetovou převodovkou Rohloff Speedhub nebo s 12V elektronickým systémem.\n\n"}
{"id": "402042", "url": "https://cs.wikipedia.org/wiki?curid=402042", "title": "Matthias Merz", "text": "Matthias Merz\n\nMatthias Merz (* 1. únor 1984, Švýcarsko) je švýcarský reprezentant v orientačním běhu, jenž v současnosti žije ve švýcarském Aarau. Jeho největším úspěchem je zlatá medaile z dlouhé trati na Mistrovství světa v roce 2007 v Kyjevě. V současnosti běhá za švédský klub OK Tisaren a švýcarský OLG Rymenzburg.\n\n"}
{"id": "402043", "url": "https://cs.wikipedia.org/wiki?curid=402043", "title": "Podlesí (Valašské Meziříčí)", "text": "Podlesí (Valašské Meziříčí)\n\nPodlesí je místní částí města Valašského Meziříčí.\n\nObec Podlesí vznikla vcelku nedávno, v roce 1960 sloučením tehdejších obcí Křivé a Brňov, i když samostatně existovaly obě tyto obce již více než 500 let. Nově vzniklá obec Podlesí se v roce 1980 připojila jako místní část k Valašskému Meziříčí.\n\nObec je známá díky prázdninovým pobytům rodiny Masarykovy, kam do penzionu „Na Žabárni“ (slavný zájezdní hostinec) Masarykovi jezdili od roku 1899 do roku 1914 na prázdniny. Známá je fotografie z tohoto roku, sedící rodiče Charlotta a Tomáš, stojící děti Alice, Herbert a mladý Jan a v jogínském „lotosu“ klečící nejmladší dcera Olga. Matku, Charlottu Garrigue-Masarykovou připomíná pamětní deska s jejím reliéfem umístěná na bývalém zájezdním hostinci. Dnes se v objektu nachází Domov důchodců Podlesí, pamětní deska je veřejně přístupná.\n\n"}
{"id": "402045", "url": "https://cs.wikipedia.org/wiki?curid=402045", "title": "Radomír Čihák", "text": "Radomír Čihák\n\nRadomír Čihák (30. května 1928, Soběslav – 9. června 2016) byl český lékař zaměřující se na anatomii a embryologii pohybového systému. Byl též autorem vysokoškolských učebnic \"Anatomie 1, 2\" a \"3\".\n\nVyrůstal v rodině učitele na střední škole. Již během svých středoškolských studií se věnoval přírodovědě a jeho práce z té doby ocenil roku 1947 i časopis \"Vesmír\". Téhož roku zahájil svá vysokoškolská studia a během prvního semestru začal docházet také do Anatomického ústavu Lékařské fakulty Univerzity Karlovy, ve kterém na počátku padesátých let 20. století pracoval pod vedením Ladislava Borovanského. Mezi Čihákovy kolegy patřili Milan Doskočil, Leo Lemež nebo Zdeněk Rychter. V roce 1952 promoval, o devět let později (1961) obhájil i svou kandidátskou práci a za další tři roky (1964) zvládl i habilitaci. Po dalších pěti letech (1969) obhájil také doktorskou dizertační práci a v roce 1974 se stal řádným profesorem.\n\nZa své výzkumy vývoje svalů na ruce získal roku 1965 cenu vědecké rady Ministerstva zdravotnictví. O pět let později (1970) za objev zamezení zániku svalu hormonální cestou obdržel spolu s Arnoštem Gutmannem a Věrou Hanzlíkovou Cenu fyziologické společnosti.\n\nOd roku 1988 vedl na Lékařské fakultě kurzy Univerzity třetího věku.\n\nČihák byl členem:\n\n\n"}
{"id": "402050", "url": "https://cs.wikipedia.org/wiki?curid=402050", "title": "Leon Panetta", "text": "Leon Panetta\n\nLeon Edward Panetta (* 28. června 1938, Monterey, Kalifornie) je americký demokratický politik a právník, v letech 2009-2011 ředitel Ústřední zpravodajské služby CIA a od 1. července 2011 do 27. února 2013 ministr obrany USA v administrativě Baracka Obamy.\n\nNarodil se v kalifornském Monterey v rodině italských imigrantů, kteří provozovali rodinou restauraci. V roce 1956 začal studovat na Santa Clara University, kde v roce 1960 získal titul bakaláře politických věd. V roce 1963 získal titul doktor práv na Santa Clara University School of Law a poté se věnoval právní praxi. V letech 1964 až 1966 sloužil v americké armádě. V letech 1966 až 1971 pracoval jako asistent republikánských politiků. Od roku 1971 se vrátil k právní praxi do Monterey ve firmě Panetta, Thompson & Panetta, kterou založil.\n\nV letech 1977 až 1993 byl členem Sněmovna reprezentantů USA (v letech 1989-1993 byl šéfem rozpočtového výboru) a v letech 1994 až 1997 byl šéfem kanceláře prezidenta Clintona.\n\nVěnoval se pedagogické práci a ochraně světových oceánů. V roce 2006 byl členem Bakerovy irácké studijní skupiny, ustanovené Kongresem pro změnu vojenské taktiky v Iráku. S manželkou Sylvií založil Institut pro veřejnou politiku.\n\n5. ledna 2009 ho Barack Obama nominoval na funkci ředitele CIA a v noci 12. února 2009 byl ve funkci schválen senátem. Ke 30. červnu 2011 úřad ředitele CIA opustil, aby se od 1. července 2011 mohl ujmout funkce ministra obrany USA, ve které byl definitivně potvrzen dne 21. června 2011 Senátem USA. Funkci vykonával do února 2013, kdy ho nahradil Chuck Hagel. V úřadu ministra mj. podpisem stvrdil, že zrušení pravidla „Neptej se a mlč“, které sloužilo k tichému akceptování vojáků homosexuální orientace, nepoškodí akceschopnost armády a to tak mohlo být zrušeno. V závěru svého ministerského působení prohlásil, že ženy budou již brzy v americké armádě nasazovány do bojových operací. Americká armáda se za jeho úřadování účastnila zejména bojových operací v Afghánistánu, do konce roku 2011 skončila stahování z Iráku. Kvůli neshodám o rozpočtu mezi republikány a demokraty byla zároveň postižena snižováním výdajů.\n\n"}
{"id": "402055", "url": "https://cs.wikipedia.org/wiki?curid=402055", "title": "Greg Norman", "text": "Greg Norman\n\nGregory John Norman AM (*10. února 1955, Mount Isa, Queensland) je australský golfista. V 80. a 90. letech 20. století byl celkem 331 týdnů světovou jedničkou.\n\nGolfu se začal věnovat v 15 letech a o čtyři roky později se dostal na profesionální okruh. V roce 1976 vyhrál první turnaj (West Lakes Classic v Adelaide) a záhy se začal prosazovat i na okruhu PGA.\n\nDvakrát vyhrál British Open - v roce 1986 o pět ran před Gordonem Brandem a o sedm let později o dvě rány před Nickem Faldem. Celkem 14krát se na major turnajích dostal do první trojice, přičemž v některých případech ztratil celkové vítězství jen velmi těsně. Například na British Open v roce 1989 finálovým kolem na 64 ran postoupil do playoff proti Marku Calcavecchiovi a vedl před jeho poslední jamkou, kde ale zahrál tak dlouhý odpal, že se zakutálel až do bunkeru. Podobně těsně ztratil i vítězství na US Masters 1987 a na PGA Championships 1993.\n\nV roce 1994 zvítězil v Players Championships. Na okruhu PGA vyhrál 20 turnajů.\n\nByl prvním golfistou na světě, který na turnajích vydělal více než 10 milionů dolarů. Kvůli blond vlasům a ostrému hernímu stylu je přezdíván \"Bílý žralok\". V roce 2001 byl uveden do Světové golfové síně slávy.\n\nPo ukončení profesionální kariéry se věnuje podnikání, jeho společnosti se věnují s úspěchem navrhování a výstavbě golfových hřišť a produkci golfového oblečení. Turnajovému golfu se už pravidelně nevěnuje, přesto se zúčastnil v roce 2008 znovu British Open a po třech kolech vedl s náskokem dvou úderů a mohl se stát nejstarším vítězem major turnaje v dějinách, nakonec se dělil o třetí místo.\n\nV roce 1981 se oženil s americkou letuškou Lauru Andrassyovou, ale v roce 2006 se rozvedli. V roce 2008 se podruhé oženil s bývalou tenistkou Chris Evertovou., rozvod následoval v prosinci 2009.\n"}
{"id": "402057", "url": "https://cs.wikipedia.org/wiki?curid=402057", "title": "Mnětice", "text": "Mnětice\n\nMnětice byla dříve (do 70. let 20. století) samostatná obec, nyní je částí města Pardubice a součástí městského obvodu Pardubice IV. K 1. 10. 2005 zde žilo 351 obyvatel a bylo zde 122 domů. Do Mnětic jezdí linka MHD č. 12.\n\nAž do konce 19. století se jako osada Mnětic uváděl \"Štětín\" (také Stětín).\n\n"}
{"id": "402061", "url": "https://cs.wikipedia.org/wiki?curid=402061", "title": "Michael Richards", "text": "Michael Richards\n\nMichael Anthony Richards (* 24. července 1949, Culver City, Kalifornie) je americký komik a herec.\n\n"}
{"id": "402066", "url": "https://cs.wikipedia.org/wiki?curid=402066", "title": "Kosmos 2251", "text": "Kosmos 2251\n\nKosmos 2251 byla ruská vojenská telekomunikační družice typu Strela-2M. Byla vypuštěna na oběžnou dráhu z Kosmodromu Pleseck dne 16. června 1993. Družice byla aktivní dva roky.\n\n10. února 2009 v 16:55 GMT se srazila s telekomunikační družicí Iridium 33. V důsledku srážky se obě družice roztříštily na velké množství úlomků.\n"}
{"id": "402074", "url": "https://cs.wikipedia.org/wiki?curid=402074", "title": "Karton veverek", "text": "Karton veverek\n\nKarton veverek je název šestého studiového alba hudební skupiny Wohnout. Deska vyšla 1. března 2009 na internetu za cenu, kterou si lidé sami určili. Na CD se objeví o měsíc později. Obsahuje 14 skladeb. Na albu s Wohnouty zpívají i otec Matěje a Honzy Homolů Oleg, Vašek Bláha z Divokýho Billa, herečka Petra Špalková či zpěvačka Jana Lota. Desku poprvé spoluprodukuje někdo mimo samotnou kapelu, konkrétně Boris Carloff.\n\n\nK této skladbě vyšel videoklip kde se v tříminutové rvačce mimo Wohnoutů objevili i členové kapel Clou, UDG, Tři sestry, Divokej Bill nebo Blue Effect. Videoklip režíroval Jakub Kohák.\n"}
{"id": "402079", "url": "https://cs.wikipedia.org/wiki?curid=402079", "title": "Stezka", "text": "Stezka\n\nPojem stezka může znamenat:\n\n\n\n\n\n"}
{"id": "402080", "url": "https://cs.wikipedia.org/wiki?curid=402080", "title": "Boris Ignatovič", "text": "Boris Ignatovič\n\nBoris Vsevolodovič Ignatovič (rusky Борис Всеволодович Игнатович) (* 1899 Luck - 1976 Moskva) byl sovětský novinářský fotograf. Stál u počátků moderní fotožurnalistiky ve dvacátých a třicátých letech v bývalém SSSR. Společně s fotografy jako byli Max Alpert, Alexandr Rodčenko, Arkadij Šajchet, Georgij Petrusov nebo Ivan Šagin se staly nástrojem programové, centrálně řízené a didakticky zaměřené propagandy.\n\nVystudoval gymnázium v Lucku. Novinářem byl od roku 1918. V roce 1921 v Moskvě pracoval v redakci novin Gornjaki (Horníci).\n\nV době mezi rokem 1922 a 1925 se v Petrohradě (Leningradě) začal poprvé zajímat o fotografii.\n\nPo návratu do Moskvy (1926) pracoval jako jeden z členů Asociace fotoreportérů v \"Domě tisku\", od roku 1927 fungoval jako obrazový redaktor a fotoreportér deníku \"Bědnota\", dále pracoval v časopisech \"Narpit, Spot, Ogoňok, Sovětskoje foto\" a \"SSSR na strojke\".\n\nSpolečně s Alexandrem Rodčenkem byl jeden z organizátorů a vedoucích skupiny \"Říjen\" (\"Oktjabr\"). Ve 30. letech se podíleli na propagaci nové věcnosti v Rusku. Využívali speciální techniky, například Sabatierův efekt, porušení citlivé vrstvy retikulací (zvrásnění, mřížkování), fokalk (tepelná destrukce citlivé vrstvy skleněné fotografické desky) a struktáž (kresba fotografickými roztoky - vývojkou nebo ustalovačem). V kompozici využívali úhlopříčky, dvojexpozice, montáž, koláž, kombinaci s kresbou nebo typografií. Invenční prací s úhlem pohledu, místem snímání a kompozicí dával Rodčenko a jeho příznivci svým snímkům dynamiku, která se ukázala jako účinný způsob tlumočení myšlenky.\n\nV roce 1930 se jej také zmocnila vášeň pro filmové reportáže a natočil několik dokumentárních filmů (\"Sevodnja\", film o Kukryniksích, atd.).\n\nSoučasně řídil oddělení ilustrací novin \"Večerní Moskva\". Spolupracoval s agenturou \"Sojuz foto\" fotografoval pro časopisy \"\"Strojim\", \"Naši dostiženija\", \"Strojitělstvo Moskvy\"\". Vytvořil fotoreportáže z moskevského závodu \"Frezer\" a továrny \"Parižskaja Kommuna\".\n\nBěhem Velké vlastenecké války pracoval jako fotožurnalista v novinách 30. armády \"Bojevoe Znamja\" a v týlu nepřítele a dokumentoval partyzánská hnutí.\n\nPo válce pak pracoval v mnoha časopisech a novinách. a stal se jedním z vedoucích představitelů klubu \"Novator\". Vytvořil portréty umělců a představitelů kultury (Korneje Čukovského, Michaila Zoščenka, Borise Leonidoviče Pastěrnaka a dalších).\n\nByla mu také udělena medaile SSSR.\n\n\n\n"}
{"id": "402081", "url": "https://cs.wikipedia.org/wiki?curid=402081", "title": "Chaluha velká", "text": "Chaluha velká\n\nChaluha velká (\"Stercorarius skua\") je největším evropským druhem chaluhy; od ostatních evropských druhů se mimo jiné liší absencí sezónní variability opeření.\n\nDospělí ptáci jsou tmavohnědí, často s tmavší čepičkou (čelo a temeno) a výrazně bílými kořeny ručních letek, které tvoří v letu v křídlech nápadná bílá pole. Mladí ptáci jsou podobně zbarveni, bez výrazně tmavšího čela a temene.\n\nChaluha velká hnízdí pouze v oblasti severního Atlantského oceánu na Islandu, Faerských ostrovech, Shetlandách, Orknejích a pobřeží severního Skotska. V posledních letech zahnízdily také na Špicberkách a v severním Norsku. Po vyhnízdění se většina ptáků přesunuje do jižnějších oblastí Atlantiku od Biskajského zálivu po západní Afriku, zčásti do západního Středomoří a výjimečně na západ po pobřeží Ameriky. Vzácně zaletuje do vnitrozemí včetně České republiky, kde byla zjištěna patnáctkrát.\n"}
{"id": "402086", "url": "https://cs.wikipedia.org/wiki?curid=402086", "title": "Václavice (Provodov-Šonov)", "text": "Václavice (Provodov-Šonov)\n\nOsada Václavice () je součástí obce Provodov-Šonov. Nachází se zhruba 5 km na jihozápad od Náchoda. Obec byla založena v roce 1778 pod kostelem sv. Václava na Dobeníně na zdaleka viditelném místě ve svahu na návrší Branky. V těchto místech se v roce 1068 se sešla vojenská družina českého knížete, odporující jeho záměrům a uskutečnila zde svůj sněm. Stojí zde původní gotický kostelík z přelomu 13. a 14. století. 27. června 1866 se Václavice a pláň nad nimi staly dějištěm bitvy u Náchoda. V blízkosti kostela a výše se nachází řada pomníků. Podle Kosmovy kroniky zde v 11. století pobýval první český král Vratislav II..\n\nVe Václavicích se nachází odbočná železniční stanice na trati 026 Týniště nad Orlicí - Otovice zastávka a na trati 033 Starkoč - Náchod.\n\n"}
{"id": "402087", "url": "https://cs.wikipedia.org/wiki?curid=402087", "title": "Kajka mořská", "text": "Kajka mořská\n\nKajka mořská (\"Somateria mollissima\") je mořský pták, který se rád zdržuje v blízkosti příbřežních ostrůvků nebo chráněných zálivů.\n\nS oblibou hnízdí v koloniích. Hnízdo si často zakládá v kamenitém pobřeží nebo v podrostu a vystýlá je prachovým peřím.\n\nSamice sedí na 4 – 6 nazelenalých vejcích čtyři týdny. Při vyplašení vzlétne jako kachna divoká a postříká snůšku zapáchajícím trusem. Mláďata v prachovém šatě ihned po oschnutí následují matku, později se často tvoří \"mateřské školky\".\n\nKajka mořská se živí především mlži, pro které se potápí až do hloubky 25 m, pod vodou vydrží až tři minuty.\n\n"}
{"id": "402089", "url": "https://cs.wikipedia.org/wiki?curid=402089", "title": "Helen Sharmanová", "text": "Helen Sharmanová\n\nHelen Patricia Sharmanová (* 30. května 1963 Sheffield, Spojené království) je první astronautka ze Spojeného království, která pracovala v roce 1991 na sovětské orbitální stanici Mir.\n\nVzdělání získala doma ve Velké Británii. Roku 1981 ukončila střední školu Jordan Thorpe Comprehensive School, pak ve svém rodném městě školu vysokou University of Sheffield, obor chemie (ukončeno 1984). Nastoupila do práce u General Electric, Hammersmith, Londýn a zároveň pokračovala ve studiu na Bisbeck College. Zde získala titul PhD a od roku 1987 byla civilním povoláním chemička čokoládovny Mars ve Slough.\n\nV týmu připravujících se kosmonautů SSSR se objevila v roce 1989 jako zástupkyně týmu projektu Juno z Velké Británie. Její let financovala Moscow Narodny Bank se sídlem v Londýně.\n\nZ kosmodromu Bajkonur odstartovala v polovině května 1991 na palubě sovětské kosmické lodě Sojuz TM-12 (v katalogu COSPAR 1991-034A). Pro ni to byla sedmidenní mise na stanici Mir (jeho devátá posádka), letěla do vesmíru jako patnáctá žena. Současně byla 249. člověkem ve vesmíru. V Sojuzu s ní vzlétli sověti Anatolij Arcebarskij a Sergej Krikaljov. Dne 20. května se s pomocí ručního řízení (automatické nefungovalo) připojili ke stanici Mir, kde již byla připojena loď Sojuz TM-11. Posádka této lodi již na Miru sloužila a nyní se obě posádky na šest dní společné práce spojily. Sharmanová se zapojila do vědeckých experimentů. Dne 26. května pak společně s původní posádkou Viktor Afanasjev a Musa Manarov v jejich lodi Sojuz TM-11 odletěla na Zem. Přistáli bez problémů na území Kazachstánu.\n\n\n"}
{"id": "402092", "url": "https://cs.wikipedia.org/wiki?curid=402092", "title": "Jam Master Jay", "text": "Jam Master Jay\n\nJam Master Jay (21. ledna 1965 - 30. října 2002), vlastním jménem Jason William Mizell, byl americký rapper a DJ hiphopové skupiny Run DMC.\n\nJMJ se narodil v Brooklynu (New York) a v 10 letech se přestěhoval do jiné části tohoto města, do Queensu. Již od mládí hrával na basu, kytaru a bicí v několika \"garážových skupinách\". V roce 1982 se na střední škole seznamuje s Josephem Simmonsem (známý také jako DJ Run) a Darrylem McDanielsem (DMC) a zakládají formaci Run DMC. Na Manhattanu Jam Master Jay založil Scratch DJ Academy pro děti, které se o DJing zajímají. V roce 1989 zakládá Jason \"JMJ\" Mizell hudební společnost Jam Master Jay Records, která zažívá velký úspěch v roce 1993, kdy produkovala album skupiny Onyx. V 90. letech JMJ přežil těžkou autonehodu a 2 střelná zranění.\n\nDJ Jam Master Jay byl 30. října roku 2002 zastřelen ve svém nahrávacím studiu v Queensu. Jeho spolupracovník Urieco Rincon, v tu dobu také v místnosti, byl postřelen do nohou. Okolnosti této vraždy jsou dosud nejasné.\n\n"}
{"id": "402098", "url": "https://cs.wikipedia.org/wiki?curid=402098", "title": "Chaluha pomořanská", "text": "Chaluha pomořanská\n\nChaluha pomořanská (\"Stercorarius pomarinus\") je středně velkým druhem chaluhy s cirkumpolárním rozšířením.\n\nDospělí ptáci se vyskytují ve dvou barevných formách. Jedinci tmavé formy jsou černohnědí, s různě výraznými hnědožlutými lícemi, zadní stranou krku a bílými kořeny ručních letek. Jedinci světlé formy mají bílou spodinu těla s tmavým pásem přes hruď, čelo a temeno jsou černohnědé, líce žluté. Nohy jsou světle šedé, zobák šedavý s tmavší špičkou. Světlá forma je asi 20× častější než tmavá. Střední ocasní pera mají u obou forem zvláštní lžícovitý tvar, zbytek ocasu přečnívají až o 2 cm. Mladí ptáci jsou obtížně rozlišitelní od ostatních menších druhů chaluh; jsou celkově hnědě zbarvení, s hustým proužkováním a bílými poli na kořenech ručních letek a krovek.\n\nHnízdí cirkumpolárně v tundře severní polokoule. V době malé početnosti lumíků nehnízdí, dospělí ptáci se jen rozptýlí v oblasti hnízdišť. Tažný druh, táhne podél obou pobřeží Severní Ameriky a západního pobřeží Evropy na svá zimoviště v Mexickém zálivu a u pobřeží západní a jižní Afriky. V Tichém oceánu leží hlavní zimoviště v mořích u jihovýchodní Austrálie. V malých počtech se objevují také na západním pobřeží Jižní Ameriky a kolem Arabského poloostrova. Nepravidelně zaletuje do vnitrozemí včetně České republiky, kde byla po roce 1989 zjištěna nejméně sedmkrát.\n"}
{"id": "402099", "url": "https://cs.wikipedia.org/wiki?curid=402099", "title": "Iveco Daily", "text": "Iveco Daily\n\nIveco Daily je lehký užitkový automobil vyráběný italským koncernem Iveco. Vyrábí se od roku 1978 až dodnes. Do roku 1983 se prodával také jako Fiat Daily.\n\nVyráběla se v letech 1978 až 1990. Bylo určeno pro segment do 3,5 tuny, počítalo se s rozšířením na 2,8 a 4,2 tuny. Na zadní nápravu bylo možno zvolit dvoumontáž pneumatik. Vůz byl postaven na pevném rámu. Motor byl uložen vpředu a poháněl zadní nápravu. V roce 1980 byla představena verze Turbodaily.\n\n\nVýroba probíhala v letech 1990 až 2000. Prošla velkou modernizací. Hmotnost se rozšířila až do segmentu šesti tun. Kvůli větší váze se ale Daily nevešlo do limitu 3,5 tuny. Poprvé se objevily přeplňované motory. Takto upravené vozy nesly označení TurboDaily. Boční posuvně dveře byly upraveny tak, aby jimi šly nakládat palety. V největší variantě měl objem nákladního prostoru 17 m³. V roce 1993 byly představeny motory splňující emisní normu Euro1, od roku 1996 pak Euro2. Na všech kolech se objevily kotoučové brzdy.\n\nOznačení typu\n\nModely druhé generace byly označeny třemi nebo čtyřmi číslicemi oddělenými tečkou. První dvě číslice udávaly maximální přípustnou hmotnost. Za tečkou následovalo jedno nebo dvě číslice představující přibližný maximální výkon v koňských silách. Příklad:\n\n30.8 – nákladní vozidlo s maximální povolenou hmotností 2,8 tuny (30), s motorem o výkonu 75 koňských sil (8)\n\n45.10 – lehký nákladní vůz s maximální přípustnou hmotností 4,5 tuny (45), s motorem o výkonu 103 koňských sil (10)\n\n\nVyráběla se od roku 2000 do roku 2006. V roce uvedení získala titul Dodávka roku. Byla rozšířena a přepracována nabídka motorů. Společnost Irisbus začala s výrobou minibusů na základě typu Daily.\n\nVyráběla se od roku 2006 do roku 2014. Motory plní emisní normu Euro4. Design navrhl Giorgetto Giugiaro. Od roku 2007 je k dispozici verze 4x4. Na jeho vývoji spolupracovala společnost Scam. V roce 2011 prošla tato generace faceliftem.\n\n\nByla představena v červenci 2014 a vyrábí se od roku 2014 dodnes.\n\nEuro 5+\n\n\nEuro 6\n\n"}
{"id": "402109", "url": "https://cs.wikipedia.org/wiki?curid=402109", "title": "Victor Hănescu", "text": "Victor Hănescu\n\nVictor Hănescu (* 21. července 1984 v Bukurešti, Rumunsko) je současný rumunský profesionální tenista. Ve své dosavadní kariéře vyhrál 1 turnaj ATP World Tour ve dvouhře a 1 turnaj ve čtyřhře.\n\nVictor Hănescu se zúčastnil 16 zápasů v Davisově poháru za tým Rumunska s bilancí 11-12 ve dvouhře a 0-3 ve čtyřhře.\n\n\n"}
{"id": "402112", "url": "https://cs.wikipedia.org/wiki?curid=402112", "title": "Chaluha příživná", "text": "Chaluha příživná\n\nChaluha příživná (\"Stercorarius parasiticus\") je středně velkým druhem chaluhy s cirkumpolárním rozšířením.\n\nDospělí ptáci se vyskytují ve třech barevných formách. Jedinci tmavé formy jsou tmavohnědí, s černohnědou čepičkou a letkami, obvykle s žlutavými lícemi a zadní stranou krku. Jedinci světlé formy mají bílou spodinu těla s různě vyvinutým tmavým pásem přes hruď (může zcela chybět), čelo a temeno jsou černohnědé, líce žluté. Jedinci přechodné formy tvoří přechod mezi světlou a tmavou formou. Všechny formy mají bílé kořeny ručních letek, tvořící v křídle světlé pole. Nohy jsou černošedé, zobák šedavý s tmavší špičkou. Tmavá forma je typičtější, světlá je častější na severu areálu. Všichni dospělí ptáci mají střední ocasní pera špičatá, přesahující zbytek ocasu o 8-14 cm. Mladí ptáci jsou obtížně rozlišitelní od ostatních menších druhů chaluh; jsou celkově hnědě zbarvení, s hustým proužkováním a bílými poli na kořenech ručních letek.\n\nHnízdí cirkumpolárně v arktických oblastech severní polokoule, poněkud jižněji než chaluha pomořanská a chaluha malá. V Evropě hnízdí na Islandu, Faerských ostrovech a ostrovech u pobřeží Skotska, mimo to také ve vnitrozemí Norska, Švédska a Finska. Tažný druh, zimoviště nejsou přesně známá, pravděpodobně leží ve vodách mírného pásu Atlantském a Tichém oceánu jižně rovníku; největší koncentrace byly pozorovány u pobřeží Jižní Ameriky a západní Afriky. Nepravidelně zaletuje do vnitrozemí, včetně České republiky, kde byla po roce 1989 zjištěna nejméně čtyřikrát.\n"}
{"id": "402114", "url": "https://cs.wikipedia.org/wiki?curid=402114", "title": "Kamila Magálová", "text": "Kamila Magálová\n\nKamila Magálová rozená Kamila Slováková (* 16. listopadu 1950 Bratislava) je slovenská herečka. \n\nKamila Magálová je dcerou slovenského dirigenta Ladislava Slováka, jejím bratrem je herec Marián Slovák. Vystudovala herectví na VŠMU v Bratislavě v roce 1975. Od roku 1972 byla členkou Poetického souboru Nové scény v Bratislavě. Od roku 1982 je členkou Činohry Slovenského národního divadla v Bratislavě. \n\nV roce 2012 se rozvedla s manželem, podnikatelem Slavomírem Magálem, se kterým je spolumajitelkou hotelu Kamila v Čiernej Vodě.\n\n\n"}
{"id": "402118", "url": "https://cs.wikipedia.org/wiki?curid=402118", "title": "Lenka Ouhrabková", "text": "Lenka Ouhrabková\n\nLenka Ouhrabková (* 1982) je česká herečka. \n\nOd roku 2006 má stálé angažmá v Moravském divadle v Olomouci, kde se objevila například v inscenacích Idiot, Čarodějky ze Salemu, Doma u Hitlerů, Othello atd. \n\nObjevila se také v menší roli v seriálu TV Nova \"Ordinace v růžové zahradě\" a v létě 2008 na ČT2 v inscenaci Marie Sabina v záznamu z Moravského divadla Olomouc. V roce 2012 se také objevila v epizodní roly (\"Julie Dvořáková\") v seriálu \"Vyprávěj-Osudy\" – \"4. Mikulášova Hilda\".\n\nLenka Ouhrabková spíše patří k herečkám ztvárňující vážnější role, přestože přesvědčivě zvládne i komické polohy.\n"}
{"id": "402119", "url": "https://cs.wikipedia.org/wiki?curid=402119", "title": "Chaluha malá", "text": "Chaluha malá\n\nChaluha malá (\"Stercorarius longicaudus\") je nejmenším druhem chaluhy s cirkumpolárním rozšířením.\n\nDospělí ptáci se vyskytují pouze ve světlé formě. Spodní část těla je vpředu bílá, za břichem postupně přechází do šedého zbarvení. Hřbet a křídelní krovky jsou světle hnědošedé, letky černavé (tímto kontrastním zbarvením křídel se liší od chaluhy pomořanské a chaluhy malé). Dalším charakteristickým znakem je absence bílých polí v křídlech, bílé jsou pouze ostny krajních dvou letek. Hlava je bílá s černou čepičkou a obvykle žlutavým nádechem lící. STřední ocasní pera jsou velmi dlouhá, přesahují zbytek ocasu o 15–25 cm. Mladí ptáci se vyskytují ve třech barevných formách (světlá, přechodná a tmavá), vždy jsou jednobarevně hnědí s výrazným proužkováním.\n\nHnízdí cirkumpolárně v arktických oblastech severní polokoule, většinou na sever od severního polárního kruhu. Tažný druh. Přesné zimoviště není známo, rozptylují se zřejmě v mírných až subtropických vodách Atlantského a Tichého oceánu. Nepravidelně zaletuje do vnitrozemí včetně České republiky, kde byla po roce 1989 zjištěna nejméně čtyřikrát.\n"}
{"id": "402123", "url": "https://cs.wikipedia.org/wiki?curid=402123", "title": "Edward Shearmur", "text": "Edward Shearmur\n\nEdward Shearmur nebo Ed Shearmur (* 28. února 1966 Londýn) je britský hudební skladatel filmové hudby.\n\nNarodil se roku 1966 v Londýně a už jako mladý zpíval ve sboru, později studoval na hudební konzervatoři (\"Royal College of Music\"). Svou filmovou kariéru začal jako asistent Micheala Kamena. Spolupracoval s ním například na hudbě k filmům \"Smrtonosná past\", \"Smrtonosná zbraň\" nebo k bondovce \"Povolení zabíjet\" (1989).\n\nSvůj první samostatný soundtrack pro celovečerní film napsal pro drama \"Betonová zahrada\" (\"The Cement Garden\", 1993). Od začátku 90. let se uplatnil v dalších více než čtyřiceti filmech.\n\nKromě práce na filmu spolupracoval jako klávesista a aranžér s řadou špičkových interpretů např. Eric Clapton, Annie Lenox, Bryan Adams, Pink Floyd, Jimmy Page, Robert Plant.\n\n\n"}
{"id": "402128", "url": "https://cs.wikipedia.org/wiki?curid=402128", "title": "Chaluha antarktická", "text": "Chaluha antarktická\n\nChaluha antarktická (\"Stercorarius maccormicki\") je jedním z jižních druhů chaluh, řazených někdy do rodu \"Catharacta\". Ze všech jižních chaluh je nejsubtilnější. Podobá se chaluze velké, vyskytuje se však ve třech barevných formách (světlé, přchodné a tmavé). Obvykle má tmavou svrchní část těla, kontrastující se světlou spodinou; ptáci tmavé formy mají světlé líce a zadní stranu krku. Chaluha antarktická hnízdí cirkumpolárně podél celého pobřeží Antarktidy. Zčásti tažný druh – dospělí ptáci jsou spíše potulní, mladí ptáci táhnou přes rovník do severních částí Tichého oceánu, Atlantského oceánu (západního) a snad i Indického oceánu.\n"}
{"id": "402131", "url": "https://cs.wikipedia.org/wiki?curid=402131", "title": "Chaluha chilská", "text": "Chaluha chilská\n\nChaluha chilská (\"Stercorarius chilensis\") je středně velkým jižním druhem chaluh, řazených někdy do rodu \"Catharacta\". Podobá se jiným velkým chaluhám, od kterých se však liší skořicově hnědým zbarvením spodiny a spodních křídelních krovek. Hnízdí na obou pobřežích Jižní Ameriky (Chile, Argentina) na jih po Ohňovou zemi. Nehnízdí v Antarktidě. Mimo dobu hnízdění zaletuje na sever minimálně po Peru.\n"}
{"id": "402132", "url": "https://cs.wikipedia.org/wiki?curid=402132", "title": "Blue Stream", "text": "Blue Stream\n\nBlue Stream (rusky \"Голубой поток\", turecky \"Mavi Akım\"), česky Modrý proud, je plynovod, kterým proudí zemní plyn z Ruska do Turecka. Z celkové délky 1213 kilometrů vede potrubí 373 kilometrů po dně Černého moře a potrubí leží až v hloubce přes dva tisíce metrů. Oficiálně byl zahájen provoz tohoto plynovodu v listopadu roku 2003. \n"}
{"id": "402133", "url": "https://cs.wikipedia.org/wiki?curid=402133", "title": "Pražská diecéze Církve československé husitské", "text": "Pražská diecéze Církve československé husitské\n\nPražská diecéze Církve československé husitské je jedna z šesti diecézí CČSH, působících na území České a Slovenské republiky. Vznikala v letech 1921–1923 jako \"Západočeská diecéze CČS\", současný název je oficiálně užíván od roku 1946. Pražskou diecézi tvoří 8 vikariátů se 107 náboženskými obcemi, biskup a diecézní rada sídlí na adrese V Tišině 3, 160 00 Praha 6. \n\n\"První dva biskupové byli zároveň patriarchy, později došlo k oddělení těchto funkcí.\"\n\n• Benešov u Prahy • Čerčany • Mnichovice • Netvořice • Neveklov • Říčany • Sázava • Sedlčany • Týnec nad Sázavou • Vlašim • Votice\n\n• Beroun • Hostomice pod Brdy • Kněževes • Křivoklát • Lužná • Mníšek pod Brdy • Nové Strašecí • Panoší Újezd • Příbram VI-Březové Hory • Rakovník • Rudná u Prahy • Tmaň • Zdice • Žebrák\n\n• Benátky nad Jizerou • Čachovice • Kolín III • Kostelní Lhota • Kouřim • Kutná Hora • Městec Králové • Mladá Boleslav • Nymburk • Plaňany • Poděbrady • Přerov nad Labem • Stříbrná Skalice • Uhlířské Janovice • Zásmuky\n\n• Bílina • Cítoliby • Chomutov • Chožov • Kadaň • Litvínov • Louny • Most • Peruc • Podbořany • Radonice nad Ohří • Solany • Žatec\n\n• Praha 10-Hostivař-Háje • Praha 10-Vinohrady • Praha 10-Vršovice • Praha 12-Modřany • Praha 2-Nové Město • Praha 2-Vyšehrad • Praha 3-Žižkov • Praha 4-Braník • Praha 4-Krč • Praha 4-Michle • Praha 4-Nusle • Praha 4-Podolí • Praha 4-Spořilov • Praha-Radotín • Praha-Zbraslav\n\n• Praha 1-Malá Strana • Praha 1-Staré Město • Praha 10-Strašnice • Praha 5-Košíře • Praha 5-Smíchov • Praha 6-Břevnov • Praha 6-Dejvice • Praha 6-Vokovice • Praha 7-Holešovice • Praha 8-Karlín • Praha 8-Kobylisy • Praha 8-Libeň • Praha 9-Hloubětín • Praha 9-Vysočany • Praha-Horní Počernice\n\n• Brandýs nad Labem • Čelákovice • Hostivice • Jílové u Prahy • Kladno • Kralupy nad Vltavou • Mělník 1 • Nesvačily • Roztoky u Prahy • Řevnice • Slaný • Tuchoměřice II • Úvaly\n\n• Bohušovice nad Ohří • Děčín • Duchcov • Libochovice • Litoměřice • Lovosice • Roudnice nad Labem • Teplice 1 • Ústí nad Labem • Ústí nad Labem-Střekov • Vetlá\n\n\n"}
{"id": "402136", "url": "https://cs.wikipedia.org/wiki?curid=402136", "title": "Chaluha subantarktická", "text": "Chaluha subantarktická\n\nChaluha subantarktická (\"Stercorarius antarcticus\") je největším druhem jižních chaluh, řazených někdy do rodu \"Catharacta\". Je zbarvená podobně jako ostatní velké chaluhy, navíc má na zádech bílé skvrny. Hnízdí ve třech poddruzích v subantarktické oblasti, tedy na ostrovech severně od Antarktidy:\nMimo hnízdní dobu se ptáci rozptylují po jižních mořích na sever po 30 stupeň jižní šířky (včetně Jižní Ameriky, jižní Afriky a Austrálie).\n\nJe možné, že migrační schopnosti tohoto druhu jsou podhodnocené. Dva jedinci, zaznamenaní v letech 2001 a 2002 ve Velké Británii byli s pomocí analýzy mitochondriální DNA určeni jako zástupci tohoto druhu.\n"}
{"id": "402139", "url": "https://cs.wikipedia.org/wiki?curid=402139", "title": "Killarmy", "text": "Killarmy\n\nSkupina Killarmy je rapová skupina, jež spadá do rodiny Wu-tang Clan. Od roku 1990, což se dá označit jako rozkvět samotných Wu-Tang, vzniklo mnoho skupin, jež styl newyorských 9(8) MC's napodobovali. Je to právě skupina Killarmy, která byla z těchto napodobitelů takřka nejlepší. Tvrdé a zároveň lítostně recitované texty o válce, jejím vzniku i průběhu, to jest typické právě pro tuto grupu. Skupinu založil v roce 1995 4th Disciple, spolu s 9th Prince (mladší bratr RZA), Beretta 9, Dom Pachino, Islord, Killa Sin a Shogun Assassonem.\n\n\n"}
{"id": "402143", "url": "https://cs.wikipedia.org/wiki?curid=402143", "title": "Národní konvent", "text": "Národní konvent\n\nNárodní konvent (francouzsky \"\") byl nejvyšším zákonodárným a výkonným orgánem ve Francii od 20. září 1792 do 26. října 1795, který 21. září 1792 vyhlásil republiku (\"l'an 1 de la République française\") a oficiálně sesadil krále Ludvíka XVI. (\"la royauté est abolie en France\"). Moc byla konventu předána Zákonodárným shromážděním, které se tímto úkonem samo rozpustilo.\n"}
{"id": "402148", "url": "https://cs.wikipedia.org/wiki?curid=402148", "title": "Březenský tunel", "text": "Březenský tunel\n\nBřezenský tunel je druhý nejdelší železniční tunel v České republice, nachází se na železniční trati Lužná u Rakovníka – Žatec – Chomutov v blízkosti obce Březno.\n\nTunel uvedený do provozu 1. dubna 2007 se nachází na nově vybudované přeložce úseku Březno u Chomutova – Chomutov trati 124 z Lužné u Rakovníka do Žatce. Celkově bylo z důvodu uvolnění hnědouhelných ložisek firmě Severočeské doly přeloženo 7,1 km trati.\n\nBřezenský tunel byl se svými 1758 metry až do zprovoznění Ejpovického tunelu (4150 m) nejdelším železničním tunelem v České republice. Dalším v pořadí je Špičácký tunel z roku 1877 (1747 m). Na rozdíl od Ejpovického tunelu jsou ale oba tunely jsou jednokolejné a neelektrifikované.\n\nPo obou stranách tunelu se nacházejí pochozí stezky, na jedné straně s výklenky každých 20 metrů. Tunel je obsluhován z nově zřízených účelových komunikací vedených k oběma portálům.\n\nTunel byl budován za pomoci dvou metod: metodou obvodového vrubu s předklenbou a sekvenční metodou. V případě metody obvodového vrubu s předklenbou se jednalo o její první využití ve střední Evropě.\n\nV roce 2003 došlo v průběhu ražby ve vzdálenosti 860 m od vjezdového portálu k závalu o délce 72 metrů. Po téměř dvouletém přerušení stavby byl tunel znovu proražen a v místě závalu byla z povrchu vyhloubena šachta, která byla následně přebudována na únikový východ.\n\nProjektantem tunelu byl Ing. Roman Smida a autorem návrhu vjezdových portálu Ing. arch. Petr Šafránek.\n\n\n"}
{"id": "402149", "url": "https://cs.wikipedia.org/wiki?curid=402149", "title": "Munda", "text": "Munda\n\nMunda je oblast největšího osídlení na New Georgii v Západní provincii na Šalomounových ostrovech. Tvoří ji několik vesnic, z nichž největší je Lambete. Munda se nachází na jihozápadním cípu západní části New Georgie, který se také někdy nazývá Munda Point.\n\nZa druhé světové války zde bylo Japonci vybudováno letiště, o které se v roce 1943 svedla měsíc trvající bitva.\n\nAngličan Norman Wheatley založil v Munda kokosovou plantáž, kterou později vlastnil Australan Lesley Gill.\n\nBěhem druhé světové války zde Japonci postavili letiště, které mělo sloužit jako základna pro útoky proti americkým pozicím na Guadalcanalu. Než bylo toto letiště zprovozněno, musela japonská letadla z pozemních základen startovat z Rabaulu na Nové Británii a Buin na Bougainville. Nové letiště v Munda mělo zkrátit vzdálenost od cílové oblasti. Konvoj se stavebními četami připlul do Munda 24. listopadu 1942. Stavba letiště byla maskována kokosovými palmami, které byly drženy ve vzduchu na natažených lanech a letiště se stavělo pod nimi. Americká letadla ale objevila stavbu letiště již 3. prosince a 9. prosince přišel první nálet B-17. Japoncům se ale podařilo letiště zprovoznit navzdory náletům a ostřelování z moře.\nKdyž Spojenci koncem června 1943 zahájili novogeorgijskou kampaň, byla Munda jednou z japonských obranných pozic, kterou museli Spojenci dobýt. Ráno 30. června se Spojenci vylodili na nedalekém ostrově Rendova. Japonská pobřežní baterie 120mm a 140mm děl v Munda zahájila na invazní síly palbu, ale byla rychle umlčena torpédoborci. Jednotky určené pro útok na Munda se Američané rozhodli – navzdory zkušenostem z bojů o Guadalcanal – vylodit na 5 kilometrů východně vzdálené pláži Zanana, místo na bližší, ale lépe bráněné pláži Laiana. K vylodění 169. a 172. pluku 43. divize došlo 2. a 3. července. Následoval pomalý a vyčerpávající pochod džunglí, ale nakonec bylo 5. srpna 1943 letiště dobyto.\n\nV Lambete – největší vesnici v Munda – se dnes nachází několik obchodů, Národní Šalomounská Banka, pošta, telefonní ústředna, letiště a malý přístav. Na pobřeží se nachází malý hotel pro turisty \"Agnes Lodge\".\n\nLékařská péče v Munda zajišťuje \"Helena Goldie Hospital\" umístěná západně od Lambete a původně založená metodistickým misionářem reverendem J. F. Goldiem. Nemocnice je pojmenována po jeho ženě.\n\nSprávní centrum Západní provincie v Gizo je od Munda vzdáleno asi 1-2 hodiny člunem nebo 15 minut letu. Mezinárodní letiště Honiara na Guadalcanalu je vzdáleno hodinu letu a spojení zajišťují \"Solomon Airlines\".\n\n\n"}
{"id": "402150", "url": "https://cs.wikipedia.org/wiki?curid=402150", "title": "Estragol", "text": "Estragol\n\nEstragol (též \"p\"-allylanisol nebo methylchavikol, systematický název 1-allyl-4-methoxybenzen) je přírodní organická sloučenina. Chemická struktura se skládá z benzenového kruhu se dvěma vodíky substituovanými methoxyskupinou a propenylovou skupinou. Estragol je izomer anetolu, liší se ve dvojné vazbě. Jedná se o bezbarvou až bledě žlutou kapalinu. Je primární součástí estragonového oleje, tvoří v něm 60 až 75 %. Nachází se též v bazalce (23 - 88 %), borovém oleji, terpentýnu, fenyklu a anýzové myrtě.\n\nEstragol se používá do parfémů a jako potravinové aditivum k ochucování.\n\nEstragol je podezřelý z karcinogenních a genotoxických účinků, jak naznačuje zpráva Evropské unie. Doporučuje se proto omezit jeho konzumaci. Zvlášť to platí pro dětskou výživu, protože mnoho čajů a čajových nápojů obsahuje estragol.\n\n\n"}
{"id": "402153", "url": "https://cs.wikipedia.org/wiki?curid=402153", "title": "Mikrometeorit", "text": "Mikrometeorit\n\nMikrometeorit je velice malý meteorit, tedy kousek materiálu dopadlého na povrchu planety, který obvykle váží méně než gram. Mikrometeority nacházené na Zemi jsou většinou kovové a řadí se do skupiny sideritů. Je to dáno tím, že kamenné chondrity podlehnou rychlé erozi, a jejich objevení je tedy mnohem složitější. Mikrometeority běžně dopadají i na města.\n\nMalé částice pohybující se prostorem ve vesmíru se nazývají mikrometeoroidy. I přes svoje malé rozměry se může jednat o velice nebezpečná tělesa. Mohou se totiž pohybovat obrovskou rychlostí, takže i malé zrnko má značnou kinetickou energii. Při střetu s astronautem či kosmickou lodí by mohly poškodit ochranné prvky a vést ke zranění, smrti či zničení zařízení.\n\nMikrometeoroidy jsou součástí kosmického prachu, ze kterého vznikly hvězdy a planety.\n\n"}
{"id": "402154", "url": "https://cs.wikipedia.org/wiki?curid=402154", "title": "Tribadismus", "text": "Tribadismus\n\nTribadismus je nepenetrativní sexuální praktika a forma vzájemné masturbace v lesbickém sexu, při které žena otírá svou vulvu o partnerčino tělo za účelem sexuálního vzrušení. Pojem tribadismus se také často používá v kontextu lesbického sexu, ale nevztahuje se výlučně k lesbám. Může rovněž odkazovat k masturbační technice, při níž žena tře svou vulvu o nějaký předmět, například polštář, pro dosažení orgasmu.\n\nTato sexuální praktika není výlučně lidská. Byla pozorována u samic šimpanze bonobo v Demokratické republice Kongo, které praktikovaly lesbický genitální sex.\n"}
{"id": "402155", "url": "https://cs.wikipedia.org/wiki?curid=402155", "title": "Lucas Arnold Ker", "text": "Lucas Arnold Ker\n\nLucas Arnold Ker (* 12. října 1974 v Buenos Aires, Argentina) je současný argentinský profesionální tenista. Ve své dosavadní kariéře vyhrál 15 turnajů ATP ve čtyřhře.\n\nLucas Arnold Ker se zúčastnil 13 zápasů v Davisově poháru za tým Argentiny s bilancí 3-1 ve dvouhře a 9-3 ve čtyřhře.\n\n\n"}
{"id": "402169", "url": "https://cs.wikipedia.org/wiki?curid=402169", "title": "Ppoommaalluu", "text": "Ppoommaalluu\n\nPpoommaalluu je druhým studiovým albem ostravské hudební skupiny Buty z roku 1994. Album je soundtrackem k filmu \"Jízda\" oscarového režiséra Jana Svěráka, ve kterém si jednu z hlavních rolí zahrál frontman skupiny Radek Pastrňák.\n\nAutorsky se na albu podílel především Radek Pastrňák (písně 1–6, 9–24), Petr Vavřík (spoluautor 22), Vít Kučaj (7) a Milan Nytra (8). Instrumentální skladba \"Pod Temelínem\" je rumunská lidová.\n\nButy nahrály album ve složení Richard Kroczek, ml. – bicí, Petr Vavřík – basa, Radek Pastrňák – kytara, Milan Nytra – klávesy, Andrei Toader – cello, Nikos Engonidis – cello, Milan Straka – klarinet. Hosty byli Ruda Březina – tenorsaxofon, Luděk Emanovský – trumpeta.\n\nNěkteří album považují za úspěšné.\n\nAlbum získalo cenu Český lev v kategorii \"Nejlepší hudba\" za rok 1994.\n\n\n"}
{"id": "402171", "url": "https://cs.wikipedia.org/wiki?curid=402171", "title": "Šíleně smutná princezna", "text": "Šíleně smutná princezna\n\nŠíleně smutná princezna je česká filmová pohádka žánru hudební komedie režiséra Bořivoje Zemana natočená v roce 1968 s Helenou Vondráčkovou a Václavem Neckářem v hlavní roli.\n\nPrinc Václav (Václav Neckář) jede s otcem na zásnuby do sousedního „veselého“ království, ale ženit se vůbec nechce. Jeho otec král (Jaroslav Marvan) jej totiž již v dětství přislíbil sezdat s princeznou Helenou (Helena Vondráčková) v rámci uzavřeného míru se sousedním královstvím. A tak princ Václav, pod záminkou, že si jde odskočit, uteče z královského kočáru a jede se na vypůjčené krávě podívat na princeznu na vlastní pěst. Tajně vnikne do princezniny zámecké zahrady (ve skutečnosti Bojnický zámek), vyleze na strom, aby lépe viděl do princezniných komnat, přitom spadne do rybníka a bezděčně se při tom seznámí (zcela inkognito) s princeznou Helenou. Poté jej chytí zámecké stráže a zavřou ho do vězení. Král (Jaroslav Marvan) kvůli sousednímu králi (Bohuš Záhorský) lže, vymlouvá se a stydí se za prince, který utekl. Říká, že je syn nemocen. Postupně se do svých lží zamotává. Princezna se ale do neznámého vězně zamiluje, netušíc přitom, že je to princ Václav, její budoucí snoubenec. Aby zrušila očekávané zásnuby s princem, kterého doposud nezná, předstírá na truc smutek a vyhlásí, že si vezme za muže pouze toho, kdo ji rozesměje (podle vzoru z lidových pohádek). Shodou okolností se to povede, aniž by to on sám tušil, právě princi Václavovi. Jeho inkognito je tím ale prozrazeno a princezna Helena se kvůli tomu nakrátko urazí a nechá Václava opět zavřít do vězení a formálně popravit – fakticky se ale ve „veselém“ království nikdy nepopravuje (kata a správce vězení hraje František Dibarbora). Dva královští rádcové Y (Darek Vostřel) a X (Josef Kemr), oznámí, že princ s princeznou se navzájem nechtějí. Nakonec oběma králům oznámí, že princ Václav je ve vězení a to znamená, že bude válka. Dva generálové, totiž bývalí rádcové X a Y přebírají velení nad oběma armádami. Princ a princezna se ihned usmíří a v noci oba generály zajmou a válku tím ukončí. Film končí předáním vlády nad oběma královstvími princi Václavovi a svatbou. Proradní generálové a intrikující rádcové X a Y jsou po zásluze potrestáni.\n\nDále hrají: František Dibarbora (kat), Oldřich Dědek (Kokoška), Bronislav Koreň, Ondrej Jariabek, Jozef Kuchár, Karel Effa (nápadník princezny), Gustav Heverle, Antonín Jedlička, (nápadník princezny), Jan Pixa (ceremoniář královského dvora), Josef Braun (Martin Chechták), Vítězslav Černý (zbrojnoš).\n\n\nVe filmu zazněla řada písní, které se v době vzniku filmu staly hity:\n\n\nDivadelní nastudování Studia DVA mělo premiéru 25. listopadu 2016 v režii Šimona Cabana. Ústřední dvojici prince a princezny hrají Jan Cina a Berenika Kohoutová.\n\n"}
{"id": "402172", "url": "https://cs.wikipedia.org/wiki?curid=402172", "title": "Brněnská diecéze Církve československé husitské", "text": "Brněnská diecéze Církve československé husitské\n\nBrněnská diecéze Církve československé husitské je jedna z šesti diecézí Církve československé husitské, působících na území České a Slovenské republiky. Vznikla na základě rozhodnutí III. řádného sněmu CČS v roce 1950 vydělením z olomoucké diecéze. Její biskup sídlí v Brně, od roku 2013 zastává tento úřad Juraj Jordán Dovala. Brněnskou diecézi tvoří 3 vikariáty s 38 náboženskými obcemi, kancelář diecézní rady má sídlo v Brně v domě Joštova 141/7.\n\n\n\n\n\n"}
{"id": "402175", "url": "https://cs.wikipedia.org/wiki?curid=402175", "title": "Anděl Páně (film)", "text": "Anděl Páně (film)\n\nAnděl Páně je česká filmová pohádková komedie režiséra Jiřího Stracha z roku 2005. Snímek kombinuje prvky lidové pohádky a vánoční hry. Film byl v kinech premiérově uveden 3. listopadu 2005. Televizní premiéra se odehrála na stanici ČT1 24. prosince 2006, kdy byl odvysílán jako štědrovečerní pohádka České televize.\n\nV roce 2016 bylo do kin uvedeno pokračování \"Anděl Páně 2\".\n\nNa Nebi se den před Ježíškovými narozeninami probouzí anděl Petronel (Ivan Trojan) a hned jak ho Panna Maria (Klára Issová) pověří prvním úkolem – přinést z trouby plech s vánočním cukrovím – Petronel upadne a cukroví rozsype. Při zkoušce nebeského andělského sboru ho zase sbormistryně – archanděl Gabriel (Gabriela Osvaldová) – vyhodí ven, protože zpívá falešně. Petronel však sám sobě připadá bez vad a myslí si, že ostatní jen nevidí, jak je dobrý. Postěžuje si Pánu Bohu (Jiří Bartoška), že potřebuje, aby mu někdo dal nějakou příležitost ukázat, co v něm je. Bůh Petronela přijme s vlídností a příležitost mu skutečně nabídne. Rybář svatý Petr šel pro vánoční kapry a Petronel ho tedy může zastoupit u nebeské brány.\n\nTam se seznámí s čertem Uriášem (Jiří Dvořák), který má také u nebeské brány službu, je tam od toho, aby po zvážení svědomí každé nově příchozí duše (ty hříšné) odváděl do Pekla. Petronel posuzoval celkem tři duše. První příchozí duši, paní Vomáčkovou, Petronel odsoudil k peklu za to, že se na Světě chovala jako drbna. Potom odsoudí k peklu abatyši Magdalenu (Jiřina Jirásková) za to, že jako dítě kradla bonbóny a lhala. Třetí duší byl dráb Lorenc, tomu Petronel svědomí ani nezkoumal, ale ihned ho odsoudil k Peklu. Potom začne Petronel s Uriášem službu zanedbávat, před nebeskou branou se tvoří fronta duší čekajících na vstup, protože čert s andělem spolu hrají karty, a to až do příchodu pána Boha. Ten oba pokárá a vysvětlí Petronelovi, že Vomáčková i Magdalena vykonali dostatek dobrého na to, aby jim drobné hříchy byly odpuštěny a že dráb Lorenc nikdy nikomu neublížil. Petronel však namísto toho, aby litoval svých rozhodnutí, začne kritizovat Boha. Podle Petronela Bůh o svět málo dbá, a proto že prý nikdo z lidí není zcela bez hříchu. Bůh vysvětluje, že nemůže hlídat každý lidský krok, ale Petronel dál mluví svou. Bůh tedy pokárá Petronela za to, že si dovoluje urážet Boha, a protože Petronel ani poté nepřestane, Bůh se rozhodne ho potrestat. Aby si Petronel sám zkusil, jak jsou lidé složití, je poslán na Svět v podobě žebravého mnicha a má za úkol během jednoho dne napravit alespoň jednoho hříšníka. Pokud se mu to nepodaří, přijde do Pekla mezi padlé anděly. Uriáš jde též s ním, neboť měl hlídat nezkušeného Petronela. K odměření dne Bůh spustí přesýpací hodiny a během filmu je na nich několikrát ukázáno, jak Petronelovi ubývá čas, což dává ději spád.\n\nMezitím se odehrává jiný příběh na Zemi. Zde na zámku pan správce panství (Oldřich Navrátil) s klíčnicí (Zuzana Stivínová mladší) a rychtářem (Josef Somr) okrádají hraběte Maxmiliána (David Švehlík), který se věnuje více hýření, kartám a vínu než svému vlastnímu panství. Mladé služebné Dorotce (Zuzana Kajnarová) se hrabě líbí. Když prozradí Petronelovi, který na hrad přijde jako žebrák, co by si hrabě, klíčnice i správce přáli, Petronel pomocí čertovy kouzelné mošny tato jejich tajná přání okamžitě splní. Domnívá se totiž, že se každý napraví, když získá po čem touží. Z hraběte se mžikem stane zarostlý, špinavý a otrhaný žebrák, klíčnici přisoudí velkou hromadu zlaťáků a panu správci panství krásnou mladou ženu. Leč dobrý úmysl se velmi záhy zcela zvrtne. Klíčnice se správcem se spolčí proti Dorotce, té podstrčí do její truhly ukradené stříbrné lžičky a peníze, obviní ji z krádeže, strčí do šatlavy a pohrozí jí veřejným zmrskáním na pranýři, mladý hrabě skončí také v šatlavě hned vedle Dorotky. Pan správce společně s rychtářem (Josef Somr) domluví Dorotčino osvobození a omilostnění pod podmínkou, že se za pana správce okamžitě provdá. Dorotka velmi nerada, protože si tajně myslí na Maxmiliána, svolí k sňatku se správcem jenom proto, aby o ní do smrti lidé neříkali, že je zlodějka.\n\nPanna Maria Petronelovi zle vyčiní za to, co způsobil. Též mu vytkne, že používal Uriášovu čertovskou mošnu. Petronel si uvědomí, co udělal a rozhodne se vše napravit. To bylo důležité, neboť Petronel tím začne napravovat i sám sebe. Nejprve osvobodí za pomoci sv. Barbory hraběte Maxmiliána z vězení, poté za pomoci sv. Lucie, sv. Pankráce, Serváce a Bonifáce a bílého koně sv. Martina znemožní nedobrovolný Dorotčin sňatek a Dorotku přitom unesou do kostela. Zde se ukáže, že i hrabě Maxmilián by si rád vzal Dorotku za ženu, avšak Dorotka ho nepoznává. Záběr na přesýpací hodiny ukazuje, že Petronelovi zbývá jen velmi málo času. Protože Petronelovi je líto, co způsobil a touží vše rozplést, půjčí si ještě jednou pekelnou mošnu a to i přesto, že ho Uriáš upozorní, že tím podává ruku peklu. Petronel za pomoci kouzelné mošny promění hraběte Maxmiliána zpět ze žebráka na krásně oblečeného mladého pána a šlechtice. Hrabě Maxmilián s Dorotkou se obejmou. Petronela těší, že vše napravil a že pomohl Dorotce s Maxmiliánem ke štěstí. Jeho vlastní osud se však zdá být zpečetěn – napravit hříšníka už asi nestihne.\n\nPřesýpací hodiny se dosypaly a Petronel s Uriášem zmizel. Petronel je však překvapen, že se neobjevil v Pekle, ale v Nebi. Zde se ptá Boha, proč je zpět v Nebi, když svůj úkol nesplnil. Bůh Petronelovi vysvětlí, že jednoho hříšníka přece napravil – totiž sám sebe. Udělal velký čin, když pro štěstí hraběte Maxmiliána a Dorotky riskoval vlastní osud. A tím že si zaslouží i odpuštění menších hříchů v minulosti. Společně pak všichni oslavují Ježíškovy narozeniny na Štědrý den. Pozemský příběh má otevřený konec, neboť není zcela zjevné, jestli si hrabě Maxmilián Dorotku vezme za ženu okamžitě, i jak vlastně skončí v rukou světské moci všichni zloději a hříšníci, zdali se někdy vůbec ještě napraví.\n\nFilm se mimo jiné natáčel na hradech Kašperk, Křivoklát, Český Šternberk, u Černého jezera a v kostele svatého Mořice v Anníně. \n\n"}
{"id": "402180", "url": "https://cs.wikipedia.org/wiki?curid=402180", "title": "Georgij Petrusov", "text": "Georgij Petrusov\n\nGeorgij Grigorevič Petrusov (rusky \"Георгий Григорьевич Петрусов\"; 1903 Rostov na Donu – 1973 Moskva) byl sovětský novinářský fotograf nejznámější ve dvacátých a třicátých letech 20. století. Stál u počátků moderní fotožurnalistiky ve dvacátých a třicátých letech v bývalém SSSR. Společně s fotografy jako byli Max Alpert, Alexandr Rodčenko, Arkadij Šajchet, Boris Ignatovič nebo Ivan Šagin se stali nástrojem programové, centrálně řízené a didakticky zaměřené propagandy.\n\nNarodil se v roce 1903 ve městě Rostov na Donu. Vystudoval gymnázium. Fotografovat začal od 14 let.\n\nOd roku 1924 začal spolupracovat jako fotograf s časopisy: \"Metallist\", \"Rabočij chimik\", novinami \"Trud\", \"Pravda\" a \"Sojuzfoto\". Pořídil řadu snímků pro zpravodajskou agenturu RIA Novosti. V období 1929-1930 vedl fotografické oddělení pro dokumentaci výstavby Magnitogorského Metalurgického závodu. Od roku 1931 pracoval v časopise \"SSSR na strojke\", kde připravoval materiály pro tematické vydání. Tento časopis vycházel ve čtyřech jazykových mutacích v letech 1930 – 1941. Ve své době měl nezanedbatelné místo v historii fotožurnalistiky za svůj významný přínos v publikování obrazových zpráv.\n\nNejznámější jeho reportáž je z výstavby vodní elektrárny na Dněpru (\"Plotina Dneprogesa\").\n\nBěhem Velké vlastenecké války pracoval jako fotoreportér pro Sovinformbyro a noviny Izvestija. Dokumentoval vojenská dění na různých frontách a nakonec také v Berlíně. V poválečných letech pracoval v nakladatelství \"Izogiz\" a v tiskové agentuře Novosti (APN).\n\nVydal celou řadu fotografických alb, mezi nimi i knihu \"Moskva-Berlín\".\n\nZúčastnil se řady výstav doma i v zahraničí. Zemřel v Moskvě v roce 1971.\n\n\n"}
{"id": "402181", "url": "https://cs.wikipedia.org/wiki?curid=402181", "title": "Operace Intransitive", "text": "Operace Intransitive\n\nOperace Intransitive byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek tvořili nadpor. Václav Kindl, četař Bohuslav Grabovský a desátník Vojtěch Lukaštík. Úkolem výsadku bylo poškodit rafinérii minerálních olejů v Kolíně a další sabotážní a destrukční úkoly.\n\nSkupina byla vysazena 29. dubna 1942 společně se skupinou Tin na Rožmitálsku. Při seskoku ale došlo k rozptýlení členů obou skupin. Ti se po dopadu na zem již nesešli. Lukaštík našel těžce zraněného Cupala z Tinu a dopravil ho na Moravu k příbuzným, Kindl se ukrýval v Bernarticích u Tábora.\n\nSkupina se sešla poté, co Kindl dal do denního tisku dohodnutý inzerát. Společně s Grabovským pokusili vyzvednout ukrytý materiál, ten však již byl odvezen gestapem. Z důvodu bezpečnosti se skupina znovu rozešla.\n\nLukaštík se vrátil na Moravu, kde se ukrýval v lesích, později nalezl úkryt v Jankovicích u rodiny Remešových. Nejprve se s Cupalem pokusili vykonat atentát na protektorátního ministra Emanuela Moravce, což se ale nezdařilo z důvodu ministrovy důkladné ochrany, poté se ještě pokusili u Uherského Hradiště vyhodit do povětří trať, ale neúspěšně. Lukaštíka navíc udal místní konfident gestapu v Uherském Hradišti. 8. ledna 1943 provedlo gestapo u Remešových prohlídku. V následné přestřelce byl Lukaštík zraněn a v bezvýchodné situaci se zastřelil. \n\nKindl a Grabovský navázali kontakt s Obranou národa. Odbojáři jim zajistili falešné doklady a úkryt ve východních Čechách. V březnu 1943 byli oba zatčeni poté, co je některý z odbojářů při mučení prozradil gestapu, podle jiných tvrzení se Kindl vzdal dobrovolně. Oba se naoko zavázali ke spolupráci a byli propuštěni. Grabovský byl na podzim znovu zatčen, když jeho lest gestapo prohlédlo. V roce 1944 byl (po zachycení motáku určeného pro Londýn) v Terezíně popraven. Také Kindl měl být za předstírání spolupráce zatčen, podle jiných pramenů se skutečně dopustil zrady a několik lidí kvůli němu skončilo na popravišti, když působil pro gestapo jako agent provokatér. Při jedné pátrací akci v Nasavrkách byl omylem zastřelen příslušníkem gestapa.\n\nVýsadek skončil neúspěchem, neboť se nepodařilo naplánované úkoly splnit ani nalézt činnost náhradní. Navíc pomoc příslušníkům výsadku vinou zrady Kindla a působením dalších konfidentů zaplatila řada lidí životem. Na popravišti skončila rodina Krzákových z Bernartic či rodina Remešových z Jankovic.\n\n"}
{"id": "402184", "url": "https://cs.wikipedia.org/wiki?curid=402184", "title": "Operace Steel", "text": "Operace Steel\n\nOperace Steel byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek byl tvořen pouze radistou svobodníkem Oldřichem Dvořákem. Jeho úkolem bylo předat odboji novou vysílačku jako náhradu za vysílačku dosluhující.\n\nDvořák byl, společně s výsadky Bioscop a Bivouac vysazen v noci z 27. na 28. dubna 1942 u Křivoklátu. Vysílačku na místě dopadu Dvořák zakopal. Nešťastnou náhodou ji ale vyoral kočí a četníci z Křivoklátu ji předali gestapu. Dvořák se zatím dostal přes Prahu do Vojtíškovy tiskárny v Lázních Bělohrad, kde se setkal s npor. Bartošem. Ten mu dal příkaz vysílačku vyzvednout. Poté, co se Dvořák dozvěděl, že vysílačka je v rukách gestapa, vrátil se zpět za Bartošem. Dále pomáhal s plněním různých úkolů. Pohyboval se mezi Plzní a Prahou a pod cizím jménem žil v Plzni (po atentátu na Heydricha se skrýval v nemocnici na interním oddělení profesora MUDr. Františka Šimera). Udržoval pouze kontakt s radistou Františkem Peltánem, obsluhujícím vysílačku odbojové skupiny ÚVOD. Po zničení Silveru A se pokusil dostat na Slovensko, ale byl zastřelen těsně za hranicí.\n\n"}
{"id": "402186", "url": "https://cs.wikipedia.org/wiki?curid=402186", "title": "Operace Bioscop", "text": "Operace Bioscop\n\nOperace Bioscop byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek byl tvořen rotným Bohuslavem Koubou, četařem asp. Josefem Bublíkem a četařem Janem Hrubým. Skupina měla za úkol společně se skupinou Bivouac provádět sabotáže v továrnách, zejména ve Zbrojovce ve Vsetíně a na vybraných tratích na Moravě.\n\nČlenové výsadku byli společně s členy Steelu a Bivouacu vysazeni v noci ze 27. na 28. dubna 1942 u osady Požáry u Křivoklátu. Na místě zakopali kontejner s materiálem, který si přinesli s tím, že se pro něj později vrátí (materiál později zajistili Němci). Poté se přesunuli ke Slanému, kde se rozdělili.\n\nKouba v Praze našel Opálku. Poté se pokusil společně s Valčíkem, Mikšem a místním odbojářem u osady Požáry vyzvednout ukrytý materiál. To se jim nepodařilo. Poté se v Kutné Hoře, kde hledal pomoc, dozvěděl, že je mu gestapo na stopě a spáchal sebevraždu jedem, který si přivezl s sebou.\n\nBublík s Hrubým se nejprve přihlásili u kontaktu v Uherském Hradišti. Kontaktní osoba však již byla ve vězení. Vrátili se tedy do Prahy, kde se připojili k dalším výsadkářům a po atentátu na Heydricha zahynuli v pravoslavném chrámě sv. Cyrila a Metoděje.\n\n"}
{"id": "402189", "url": "https://cs.wikipedia.org/wiki?curid=402189", "title": "Operace Bivouac", "text": "Operace Bivouac\n\nOperace Bivouac byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek byl tvořen rotným Františkem Pospíšilem, rotným Jindřichem Čoupkem a desátníkem asp. Liborem Zapletalem. Skupina měla za úkol společně se skupinou Bioscop provádět sabotáže v továrnách a na vybraných tratích na Moravě. K tomu ale nedošlo, protože všichni postupně padli do rukou gestapa a byli popraveni.\n\nČlenové výsadku byli společně s členy Steelu a Bioscopu vysazeni v noci ze 27. na 28. dubna 1942 u Křivoklátu. Na místě zakopali materiál, který si přinesli s tím, že se pro něj později vrátí. Poté se přes Slaný a Prahu dostali do Přerova, kde se snažili kontaktovat na předem určených adresách, ale bez úspěchu. Proto se přemístili do Brna, kde se ukryli u Čoupkových příbuzných. Dva výsadkáře, Pospíšila a Zapletala, ve Zlíně udal známý Jan Chvátal 2. května 1942. Po válce se tradovalo, na základě výpovědi kriminálního asistenta brněnského gestapa Rudolfa Königa, že klíčovou informaci o úkrytu Jindřicha Čoupka nedobrovolně poskytl právě Libor Zapletal. \nNa základě nových dokumentů bylo zjištěno, že gestapo o přítomnosti všech tří parašutistů vědělo již od jejich příjezdu do Přerova. Poté Zapletal naoko souhlasil se spoluprací s gestapem, ale v květnu 1943 se přidal k partyzánům. Jako pomstu gestapo zatklo oba jeho rodiče a bratry, kteří zahynuli v Osvětimi. Zapletal sám byl zatčen v německém Karlsruhe při pokusu dostat se do Anglie a v září 1944 byl popraven v koncentračním táboru Mauthausen. \n\nPospíšilovi se podařilo uprchnout. Nejdříve se skrýval v Telči u odbojové skupiny Petrolej-benzin a posléze se pokusil projít do Švýcarska. Nepodařilo se mu to. Nato byl konfidentem Nachtmanem a zrádcem Čurdou vylákán do Prahy, kde ho zatklo gestapo. V roce 1944 byl v Terezíně zastřelen.\n\n"}
{"id": "402194", "url": "https://cs.wikipedia.org/wiki?curid=402194", "title": "Operace Zinc", "text": "Operace Zinc\n\nOperace Zinc byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek byl tvořen nadporučíkem Oldřichem Pechalem, rotným Arnoštem Mikšem a radistou svobodníkem Viliamem Gerikem. Jejich úkolem bylo s pomocí radiostanice s krycím názvem \"Lída\" zpravodajsky pokrývat Moravu.\n\nČlenové výsadku odstartovali letounem Halifax z 138. perutě RAF na druhý pokus při společném letu s členy Out Distance v noci 27. března 1942. Kvůli navigační chybě polského navigátora (Mariusz Wodzicky) byli příslušníci desantu Zinc vysazeni 28. března 1942 v 1.15 u Gbel na Slovensku, místo na původně plánovaném Buchlovsku (asi 4 kilometry od Vřesovic). Ukryli jednu radiostanici a vydali se k slovensko - moravské hranici. Gerik a Mikš se dostali do protektorátu, ale zjistili, že druhou vysílačku mají porouchanou. Gerik se ji pokoušel uvést do provozu, ale bezúspěšně. Poté Mikš s Gerikem odjeli do Brna, kde se rozešli. Mikš získal nové doklady s pomocí svého bratra četníka v Táboře. Poté se přesunul do Prahy, kde získal spojení na Valčíka, Opálku a Koubu. S Koubou se pokusil vyzvednout materiál ukrytý desanty Bioscop a Bivouac u obce Požáry na Křivoklátsku. Spáchal sebevraždu poté, co byl při přestřelce s četníky střežícími prostor s materiálem těžce raněn. Ukrytý materiál gestapo našlo podle plánku, který měl Mikš u sebe a zároveň pozatýkalo pomocníky, jejichž seznam měl Mikš také u sebe.\n\nPechal byl při přechodu hranic ze Slovenska zadržen dvěma německými celníky, které zastřelil, ale omylem u nich zapomněl své doklady. Na Moravě potom narazil na konfidenta a byl 2. července 1942 zatčen. Při mučení nic neprozradil. Byl oběšen 22. září 1942 v koncentračním táboře Mauthausen.\n\nGerik se vydal do Prahy, kde se měl setkat u jedné známé s dalším parašutistou. Známá ale byla uvězněna. Selhal i další pokus, když se snažil uchytit u rodičů jednoho známého. Byl však považován za provokatéra. Hladový a nevyspalý se proto 4. dubna přihlásil na policii (domníval se, že ho jako příslušníka Slovenského státu deportují). Policisté ho ale předali gestapu. Tam Gerik prozradil vše, co věděl o výcviku a lidech. Posléze byl používán pro kompromitování svých známých. Kvůli neochotnému plnění úkolů se Němci rozhodli prověřit jeho spolehlivost a nasadili na něj konfidenta. Tomu Gerik prozradil, že se chce dostat na Slovensko a varovat Londýn. Byl proto zatčen a poslán do koncentračního tábora Dachau. Ten přežil a hned po osvobození se přihlásil československým úřadům. V roce 1947 byl odsouzen za zradu k trestu smrti a 29. dubna 1947 popraven.\n\n"}
{"id": "402195", "url": "https://cs.wikipedia.org/wiki?curid=402195", "title": "Nízkozdvižný vozík", "text": "Nízkozdvižný vozík\n\nNízkozdvižný vozík, slangově také „paleťák“, je ručně vedený dopravní prostředek poháněný lidskou silou nebo elektrickým pohonem. Používá se k manipulaci s paletami a bednami, které jsou k tomu uzpůsobené a mají vhodné nabírací otvory. Pojíždět s ním lze jen po rovných zpevněných plochách jako jsou výrobní a skladové haly nebo nakládací rampy.\n\nZákladem vozíku jsou dva ocelové nosníky (vidle), které se zasouvají pod paletu. Nosníky jsou na jednom konci spojeny příčníkem, který se opírá o hydraulický válec. Na válci jsou upevněna také řídící kola. Volné konce nosníků se opírají o pojezdové válečky osazené na výkyvných ramenech. Pojezdové válečky jsou u vozíků vyšších nosností zdvojené. Zdvih výkyvných ramen s válečky je odvozen pákovým převodem od zdvihu hydraulického válce. Na hydraulickém válci je u vozíků bez elektrického pohonu kyvně upevněna řídící oj. Ojí se natáčí dvojice řídících kol a současně slouží jako páka hydraulického čerpadla. Pumpováním ojí tlačíme hydraulickou kapalinu pod píst a ten zvedá konstrukci vozíku. Ovládání přepouštěcího ventilu je páčkou na oji. Páčka má tři polohy: zdvih/jízda/spouštění. V poloze jízda je hydraulické čerpadlo zablokováno, oj je volná a slouží jen pro tažení a řízení vozíku. U vozíku s elektrickým pohonem je příčník součástí pohonné jednotky, která obsahuje hydraulický válec s elektricky poháněným hydraulickým čerpadlem, pohon pojezdu a akumulátory. Řízení elektricky poháněných vozíků je také ojí, na které jsou i základní ovládací prvky pojezdu a zdvihu. U vozíků poháněných lidskou silou i u těch elektrických existují verze s vestavěnou váhou. Převáženou paletu (zboží na paletě) je možné zvážit a vytisknou vážící protokol. Nízkozdvižný vozík se liší od vysokozdvižného vozíku tím, že těžiště naloženého vozíku je vždy mezi opěrnými body vozíku. Není potřeba protiváha. Obsluha nízkozdvižného vozíku manipuluje vždy přímo s řídící ojí a stojí mimo vozík. Nízkozdvižné vozíky jsou jednodušší, lehčí a levnější než vysokozdvižné. Proto je běžné vozíky bez elektrického pohonu vozit jako vybavení přímo na ložné ploše nákladního automobilu.\nZákladní typy nízkozdvižných vozíků jsou rozměrově přizpůsobeny manipulaci s Europaletami. To má zpětně vliv na konstrukci ostatních typů palet (jednocestné palety, ohradové palety, Gitterbox palety, kontejnery pro transport kapalin). Ty se konstruují nejčastěji tak, aby s nimi bylo možné manipulovat stejnými vozíky, přestože nedodržují všechny rozměry Europalet. Nízkozdvižné vozíky mohou operovat pouze na zpevněných rovných plochách. Neumožňují stohovat palety na sebe nebo zakládat do regálů.\nVeškeré ovládání je soustředěno v tažné oji. Na oji je ovládací páčky hydrauliky, kterou se řídí zdvih/jízda/spouštění. V poloze zdvih pumpováním ojí ženeme hydraulickou kapalinu do válce, v poloze spouštění hmotnost nákladu vytlačuje hydraulickou kapalinu zpět a konstrukce vozíku klesá. Ruční nízkozdvižné vozíky jsou obratné a poměrně lehké (do 100kg). Nosnost standardních provedení je 2000 kg. Obvyklá délka vidlí je 1150mm pro Europalety.\nPojezd i hydraulické čerpadlo zdvihu jsou poháněné elektromotory. Zdrojem energie jsou zabudované akumulátory. Elektrický pohon umožňuje vyšší nosnost. I tyto vozíky jsou vedené obsluhou, která zpravidla jde vedle vozíku, veškeré řízení je soustředěno na oji. Existují i vozíky, které mají jakousi plošinku pro převážení obsluhy.\n\nDražan František; Jeřábek Karel; Manipulace s materiálem; SNTL 1979\n\n"}
{"id": "402197", "url": "https://cs.wikipedia.org/wiki?curid=402197", "title": "Operace Silver B", "text": "Operace Silver B\n\nOperace Silver B byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek se skládal z radisty rotného Jana Zemka a četaře Vladimíra Škachy. Jejich úkolem bylo předat radiostanici s krycím názvem \"Božena\" určenou pro odbojovou skupinu ÚVOD.\n\nČlenové výsadku byli společně s příslušníky výsadků Anthropoid a Silver A vysazeni v noci z 28.na 29. prosinec 1941 z bombardéru Handley Page Halifax Mk.II NF-V (ser. L9613) 138. výsadkové peruti RAF. Chybou navigátora všechny tři výsadky seskočily několik desítek kilometrů od původní oblasti. Silver B byl místo u Ždírce nad Doubravou vysazen u 50 km vzdálených Kasaliček u Přelouče.\n\nVysílačka skupiny Silver B se při dopadu poškodila, Zemek a Škacha pokračovali na kontaktní adresy. Na žádné z adres ale neuspěli. Museli proto porušit zásadu konspirace a obrátit se na příbuzné. Ukryli se u Zemkových příbuzných (Zemkovy sestry Růženy a jejího manžela Václava Kozáka) v Brně-Řečkovicích a neúspěšně se pokoušeli navázat spojení s odbojem. Následně vystřídali různé úkryty – především u hostinského Jindřicha Recha, u rodiny Antonína Bohatce (Bohatcovi se stali jedněmi z nejobětavějších spolupracovníků), u zedníka Antonína Cupáka a u Františky Dvorské (sestry paní Bohatcové). Okruh jejich pomocníků nakonec čítal desítky osob. Poté, co se jim v roce 1942 dostalo gestapo na stopu (první obětí se stal zatčený A. Bohatec), začali opět utíkat. Ukrývali se dál v Brně a okolí, ale gestapo jim bylo stále v patách. 22. prosince 1942 se agentům gestapa podařilo Škachu objevit, ten ale včas uprchl. Zatčen byl teprve v Moravské Ostravě 3. ledna 1945 po přestřelce s gestapem a poslán do koncentračního tábora Flossenbürg, ve kterém se dočkal konce války. \n\nZemek se ukrýval v Osvětimanech u Kyjova. V březnu 1945 se přidal k partyzánům a účastnil se několika protiněmeckých akcí.\n\nSkutečnost, že nesplnili své poslání, ale oba válku přežili, vedla některé poválečné autory k vyslovení pochybností o jejich odhodlání. Své úkoly však splnit nemohli a v podmínkách ilegality a krutého teroru bylo úspěchem, že se bránili bojem a nezradili. Za vše mluví hořká vzpomínka V. Škachy:\n\n\"\"Proč lidé, kteří akci připravovali, nepočítali s eventuálním selháním adres, jež nám dali? Londýn počítal, že nám tito lidé pomohou, ale naprosto si tím nebyl jist. Proč jeden z nás nebyl zaškolen na dobrého telegrafistu? Co jsme vlastně měli v naší obsazené zemi dělat? Co od nás Londýn očekával a proč naše vybavení bylo tak primitivní? Byl jsem výtečně zaškolen v destrukční činnosti, v kurzu jsem byl pokládán za dobrého střelce. A k čemu mi tohle vše je nyní? Nemám dekagram výbušniny, mám celkem 16 nábojů do pistole. Mám vysílací stanici, se kterou sotva umím pracovat a kterou neumím opravit.\"\"\n\nVladimír Škacha se v koncentračním táboře Flossenbürg sešel se všemi zatčenými civilními mužskými spolupracovníky. 11 z nich stanulo 28. února 1945 před popravčí četou: A. Cupák, V. Kozák, Jaroslav Zemek (bratr parašutisty Jana Zemka), F. Dvorský, M. Dvorský, O. Dvorský, F. Tesařík, J. Říha, R. Janek, K. Gromeš a F. Sova. O posledních okamžicích A. Bohatcové, F. Dvorské, L. Dvorské, B. Dvorské a K. Jankové nevíme.\nCelkovou tragickou bilanci 19 mrtvých členů podpůrné sítě završil K. Hudec, který zahynul 10. dubna 1945 v Mauthausenu.,\n\n\n"}
{"id": "402198", "url": "https://cs.wikipedia.org/wiki?curid=402198", "title": "Grand Prix Maďarska 2009", "text": "Grand Prix Maďarska 2009\n\nGrand Prix Maďarska 2009 (XXV Magyar Nagydíj), 10. závod 60. ročníku mistrovství světa jezdců Formule 1 a 51. ročníku poháru konstruktérů, historicky již 813. grand prix, se již tradičně odehrála na okruhu v Hungaroringu.\nOsmnáctiletý dánský pilot Michael Christensen z týmu Mücke Motorsport, ovládl kvalifikaci a úvodní závod Formule BMW, která byla doprovodným závodem Formule 1 na Hungaroringu. Ve druhém závodě se dánskému mladíkovi již tolik nedařilo a po třinácti kolech ze závodu odstoupil, z vítězství se radoval o rok mladší Brazilec Luiz Felipe Nasr. Oba zmínění piloti bojují i o celkové prvenství ve formuli BMW. Další atraktivní podívanou byl pro diváky další díl seriálu Porsche Mobil 1 Supercup, který si na Hungaroringu odjel dvě kola kvalifikace a závod, jenž vyhrál německý pilot týmu VELTINS MRS Racing, Rene Rast. Dalším doprovodným programem byla Formule Master, která se na Hungaroringu prezentovala v letošní sezóně poprvé společně s vozy F1. Nejrychlejším v kvalifikaci byla česká naděje Josef Král z týmu JD Motorsport a svojí suverenitu potvrdil i v prvním závodě, když zajel nejrychlejší kolo a nakonec i zaslouženě zvítězil. Ve druhém závodě Josef Kral ukončil své působení v monopostu po 8 kolech, ale zdatně ho zastoupil týmový kolega Sergey Afanasiev, jenž zopakoval Králův výkon z prvního závodu, zajel nejrychlejší kolo a zvítězil. Pravidelným předskokanem grand prix Formule 1 je série GP2, jejímž letošním suverénem je Němec Nico Hülkenberg (ART Grand Prix) což potvrdil i v Maďarsku, když vyhrál kvalifikaci a druhý závod, menší zaváhání ho stálo prvenství i v prvním závodě, který nakonec vyhrál Vitalij Petrov (Campos).\n\n\nV závorce body získane v této GP:\n\n\n\nFernando Alonso- Renault-1:21,569\n\n"}
{"id": "402200", "url": "https://cs.wikipedia.org/wiki?curid=402200", "title": "Operace Percentage", "text": "Operace Percentage\n\nOperace Percentage byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek měl jediného člena; svobodníka asp. Františka Pavelku. Jeho úkolem bylo předat domácímu odboji vysílačku s krystaly a příslušenstvím, nový šifrovací klíč a poselství ministra národní obrany exilové vlády gen. S. Ingra. Poté se měl Pavelka podřídit domácí organizaci.\nJednou z obětí operace byl František Grád, byl zatčen a následně popraven.\n\nPavelka byl do protektorátu vysazen v noci ze 3. na 4. října 1941. Omylem byl vysazen u osady Koudelov u Čáslavi, o 35 kilometrů dále od původního cíle, kterým bylo okolí Nasavrk. Přesto navázal kontakt s představitelem PVVZ v Chrudimi . Po převezení do Prahy předal veškerý materiál zástupcům odboje. Úkol navázat radiové spojení s Londýnem Pavelka splnit nedokázal. Celá síť odbojářů již byla gestapem sledována a Pavelka byl za tři týdny společně s dalšími odbojáři zatčen, přičemž se gestapu podařilo získat Pavelkův písemný materiál obsahující i záchytné adresy. Celou síť prozradil zatčený rezident sovětské zpravodajské služby mjr. Jedlička. \n\nPavelka se stal prvním výsadkářem, který se německým bezpečnostním orgánům dostal v Protektorátu do rukou. Byl podrobem psychickému a fyzickému mučení a 11. ledna 1943 s dalšími odbojáři popraven v Berlíně.\n\n"}
{"id": "402201", "url": "https://cs.wikipedia.org/wiki?curid=402201", "title": "Operace Benjamin", "text": "Operace Benjamin\n\nOperace Benjamin byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nVýsadek měl jediného člena, rotného Otmara Riedla. Jeho úkolem bylo doručit odbojářům v protektorátu krystaly pro vysílačky a poselství prezidenta Beneše, gen. Sergěje Ingra a plk. Františka Moravce. Dalším úkolem bylo prověření nových možností spojení mezi domácím a zahraničním odbojem. V případě možnosti se měl Riedl vrátit zpět do Anglie přes Balkánský poloostrov.\n\nPo dvou nezdařených pokusech (17. února a 13. března) byl Riedl vysazen 16. dubna 1941. Plánované místo výsadku se nacházelo u obce Křečhoř na Kolínsku. Posádka letounu ale zabloudila a vysadila ho na rakousko-italských hranicích v Alpách u Landecku, 460 km daleko od plánovaného místa. Riedl snědl kapsli s poselstvími, ukryl náhradní krystaly pro vysílačku a vydal se na cestu do Čech. Pro případ zatčení si připravil legendu, že se vrací z Jugoslávie, kde pracoval u Bati (před válkou byl u Bati skutečně zaměstnán) a o doklady ho okradl neznámý muž ve vlaku. Němečtí celníci, kteří ho zadrželi, ho předali četníkům, kteří jeho legendě (po ověření si informace na personálním oddělení f. Baťa ve Zlíně) uvěřili. Po odpykání dvouměsíčního trestu ve vězení v Innsbrucku za nepovolené překročení hranic byl propuštěn.\n\nPo třech měsících po propuštění se pokusil na smluveném místě (ve Vinohradské spořitelně v Praze) navázat kontakt s odbojem. Pokus ale nevyšel. Válku Riedl přežil jako vedoucí Baťovy prodejny v Trhových Svinech. Zde se také v závěru války účastnil revolučních bojů. S odbojem se mu spojení nepodařilo navázat, gestapo se o jeho poslání nikdy nedozvědělo, protože nebyl nikdo, kdo by ho mohl prozradit. Riedl byl totiž první, který byl z Londýna vysazen. \n\nSvou misi Riedl ukončil 10. května 1945 když na MNO podal hlášení mjr. Palečkovi. Zde se dozvěděl, že byl považován za nezvěstného a pravděpodobně mrtvého.\n"}
{"id": "402202", "url": "https://cs.wikipedia.org/wiki?curid=402202", "title": "Harstad", "text": "Harstad\n\nHarstad [Haštá] je druhé největší město a samosprávná obec v severonorském kraji Troms. Zároveň se jedná o třetí největší město v Severním Norsku.\nVzniklo v roce 1904 oddělením od obce Trondenes.\n\nMěsto leží přibližně 1 000 km severně od hlavního norského města Oslo. Severní polární kruh leží 250 km jižně. Půlnoční slunce lze zde spatřit mezi 22. květnem a 18. červencem. Polární noc zde trvá od 30. listopadu do 12. ledna.\n\n1. srpna 1992 vyhořelo centrum města.\n\nHarstad leží na největším norském ostrově Hinnøya (nepočítáme-li Špicberky) v souostroví Vesterály.\n\nLodí – pobřežním expresem Hurtigruten.\nAutem po E10 z města Narvik přes Tjeldsundský most (Tjeldsundbrua).\n\nLetadlem na letiště Evenes (Harstad / Narvik), které je od Harstadu vzdáleno 45 km a spojeno s městem letištním autobusem.\n\nKostel Trondarnes kirke.\n\nAdolfovo dělo (Adolfkanonen) z druhé světové války. Přístupné jen s průvodcem od poloviny června do poloviny srpna. Dělo leží uvnitř vojenské základny.\n\nHistorické muzeum v Trondenes (Trondenesk historisk senter)\n\nMezi zdejší známé obyvatele patří Jon Lech Johansen.\n\n"}
{"id": "402203", "url": "https://cs.wikipedia.org/wiki?curid=402203", "title": "José Sócrates", "text": "José Sócrates\n\nJosé Socrates [žuze sokrateš], celým jménem José Sócrates Carvalho Pinto de Sousa (* 6. září 1957, Porto) je portugalský politik, v letech 2005–2011 předseda vlády. Ve druhé polovině roku 2007 během portugalského předsednictví v Evropské unii zastával úřad předsedy Rady EU. V letech 2004–2011 byl předsedou portugalské Socialistické strany. V domácí politice již dříve působil jako ministr mládeže a sportu a ministr životního prostředí ve vládě Antónia Guterrese.\n\nV listopadu 2014 byl zatčen a obviněn z korupce a daňových úniků.\n"}
{"id": "402209", "url": "https://cs.wikipedia.org/wiki?curid=402209", "title": "Tomáš Protivný", "text": "Tomáš Protivný\n\nTomáš Protivný (* 24. ledna 1986, Nymburk) je český hokejový obránce. Většinu kariéry strávil v Pražské Spartě. Mezi jeho další působiště patří Nymburk, Olomouc, Beroun, Hododnín, Kometa Brno a Orli Znojmo. Nyní působí v týmu LHK Jestřábi Prostějov.\n\n\n\n"}
{"id": "402210", "url": "https://cs.wikipedia.org/wiki?curid=402210", "title": "Slovenská extraliga ledního hokeje 2008/2009", "text": "Slovenská extraliga ledního hokeje 2008/2009\n\nSezóna 2008/2009 byla 16. sezónou Slovnaft extraligy. Vítězem se stal tým HC Košice.\n\nVšech 13 týmů se nejprve v první fázi utkalo každý s každým čtyřikrát (dvakrát doma a dvakrát venku), přičemž s Národním týmem do 20 let se utkal každý z týmů dvakrát. Celkem tedy každý (kromě týmu U20) sehrál 46 kol. Nejlepších 6 týmů postoupilo do skupiny o 1. až 6. místo. V té se utkal každý s každým dvakrát (doma a venku), tj. 10 kol, přičemž se započítávaly výsledky i z první fáze. Týmy na 7. - 13. místě po první fázi utvořily skupinu, ve které hrály o zbylá dvě místa v play off a o to, kdo bude hrát play out. Tato skupina se hrála stylem každý s každým dvakrát (doma a venku), tj. 12 kol.\n\nVšechny týmy ze skupiny o 1. až 6. místo a nejlepší dva týmy ze skupiny o 7. - 13. místo postoupily do play off, které se hrálo klasicky na čtyři vítězné zápasy.\n\nPo skončení druhé fáze skončila sezóna pro Národní tým do 20 let. Zbylé 4 celky ze skupiny o 7. až 13. místo, které nepostoupily do play off, hrály play out, kde se utkal každý s každým dvakrát, přičemž se započítávaly i všechny výsledky z předešlých fází. Poslední ze skupiny play out se utkal v baráži s vítězem slovenské 1. ligy a předposlední tým ze skupiny play out s druhým týmem slovenské 1. ligy.\n\n\nDo semifinále postoupil tým HC Košice 4:1 na zápasy\n\n\nDo semifinále postoupil tým HC Slovan Bratislava 4:1 na zápasy\n\n\nDo semifinále postoupil tým HK 36 Skalica 4:0 na zápasy\n\n\nDo semifinále postoupil tým HKm Zvolen 2:4 na zápasy\n\n\nDo finále postoupil tým HC Košice 4:3 na zápasy\n\n\nDo finále postoupil tým HK 36 Skalica 4:3 na zápasy\n\nMistrem Slovenska se stal HC Košice po vítězství 4 : 2 na zápasy nad HK 36 Skalica\n\n"}
{"id": "402216", "url": "https://cs.wikipedia.org/wiki?curid=402216", "title": "HC Ytong Brno", "text": "HC Ytong Brno\n\nHC Ytong Brno (celým názvem: Hockey Club Ytong Brno) byl český klub ledního hokeje, který sídlil v Brně v Jihomoravském kraji.\n\nZaložen byl v roce 1972 pod názvem DPM Brno. Svůj poslední název nesl od roku 2004. V roce 1996 klub odkoupil licenci na 2. ligu od HC Strakonice. V roce 2000 potom odkoupil práva na 1. ligu od klubu HC Junior Mělník. V roce 2002 byl klub přejmenován na HC Hvězda Brno. O rok později (2003) klub neuspěl v prolínací soutěži a sestoupil do 2. ligy. V dalším roce (2004) klub prodal i druholigovou licenci a to do SHK Hodonín. V roce 2006 byl klub z iniciativy Libora Zábranského sloučen s Kometou Brno.\n\nSvé domácí zápasy odehrával v hale Rondo s kapacitou 7 200 diváků. Hokejový klub dokázal vychovat řadu talentů, jedním z nich byl Martin Havlát, reprezentant a dlouholetý hráč NHL.\n\nZdroj:\n\n\n\nZdroj:\n\n\n\nZdroj: \n\n"}
{"id": "402219", "url": "https://cs.wikipedia.org/wiki?curid=402219", "title": "Fredrik Reinfeldt", "text": "Fredrik Reinfeldt\n\nJohn \"Fredrik\" Reinfeldt (* 4. srpna 1965, Österhaninge, Švédsko) je politik, v letech 2006–2014 předseda vlády Švédského království a předseda liberálně konzervativní strany Umírnění (švédsky: \"Moderata samlingspartiet\"; neoficiální moderní název strany zní \"Noví umírnění\", \"de nya Moderaterna\"). Od července do 1. prosince 2009, kdy vstoupila v platnost Lisabonská smlouva, zastával v rámci švédského předsednictví funkci předsedy Rady Evropské unie.\n\nVystudoval ekonomii a v roce 1991 byl zvolen poslancem do švédského zákonodárného shromáždění Riksdagu. V roce 2002 se stal předsedou poslaneckého klubu strany a o rok později 25. října 2003 byl jednomyslně zvolen předsedou celé strany, když nahradil Bo Lundgrena.V parlamentních volbách 2006 kandidovala strana sice samostatně, ale s dalšími třemi pravicově profilovanými subjekty měla společný program pod názvem \"Aliance pro Švédsko\". Umírnění posílili o 11 % a pravice ovládla parlament. Reinfeldt se stal 6. října 32. premiérem, poměrem hlasů 172:165, a sestavil novou koaliční vládu, v níž mají Umírnění poloviční počet křesel.\n\n"}
{"id": "402228", "url": "https://cs.wikipedia.org/wiki?curid=402228", "title": "Fiesole", "text": "Fiesole\n\nFiesole je italské město v Toskánsku v provincii Florencie. Má 14 113 obyvatel. Od města Florencie je vzdáleno asi 8 km. Je to oblíbený turistický cíl nejen pro své kulturní bohatství, ale i pro krásnou krajinu, která městečko obklopuje.\nLeží uprostřed olivových hájů ve zvlněné toskánské krajině ve výšce asi 300 m n. m.\n\nTato původně etruská osada Faesulae ze 7. století př. n. l. měla silné mocenské postavení ve střední Itálii. Byla připojena k Římu až do 3. století př. n. l. Svrchovanost pak ztratila až po založení Florencie v 1. století př. n. l.\nV roce 90 př. n. l. se město během občanské války vzbouřilo a připadlo do rukou Lucia Porcia Catona. Pár let poté bylo obsazena armádou Sully za to, že stranilo Mariovi. Tak se oficiálně zrodilo město \"Fesulae romana\", centrum kraje, které mělo kapitol, forum, divadlo, chrámy a lázně. Opevněná citadela se nacházela na vrcholku kopce, kde dnes najdeme klášter Svatého Františka.\n\nBiskupové z Fiesole drželi v rukou už od roku 492 velkou politickou moc a to až do vrcholného středověku. S rozmachem Florencie ztrácelo Fiesole lesk a slávu. Od roku 1125 bylo Fiesole zabráno králem a od tohoto okamžiku sdílelo víceméně osudy Florencie.\nV roce 1325 obnovili Florenťané městské hradby ze strachu před útokem Castruccia Castracaniho. A tak bylo opevněno hradbami i Fiesole, kde sídlila řehole františkánů. Fiesole se stalo oblíbeným místem také proto, že zde byla postavena \"villa Medicejských\" (památka světového dědictví UNESCO).\n\nStavba dómu \"San Romolo\" na \"Piazze Mino da Fiesole\" byla zahájena roku 1028. Má mohutnou zvonici a strohý románský interiér, jehož sloupy krášlí originální římské hlavice.\n\nZa dómem se rozkládá archeologické naleziště s ruinami římského divadla z 1. století př. n. l., rozvalinami etruských hradeb ze 4. století př. n. l. a Museem Faesulanum, jež opatruje sbírku bronzů, keramiky a šperků z doby bronzové.\nStrmá Via di San Francesco vede k františkánskému klášteru San Francesco ze 14. století a zajímavému kostelu Sant'Alessandro z 9. století s neoklasicistní fasádou.\n\nPo Via Vecchia Fiesolana dojdete k vísce San Domenico, kde se nachází stejnojmenný kostel z 15. století, který uvnitř ukrývá malbu \"Madony s anděli a světci\" (kolem 1430) od Fra Angelica. Jeho kapitulní síň se pyšní freskou \"Ukřižování\" (kolem 1430) od téhož umělce. Nedaleko na Via della Badia dei Roccettini se tyčí pěkný kostel Badia Fiesolana s pásovaným mramorovým průčelím a interiérem z místního šedého kamene (pietra serena).\n\nPrávě do Fiesole zasadil Giovanni Boccaccio děj svého Dekameronu. Právě sem utekla skupina deseti mladých lidí z Florencie, aby se zachránila před epidemií moru, která vypukla ve Florencii v roce 1348. Zde ve \"vile Palmieri u San Domenico\" si florentské dívky a chlapci vyprávěli ve stínu stromů slavné povídky, které známe z Dekameronu.\n\n"}
{"id": "402229", "url": "https://cs.wikipedia.org/wiki?curid=402229", "title": "Gears of War 2", "text": "Gears of War 2\n\nGears of War 2 je taktická střílečka z pohledu třetí osoby. Byla vyrobena firmou Epic Games a vydána Microsoft Game Studiem pro Xbox 360. Vývoj vedl designér Clifford Bleszinski, který pracoval i na předchůdci Gears of War. Hra převážně využívá vylepšenou verzi Unreal Engine 3. Po prvním týdnu prodeje se mohla hra pyšnit více než dvěma miliony prodaných kusů.\n\n"}
{"id": "402231", "url": "https://cs.wikipedia.org/wiki?curid=402231", "title": "Live at Montreux 2003 (album, Jethro Tull)", "text": "Live at Montreux 2003 (album, Jethro Tull)\n\nLive at Montreux 2003 je živé dvojalbum britské progressive rockové skupiny Jethro Tull, vydané v roce 2007. Záznam byl pořízen na koncertu skupiny na Jazzovém festivalu Montreux, kde první část koncertu byla polo-akustická a druhá elektrická. Švýcarská televize pořídila záznam tohoto koncertu, záznam byl vydán jako 2 CD a DVD.\n\n\n"}
{"id": "402233", "url": "https://cs.wikipedia.org/wiki?curid=402233", "title": "Sultanát", "text": "Sultanát\n\nSultanát je státní útvar s monarchistickým zřízením, kterému vládne sultán. Sultanát je ekvivalentem evropského císařství. Sultanáty vznikaly od středověku, v současné době existují dva samostatné sultanáty – Brunej a Omán a další v rámci Malajské federace (Johor, Kelantan, Kedah, Pahang, Perak, Selangor a Terengganu).\n"}
{"id": "402235", "url": "https://cs.wikipedia.org/wiki?curid=402235", "title": "Lineární urychlovač", "text": "Lineární urychlovač\n\nLineární urychlovač - přístroj k urychlení elementárních částic, např. elektronů, který se\nužívá k ozařování zhoubných nádorů (radioterapie). Umožňuje vznik záření o vysoké energii, které dobře proniká i k hlouběji uloženým nádorům a méně poškozuje okolní tkáně.\n\n- Praktický slovník medicíny - Martin Vokurka, Jan Hugo\n"}
{"id": "402237", "url": "https://cs.wikipedia.org/wiki?curid=402237", "title": "František Tomáš Bratránek", "text": "František Tomáš Bratránek\n\nFrantišek Tomáš Bratránek (3. listopadu 1815, Jedovnice – 2. srpna 1884, Brno) byl člen augustiniánského řádu, literární vědec, německy píšící spisovatel a profesor německé literatury na Jagellonské universitě v Krakově.\n\nNarodil se v rodině panského úředníka. Jeho otec byl Čech, matka rakouská Němka. Základní školu a gymnázium vystudoval v Brně. V roce 1834 vstoupil do augustiniánského řádu v klášteře na Starém Brně. Jeho spolubratřími byli například: František Matouš Klácel, Gregor Mendel nebo Pavel Křížkovský. Vysokoškolská studia zahájil v Olomouci, opat Cyril Napp (1792–1867) jej poslal na další studia do Vídně. Na Vídeňské univerzitě studoval filosofii a toto studium zakončil v roce 1839 doktorátem. Poté pracoval nejprve jako sekretář opata. V letech 1841–1843 působil jako asistent Ignáce Jana Hanuše (1812–1869) na filosofické fakultě university ve Lvově. V roce 1844 byl povolán zpět do Brna, aby převzal přednášky filosofie místo sesazeného Františeka Matouše Klácela. Názorově se hlásil k hegelianismu, což bylo ale v té době v Rakousku zakázané učení. Bratránek tedy musel řešit osobní rozpor mezi postavením učitele na státní škole a vlastním přesvědčením. Prázdninové cesty do okolních zemí využíval jednak k setkávání s předními osobnostmi vědy a kultury (například: Friedrich Schelling, Friedrich Adolf Trendelenburg, Theodor Mundt, Karl August Varnhagen von Ense) a též si nakupoval odbornou literaturu, která byla v té době v Rakousku zakázána.\n\nV tomto období se sblížil s utopickým Českomoravským bratrstvem (František Matouš Klácel, Božena Němcová, Ignác Jan Hanuš, Jan Helcelet). Německé nacionalisty nejvíce popudil, když v červnu 1848 jako očitý svědek popsal (spolu s Helceltem a Hanušem) vídeňskému revolučnímu Výboru bezpečnosti skutečný průběh zásahu generála Alfreda Windischgrätze v Praze (v revolučních dnech navštívil Bratránek Prahu, aby přemluvil Klácela k účasti na Frankfurtském sněmu).\n\nFrantišek Tomáš Bratránek považoval otázku, zda je Čech nebo Němec za nesmyslnou, protože byl odpočátku ovlivněn oběma komunitami. Do svých devíti let mluvil pouze česky a od prarodičů z otcovy strany znal české dějiny i pověsti a mýty. Během studií se seznámil s německou literaturou, které se pak celý život věnoval. Nebyl „Čechem“ v duchu národních buditelů, své vztahy s českým prostředím ale udržoval a po roce 1848 se ocitl na seznamu podezřelých pročeských osob. Když v roce 1850 vydal svou \"Příručku dějin německé literatury\", bylo to naopak českými nacionalisty považováno za pokus vlichotit se protičeské reakci.\n\nV roce 1851 byl jmenován mimořádným a v roce 1853 řádným profesorem německé literatury na Jagellonské universitě v Krakově. Zde musel řešit další rozpor. V období reakce po roce 1848 byl na poněmčené Jagellonské universitě chápán jako dosazený proněmecký učitel. Získal si ale důvěru krakovských polských kulturních kruhů, překládal polské autory do němčiny (Antoni Edward Odyniec, Wincenty Pol, Józef Szujski a další), zabýval se polsko-německými kulturními vztahy (Johann Wolfgang von Goethe - Adam Mickiewicz). Později se stal děkanem filosofické fakulty (1864–1865) a nakonec rektorem university (1866–1867). Když byla Jagellonská universita v roce 1870 opět popolštěna, chtěl odejít. Akademická obec jej ale přesvědčila, aby zůstal, a dále mu udělila jazykovou výjimku, takže mohl nadále přednášet německy. V roce 1881 ukončil své působení na universitě a vrátil se do starobrněnského kláštera, kde v roce 1884 zemřel.\n\nBěhem svých vídeňských studií se seznámil s Ottilií von Goethe, snachou Johanna Wolfganga von Goethe, a s jejími syny Waltherem Wolfgangem a Wolfgangem Maximilianem. Tato známost jej zásadně ovlivnila. Zabýval se pak filosofickým a estetickým výkladem Goethova díla a pořádáním Goethovy korespondence (s Kašparem Šternberkem, s Alexandrem a Wilhelmem von Humboldt).\n\nV roce 1865 napsal velkou stať \"Moravská lidová píseň\", kterou mj. František Sušil označil jako velké povzbuzení v jeho práci.\n\n\n\n"}
{"id": "402238", "url": "https://cs.wikipedia.org/wiki?curid=402238", "title": "Hadí vejce", "text": "Hadí vejce\n\nRozmnožování vejci je dominantní způsob rozmnožování u hadů. Hadí vejce jsou dále:\n\n\nMožná hledáte informaci o slavném podobenství o hadích vejcích z monologu Bruta v Shakespearově hře Julius Caesar. (\"And therefore think him as a serpent's egg. Which hatch'd, would, as his kind grow mischievous; ...\")\n"}
{"id": "402250", "url": "https://cs.wikipedia.org/wiki?curid=402250", "title": "Andrius Kubilius", "text": "Andrius Kubilius\n\nAndrius Kubilius (* 8. prosince 1956, Vilnius, Sovětský svaz, dnes Litva) je pravicový politik, bývalý předseda vlády Litevské republiky a předseda pravicové strany Vlastenecký svaz - Litevští křesťanští demokraté. Úřad premiéra již zastával jeden rok v období 1999 až 2000.\n\nPo ukončení 22. střední školy ve Vilniusu byl přijat na tamní univerzitu, kde studoval na Fyzikální fakultě, kterou absolvoval v roce 1979. Následně pokračoval v akademické dráze postgraduálním studiem (1981–1984).\n\nKubilius se angažoval politicky, když se stal členem hnutí Sąjūdis, které usilovalo o nezávislost Litvy na SSSR. V tomto hnutí se stal výkonným tajemníkem. Krátce po obnovení národního parlamentu Seimu, byl zvolen poslancem. V roce 1993 vstoupil do Vlasteneckého svazu, ve kterém setrval do současnosti.\n\nV parlamentních volbách 28. října 2008 se stal úspěšným lídrem kandidátky strany, která porazila sociální demokracii a 27. listopadu byl v Seimasu zvolen předsedou vlády, poměrem hlasů 89 pro, 27 proti a 16 se zdrželo.\nHovoří rusky, litevsky a anglicky.\n\nManželka Rasa Kubilienė je houslistka v litevské národní filharmonii. Mají dva syny.\n\n"}
{"id": "402254", "url": "https://cs.wikipedia.org/wiki?curid=402254", "title": "Étoile noire de Strasbourg", "text": "Étoile noire de Strasbourg\n\nÉtoile noire de Strasbourg (Černá hvězda Štrasburk) je štrasburský hokejový klub hrající nejvyšší francouzskou ligu, Ligue Magnus. Vznikl v roce 2000. \n\nVětšina hráčů jsou Francouzi, čtyři hráči pochází ze Slovenska, tři z Kanady a z Finska. Jeden hrač pochází z ČR od 1,6,2016 Litvínovák Pavel Písařík. Černá hvězda hraje v aréně Iceberg, která má kapacitu 1 250 míst. Klubovými barvami jsou černá, žlutá a bílá.\n\n \n"}
{"id": "402259", "url": "https://cs.wikipedia.org/wiki?curid=402259", "title": "Chamois de Chamonix", "text": "Chamois de Chamonix\n\nChamonix Hockey Club nebo Chamois de Chamonix (česky \"kamzíci z Chamonix\") je klub ledního hokeje z Chamonix-Mont-Blanc. Hraje nejvyšší francouzskou hokejovou ligu Ligue Magnus.\n\nVznikl v roce 1910 a po dlouhou dobu dominoval lokální hokejové scéně, titul mistra Francie získal v letech 1923, 1925, 1926, 1927, 1929, 1930, 1931, 1939, 1942, 1944, 1946, 1949, 1952, 1954, 1955, 1958, 1959, 1961, 1963, 1964, 1965, 1966, 1967, 1968, 1970, 1971, 1972, 1973, 1976 a 1979.\n\nBarvami klubu jsou modrá a žlutá. Domácí aréna se nazývá Centre Sportif Richard Bozon.\n\n"}
{"id": "402260", "url": "https://cs.wikipedia.org/wiki?curid=402260", "title": "Florianus", "text": "Florianus\n\nMarcus Annius Florianus (kolem 210 – září 276 Tarsos) byl římský císař vládnoucí od července do září roku 276, podle jednoho pramene dva měsíce a dvacet dní. Byl nevlastním bratrem svého předchůdce Tacita, jehož zavraždili spiklenci při návratu z válečné výpravy proti Gótům.\n\nFlorianův původ je stejně jako v případě císaře Tacita neznámý, někdy se nicméně spekuluje, že oba pocházeli z podunajských provincií. Podle Historie Augusty měli společnou matku a odlišné otce, což dokládají i jejich rodová jména (\"Claudius\" u Tacita, \"Annius\" u Floriana). Za bratrovy vlády působil Florianus ve funkci prefekta pretoriánů, velitele císařovy osobní gardy. Tvrzení Historie Augusty, že měl mnoho dětí, je moderními badateli pokládáno za fikci.\n\nV okamžiku bratrovy smrti se Florianus zdržoval na jiném místě než císař, neboť v opačném případě by spiklenci zavraždili i jeho. Dnes se většinou soudí, že pobýval někde v blízkosti Bosporu, a tam ho také vojáci prohlásili asi v červenci 276 za císaře. Z epigrafických a numismatických dokladů vyplývá, že tento krok uznaly provincie v Evropě a v severní Africe, což potvrzuje i část antické historiografie, např. kronikář Zosimos. Legie v Sýrii zhruba v téže době provolaly císařem úspěšného vojevůdce Proba.\n\nPo své proklamaci pokračoval Florianus zhruba tři týdny ve válečných operacích proti Gótům a teprve pak se dozvěděl o Probově uzurpaci. Za těchto okolností nemělo smysl útočníky dále tísnit, ačkoli se ocitli v obklíčení, a císař zamířil do Malé Asie, aby se postavil Probovi. Mezitím ho patrně uznal senát v Římě, takže se zdálo, že jeho moc je zajištěna.\n\nProbus měl k dispozici mnohem méně vojáků než Florianus, nakonec mu však pomohla náhoda. Horké letní podnebí podlomilo bojeschopnost Florianových jednotek, pocházejících především z Evropy, a za pobytu v kilikijském Tarsu byl císař svržen a dán do domácího vězení. Při pokusu znovu získat moc byl pak asi v září 276 zavražděn – soudí se, že Probus nebyl v této věci zcela bez viny.\n\nHistoria Augusta dává Floriana do kontrastu s jeho bratrem Tacitem i nástupcem Probem, ale její líčení Florianových záporných vlastností se dnes většinou považuje za nedůvěryhodné – jiné prameny ho nepotvrzují.\n\n\n"}
{"id": "402261", "url": "https://cs.wikipedia.org/wiki?curid=402261", "title": "Rybák rajský", "text": "Rybák rajský\n\nRybák rajský (\"Sterna dougallii\") je středně velký druh rybáka, velmi podobný rybáku obecnému. Liší se od něj velmi dlouhým bílým ocasem, delším úzkým zobákem, šedavou spodinou těla a zbarvením křídel: vnitřní ruční letky jsou bílé, bez tmavých špiček, vnější ruční letky jsou tmavé. Hnízdí v tropickém pásu všech světadílů. Jeho areál zasahuje i do Evropy, kde hnízdí především na Britských ostrovech (největší kolonie v Irsku) a v Bretani (Francie), výjimečně zahnízdil také v Dánsku a Německu. Evropské populace jsou tažné, ptáci zimují u pobřeží západní Afriky. Tropické populace jsou stálé. Občas byl pozorován dále mimo hnízdiště, dvakrát byl zjištěn na pobřeží Polska. Přestože je v rámci celého světa považován za málo dotčený (vzhledem k tropickým populacím), evropská populace (1 600 až 1 800 párů, více než polovina na Azorských ostrovech) je považována za ohroženou.\n\n"}
{"id": "402263", "url": "https://cs.wikipedia.org/wiki?curid=402263", "title": "Aleksandar Ranković", "text": "Aleksandar Ranković\n\nAleksandar Ranković (v srbské cyrilici Александар Ранковић, známý též pod přezdívkou Marko, 1909 Draževac – 1983 Dubrovnik) byl jugoslávský politik srbského původu, člen Politbyra a blízký spolupracovník prezidenta Tita (spolu s Edvardem Kardeljem). \n\nRanković byl původem z chudé rodiny. Jako velmi mladý přišel o otce a po skončení základní školy odešel do Bělehradu v roce 1922 do učení. V roce 1925 se stal členem odborové organizace a v roce 1927 vstoupil do Svazu komunistické mládeže, kde se poznal se svojí budoucí ženou. O rok později vstoupil do KSJ.\n\nBěhem druhé světové války organizoval partyzánské akce na území dnešního Srbska. Poté, co plánoval výbuch v budově bělehradského rádia byl zatčen gestapem a mučen. Nakonec strávil nějakou dobu v nemocnici, odkud byl partyzány unesen. Po vypuknutí povstání odputoval do Užice, kde se nacházel hlavní stan partyzánů. Během války se stal členem Vrchního velení partyzánské armády. \n\nPo válce se stal významným politikem\n, který zastával zásadní funkce v zemi. Kromě funkce místopředsedy vlády a člena politbyra byl také členem Ústředního výboru SKJ i svazu komunistů Srbska a socialistického svazu pracujících. Pod jeho pravomoci spadaly vnitřní záležitosti, soudnictví, a tajná policie.. Ranković stál v čele OZNy a později UDBy, tajné služby, která měla na chod státu v raných letech existence socialismu zcela klíčové postavení a likvidovala nepohodlné osoby. Moc nad policejními a bezpečnostními silami měl až do roku 1966.\n\nRanković byl v 50. a především 60. letech zastáncem vyšší míry centralizace jugoslávského státu. Proto se snažil zpomalovat či různým jiným způsobem bránit liberalizujícím reformám, které byly v Jugoslávii postupně v uvedeném období zaváděny. To ho přivedlo k ostrému názorovému střetu s Edvardem Kardeljem a Titem.\n\nRankovićův politický vliv ukončila až tzv. odposlouchávací aféra a následné mimořádné plénum SKJ. Odstavení od moci bylo založeno na aféře, během které měl Ranković odposlouchávat Tita. Tím, že z vrcholných funkcí odešel, byl odstraněn velmi vlivný člověk, jehož představy o Jugoslávii měly podobu centralizovaného státu, byť s federalistickým uspořádáním. Po roce 1966 tak již nic nebránilo rozvíjet zemi na základě myšlenek decentralizace. To však otevřelo zcela nové pole problémů, především se začala objevovat opozice, veřejnost nyní mohla volně protestovat a mnoho doposud skrytých problémů se dostávalo na povrch.\n\nRanković se později stáhl z veřejného života a stáří strávil ve své vile nedaleko Dubrovniku. Jeho pohřeb v roce 1983 se stal v komunistické Jugoslávii první manifestací Srbů, kteří likvidaci takto vlivného člověka v čele státu vnímali jako komplot Slovinců a Chorvatů. I tak byl také vnímán ve Svazu komunistů Jugoslávie, který se – byť ještě mírným, ale jistým – nárůstem nacionalistických nálad musel zabývat.\n"}
{"id": "402265", "url": "https://cs.wikipedia.org/wiki?curid=402265", "title": "BMW řady 3", "text": "BMW řady 3\n\nBMW řady 3 (BMW 3 nebo anglicky BMW 3 Series) je úspěšný automobil střední třídy německé automobilky BMW sídlící v Mnichově. Vyrábí se od roku 1975, momentálně už šestá generace. Objem prodeje činí 40% všech prodaných BMW. Proslavily ho sportovní modely M3 (od druhé generace) a účinkování v seriálu Kobra 11 (od třetí generace).\n\nVyráběl se od druhého května 1975 do roku 1983 jako dvoudveřové kupé nebo kabriolet, který připravovala společnost Baur. Nahradil BMW 2002. V roce 1977 byl původní dvoulitrový čtyřválec nahrazen šestiválcem o stejném objemu.\n\nVyráběl se v letech 1982 až 1991. kromě kupé a kabrioletu (do roku 1993) se nabídka rozšířila o dvou- a čtyřdveřový sedan a pětidveřové kombi (od roku 1987). Motor byl vpředu, pohon zadních (tato koncepce je pro BMW typická) nebo všech kol (od roku 1985). Cena oproti předchůdci byla téměř dvojnásobná. Poprvé se objevil sportovní model M3, který měl výkon 143 kW, v pozdějších verzích i 175kW.Ze stejné platformy vychází i model Z1\n\nVyrábělo se od prosince 1989 do roku 2000 v pěti karosářských variantách. Na stejné platformě byl později vyvinut sportovní typ Z3.\n\nVyráběl se od roku 1998 do roku 2005. Karosářské varianty zůstaly, pouze zmizela z nabídky pro Spojené státy americké verze Compact. Opět se objevil pohon 4x4. Novým příbuzným modelem byl terénní typ X3. Design nesl oproti předchůdci jen malé změny. Model M3 se prodával pouze jako kupé nebo kabriolet. Od sériového modelu ho odlišovala řada exteriérových prvků (nárazníky, zrcátka, spojlery, 4 koncovky výfuku, sportovní volant a sedadla) a také výkon.\n\nVyráběly se od roku 2005 do roku 2012. Největší zásluhu na tomto autě má známý český designer Jakub Kvaček.\n\nKaždá karosářská varianta dostala svůj kód: E90 je sedan, E91 kombi, E92 kupé a E93 kabriolet. Kabriolet E93 dostal moderní třídílnou plechovou skládací střechu a ve skutečnosti se v podstatě jedná o automobil typu kupé-kabriolet. Samozřejmostí je možnost zvolení pohonu všech kol \"X-Drive.\"\n\n\n\n\nVyrábí se od roku 2012. Veškeré motory jsou již pouze přeplňované. Od roku 2015 se pod kapotu dostaly i nové tříválce o objemu 1,5l.\n Benzínové motorizace \n\n"}
{"id": "402267", "url": "https://cs.wikipedia.org/wiki?curid=402267", "title": "HC Příbram", "text": "HC Příbram\n\nHC Příbram (celým názvem: Hockey Club Příbram) je český klub ledního hokeje, který sídlí v Příbrami ve Středočeském kraji. Založen byl v roce 1933. V roce 1991 bylo do klubu sloučeno armádní mužstvo VTJ Příbram. V roce 2018 došlo k založení ženského družstva, které začalo působit ihned v nejvyšší soutěži. Vše se odehrálo po přesunu extraligové licence a družstev pražské Slavie, celkově desetinásobných mistrů České republiky v ženském hokeji. Mužské družstvo působí od sezóny 2019/20 ve 2. lize, třetí české nejvyšší soutěži ledního hokeje. Klubové barvy jsou zelená a černá.\n\nSvé domácí zápasy odehrává na zimním stadionu Příbram s kapacitou 5 700 diváků.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "402268", "url": "https://cs.wikipedia.org/wiki?curid=402268", "title": "USS Monssen (DD-436)", "text": "USS Monssen (DD-436)\n\nUSS Monssen (DD-436) byl americký torpédoborec třídy Gleaves. Postaven byl v letech 1939–1941. Poté se zapojil do bojů druhé světové války. Jeho operační služba však byla jen krátká, neboť byl 13. listopadu 1942 potopen v druhé námořní bitvě u Guadalcanalu.\n\n\"Monssen\" byl postaven v letech 1939–1941 v loděnici \"Puget Sound Navy Yard\" v Bremertonu ve státu Washington. Kýl lodi byl založen 12. července 1939, dne 15. května 1940 byl trup spuštěn na vodu a 14. března 1941 \"Monssen\" vstoupil do aktivní služby.\n\nZákladní výzbroj tvořilo pět 127mm kanónů v jednodělových věžích, šest 12,7mm kulometů a dva pětihlavňové 533mm torpédomety. Protiponorkovou výzbroj tvořilo šest vrhačů a dvě skluzavky hlubinných pum. Pohonný systém tvořily čtyři kotle Babcock & Wilcox a dvě turbíny Westinghouse. Lodní šrouby byly dva. Dosah byl 6500 námořních mil při 12 uzlech. Nejvyšší rychlost dosahovala 35 uzlů.\n\nOd června 1941 do března 1942 operoval v rámci Atlantické flotily amerického námořnictva (\"Destroyer Squadron 11\") a podílel se na doprovodu konvojů do Evropy v rámci tzv. \"Neutrality Patrol\". V březnu 1942 pak byl odvelen do Pacifiku, kde byly USA napadeny Japonskem. V dubnu 1942 torpédoborec doprovázel americkou letadlovou loď \"USS Hornet\" při Doolittleově náletu. V červnu 1942 byl nasazen v bitvě u Midway.\n\nOsud lodi se naplnil během kampaně za dobytí Guadalcanalu. \"Monssen\" byl potopen v listopadu 1942 v druhé námořní bitvě u Guadalcanalu. Při potopení lodi zahynulo 145 členů její posádky a dalších 37 bylo zraněno. Vrak lodi, který byl potápěči objeven v roce 1992, tak leží na dně tzv. průlivu se železným dnem.\n\n"}
{"id": "402269", "url": "https://cs.wikipedia.org/wiki?curid=402269", "title": "Nosná lišta", "text": "Nosná lišta\n\nNosná lišta v elektrotechnice je kovová lišta normalizovaného tvaru a rozměrů. Lišty slouží k upevňování elektrických přístrojů v rozvodnicích, rozvaděčích, ovládacích skříních a podobných zařízeních. Na nosnou lištu mohou být přístroje (relé, chrániče, spínací hodiny, jističe, řadové svorky) nasunuty zboku nebo nacvaknuty zepředu a zaaretovány. Montáž rozvaděčů je využitím standardních lišt a jim přizpůsobených přístrojů usnadněna a zlevněna.\n\nLišty se vyrábějí z ocelového plechu, případně z mědi nebo hliníku. V Česku převažuje jako materiál ocelový plech s protikorozní ochranou žárovým zinkováním. Lišty se dodávají v metráži a mají předlisované upevňovací otvory.\n\nLišta dle ČSN EN 60715 má základní tvar U. Její varianta se šířkou 35 mm a hloubkou 7,5 mm se obvykle označuje jako DIN-lišta. Pro upevnění na tuto lištu je přizpůsobeno obrovské množství přístrojů různých výrobců. Přístroje mají šířku vždy v násobku 17,5 mm. Tato šířka se označuje jako 1M (jeden modul) a odpovídá šířce běžného jednopólového jističe. Přístroje přizpůsobené montáži na DIN-lištu natolik převažují, že například malé plastové rozvodnice (\"kryty jističů\") mají úchyt pro přístroje vylisovaný ve tvaru napodobujícím DIN-lištu.\n\n\n"}
{"id": "402270", "url": "https://cs.wikipedia.org/wiki?curid=402270", "title": "Cecerleg", "text": "Cecerleg\n\nCecerleg ( \"zahrada\") je hlavním městem Severochangajského ajmagu v Mongolsku. Leží asi 400 km jihozápadně od Ulánbátaru a má 16 553 obyvatel (2000).\n\nMístní letiště slouží k pravidelnému spojení s Ulánbátarem.\n\nNejrozvinutějším průmyslovým odvětvím je potravinářství.\n"}
{"id": "402280", "url": "https://cs.wikipedia.org/wiki?curid=402280", "title": "Terpentýn", "text": "Terpentýn\n\nTerpentýn (též terpentin nebo terpentýnový olej) je tekutina získávaná destilací pryskyřice ze dřeva stromů, zejména z borovic. Skládá se z terpenů, hlavně z monoterpenů alfa-pinenu a beta-pinenu.\n\nSlovo \"terpentýn\" vzniklo přes francouzštinu a latinu z řeckého slova \"terebinthinae\", názvu druhu stromu řečík terebintový, z jehož mízy byl terpentýn původně destilován.\n\nJedním z nejstarších zdrojů byl „terpentýnový strom“ čili \"řečík terebintový\" (\"Pistacia terebinthus\"), středozemní strom příbuzný s pistácií.\n\nZ hlediska výroby terpentýnu patří mezi důležité tyto borovice: borovice přímořská (\"Pinus pinaster\"), borovice halepská (\"Pinus halepensis\"), borovice Massonova (\"Pinus massoniana\"), borovice sumaterská (\"Pinus merkusii\"), borovice bahenní (\"Pinus palustris\"), borovice kadidlová (\"Pinus taeda\") a borovice těžká (\"Pinus ponderosa\").\n\nPři výrobě buničiny z borovic sulfátovým procesem je terpentýn sbírán jako vedlejší produkt. Často se hned spaluje na výrobu energie.\n\nDvě hlavní oblasti použití terpentýnu v průmyslu jsou: jako rozpouštědlo a jako zdroj materiálu pro organickou syntézu.\n\nJako rozpouštědlo se terpentýn používá pro ředění olejových barev, k výrobě laků a jako surovina v chemickém průmyslu. Jeho průmyslové použití jako rozpouštědla bylo v průmyslově vyvinutých státech z většiny nahrazeno mnohem levnějším terpentýnovým substitutem destilovaným z ropy.\n\nKanadský balzám, též nazývaný kanadský terpentýn nebo balzám z jedle, je terpentýn vyrobený z pryskyřice z jedle. Benátský terpentýn se vyrábí z modřínu západoamerického (\"Larix occidentalis\").\n\nTerpentýn také slouží jako zdroj surovin při syntéze vonných chemikálií. Komerčně využívaný kafr, linalool, terpineol a geraniol jsou obvykle produkty z alfa-pinenu a beta-pinenu, což jsou dvě hlavní složky terpentýnu. Tyto pineny se oddělují a čistí destilací. Směs diterpenů a triterpenů zůstává v destilačním zbytku a prodává se jako kalafuna.\n\nTerpentýn se též přidává do mnoha čisticích a sanitárních produktů kvůli jeho antiseptickým vlastnostem a jeho \"čisté vůni\".\n\nV USA na začátku 19. století se terpentýn někdy spaloval v lampách jakožto levnější alternativa rybího oleje. Kvůli silnému zápachu se většinou používal pro vnější osvětlení.\n\nTerpentýn smíšený se včelím nebo karnaubským voskem se dlouho používá jako vosk pro ochranu nábytku napuštěného olejovým mořidlem (např. s citronovým olejem).\n\nTerpentýn je organické rozpouštědlo, proto má mnoho stejných bezpečnostních rizik jako jiné takové látky. Kromě jiného dráždí kůži a oči, vdechované páry poškozují plíce, dýchací cesty a centrální nervový systém, při požití může dojít k selhání ledvin. Je extrémně hořlavý.\n\nTerpentýn a petrodestiláty jako uhelný olej a kerosin se od starověku používaly v medicíně, jako povrchové nebo někdy i vnitřní domácí léčivo. Povrchově se používaly jako abraziva a na rány, k hubení vší, a po smíchání s živočišným tukem také k prsním obkladům nebo k inhalaci při nosních a krčních nemocích. Mnoho moderních prsních obkladů, například značky Vicks, stále obsahuje terpentýn jako složku ve směsích.\n\nI když vnitřní užívání těchto toxických výrobků už dnes není běžné, podával se dříve terpentýn společně s kostkou cukru, s melasou nebo medem k zamaskování jeho chuti, případně i samotný. Býval indikován pro likvidaci střevních parazitů, pro antiseptické a diuretické vlastnosti i jako obecný všelék.\n\n"}
{"id": "402289", "url": "https://cs.wikipedia.org/wiki?curid=402289", "title": "HK Kralupy nad Vltavou", "text": "HK Kralupy nad Vltavou\n\nHK Kralupy nad Vltavou (celým názvem: Hokejový klub Kralupy nad Vltavou) je český klub ledního hokeje, který sídlí ve městě Kralupy nad Vltavou ve Středočeském kraji. Založen byl v roce 1923. V roce 1995 klub odkoupil licenci na 1. ligu od HC Hodonín. 1. ligu hrál klub až do roku 1999, kdy prodal licenci klubu HC Junior Mělník. V následující sezoně hrál klub pouze 2. ligu. I tu však po skončení sezony v roce 2000 prodal klubu HC Benátky nad Jizerou. Od roku 2000 se tak hraje ve městě pouze Krajský přebor. V sezoně 2014/2015 klub hrál krajskou ligu - sezonu zakončil sestupem zpět do krajské soutěže. Od sezóny 2018/19 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nDo sezóny 2015/2016 se povedlo získat ELIOD Ligu mladšího dorostu. Ačkoliv nováček soutěže povedlo se senzační umístění a dokonce Kralupy zasáhly do bojů playoff a i v sezoně 2016/2017 se bude v Kralupech hrát ligový hokej. Dalším významným krokem je navázání spolupráce s Michalem Brošem, bývalým reprezentantem, mistrem světa, násobným mistrem české a finské hokejové ligy a s metodikem Miroslavem Hesem, autorem mnoha úspěšných programů se zaměřením na trénování a podporu trenérům.\n\nSvé domácí zápasy odehrává na zimním stadionu Kralupy nad Vltavou s kapacitou 2 300 diváků.\n\nKralupský hokej je nyní opět na vzestupu. Daří se naplňovat kategorie dětmi a stavět týmy po třídách. Mimo tyto aktivity stadion hostí pravidelně mezinárodní zápasy proti celkům z Francie (AC BOULOGNE - BILLANCOURT), Kanady (Selwyn Gryphones, Vancouver Islanders) či přípravné zápasy reprezentace U18 a U16. Velikým dílem aktivit je příprava malých hokejistů v dovednostech bruslení i hry, puku a hole v podání minikempů pod vedením Lukáše Majera a Michala Broše. Mezi tradiční turnaje patří mezinárodní mikulášský Veolia Cup či vánoční Prevent Cup.\n\nV roce 2017 byl po dosazení Michala Broše do čela vedení HC Sparta a na jeho úsek sportovního manažera klubu přiveden z nedalekého Kladna pan Josef Zajíc, který v práci s mládeží navazuje na Broše. Druhým úspěchem je možnost hrát další ligovou soutěž, tentokráte Staršího dorostu.\n\n\n\n\nZdroj: \n\n\n\nZdroj: \n\n"}
{"id": "402290", "url": "https://cs.wikipedia.org/wiki?curid=402290", "title": "Třída Mogador", "text": "Třída Mogador\n\nTřída Mogador byla třídou torpédoborců francouzského námořnictva a poslední třídou francouzských „supertorpédoborců“, postavených před druhou světovou válkou. Svými parametry se blížily lehkým křižníkům. Třídu tvořily jednotky \"Mogador\" a \"Volta\".\n\nHlavní výzbroj těchto lodí tvořilo osm 138,6mm kanónů umístěných ve čtyřech dělových věžích. Ty doplňovaly dva 37mm kanóny, deset 550mm torpédometů, přičemž rovněž mohly nést až 40 min (během války byla posilována jejich lehká výzbroj). Pohonný systém tvořily dvě turbínová soustrojí a čtyři kotle. Lodě třídy \"Mogador\" byly schopné plout rychlostí až 40 uzlů.\n\nPo francouzské kapitulaci zůstaly obě lodi věrné vládě Vichistické Francie. Byly součástí francouzské eskadry napadené 3. července 1940 při útoku na Mers-el-Kébir. Poškozený \"Mogador\" musel najet na břeh, aby se nepotopil. \"Volta\" byl jednou z mála lodí, které unikly z přístavu a odpluly do Toulonu. Poškozený \"Mogador\" sem odplul později. Po okupaci Vichistické Francie Německem zde obě lodi, dne 27. listopadu 1942, potopila vlastní osádka. Později byly vyzvednuty, ale již nikdy neopraveny.\n"}
{"id": "402295", "url": "https://cs.wikipedia.org/wiki?curid=402295", "title": "Operace Antimony", "text": "Operace Antimony\n\nOperace Antimony (anglický název pro kov antimon) je krycí označení pro paradesantní výsadek vyslaný v říjnu 1942 z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do druhé vlny výsadků.\n\nHlavním úkolem byla zpravodajská činnost, v rámci níž mělo být obnoveno spojení mezi domácím odbojem a exilem, přerušené heydrichiádou. Skupina působila v té době jako jediná v protektorátu, převážně v oblasti Českého ráje a Podkrkonoší. V obtížných podmínkách dokázala kontaktovat Vladimíra Krajinu a navázat spojení s Londýnem. V lednu 1943 však byla kvůli konfidentovi prozrazena a zlikvidována.\n\nVýsadku velel nadporučík František Závorka (s doklady na jméno \"Zeman\"), dalšími členy byli šifrant četař Stanislav Srazil (\"Skála\") a svobodník Lubomír Jasínek (\"Janda\"), plníci funkci radisty.\n\nÚkolem skupiny Antimony bylo spojit se s domácím odbojem, zprovoznit radiostanici (celkem byli vybaveni třemi, hlavní s krycím názvem \"Barbora\" a dvěma dalšími určenými pro Silver A a domácí odboj) a znovu navázat spojení exilového a domácího odboje. Rovněž měli domácímu odboji předat šifrovací klíč, peníze a dopis Edvarda Beneše a generála Ingra. Londýnský exil však nebyl dostatečně informován o poměrech v protektorátu a předpokládal činnost odbojových skupin, které už neexistovaly (Václav Morávek, Silver A – Alfréd Bartoš, OSVO – Ladislav Vaněk-Jindra). Jako poslední z vedení ÚVOD zůstával na svobodě Vladimír Krajina.\n\nHlavním autorem konspirativního plánu skupiny Antimony byl Václav Knotek ze skupiny šifrantů na zpravodajském oddělení. Na jedné z konspiračních adres se v Nové Pace nacházel jeho strýc František Kulhánek, další dvě adresy byly ve Studenci, kde Knotek působil jako učitel před válkou. Pomocí těchto lidí měla skupina kontaktovat knihaře Vojtíška z Lázní Bělohrad, který měl mít spojení na odbojáře z OSVO a Silver A.\n\nDesant byl vysazen 24. října 1942 nedaleko Kopidlna u Rožďalovic z letounu Halifax Mk.II W1002 (NF-Y) náležejícího k 138. peruti RAF. Velitelem osádky složené z československých letců byl F/O Leo Anderle. Letadlo pokračovalo na Pardubice, kde bombardovalo a ostřelovalo z kulometů tamní letiště, aby zakrylo skutečný účel své mise. Přesto bylo gestapu podezřelé. Výsadek byl potvrzen, když byl následující den při mysliveckém honu nalezen schovaný padák.\n\nVýsadek proběhl bez problémů (jen Srazil si obnovil zranění kotníku). Výsadkáři se dostali do Nové Paky k Františku Kulhánkovi, který jim začal shánět u známých úkryt. Po týdnu pobytu na různých místech v okolí se přemístili do Studence k Miloslavu Hákovi, švagrovi Václava Knotka.\n\nPo zjištění, že knihař Vojtíšek byl zatčen, hledali jiné možnosti kontaktu s odbojem. Pomocí Kulhánkova bratra Josefa, pracujícího v Čelákovicích, se napojili na komunistický odboj. Komunisté slíbili Antimony spojení s Bartošem a vylákali na nich část peněz a pro Bartoše určenou vysílačku, nakonec také poselství Beneše a Ingra.\n\nNekomunistický odboj kontaktovali výsadkáři přes Josefa Tůmu, učitele ve Staré Pace. Ten znal Karla Hlaváčka, ředitele ve Veselé, který v té době ukrýval Vladimíra Krajinu a dvě další osoby. Koncem listopadu se členové Antimony poprvé sešli s Krajinou. Tomu se nelíbilo předání peněz, dopisů a vysílačky komunistickému odboji a chtěl, aby byly vráceny.\n\nJasínek strávil 18 dní na přelomu listopadu a prosince u komunistů v Rakovníku, kde navázal ve stanoveném termínu radiové spojení s Londýnem (v noci z 30. listopadu na 1. prosince) a ohlásil nalezení Krajiny a nepříznivé informace o stavu domácího odboje. Vysílačku a poselství mu však komunisté odmítli vrátit, proto ji vyřadil z provozu. Mezitím v Nové Pace komunisté vylákali za nepřítomnosti výsadkářů další peníze a vysílačku, takže skupině Antimony zbyla poslední. Obě vysílačky poté gestapo našlo při zatýkání členů komunistického odboje a navíc získalo poznatky o přesunech příslušníků desantu.\n\nZe Studence se Závorka s Jasínkem přesunuli na Železnobrodsko, poté se ukrývali u Emila Lukeše na plovárně v Rovensku pod Troskami. Srazil pobýval ve Staré Pace a od 9. ledna pak u Horákových v Horní Kalné. Závorka s Jasínkem spolupracovali s elektromechanikem Josefem Matěchou, s jehož pomocí zprovoznili zbývající vysílačku. V Londýně přijali za období od 1. prosince 1942 do 12. ledna 1943 celkem 22 depeší, odvysíláno jich bylo ale více, část z nich tvořily zprávy od Vladimíra Krajiny. Přestože skupina Antimony nebyla napojena na zpravodajskou síť, díky kontaktům Tůmy a Hlaváčka získali některé vojenské informace ze zbrojovky Vlašim a Škody Plzeň.\n\nGestapo vytipovalo adresu Miloslava Háka a vyslalo na ni konfidenta Karla Čurdu (jinou adresu ve Studenci měl totiž k dispozici výsadek Out Distance, jehož součástí Čurda byl), který se tam dostavil 2. listopadu a vydával se za parašutistu. Hák mu později na základě návštěvy dalšího konfidenta, Jaroslava Nachtmana, obstaral úkryt. Čurda tam zůstal až do Hákova zatčení, s Antimony se za celou dobu nesetkal, ale dozvěděl se o jejich přítomnosti.\n\nDo Jičína přijelo 18 členů gestapa včetně Williho Leimera, vedoucího protiparašutistického oddělení. Dne 14. ledna byli mimo jiné zatčeni Miloslav Hák a František Kulhánek, Josef Tůma byl zatčen o den později. Od Kulhánka se gestapo dozvědělo jméno Karla Hlaváčka, 15. ledna ráno byla obklíčena škola ve Veselé a Hlaváček zatčen. Přestože dva gestapáci ve škole zůstali, všem třem ukrývajícím se včetně Vladimíra Krajiny se podařilo uprchnout.\n\nK Emilu Lukešovi, u kterého se skrývali Závorka a Jasínek, se dostalo varování, které stačil Krajina po svém útěku poslat. Závorka a Jasínek se proto rozhodli odejít druhý den ráno (16. ledna).\n\nKolem poledne 15. ledna uzavřel v Jičíně vyslýchaný Hlaváček pod nátlakem dohodu, že prozradí místo pobytu parašutistů, pokud se s nimi bude nakládat jako s válečnými zajatci a pokud se on sám bude moci zabít (což mu nebylo umožněno a pokus o sebevraždu nebyl úspěšný). Ve večerních hodinách pak gestapo obklíčilo plovárnu v Rovensku. Hlaváček a starosta Rovenska Kouřil šli vyjednávat dovnitř a žádali, aby se výsadkáři vzdali, a Rovensko a Veselou tak nepostihl osud Lidic. Následně Závorka a Jasínek vyšli ven, padli a zemřeli po pozření kyanidu.\n\nDne 16. ledna byl v Horní Kalné zatčen za nejasných okolností Srazil a činnost Antimony tím skončila. Srazil byl poté pod hrozbou represí vůči rodině přinucen vydat šifrovací klíč a podílet se na radiové protihře nazvané \"Hermelin\". Srazil sice klíč vydal, ale s obrácenými varovnými znaky. Jeho depeše tedy obsahovaly varování, v Londýně se ale nechtěli smířit se ztrátou spojení a považovali varování za omyl či se rozhodli vést s gestapem vlastní protihru. Ta však nepřinášela ani jedné straně užitek, a proto byla gestapem v lednu 1944 ukončena. Srazil byl v dubnu téhož roku převezen do Terezína a popraven.\n\n\n"}
{"id": "402297", "url": "https://cs.wikipedia.org/wiki?curid=402297", "title": "Operace Barium", "text": "Operace Barium\n\nOperace Barium byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do třetí vlny výsadků.\n\nVýsadek tvořili velitel npor. Josef Šandera, radista četař asp. Josef Žižka a šifrant četař Tomáš Býček. Jejich úkolem bylo znovunavázání spojení s domácím odbojem a předávání zpravodajských informací do Londýna. Pro tento úkol byli vybaveni vysílačkami \"Marta\" a \"Zlata\". Dalším úkolem bylo vytvoření ozbrojené skupiny, která by otevřeným bojem zahájila povstání. Jednalo se o první výsadek po roční přestávce. \n\nDesant byl vysazen 4. dubna 1944 poblíž Vysoké nad Labem nedaleko Hradce Králové. Po ukrytí operačního materiálu a padáků se skupiny rozdělila: Žižka se přesunul na Rychnovsko, Šandera s Býčkem navázali spojení s odbojem v Hradci Králové. Po vyjmutí radiostanic jednu z nich instalovali v Rychnově nad Kněžnou. Spojení s Londýnem navázali 19. dubna. Místa, odkud se vysílalo byla průběžně měněna, vysílalo se i z Libčan, Jezbin či Čánky. Společně se zbytky domácího odboje z bývalé Obrany národa vybudovali na území Východních Čech zpravodajskou síť, která předávala do Londýna zprávy o německé armádě. Kromě toho skupina prováděla sabotážní akce na Královéhradecku, Semilsku, Rychnovsku a Žamberecku a udržovala kontakty s celonárodním odbojem, zejména s Radou tří.\n\nPrvní stopy činnosti Baria zachytilo gestapo v létě 1944. Část depeší odesílaných Bariem se německé odposlouchávací službě podařilo zachytit a dešifrovat. Díky těmto informacím a také díky informacím nasazeného konfidenta bylo zahájeno pátrání poblíž Žamberka. K prvnímu zatýkání v síti vytvořené příslušníky Baria došlo na podzim 1944 a to zejména díky dalším konfidentům gestapa, např. Čurdy. Parašutistům se ale podařilo uniknout. Do rukou gestapa padlo 150 jejich pomocníků. Osudným se parašutistům stalo setkání s dříve zatčeným parašutistou a zároveň konfidentem gestapa Vítězslavem Lepaříkem.\n\nŠanderovi a Žižkovi se podařilo uprchnout a ukrýt se, ale 16. ledna 1945 přivedl Lepařík v obci Polsko u Žamberka Gestapo k úkrytu výsadkářů. Šandera a Žižka byli zatčeni, podařilo se jim ale spáchat sebevraždu; (Šandera se postřelil při zatýkání a následky zranění zemřel, Žižka se oběsil ve vězení, když byl donucen vést radiovou hru proti Londýnu). Býček, který v té době pobýval na Semilsku se zachránil. V březnu 1945 přešel k partyzánům a posléze se připojil k sovětskému výsadku Chan. S touto skupinou se účastnil sabotážních akcí a dožil se osvobození.\n\nVýsledky činnosti výsadku byly hodnoceny jako výborné; příslušníkům skupiny se podařilo vytvořit rozsáhlou zpravodajskou síť a navíc aktivizovat odboj v celé oblasti.\n\n"}
{"id": "402300", "url": "https://cs.wikipedia.org/wiki?curid=402300", "title": "Operace Bauxite", "text": "Operace Bauxite\n\nOperace Bauxite byl krycí název pro paradesantní výsadek vyslaný během druhé světové války z Velké Británie na území Protektorátu Čechy a Morava. Jednalo se o poslední výsadek do okupovaného Československa organizovaný Zvláštní skupinou D.\n\nVýsadek byl jednočlenný tvořený kpt. Pavlem Hromkem. Jeho úkolem bylo navázat spojení s domácím odbojem, dále předat materiál pro skupinu Platinum a připravit prostor pro vysazení britské vojenské mise. Vybaven byl radiostanicí \"Jarka\".\n\nKpt. Pavel Hromek (krycí jméno \"Gajdoš\") byl vysazen 22. března 1945 u osady Cyrilov na ploše s krycím názvem \"RYBNÍK\" nedaleko kóty Holý vrch (662 m n. m.). Předal materiál a díky pomoci členů skupin Tungsten a Platinum se ukryl a posléze navázal kontakt s Radou tří. Původně měl být přesunut do Prahy, ale protože se pro něj nepodařilo sehnat ilegální byt, zůstal na Vysočině. Z bezpečného úkrytu vysílal denní hlášení do Londýna, ve kterých předával zpravodajské informace, zprávy nejen vysílal a přijímal, ale i šifroval a dešifroval. Zároveň se podílel na přejímání materiálu z leteckých shozů. Se základnou si vyměnil i několik depeší týkajících se vyslání britské vojenské mise, která se však již neuskutečnila. V závěru války zajišťoval z Velkého Meziříčí spojení mezi Londýnem a domácím odbojem (vykorespondoval např. shozy zbraní pro Tungsten a Platinum). Zde se také dožil konce války.\n\n"}
{"id": "402305", "url": "https://cs.wikipedia.org/wiki?curid=402305", "title": "HCM Slovan Rosice", "text": "HCM Slovan Rosice\n\nHCM Slovan Rosice (celým názvem: Hokejový club mládeže Slovan Rosice) byl český klub ledního hokeje, který sídlil ve městě Rosice v Jihomoravském kraji.\n\nZaložen byl v roce 1939. V roce 1994 postoupil tehdejší HC Slovan Rosice do druhé ligy. V roce 1998 byla odkoupena licence pro první ligu od HC Prostějov, v Rosicích pak přebudovaný klub nesl název HC Senators Rosice. Prostějovu tehdy chyběla vůle jak od města, tak i od sponzorů, a zřejmě i vedení samotného hokejového klubu už nechtělo v Prostějově dál setrvat. Do jednání byly zapojeny hokejové kluby Prostějov, Opava a Rosice. Po slibných začátcích se po nějaké době začínaly dostávat navenek neshody vedení hokejového klubu s městem Rosice. Čím dál častěji se spekulovalo o tom, že hokejová 1. liga mužů v Rosicích po čtyřech letech bude končit. Na konci roku 2001 to bylo již téměř jisté, byla ukončena smlouva se zimním stadionem v Rosicích a následně došlo i k ukončení smlouvy s městem Rosice a přesunu licence a první ligy do Žďáru nad Sázavou. Od té doby se přestal používat název HC Senators Rosice. Po roce 2002 se ve městě hrál pravděpodobně hokej pod názvem HCM Slovan Rosice; fungoval zde pouze krajský přebor. Rosický klub se potýkal s řadou finančních problémů, které vyvrcholily tak, že v květnu 2009 pozastavil svou činnost. Od roku 2013 v Rosicích hraje hokejový klub HC Štika Rosice (krajská liga jižní Moravy a Zlína).\n\nSvé domácí zápasy HCM Slovan Rosice odehrával na zimním stadionu v Rosicích.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n"}
{"id": "402307", "url": "https://cs.wikipedia.org/wiki?curid=402307", "title": "Běloruská liga ledního hokeje", "text": "Běloruská liga ledního hokeje\n\nBěloruská liga ledního hokeje (rusky: Открытого чемпионата Республики Беларусь) je nejvyšší plně profesionální ligou ledního hokeje v Bělorusku. Vznikla nedlouho po rozpadu SSSR v roce 1993, její předchůdkyní byla Sovětská liga ledního hokeje. V současné době má tato liga 11 týmů a je otevřena i pro zahraniční týmy (ačkoliv ji momentálně žádný zahraniční tým nehraje). Mezi zahraniční kluby, které se soutěže účastnily, patří ukrajinský Sokol Kyjev a lotyšský HK Liepājas Metalurgs.\nV základní části hrají týmy každý s každým ve čtyřech kolech. Následně se týmy rozdělí do dvou skupin. Body ze základní části si týmy přenášejí dále do svých skupin. Týmy ve svých skupinách hrají každý s každým ve dvou kolech. Skupinu A hrají týmy, které se umístily na prvních šesti místech v tabulce po základní části. Všichni účastníci skupiny A hrají následně play-off. Skupinu B tvoří týmy na 7. - 11. místě tabulky. Tým, který se umístí na 7. a 8. místě skupiny B postupuje dále do play-off. Play-off se hraje na 4 vítězné utkání.\nTýmy účastnící se soutěže v sezóně 2016 - 2017:\nNejvětším zimním stadionem v Bělorusku je Minsk aréna s kapacitou 15 086 diváků. Je sídlem klubu HK Dynamo Minsk, který hraje ruskou KHL.\n\n"}
{"id": "402308", "url": "https://cs.wikipedia.org/wiki?curid=402308", "title": "Hacuzuki", "text": "Hacuzuki\n\nHacuzuki (: ) byl čtvrtý torpédoborec třídy \"Akizuki\" japonského císařského námořnictva za druhé světové války. Byl pravděpodobně (spolu se \"Suzucuki\") prvním torpédoborcem ve své třídě, který obdržel přehledový radar \"21 Gó\".\n\nNa rozdíl od většiny ostatních jednotek své podtřídy se vyhnul bojům v „krysích dírách“ Šalomounových ostrovů a svoji kariéru strávil převážně doprovodem těžkých jednotek japonského námořnictva. Zúčastnil se bitvy ve Filipínském moři a bitvy u Leyte. Dne 25. října 1944 doprovázel Ozawův svaz letadlových lodí během bitvy u mysu Engaño. Po potopení letadlových lodí \"Zuikaku\" a \"Zuihó\" americkým letectvem kryl večer záchranu trosečníků. Přitom byl napaden svazem čtyř křižníků a jedenácti torpédoborců kontradmirála DuBose. \"Hacuzuki\" kladl statečný odpor, ale proti mnohonásobné přesile neměl šanci. Jedna ze salv zasáhla pravděpodobně sklad munice a torpédoborec se po explozi ve 20:59 převrátil a potopil i s většinou posádky.\n\n\"Hacuzuki\" patřil k první sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Hacuzuki\" – a hlavní identifikační znak třídy \"Akizuki\" – představovalo osm víceúčelových 100mm děl typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužily dva 4,5 metrové stereoskopické dálkoměry typu 94. Na \"Hacuzuki\" byl později zadní dálkoměr nahrazen jedním trojhlavňovým 25mm kanónem.\n\n\"Hacuzuki\" byl dokončen již se dvěma 25mm trojčaty (namísto dvojčat jako u prvních dvou jednotek) na protiletadlové plošině před torpédometem a další dvě 25mm trojčata se nacházela na plošinách vedle komínu. \"Hacuzuki\" tak po dokončení nesl celkem čtyři tříhlavňové 25mm komplety.\n\nPo dokončení nesl \"Hacuzuki\" metrový přehledový radar proti vzdušným i hladinovým cílům typu \"21 Gó\" s otočnou anténu (buď modelu 6 o rozměrech 3,6 x 2 metry, nebo modelu 7 o rozměrech 3,6 x 3 metry) na předním stěžni.\n\nPo dokončení byl \"Hacuzuki\" 15. ledna 1943 spolu se sesterským \"Suzucuki\" přiřazen k 61. \"kučikutai\" (駆逐隊 ~ divize torpédoborců), ve které tou dobou sloužil už jenom sesterský \"Akizuki\". 61. \"kučikutai\" náležela pod 10. \"suirai sentai\" (水雷戦隊 ~ eskadra torpédoborců) 3. \"kantai\" (艦隊 ~ loďstvo) a \"Hacuzuki\" v rámci 61. \"kučikutai\" strávil celou svoji kariéru.\n\nVe dnech 22. až 27. března 1943 eskortoval \"Hacuzuki\" spolu se \"Suzucuki\" letadlové lodě \"Džunjó\" a \"Hijó\" ze Saeki na Truk. Odtud potom 29. března pokračoval do Kaviengu na Novém Irsku s nákladem materiálu pro budování základny. Dne 3. dubna podnikly bombardéry B-17 od 43. BG 5. AF nálet na kotviště Moewe v Kaviengu. Jedna z pum zasáhla těžký křižník \"Aoba\". \"Hacuzuki\" poté asistoval při hašení požáru zasaženého křižníku. Následně odplul do Rabaulu, odkud ve dnech 4. až 6. dubna pokračoval zpátky na Truk. Ve dnech 17. až 22. května eskortoval velké hladinové jednotky, které se měly zúčastnit protiútoku v Aleutách, z Truku do Jokosuky.\n\nBěhem svého pobytu v Japonsku absolvoval během června 1943 údržbu a následně výcvik v domácích vodách. Poté 10. července opět vyplul, aby spolu se \"Suzucuki\" doprovodil loďstvo zpět na Truk, kam dorazil 15. července. Již 19. července vyplul, aby spolu se \"Suzucuki\" doprovodil nosič hydroplánů \"Niššin\" a křižníky \"Mogami\", \"Ójodo\" a \"Agano\" s posilami pro Rabaul. Do Rabaulu připlul 21. července a následujícího dne se vydal s nákladem posil na ostrov Buka. Ve dnech 24. až 26. července pak eskortoval křižníky (bez nosiče hydroplánů) z Rabaulu zpět na Truk.\n\nZ Truku vypluly \"Hacuzuki\" a \"Suzucuki\" na Palau, kam dorazily 30. července. Tam se připojily ke konvoji tankerů a doprovodily je na Truk, kam dorazily 3. srpna. Ve dnech 8. až 10. srpna \"Hacuzuki\" a \"Suzucuki\" doprovázely těžké křižníky \"Mjókó\" a \"Haguro\", které pluly s dalšími posilami z Truku do Rabaulu. Mezi 27. srpnem a 2. zářím doprovázely cvičný křižník \"Kašima\" z Truku na atol Kwajalein a zpět.\n\nKoncem září 1943 podnikly americké letadlové lodě TF 15 a TF 11 nájezd na atoly Makin a Tarawa. \"Hacuzuki\" a \"Suzucuki\" vypluly 18. září spolu s dalšími jednotkami z Truku k atolu Eniwetok, aby čelily těmto americkým nájezdům. K žádnému střetnutí ale nedošlo a 25. září se vrátily zpět na Truk. Počátkem října pak TF 14 zaútočila na Wake. V očekávání dalších nájezdů amerických letadlových lodí vyplulo japonské loďstvo 17. října z Truku k atolu Eniwetok. \"Hacuzuki\" a \"Suzucuki\" se opět zúčastnily tohoto výjezdu, ale ani tentokrát ke kontaktu s americkými silami nedošlo a 26. října se japonský svaz vrátil na Truk.\n\nV 9:00 ráno 11. listopadu připluly oba torpédoborce z Truku na pomoc nákladní lodi \"Tókjó Maru\", kterou den předtím asi 240 námořních mil jiho-jihozápadně od Truku torpédovala ponorka USS \"Scamp\". \"Hacuzuki\" vzal ve 12:40 \"Tókjó Maru\" do vleku, ale ve 20:30 se lano přetrhlo. Druhý pokus o vlek byl proveden druhého dne mezi 7:15 a 8:00 a v 8:10 se \"Hacuzuki\" rozjel s \"Tókjó Maru\" ve vleku. Ve 12:10 byl ale vlek definitivně ukončen, neboť \"Tókjó Maru\" se již příliš nakláněla na levobok a ve 14:55 se potopila na pozici \n\nVe dnech 12. až 15. listopadu oba torpédoborce asistovaly torpédovanému lehkému křižníku \"Agano\" na jeho cestě z Rabaulu na Truk a mezi 20. a 23. listopadem doprovázel \"Hacuzuki\" těžký křižník \"Čikuma\" na jeho transportní misi z Truku na Eniwetok. Po vylodění Američanů na Tarawě doprovázel \"Hacuzuki\" spolu s torpédoborci \"Suzucuki\", \"Hamakaze\", \"Fudžinami\" a \"Hajanami\" ve dnech 23. (nebo 24.) listopadu až 5. prosince těžké křižníky \"Suzuja\", \"Kumano\" a \"Čókaj\" při jejich výjezdu k Marshallovým ostrovům. Ke střetu ale opět nedošlo a nakonec se \"Hacuzuki\" vrátil na Truk. Na své další cestě do Japonska ve dnech 7. až 12. prosince doprovodil z Truku do Kure letadlovou loď \"Zuikaku\" a křižník \"Čikuma\".\n\nDne 24. prosince vyplul \"Hacuzuki\" spolu se \"Suzucuki\" z Japonska (pravděpodobně z Hirošimy), aby přes Kagošimu (26. prosince) doprovodil vojenský transport \"Akagi Maru\" na okupovaný Wake, kam dorazil 1. ledna 1944. Po vyložení posil a materiálu z \"Akagi Maru\" se všechna plavidla vrátila 9. ledna do Kure. Na Wake měla směřovat i druhá plavba s \"Akagi Maru\", na kterou se \"Hacuzuki\" a \"Suzucuki\" vydaly 15. ledna – opět pravděpodobně z Hirošimy. Během plavby přes Bungo suidó byl v 11:00 následujícího dne \"Suzucuki\" torpédován ponorkou USS \"Sturgeon\". \"Hacuzuki\" zahájil protiútok hlubinnými pumami a i když \"Sturgeon\" unikl, \"Hacuzuki\" jej dokázal celé odpoledne držet pod hladinou a zabránil dalším útokům ponorky. Večer odtáhl \"Hacuzuki\" poškozený \"Suzucuki\" do Sukumské zátoky a později do Kure, kam s ním doplul 18. ledna.\n\nDne 6. února 1944 vyplul \"Hacuzuki\" z Kure, aby doprovodil do Singapuru letadlové lodě \"Šókaku\" a \"Zuikaku\". Do cíle doplul 13. února. Na zpáteční cestu se vydal 15. března a 21. března zakotvil v Kure.\n\nDne 28. března 1944 vyplul z Heigun šima ve Vnitřním moři spolu se sesterským \"Wakacuki\", aby doprovodil novou letadlovou loď \"Taihó\" na shromaždiště \"Kidó Butai\" ( ~ mobilní úderný svaz letadlových lodí) v Lingga u Singapuru, kam dorazil 4. dubna (podle Tullyho ale \"Taihó\" dorazila na Lingga až 5. dubna).\n\nDne 12. května 1944 vyplul \"Hacuzuki\" z Lingga, aby doprovodil loďstvo na Tawi-Tawi, kam doplul 15. května. Spolu s dalšími plavidly se poté zúčastnil operace \"A-gó\", která vyústila v bitvu ve Filipínském moři. \"Hacuzuki\" byl během bitvy ve dnech 19. až 20. června součástí eskorty letadlových lodí Ozawovy skupiny A. Ráno 19. června byla letadlová loď \"Taihó\" torpédována ponorkou USS \"Albacore\". \"Hacuzuki\" asistoval při záchranných pracích a nakonec převzal na palubu část z asi 1000 přeživších. Po bitvě byli zachránění 22. června na Okinawě přeloženi na \"Zuikaku\".\n\nPo bitvě ve Filipínském moři se \"Hacuzuki\" vrátil do Japonska, kde prodělal další údržbu a cvičné plavby.\n\nDne 20. října 1944 vyplul \"Hacuzuki\" z Japonska jako eskorta Ozawových letadlových lodí v rámci operace \"Šó-ičigó\". Svaz zamířil k Filipínám, kde měl sehrát roli návnady a odlákat pozornost amerických letadlových lodí. Během bitvy u mysu Engaño 25. října zaujímal \"Hacuzuki\" pozici na pravém čele Ozawovy formace. Letecké útoky na Ozawův svaz přežil a odpoledne se věnoval hlídkování kolem lodí zachraňující přeživší ze \"Zuikaku\". Při té příležitosti také vzal na palubu několik trosečníků.\n\nZatímco se Ozawa dal na ústup a zanechal za sebou pouze těžce poškozené lodě, nebo plavidla sbírající trosečníky, blížila se od jihu TG 30.3, pod velením RADM (~ kontradmirál) Laurence T. DuBose, složená z těžkých křižníků USS \"Wichita\" a USS \"New Orleans\", lehkých křižníků USS \"Santa Fe\" a USS \"Mobile\" a torpédoborců USS \"Clarence K. Bronson\", USS \"Cotten\", USS \"Patterson\", USS \"Bagley\", USS \"Dortch\", USS \"Healy\", USS \"Cogswell\", USS \"Caperton\", USS \"Ingersoll\", USS \"Knapp\" a USS \"Porterfield\".\n\nDva noční stíhači z USS \"Essex\" navedly DuBosovy křižníky na skupinku japonských torpédoborců. Ta sestávala z \"Wakacuki\" a \"Kuwa\", které zachraňovaly trosečníky a \"Hacuzuki\", který je chránil. Asi půl hodiny po západu slunce – tedy kolem 17:51 – navázaly americké lodě radarový kontakt na vzdálenost přes 27 kilometrů (Willmott uvádí 17 „mil“ a zároveň 31 000 yardů). Japonské lodě se daly na ústup, ale v 18:51 zahájily americké křižníky palbu. \"Hacuzuki\" byl poprvé zasažen v 19:11. Začal kličkovat a vytvářet kouřovou clonu. To donutilo Američany rovněž provést úhybné manévry, protože se obávaly torpédového útoku ze strany japonského torpédoborce.\n\n\"Hacuzuki\" vyslal volání o pomoc, které Ozawa zachytil v 19:15. Se svým křižníkem \"Ójodo\", hybridními bitevními loděmi \"Ise\" a \"Hjúga\" a torpédoborcem \"Šimocuki\" vyrazil zpět v marném pokusu o záchranu \"Hacuzuki\"…\n\nV 19:27 vyrazily tři americké torpédoborce do torpédového útoku proti \"Hacuzuki\". Torpédoborec unikal celou hodinu, než byl několikrát zasažen a zpomalen, což konečně umožnilo oněm třem americkým torpédoborcům zaujmout ve 20:12 pozici pro vypuštění torpéd. Ani jedno z torpéd vypálených na vzdálenost 6800 yardů (6217,9 m) ale pravděpodobně nezasáhlo.\n\n\"Hacuzuki\" zpomaloval, ale přesto i nadále kladl odpor. Několik jeho granátů ze 100mm děl mělo za cíl \"Santa Fe\", ale ani jeden nezasáhl. Rychlost torpédoborce klesla na 10 uzlů (18,5 km/h) a americké lodě se ještě více přiblížily. Za svitu osvětlovacích granátů střílely do osamělého torpédoborce na krátkou vzdálenost. Ve 20:57 vyrazil \"Porterfield\", aby \"Hacuzuki\" dorazil torpédem. Ještě předtím, než mohl zaútočit, \"Hacuzuki\" ve 20:59 explodoval a potopil se na pozici \n\nAmeričanům – i přes zdrcující převahu – trvalo přes dvě hodiny, než dokázali potopit osamělý torpédoborec, který se obětoval, aby mohly \"Wakacuki\" a \"Kuwa\" uniknout. Statečný odpor \"Hacuzuki\" si získal respekt u amerických námořníků a mnozí se domnívali – a ještě stále je možné se s tímto tvrzením setkat – že TG 30.3 potopila „křižník“. Nevitt přirovnává vytrvalost a obětavost \"Hacuzuki\" v jeho posledním boji k akci amerických torpédoborců během bitvy u ostrova Samar.\n\nVětšina posádky zahynula se svojí lodí. Padli i velitel 61. \"kučikutai\" \"daisa\" (大佐 ~ námořní kapitán) Šigetaka Amano a kapitán \"Hacuzuki\" \"čúsa\" (中佐 ~ fregatní kapitán) Kanemacu Hašimoto. Zachránilo se pouze osm členů posádky \"Hacuzuki\" a sedmnáct zachráněných členů posádky \"Zuikaku\", kteří po 21 dnech strávených ve člunu přistáli 14. listopadu na Formose (podle Nevitta) nebo na Luzonu (podle Tullyho).\n\nDne 10. prosince 1944 byl \"Hacuzuki\" vyškrtnut ze seznamu lodí japonského císařského námořnictva.\n\n"}
{"id": "402312", "url": "https://cs.wikipedia.org/wiki?curid=402312", "title": "Michal Hrdý", "text": "Michal Hrdý\n\nMichal Hrdý (5. července 1959 Praha – 13. června 2003 tamtéž) byl český karikaturista a ilustrátor.\n\nNarodil se roku 1959 (otec Ladislav Hrdý, matka Alena Stoklásková). Nejútlejší dětství prožil v Praze na Hanspaulce.\n\nDo základní školy chodil v Praze 4 na sídlišti Spořilov. Navštěvoval keramický a výtvarný kroužek a později malířský kroužek v Domě pionýrů v Grébovce. Hrál na klavír, lesní roh a kytaru. Oblíbil si hlavně písničky od Beatles. Po skončení 9. třídy nebyl z politických důvodů (kádrové profily rodičů) přijat na žádnou střední školu v Praze. V roce 1976 udělal talentovky na Střední uměleckoprůmyslové škole sklářské v Železném Brodě a byl přijat ke studiu. Maturoval v roce 1980. Na žádnou vysokou školu se nedostal. Pracoval nejdříve jako aranžér v obchodním domě Máj, potom jako operátor sálového počítače IBM v ÚVTEI.\n\nS manželkou Janou se vzali v roce 1987. Syn Jonáš se narodil v r. 1990.\n\nV roce 2000 se s oddílem Krasoplavců (obdoba ženských akvabel) zúčastnil zájezdu do Austrálie v době konání letních olympijských her v Sydney.\n\nV roce 2002 mu byla diagnostikována rakovina. Zemřel 13. června 2003.\n\nTypická pro něj byla záměrně primitivní, lineární „dětská“ kresba a absurdní, dadaistická nebo drastická pointa.\n\nOd roku 1978 publikoval v časopise \"Dikobraz\". Přispíval svými kresbami do \"Mladé fronty DNES\" i do jiných časopisů. Byl kmenovým kreslířem časopisu \"Sorry\" (založen v r. 1992).\n\nIlustroval nové vydání Jirotkova \"Saturnina\", povídky Šimka a Grossmanna a mnoho dalších knížek, které vydalo nakladatelství Šulc a spol.\n\n"}
{"id": "402313", "url": "https://cs.wikipedia.org/wiki?curid=402313", "title": "HC Junior Mělník", "text": "HC Junior Mělník\n\nHC Junior Mělník (celým názvem: Hockey Club Junior Mělník) je český klub ledního hokeje, který sídlí v Mělníku ve Středočeském kraji. Klub navazuje na dlouholetou hokejovou tradici VTJ Mělník. Založen byl v roce 1999. Od sezóny 2012/13 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou červená, žlutá a černá.\n\nZaložen byl v roce 1999, hned po založení odkoupil licenci na 1. ligu od Kralup nad Vltavou. Hned v následujícím roce však licenci opět prodal brněnskému klubu HC Ytong Brno a vznikl nový klub - HC Junior Mělník. Mužstvo mužů hrálo krajský přebor až do roku 2006, kdy se mu podařilo postoupit do 2. ligy. Dne 27. července 2009 však tým mužů ukončil činnost z finančních důvodů a klub se dále věnoval výhradně práci s mládeží. A mužstvo obnovilo činnost v létě 2011 a hned v první sezóně (2011/2012) zvítězilo v Krajské soutěži mužů Středočeského kraje.\n\nV sezóně 2012/2013 muži hráli Krajskou ligu Středočeského kraje s hlavním cílem - nesestoupit. Tento cíl se podařilo splnit, mužstvo dokonce postoupilo do play-off, tým ale vypadl hned v první kole s Příbramí. O rok později se HC Junior Mělník dostal přes Mladou Boleslav B a Jesenici až do finále, kde podlehl 1:2 na zápasy Rakovníku.\n\nSvé domácí zápasy odehrává na zimním stadionu Mělník s kapacitou 1 800 diváků.\n\n\nZdroj: \n\n\n\nZdroj: \n\n"}
{"id": "402314", "url": "https://cs.wikipedia.org/wiki?curid=402314", "title": "Jalung Kang", "text": "Jalung Kang\n\nJalung Kang (Yalung Kang, 8505 m) je západní vrchol Kančendžengy (8586 m), třetí nejvyšší hory na Zemi. První výstup se podařil japonské expedici v roce 1973 jihozápadní stěnou. Nejpoužívanější trasou na vrchol je ale rakouská cesta z roku 1982, která je až do výšky asi 7500 m totožná s klasickou cestou na hlavní vrchol hory.\n"}
{"id": "402315", "url": "https://cs.wikipedia.org/wiki?curid=402315", "title": "Rybák čínský", "text": "Rybák čínský\n\nRybák čínský (\"Thalasseus bernsteini\") je středně velký druh rybáka ze skupiny chocholatých rybáků rodu \"Thalasseus\". Jde o jednoho z nejohroženějších asijských ptáků vůbec – na světě žije méně než 50 jedinců.\n\nJe celkově bíle zbarvený, s černou čepičkou prodlouženou do chocholky, světle šedým hřbetem a křídly a černými krajními 3-5 ručními letkami. Nohy jsou černé, zobák žlutý s černou špičkou. V prostém šatu (v zimě) je čepička redukovaná, čelo a temeno jsou bílé, na zobáku se objevuje ještě žlutá špička. Zbarvení mladých ptáků nebylo známo, popsáno bylo až nedávno.\n\nHnízdiště nebyla donedávna známa, zaznamenán byl pouze letní výskyt na pobřeží Číny, v zimě odtud na jih po Thajsko a Filipíny. V roce 2000 byly poprvé objeveny čtyři hnízdící páry na východním pobřeží Číny v provincii Fu-ťien. Druh byl předtím považován za vyhynulý a i dnes je jeho budoucnost nejistá, přestože bylo v roce 2004 objeveno nové hnízdiště v provincii Če-ťiang. Populace totiž od té doby klesla na polovinu a druh je na pokraji vyhynutí.\n\n"}
{"id": "402316", "url": "https://cs.wikipedia.org/wiki?curid=402316", "title": "Poruchy řeči", "text": "Poruchy řeči\n\nPoruchy řeči je souhrnné označení pro poruchy zpracování jazykové informace, označované v mezinárodní klasifikaci nemocí kódy F80. Mohou postihovat gramatické, sémantické či jiné postižení jazyka, a to jak receptivní (tedy příjem informace), tak expresivní (produkci jazykového materiálu). Patří sem řada různých postižení, jako například afázie či dysfázie, dyslalie, lalie či získaná afasie s epilepsií (tzv. Landau-Kleffnerův syndrom).\n\nNejedná se přitom o poruchy mluveného slova, které neovlivňují samotné porozumění jazyku a jsou způsobené jinými příčinami (jako například elektivní mutismus, koktavost a další).\n"}
{"id": "402319", "url": "https://cs.wikipedia.org/wiki?curid=402319", "title": "Ekonomika Izraele", "text": "Ekonomika Izraele\n\nIzraelská ekonomika je technologicky vyspělou tržní ekonomikou s podstatnou, i když klesající, vládní účastí. Izrael je závislý na dovozu ropy, obilí, surových surovin a vojenského zařízení. Přes omezené přírodní zdroje Izrael za posledních dvacet let intenzivně rozvinul své zemědělské a průmyslové odvětví. Dováží značné množství obilí, ale u ostatních zemědělských produktů je do značné míry soběstačný. Zhruba polovinu vládního zahraničního dluhu tvoří půjčky od Spojených států, které jsou hlavním zdrojem hospodářské a vojenské pomoci. Izraelský hrubý domácí produkt (HDP) mírně poklesl v letech 2001 až 2002 v důsledku druhé intifády a problémům v hi-tech odvětví, avšak od roku 2005 je v 5% růstu. Růst ekonomiky byl v roce 2008 odhadován na 4,2 % a na jeho zpomalení měla vliv globální finanční krize. Obezřetná vládní fiskální politika a strukturální reformy v posledních letech pomohly podpořit silné zahraniční investice, příjmy z daní a soukromá spotřeba pomáhá ekonomice v solidním růstu.\n\nIzrael má podepsanou dohodu o volném obchodu s Evropskou unií, Spojenými státy, státy EFTA, Tureckem, Mexikem, Kanadou, Jordánskem, Egyptem a od 18. prosince 2007 se stal první zemí mimo Latinskou Ameriku, která má podepsanou dohodu o volném obchodu se sdružením Mercosur. V roce 2007 byl Izrael přizván do Organizace pro hospodářskou spolupráci a rozvoj (OECD).\n\nHlavní ekonomické indikátory Izraele k 12. únoru 2009:\n\nMezi hlavní exportní komodity patří broušené diamanty, hi-tech vybavení, software, chemikálie, textilie a zemědělské produkty (ovoce a zelenina). K roku 2007 byli hlavními exportními partnery Izraele Spojené státy (35 % exportu), Belgie (7,5 %) a Hong Kong (5,8 %). Mezi hlavní komodity importu patří surové suroviny, vojenské vybavení, investiční zboží, surové diamanty, paliva, obilí a spotřební zboží. K roku 2007 byli hlavními importními partnery Izraele Spojené státy (13,9 %), Belgie (7,9 %), Německo (6,2 %), Čína (6,1 %), Švýcarsko (5,1 %), Spojené království (4,7 %) a Itálie (4,1 %).\n\nBankovní sektor vznikal od počátku 20. století. V 50. letech vznikla Banka Izraele jako centrální banka. V 80. letech 20. století prošel bankovní sektor krizí. Sektoru komerčních bank dominují Banka Le'umi, Banka ha-Po'alim, Israel Discount Bank, Banka Mizrachi-Tfachot a First International Bank of Israel.\n\n \"Tento článek obsahuje materiál z dokumentu CIA World Factbook (z roku 2008), který je, jakožto publikace vlády Spojených států amerických, volným dílem.\"\n\n"}
{"id": "402322", "url": "https://cs.wikipedia.org/wiki?curid=402322", "title": "Ivan Šagin", "text": "Ivan Šagin\n\nIvan Michajlovič Šagin (rusky Иван Михайлович Шагин) (1904 v regionu Ivanovo — 1982) byl sovětský novinářský fotograf, odborník na barevnou fotografii. Stál u počátků moderní fotožurnalistiky ve dvacátých a třicátých letech v bývalém SSSR. Společně s fotografy jako byli Max Alpert, Alexandr Rodčenko, Arkadij Šajchet, Boris Ignatovič nebo Georgij Petrusov se stali nástrojem programové, centrálně řízené a didakticky zaměřené propagandy.\n\nNarodil se v roce 1904 v regionu Ivanovo. Ve třicátých letech začal fotografovat pro noviny \"Komsomolskaja pravda\". Dokumentoval průmysl, zemědělství, sport, každodenní život, sovětskou mládež a Rudou armádu. Působil v redakci sovětského magazínu \"SSSR na strojke\", který vycházel ve čtyřech jazykových mutacích v letech 1930 - 1941. Ve své době měl tento časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\nBěhem Velké vlastenecké války pracoval jako fotožurnalista, fotografoval od prvního až do posledního dne od vyhlášení německého útoku na Sovětský svaz a v nepřátelském týlu před podepsáním kapitulace v Berlíně v květnu 1945.\n\nPo válce pokračoval v práci v \"Komsomolskaja Pravda\". Jeho práce byly otiskovány v časopisech \"Ogoňok\" a \"Směna\". V padesátých a šedesátých letech byl jedním z předních odborníků na barevnou fotografii.\n\nByla mu také udělena medaile SSSR.\n\n\n"}
{"id": "402323", "url": "https://cs.wikipedia.org/wiki?curid=402323", "title": "Mato Grosso do Sul", "text": "Mato Grosso do Sul\n\nMato Grosso do Sul je brazilský vnitrozemský spolkový stát na středozápadě Brazílie. Hraničí na západě s Paraguayí a Bolívií, dále se spolkovými státy Mato Grosso, Goiás, Minas Gerais, São Paulo a Paraná. Mato Grosso do Sul mělo podle sčítání v roce 2005 2 297 981 obyvatel a má rozlohu 358 158,7 km². Hustota zalidnění je 6,4 obyvatel na km². Hlavní město spolkového státu je Campo Grande.\n\nMato Grosso do Sul leží na středozápadě Brazílie v povodí řek Paraná a Paraguay. Jihovýchodní hranici státu tvoří řeka Paraná, která je zde několikrát přehrazena. Paraná odvodňuje východní část státu, odvádí vody ze Serra de Maracaju, severně ležícího Serra das Araras a na jihu ležícího Serra de Amambai. Na jihozápadě státu se v povodí řeky Paraguay rozprostírá Serra da Bodoquena. Na severozápadě státu se rozprostírají roviny Pantanalu. Nejvyšším bodem je vrchol Maciço do Urucum, s nadmořskou výškou 1065 metrů se vypíná západně od řeky Paraguay na západě státu u města Corumbá.\n\nMato Grosso do Sul leží mezi 17° a 24° j. š. Převládá zde tropické monzunové podnebí (Aw) s letními dešti (prosinec až leden) a suchými zimami. Teplotní průměry se pohybují od 25 °C v oblasti řeky Paraguaye po 20 °C ve vrchovinách. V jižnějších částech státu může mít charakter vlhkého subtropického podnebí (Cfa). Průměrné roční úhrnné srážky jsou 1471,1 mm. Leden je nejteplejší měsíc s průměrným maximem 34 °C a minimem 24 °C a je více deštivý; v červenci jsou nižší teploty s průměrným maximem 25 °C a minimem −2,0 °C a je slunečný.\n\nVe státu Mato Grosso do Sul se vyskytují mokřady Pantanalu, komplexy savan a lesů cerrada, ale i oblasti s charakterem pamp a lesních porostů Atlantického lesa. Cerrada zabírají patrně největší část státu, ale byla z velké části přeměněna na ornou půdu.\n\nBR-060, BR-158, BR-163, BR-463, BR-267, BR-262, BR-359, BR-454, BR-419, BR-487.\n\nNejvětší města spolkového státu Mato Grosso do Sul, počet obyvatel k 1. červenci 2013:\n\n"}
{"id": "402324", "url": "https://cs.wikipedia.org/wiki?curid=402324", "title": "Práh", "text": "Práh\n\nPráh může být:\n\n"}
{"id": "402327", "url": "https://cs.wikipedia.org/wiki?curid=402327", "title": "Opodeldok", "text": "Opodeldok\n\nOpodeldok (\"Linimentum saponato-camphoratum\", Československý lékopis 3, v Českém lékopise 2005 není uveden) je balzám dříve používaný jako derivans, tedy lokálně dráždivá látka, zejména při bolestech kloubů. \n\nJméno \"opodeldoc\" pochází od Paracelsa, údajně jde o zkratku středověkých latinských názvů použitých aromatických rostlin. Paracelsem publikovaný recept se stal základem pro mnoho variant. \n\nDnes je opodeldok známý především díky tomu, že si jím mazal revmatické klouby Josef Švejk v románu Jaroslava Haška \"Osudy dobrého vojáka Švejka za světové války\".\n\nNa přelomu 19. a 20. století byl v inzerci převážně nazýván \"Ruský Opodeldok\".\n\nPro přípravu 1 kg opodeldoku předepisoval Československý lékopis 3 následující složení:\n\n"}
{"id": "402328", "url": "https://cs.wikipedia.org/wiki?curid=402328", "title": "Catamarca (provincie)", "text": "Catamarca (provincie)\n\nCatamarca je provincie na severozápadě Argentiny. Má hranici s provinciemi Salta na severu, na východě s provinciemi Tucumán, Santiago del Estero a Córdoba, na jihu s provincií La Rioja a na západě s Chile. Hlavním městem je San Fernando del Valle de Catamarca, kterému se zkráceně říká Catamarca.\n\nSeznam depatementů provincie Catamarca a jejich hlavních měst:\n\n"}
{"id": "402330", "url": "https://cs.wikipedia.org/wiki?curid=402330", "title": "Randy Orton", "text": "Randy Orton\n\nRandal Keith Orton (* 1. dubna 1980 v Knoxville, Tennessee, USA) je americký profesionální wrestler třetí generace. Své pravé jméno užívá i v ringu, ale místo \"Randal\" je zdrobněno na \"Randy\" a jeho prostřední jméno \"Keith\" se nepoužívá.\n\n( Na Summerslamu 2013 zpeněžil svůj kufřík a porazil Daniela Bryana )\n\nRandy Orton si svůj debut v WWE odbyl 22. dubna 2002 ve SmackDownu proti Hardcore Hollymu. Poté byl draftován do divize RAW. 26. července 2004 porazil Chrise Benoita v zápase o světový titul, Randy Orton tento zápas vyhrál a ve svých 24 letech a stal se nejmladším držitelem světového titulu v historii. V lednu 2006 Orton nastoupil i do zápasu Royal Rumble s dalšími 30 wrestlery, ale byl vyřazen Reyem Mysteriem, který nakonec zvítězil. 4. dubna 2006 byl Orton suspendován. Orton se vrátil před SummerSlamem 2006, na kterém měl zápas proti Hulku Hoganovi, který Orton prohrál. Na One Night Stand 2007 byl poražen Robem Van Damem v Stretcher match, ale po zápase ho kopl do hlavy a tím ho vyřadil. Na Great American Bash Orton porazil Dustyho Rhodese. Poté porazil i Codyho Rhodese v Rawu a stal se hlavním vyzyvatelem o WWE titul. V roce 2008 se Randy Orton zranil a nemohl po dlouhých šest měsíců zápasit. V roce 2009 se stal Orton vítězem Royal Rumble matche. Randyho kariéra pokračovala dál. Do roku 2013 se dostal k devíti světovým titulům. K poslednímu, k devátému, titulu se dostal v první polovině roku 2011, kdy si ve feudu s Christianem vyměnili titul pro světového šampiona těžké váhy. O titul přišel v září téhož roku na show \"Night of champions\", kdy titul vybojoval Mark Henry. Poté se do bojů o jakkýkoliv titul zapojil jen zřídka. Postupně měl feudy s Codym Rhodesem, Wadem Barretem, Kanem, Albertem del Riem, Shieldem a dalšími.\nWWE Champion and The Authority\n\nDalším zlom přišel v červenci roku 2013, kdy dokázal porazit svých 5 soupeřů, vystoupat na žebřík a uchytit Money In The Bank kufřík, který držitele opravňuje k zápasu o nejprestižnější titul v WWE, kdykoliv bude majitel kontraktu chtít. Další placená akce po MITB, byl Summerslam. Hlavní tahák, držitel hlavního titulu John Cena vs Daniel Bryan se speciálním rozhodčím Triple H. Zápas vyhrál Daniel Bryan a získal wwe titul. V tom, ale zazněla nástupní skladba Randyho Ortona a ten vyšel s kufříkem MITB. Bryan schytal finisher od Triple H <nowiki>\"pedigree\"</nowiki> a Randy Orton odpočítal Bryana a získal WWE titul. Tím, že Triple H podrazil Bryana stal se zápornou postavou a dali se dohromady s Randym Ortonem. Randy Orton se připojil k <nowiki>\"The Authority\"</nowiki> (Triple H a jeho manželka Stephanie McMahon) a ti začali svojí diktaturu v WWE\n\n. Další placená akce Night of Champions. Daniel Bryan měl právo na obhajobu svého titulu a ten zápas Daniel Bryan vyhrál. Jenže raw po této PPV, byl Danielovi titul odebrán kvůli tomu že rozhodčí odklepal do tří moc rychle. Do placené akce Battleground nebyl žádný champion a hlavní tahákem této akce byl opět zápas Daniel Bryan vs Randy Orton zápas vypadal pro Bryana dobře, už držel Ortona v Yes locku, ale po nařízení authority vběhl do zápasu Big Show a vytáhl rozhodčí a zápas byl ukončen jako bez výsledku. Další placená akce a další souboj Randy Ortona s Daniel Bryanem o wwe titul, který nikdo nevlastnil ale se speciálním rozhodčím a dlouholetým parťákem Triple H, Shawnem Michaelsem. Už podle názvu akce <nowiki>\"Hell in a Cell\"</nowiki> šlo o tento typ zápasu. HBK vypadal, že byl na straně Daniela Bryana, ale nakonec mu stejně dal superkick a Orton vyhrál wwe titul. Po několika zápasech s Daniel Bryanem se v hlavním taháku Survivor Series postavil proti Ortonovi, Big Show, který si tento zápas o hlavní titul vyžádal poté co byl propuštěn, ale zase byl zpět příjmutý. Zápas vyhrál Randy a obhájil svůj titul.\n\nTLC byla zlomová v tom, že se proti sobě utkají WWE champion a WH champion o sjodnocení dvou hlavních titulů, v Tables, Ladder and Chairs matchi šli proti sobě, WWE Champion Randy Orton a WH Champion John Cena. Tito borci mají za sebou už pěknou řádku zápasů, ale nikdy nebyl tak významný jako o sjednocení WWE a WH titulu. Zápas vyhrál Randy Orton potom co připoutal Cenu k provazu. Royal Rumble a obhajoba, proti Johnu Cenovi, který měl právo na odvetu. Orton ho vyhrál, ale s menší pomocí Wyatt Family. Další placená akce a obhajoba proti 5 wrestlerům v Elimination chamber matchi. Jeho soupeři byli John Cena, Daniel Bryan, Sheamus, Chrisitan a Cesaro. Orton do zápasu přišel jako poslední a eliminoval Johna Cenu, který byl napaden opět Wyatt Family a pak i nakonec Daniel Bryana a obhájil svůj titul. Největší placená akce roku 2014 Wrestlemanie a obhajoba proti výherci Royal Rumble zápasu, Batistovi a proti Daniel Bryanovi, ten si vysloužil být v hlavním taháku wrestlemanie, protože porazil Triple H v úvodním zápasu WM xXx. Zápas vyhrál Daniel Bryan potom co donutil vzdát Batistu po YES locku. V tom zápase obživla spolupráce Ortona a Batisty, tedy 2/3 z bývalích členů slavné stable Evolution.\n\nReturn Evolution (2014)\n\nRaw po Wrestlemanii se Orton a Batista spojili v tag team a šli do tag teamového šampionatu proti bratrům Usovým. Zápas prohráli, ale po DQ. Další raw už Evolution se spojilo s Triple H a Evolution bylo zase pohromadě. Teda až na Rica Flaira, který vystoupil jenom v posledním segmentu před Extreme Rules. Na této placené akci bude mít Evolution zápas se Shieldem.\n\nV listopadu 2006 Randy Orton oznámil zásnuby se svou přítelkyní Samanthou Spenno. Vzali se v září 2007 a v Prosinci 2007 oznámil, že čekají své první dítě, dceru kterou pojmenovali Alanna Marie, která se narodila 12. července 2008. O pět let později se manželé Ortonovi rozvedli.\n"}
{"id": "402331", "url": "https://cs.wikipedia.org/wiki?curid=402331", "title": "Statuta Konrádova", "text": "Statuta Konrádova\n\nStatuta Konrádova ( nebo ) je nejstarší známý český zákoník, který byl vydán knížetem Konrádem II. Otou roku 1189 na dvorském sjezdu v Sadské. Zákoník upravoval domácí postavení českého bojovnictva, přiznávající jim mnohé hospodářské jistoty a platil pro všechny české země.\nStatuta Konrádova byla vydána ve třech zněních pro tři úděly – znojemský, brněnský a břeclavský. Pro Břeclav je vydal údělný kníže Oldřich a pro Brno a Znojmo Přemysl Otakar I. Znojemská verze ve znění z roku 1222 se dochovala v opise ze 14. století, brněnská a břeclavská verze se dochovaly ve znění z let 1229, resp. 1239.\n\nJedná se o kompromis mezi panovníkem a šlechtou, v určitých směrech posiluje panovníkovu moc (soudnictví a správa), v určitých zase ustupuje šlechtě (např. větší podíl na vládě).\n\nJe ovlivněn právem kanonickým, právem římským a německým, je psán latinsky.\n\nStatuta stanovila, že držba výsluh se stává dědičnou a přinesla tak značný vývoj domácího lenního práva. Bylo připuštěno i dědické právo žen – pokud zůstavitel nezanechal mužského dědice, mohly dědit jeho dcery; vdova však nedědila ani v tomto případě.\n\nDále stanoví, že soudit se má výhradně v ranních hodinách a soudce nikdy nesmí soudit sám. Dle Konrádových Statut se nemusí šlechtic účastnit soudu, ale může za sebe postavit svého služebníka. Statuta Konrádova také upravuje používání některých ordálů (vodou, žhavým železem, soubojem).\n\nNa rozdíl od Břetislavova dekretu povoluje krčmy.\n\n"}
{"id": "402336", "url": "https://cs.wikipedia.org/wiki?curid=402336", "title": "Lišta", "text": "Lišta\n\nPojem lišta označuje podélný prvek, který může být například součástí stroje nebo stavby. V praxi se může jednat o:\n\n\n\n"}
{"id": "402339", "url": "https://cs.wikipedia.org/wiki?curid=402339", "title": "Rybák oranžovozobý", "text": "Rybák oranžovozobý\n\nRybák oranžovozobý (\"Thalasseus bengalensis\") je středně velký druh rybáka ze skupiny chocholatých rybáků rodu \"Thalasseus\".\n\nRybák oranžovozobý je zbarvený jako typičtí rybáci – tělo je bílé, hřbet a svrchní strana křídel světle šedá, na hlavě je černá čepička. Podobně jako u dalších chocholatých rybáků jsou pera čepičky prodloužená, takže tvoří krátkou chocholku. Vnitřní ruční letky jsou světlé, vnější černavé, svrchní strana ocasu a kostřec jsou šedé. Nohy jsou černé, zobák dlouhý a jasně oranžový. V prostém šatu (v zimě) mají bílé čelo a temeno, čepička je zachovaná jen v týle a za očima. Mladí ptáci mají šupinovitou kresbu per, tmavé ruční a loketní letky a tmavá ocasní pera.\n\nHnízdí především v oblasti severního Indického oceánu a západního Tichého oceánu od Madagaskaru, Rudého moře a Perského zálivu na východ po Novou Guineu a Austrálii. Mimo to hnízdí také ve Středozemním moři. Dělí se do dvou poddruhů:\nNěkteré populace jsou stálé, ptáci ze Středozemního moře táhnou zimovat na západní pobřeží Afriky, ptáci z Rudého moře na východní pobřeží na jih po Jihoafrickou republiku.\n\nJediná známá hnízdiště druhu ve Středozemním moři leží v jeho africké části na dvou ostrůvcích u pobřeží Libye. Z této populace pravděpodobně pocházejí ptáci, kteří hnízdí na několika evropských lokalitách v čistých párech nebo ve smíšených párech s rybákem severním. Jediná pravidelná hnízdiště leží v deltě řeky Pádu v Itálii a deltě řeky Ebro ve Španělsku (na každém z nich jen 1-2 páry ročně). Mimo to hnízdili jednotliví ptáci ve smíšených párech v deltě řeky Evros v Řecku (1987), v Camargue na jihu Francie (1971) a po řadu let na ostrovech Farne Islands ve Velké Británii (1984–1999). Zatoulaní ptáci byli zjištěni dokonce ve vnitrozemí Evropy ve Švýcarsku a Rakousku.\n\n"}
{"id": "402342", "url": "https://cs.wikipedia.org/wiki?curid=402342", "title": "Václav Pech", "text": "Václav Pech\n\nVáclav Pech mladší (přezdívka Ášín) (* 3. prosince 1976 v Plzni) je český rallyeový závodník. Jedná se o pětinásobného mistra České republiky v rallye, trojnásobného mistra republiky ve sprintrally, dvojnásobného mistra Slovenska v rallye a druhého vicemistra Evropy z roku 2003. Je synem automobilového závodníka Václava Pecha staršího.\n\nNarodil se 3. prosince 1976 v Plzni. Vystudoval střední průmyslovou školu strojnickou. Momentálně pracuje ve vedení firmy PEMEX-ivp, ale působí v ní i jako řadový dělník. Firma se zabývá povrchovými úpravami kovů. Je svobodný. Mezi jeho záliby patří posilování a jízda na horském kole.\n\nZačínal v disciplíně Rallycross. V automobilových soutěžích poprvé startoval na Rally Agropa Pačejov 1997, kde dojel na 5. místě ve skupině. Poprvé vyhrál velkou soutěž Rallye Český Krumlov 2002. Jeho první vítězství je ze sprintrally Rally Šou Blovice 2002 z téhož roku. Začínal za volantem vozu Subaru Impreza WRX, po třech letech ho vyměnil za vůz Toyota Corolla WRC. Od roku 2002 závodil s vozem Ford Focus RS WRC s částečnou tovární podporou. Do sezony Mezinárodní mistrovství České republiky v rallye 2010 soutěžil s vozem Mitsubishi Lancer EVO IX v kategorii produkčních vozů. V sezoně 2011 startuje se specifikací EVO IX R4. Tento vůz ovšem nebyl spolehlivý. Pech byl po deseti letech poprvé horší než druhý, vybojoval celkové třetí místo. Proto se od sezony 2012 objevuje za volantem vozu Mini John Cooper Works S2000 1,6 turbo.\n\n\n"}
{"id": "402345", "url": "https://cs.wikipedia.org/wiki?curid=402345", "title": "Esti Ginzburg", "text": "Esti Ginzburg\n\nEsti Ginzburg (: אסתי גינזבורג, * 6. března 1990 Tel Aviv, Izrael) je izraelská modelka a herečka.\n\nNarodila se v Tel Avivu, s modelingem začala v osmi letech v reklamně na mléčný produkt a ve čtrnácti letech uzavřela smlouvu s modelingovou agenturou Elite Models. V roce 2006 podepsala dvouletou smlouvou s izraelskou společností Fox, čímž nahradila tehdejší hlavní tvář společnosti Ja'el Bar Zohar a objevila se na titulní straně vydání francouzského ELLE z února/března 2007. Předváděla též pro modely značek Tommy Hilfiger, Burberry, FCUK, Pull and Bear a Castro. V letech 2009, 2010 a 2011 se objevila ve vydání \"Swimsuit\" magazínu \"Sports Illustrated\". V roce 2010 herecky debutovala ve filmu \"Twelve\" režiséra Joela Schumachera.\n\nŽije v Tel Avivu. V červenci 2009 nastoupila službu v Izraelských obranných silách a v říjnu téhož roku při podpoře povinné vojenské služby kritizovala izraelskou modelku Bar Refaeli, která se povinné vojenské službě vyhnula krátkodobým sňatkem s rodinným přítelem. Působení v armádě okomentovala slovy: „Vojenská služba je součástí věcí, v něž osobně věřím.“\n\n"}
{"id": "402355", "url": "https://cs.wikipedia.org/wiki?curid=402355", "title": "Schönwald (Bavorsko)", "text": "Schönwald (Bavorsko)\n\nSchönwald je město v německé spolkové zemi Bavorsko, v zemském okrese Wunsiedel im Fichtelgebirge. Nachází se v blízkosti hranic s Českou republikou. Je známé především výrobou porcelánu.\n\nPrvní osídlení oblasti se předpokládá již ve 12. století. První dokumentovaná zmínka o obci však pochází až z roku 1316. Schönwald byl od roku 1412 do roku 1791 v držení purkrabích z Norimberka, a poté jejich nástupců, markrabat z Bayreuthu. Markrabství Ansbachsko-Bayreuthské (a s ním i Schönwald) přešlo roku 1791 do majetku Pruského království. Po čtyřleté francouzské okupaci byl Schönwald připsán roku 1810 Bavorskému království. V roce 1938 byla obec povýšena na tržní město \"(Markt)\".\n\n17. května 1954 byly Schönwaldu propůjčeny bavorským ministrem vnitra městská práva.\n\nSchönwald se stal členským městem mikroregionu Přátelé v srdci Evropy.\n\n\nMěstem prochází spolková silnice č. 15, a železniční trať Cheb – Oberkotzau. V blízkosti se nachází dálnice A93 (Fichtelgebirge Autobahn).\n\n\n\n"}
{"id": "402357", "url": "https://cs.wikipedia.org/wiki?curid=402357", "title": "Kryptops", "text": "Kryptops\n\nKryptops (\"krytá tvář\") je dávno vyhynulým abelisauridním teropodním dinosaurem. Měřil asi 6 až 7 metrů na délku a žil v období rané křídy na území dnešního Nigeru. Původně byl pokládán za jednoho z nejranějších zástupců kladu Abelisauridae. Nové výzkumy však ukázaly, že část materiálu, který byl k němu připisován a v souvislosti s nímž byl pokládán za raného abelisaurida, ve skutečnosti pravděpodobně patří taxonu \"Eocarcharia\". Jediný dnes známý druh \"K. palaios\" byl popsán v roce 2008 paleontology Paulem Serenem a Stephenem Brusattem.\n"}
{"id": "402358", "url": "https://cs.wikipedia.org/wiki?curid=402358", "title": "Mercer (konzultační společnost)", "text": "Mercer (konzultační společnost)\n\nMercer je konzultační společnost se sídlem v New Yorku, která je uznávaná jako jedna z vedoucích obchodních institucí na světě. Byla založena v roce 1975 a k roku 2008 má 150 kanceláří ve 42 zemích světa a 17 tisíc zaměstnanců. Její roční obrat byl v roce 2006 celkem 2,7 miliard dolarů. Každoročně sestavuje žebříček nejdražších měst na světě.\n\n"}
{"id": "402360", "url": "https://cs.wikipedia.org/wiki?curid=402360", "title": "Chřest lékařský", "text": "Chřest lékařský\n\nChřest lékařský (\"Asparagus officinalis\"), lidově též „špargl“, je druh jednoděložné rostliny z čeledi chřestovité (\"Asparagaceae\"). V některých starších taxonomických systémech byl řazen do čeledi liliovité v širším pojetí (\"Liliaceae\" s.l.).\n\nJedná se o vytrvalou, asi 40 až 150 cm vysokou, bylinu s krátkým dřevnatým oddenkem. Je to dvoudomá rostlina. Fotosyntetickou funkci přebírá hlavně stonek, tedy jeho části napodobující listy, zvané fylokladia, která vyrůstají ve svazečcích (nejčastěji po 4–15) v uzlinách, jsou čárkovitého tvaru, asi 0,5–1 mm široké. Pravé listy jsou velmi redukované, šupinovité, asi 3–4 mm dlouhé. Kvete v červnu až červenci. Květy jsou jednotlivé nebo po dvou na krátkých článkovitých stopkách, samičí jsou o něco menší. Okvětí se skládá ze 6 okvětních lístků, ve dvou přeslenech, okvětní lístky jsou u samčích květů asi do dvou třetin srostlé, jsou bílé až žlutozelené. Tyčinek je v samčích květech šest, ve dvou přeslenech. Gyneceum je složeno ze tří plodolistů, je synkarpní, semeník je svrchní. Plodem je červená bobule, asi 6–8 mm v průměru.\nChřest lékařský roste přirozeně na většině území Evropy, na sever po Velkou Británii a jižní Skandinávii, na východ po střední Asii a jižní Sibiř. Jako pěstovaný a zplanělý je však ledaskde v mírném pásu včetně Nového Zélandu a Severní Ameriky.\n\nV ČR se přirozeně vyskytuje v teplejších oblastech, kde roste na suchých stráních a ve světlých křovinách od nížin po pahorkatiny. Je i pěstován a často zplaňuje.\n\nV Čechách jsou nejvhodnější podmínky pro jeho pěstování na Mělnicku. Zde jej také na ploše cca 150 ha v Hostíně u Vojkovic pěstuje jak zemědělskou plodinu jediný domácí velkopěstitel – firma Český chřest, která produkci chřestu převzala od původně holandských pěstitelů. Pěstoval se historicky především i v Ivančicích na Moravě, odkud se dodával i na císařský dvůr ve Vídni. Nyní se v Ivančicích tradice udržuje již jen symbolicky a na místních tradičních chřestových slavnostech je k dostání český chřest z Mělnicka.\n\nZdaleka největším světovým producentem chřestu je Čína, v roce 2013 zde bylo vypěstováno 7 000 000 tun, druhé v pořadí bylo Peru (383 144 tun) a třetí Mexiko (126 421 tun). V Německu, které je největším evropským pěstitelem i spotřebitelem, bylo ročně vypěstováno 57 000 tun bílého chřestu (61 % domácí spotřeby).\n\nV roce 2017 bylo ve světě podle FAO (FAO) vypěstováno více než 8,95 milionů tun chřestu. Tabulka uvádí přehled 10 největších producentů chřestu, kteří se na celkovém objemu podílí 98,6 %.\nJemnou chuť chřestu si lidé vychutnávali už před naším letopočtem, ale zároveň jej díky jeho vlastnostem (zejména močopudným, tj. diuretickým) užívali jako lék. Za první zmínku o této zelenině můžeme považovat její zobrazení na fresce z doby 3000 let před naším letopočtem, na níž je obětována egyptským bohům. V antice už znali chřest i v Sýrii či ve Španělsku, Řekové a Římani ho v sezoně jedli čerstvý a na zimu si ho sušili do zásoby – Římané ho sušili vysoko v Alpách na epikurejské slavnosti (epikurejci považovali jídlo za jednu ze slastí života). Římský císař Augustus pak dokonce založil „chřestovou flotilu“ určenou k dovozu této skvělé zeleniny. A že si s ní uměli dobře poradit už v tehdejší kuchyni, dokládá nejstarší dochovaný recept na přípravu chřestu ze třetího století našeho letopočtu, který najdete v díle Apicius De re coquinaria, kniha III. Chřest však zaujal rovněž odborníky – už slavný řecký lékař Galén se v druhém století n. l. o chřestu vyjádřil jako o velmi prospěšné rostlině.\n\nNicméně ani to jej nezachránilo. Po pádu Římské říše upadla tato vytrvalá bylina do zapomnění, což vydrželo až do středověku, kdy se začala znovu vracet na výsluní. Kolem roku 1469 už chřest pěstovali ve francouzských klášterech, později si jej král Ludvík XIV. řečený Král Slunce tak oblíbil, že nechal zbudovat několik skleníků, v nichž se tato zelenina pěstovala výhradně pro královský dvůr a jeho potřeby. Milenka dalšího francouzského panovníka Ludvíka XV. Madame de Pompadour pak pořádala velkolepé hostiny, na nichž nesměly „points d’amour“ – aneb „špičky lásky“ chybět. Přezdívá se tak – díky jejímu tvaru připomínajícímu falus – špičce chřestu, jež má nejlepší konzistenci a nejsilnější i nejlepší chuť.\n\nV Anglii se však dostal do povědomí až okolo roku 1538 a v Německu si ho pořádně všimli až kolem roku 1542. Přitom autor Al-Nafzawi ve svém díle „The Perfumed Garden“ oslavuje chřest pro jeho úžasné afrodiziakální účinky – což je ctnost, která je v indické příručce o sexu Ananga Ranga přisuzována „speciálním fosforovým prvkům“, jež též působí proti únavě. Do Ameriky se chřest dostal s velkým zpožděním až v roce 1850.\n\nMladé výhonky se používají jako zelenina. Kromě toho se pěstuje i jako okrasná rostlina.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v chřestu.\n\nPrvní, kdo popsal účinky této zeleniny jako ozdravné a pročišťující, byl ve druhém století n. l. antický lékař Galén. K němu se pak v následujících staletích přidávali další odborníci, kteří své názory podpořili řadou vědeckých studií. Ty například prokázaly, že chřest je skvělým nízkokalorickým zdrojem folátů a draslíku. Jeho stonky obsahují vysoké procento přírodních antioxidantů. „Chřest poskytuje základní výživné složky: šest výhonků obsahuje 135 mikrogramů folátů, což je téměř polovina doporučené denní dávky pro dospělého člověka, 20 miligramů draslíku,“ (Reader’s Digest). Průzkumy ukazují, že foláty jsou klíčem ke zkrocení homocysteinu (kyseliny listové, jsou také důležité pro těhotné ženy, protože chrání plod matky proti poruchám nervového systému. Ze studií vyplývá, že lidé, kteří zemřeli na Alzheimerovu chorobu, měli extrémně nízké nebo nulové hodnoty folátů, jiné výsledky výzkumů svědčí o tom, že velké množství draslíku v těle může snížit ztrátu vápníku. Zejména zelený chřest je rovněž dobrým zdrojem vitaminu C. Vitamin C pomáhá produkovat a udržovat v těle kolagen, základní stavební hmotu pojivových tkání.\n\n„Chřest byl dlouhou dobu uznávám pro své bohaté léčivé účinky“, napsal D. Onstad, autor Velkého průvodce potravinami: průvodce pro dobrodružné kuchaře, zvědavé nakupující a milovníky přírodních potravin. „Chřest obsahuje látky s močopudnými vlastnostmi (diuretické), neutralizující čpavek, který nám způsobuje únavu, a chránící malé červené cévky před jejich praskáním. Díky vláknině má navíc rovněž projímavé účinky.“\n\nTo potvrzuje i autor „Heinermanovy nové encyklopedie ovoce a zeleniny“: „Uvařený chřest a šťáva z něj vymačakná velmi dobře rozpouštějí močovou kyselinu (způsobuje dnu), která je usazena v končetinách. Chřest se používá zejména při vysokém tlaku, kdy podíl sodíku v krvi zdaleka převyšuje obsah draslíku. Vařený chřest také zvyšuje střevní evakuace.“ Voda, ve které se chřest vařil, může krom toho fungovat také na čištění pleti, pokud se používá pravidelně každé ráno a večer.\n\nJeden jihokorejský vědec objevil pozitivní vliv chřestu na kocoviny způsobené nemírnou konzumací alkoholu. Rovněž průzkum otištěný v Journal of Food Science tvrdí, že extrakty vytažené z listů a výhonků zvyšují podíly klíčových enzymů odbourávajících zbytky alkoholu.\n\n\n \n"}
{"id": "402362", "url": "https://cs.wikipedia.org/wiki?curid=402362", "title": "Manfred Stohl", "text": "Manfred Stohl\n\nManfred Stohl (* 7. července 1972 ve Vídni) je rakouský jezdec rallye. Patří mezi nejúspěšnější soukromé jezdce v mistrovství světa.\n\nNarodil se sedmého července 1972 ve Vídni. Momentálně žije ve městě Gross Enzersdorf. Je svobodný. Mezi jeho záliby patří běh a jízda na horském kole. Od devíti let jezdil na kole BMX. Později přešel na motocykly a soutěžil v motocrossu.\n\nPoprvé startoval v rallye v roce 1991. Začínal s vozem Audi 90 Quattro. Spolujezdce mu dělal otec Rudi. Později pilotoval Audi 80 Quattro a Audi Coupe S2. Všechny vozy byly skupiny A. Od roku 1997 začal soutěžit v mistrovství světa kategorie N s vozem Mitsubishi Lancer EVO III až VI. V roce 2001 se poprvé objevil za volantem vozu kategorie Super1600. Byl jím Fiat Punto. O rok později vyzkoušel i vozy specifikace WRC - Toyota Corolla a Ford Focus. V roce 2003 vyzkoušel Hyundai Accent WRC a poté přešel na vůz Peugeot 206 WRC. Od roku 2004 se kromě mistrovství světa účastnil i podniku produkčního mistrovství světa s Lancerem. Během Mistrovství světa v rallye 2005 závodil pouze v kategorii WRC s vozem Citroën Xsara WRC, kterou o rok později vystřídal Peugeot 307. Pro Mistrovství světa v rallye 2007 se vrátil ke Xsaře. V Mistrovství světa v rallye 2008 startoval v Portugalsku v závodu šampionátu IRC s vozem Peugeot 207 S2000. Po celou kariéru ho sponzoruje společnost OMV. Jeho spolujezdkyní je Ilka Minor.\n\n\n"}
{"id": "402364", "url": "https://cs.wikipedia.org/wiki?curid=402364", "title": "Josef Vaniš", "text": "Josef Vaniš\n\nJosef Vaniš (6. ledna 1927 Vysoký Chlumec – 12. února 2009 Praha) byl český kameraman a fotograf.\n\nV roce 1945 dokončil studium oboru filmový laborant na grafické škole v Praze. V letech 1951 až 1958 pracoval u Československého armádního filmu. Poté až do roku 1989 ve filmovém studiu Barrandov.\n\nV letech 1953 až 1955 navštívil (na pozvání čínské strany) spolu s Vladimírem Sísem Tibet, aby zde natočili dokumentární film o stavbě silnice, která měla spojit Čínu s Tibetem. Cesta do hlavního města Tibetu Lhasy jim tehdy trvala devět měsíců. U kláštera v Čhamdo se setkali se 14. Dalajlámou Tändzinem Gjamccho, když tento právě putoval po budované silnici na oficiální návštěvu Pekingu. Do Lhasy vstoupili Vaniš se Sísem po jedenácti dnech čekání jako první Češi. (Jejich víza měla pořadová čísla 1 a 2.) Během putování pořídil Vaniš stovky černobílých i barevných negativů, jenž byly publikovány v několika obrazových knihách (např. „Vzpomínka na Tibet“ vydaná v roce 1997). \nByl hlavním kameramanem dokumentárního filmu režiséta Vladimíra Síse \"Cesta vede do Tibetu\" z roku 1954, který získal v roce 1956 čestné uznání na filmovém festivalu v Benátkách, ale z českých kin byl stažen a nesměl se promítat.\n\nPracoval s režisérem Karlem Kachyňou na filmech \"Závrať\", \"Naděje\" či \"Vysoká zeď\". S Dušanem Kleinem spolupracoval na filmech \"Radikální řez\", \"Dobří holubi se vracejí\", \"Vážení přátelé, ano\", ale i na třech filmech z pentalogie o 'Básnících' (\"Jak básníci přicházejí o iluze, Jak básníkům chutná život a Konec básníků v Čechách\").\n\nSpolupracoval i s dalšími významnými režiséry jako Zbyněk Brynych nebo Jindřich Polák. Podílel se též na televizním seriálu Pan Tau nebo na filmech \"Kačenka a strašidla\", \"Smrt stopařek\", \"Tichý Američan v Praze\", \"Noc klavíristy\", \"Dědeček, Kylián a já\".\n\n"}
{"id": "402367", "url": "https://cs.wikipedia.org/wiki?curid=402367", "title": "Rehau", "text": "Rehau\n\nRehau je německé město ve spolkové zemi Bavorsko, v zemském okrese Hof. Je světově proslulé především výrobou plastových oken značky REHAU.\n\nRehau se nachází v pahorkatém pohoří Smrčiny na úpatí hory Großen Kornbergs (Velký Kornberg) (827 m n. m.) na severovýchodě Horních Frank. Od České republiky ho dělí tři kilometry, od Saska devět.\n\nMěstem Rehau protéká Perlenbach a Höllbach, které se ve městě slévají do Schwesnitz.\n\nPřestože se jméno města skládá ze dvou slov: Reh (srnec) a Au (niva), ani jedno nemá s historií města nic společného. Slovo Rehau pochází ze slova Resawe (patrně pocházející ze slovanského rezawe, což znamená buď „část lesa“, či „vykácený les“), což byl původní název města, známý od roku 1234. Během staletí vývoje jazyka se na původní význam slova zapomnělo, a původ názvu byl vysvětlován jinak. V době kdy se W často psalo jako U, se název změnil na Resau, a později na Rehau.\n\nPrvní zmínka o Rehau pochází z roku 1234, kdy se obec nazývala ještě Resawe. V roce 1427 byla Rehau propůjčena městská práva. 22. května 1470 nechala rada města postavit vlastní farní budovu. Protože Rehau náleželo knížectví Kulmbachskému (od roku 1604 knížectví Bayreuthskému), vedl markrabě Georg Brandenbursko-Ansbašský město k luteránství.\n\nOd roku 1647 se začalo v městské čtvrti Pilgramsreuth (tehdy ještě samostatná vesnice) pěstovat brambory ve velkém. Jednalo se o první místo v Německu, kde bylo uskutečněno pěstování brambor v tak velkém měřítku.\nMezi lety 1763 a 1817 bylo skoro celé město zničeno sérií ničivých požárů. Do roku 1824 bylo však město obnoveno pod vedením Johanna Wilhelma Baumanna. V té době náleželo Rehau již k Bavorsku.\n\nSpisovatel Karel May vytvořil městu Rehau literární památník ve svém románu \"Vánoce\" z roku 1897, kdy napsal, že Old Shatterhand narozený v Sasku potkává rodinu pocházející z Rehau.\n\nNa jaře 1945 prošel skrz Rehau druhý Pochod smrti z Helmbrechtsu. 1175 žen bylo převáženo z tábora v Helmbrechtsu a měli se dostat přes Františkovy Lázně do českých Volar. 200 až 500 žen zemřelo po cestě vyčerpáním nebo bylo zavražděno. Čtyři z těchto obětí jsou pohřbeny ve společném hrobě na místním městském hřbitově.\n\nMezi lety 1946 a 1948 se v Rehau nacházel tábor pro židovské \"Displaced Persons (zkráceně: DPs)\", tedy ty, kteří byli zachráněni z koncentračních táborů, a vraceli se ke svým rodinám.\n\n"}
{"id": "402372", "url": "https://cs.wikipedia.org/wiki?curid=402372", "title": "Rybák západní", "text": "Rybák západní\n\nRybák západní (\"Thalasseus elegans\") je středně velký severoamerický druh rybáka ze skupiny chocholatých rybáků rodu \"Thalasseus\".\n\nRybák západní je podobný ostatním chocholatým rybákům – má bílé tělo, šedý hřbet a svrchní stranu křídel (s tmavšími vnějšími ručními letkami), bílým ocasem a černou čepičkou z výrazně prodloužených per, tvořících chocholku. Jedná se o středně velkého ptáka, jehož váha se pohybuje okolo 100 g. Nohy jsou černé, poměrně krátké. Zobák je velmi dlouhý a štíhlý zobák, má žlutou až žlutooranžovou barvu se světlejší špičkou. V prostém šatu (v zimě) je čepička omezená na týl a oblast za okem, čelo a temeno jsou bílé. Mladí ptáci mají šupinovitou kresbu hřbetu a krovek.\n\nV poslední době se často vyskytují kříženci rybáků západních a severních. Tyto dva druhy se setkávají například při hnízdění ve Francii, což může vést k potomkům se znaky obou druhů.\nHnízdí pouze v Severní Americe v jižní Kalifornii a severozápadním Mexiku. Po vyhnízdění se zčásti rozptylují na sever po San Francisco, poté táhnou na jih. Zimoviště leží na západním pobřeží Jižní Ameriky od Ekvádoru po Chile. Zatoulaní ptáci byli zjištěni na východ po Texas a také na Johnstonově atolu v Tichém oceánu. Po roce 1999 bylo zaznamenáno několik dalších pozorování ve východních Spojených státech (1999–2002 asi 3 ex. Florida, 2002 Massachusetts), poprvé byl zjištěn také v Argentině a jižní Africe.\n\nPrvním prokázaným výskytem v Evropě byl v letech 1974–1984 opakovaný pobyt jedince v kolonii rybáků severních (\"T. sandvicensis\") v Gironde (jihozápadní Francie). Tento jedinec byl původně určen jako rybák oranžovozobý (\"T. bengalensis\"). V roce 1984 se na lokalitě objevil druhý jedinec, oba však tvořili smíšené páry. Jeden z těchto ptáků se na lokalitě objevoval do roku 1993, přitom byl v roce 1987 chycen, barevně označen a definitivně určen jako rybák západní. Tento jedinec byl v srpnu 1991 pozorován o něco severněji v departmentu Loire-Atlantique. Na západním pobřeží Francie byl pak pozorován rybák západní ještě několikrát. Mimo Francii byl tento druh zjištěn v severovýchodním Irsku (léto 1982 a 1999), v deltě řeky Llobregat v severovýchodním Španělsku (jaro 1993), na pobřeží Belgie (léto 1988) a konečně na jaře roku 2000 v kolonii rybáků severních v západním Dánsku. Existují další pozorování z Nizozemska a Velké Británie, která jsou momentálně posuzována místními komisemi.\n\nTito ptáci žijí ve velkých koloniích na pobřežích a ostrovech. Výjimečně je najdeme i ve středozemí. Nejedná se o příliš agresivní druh, přítomnost lidská ani jiných zvířat jim příliš nevadí ani v době páření. Živí se malými druhy ryb, které chytá za letu a následně vcelku polyká. Rodiče svým potomkům rybu nejdříve natráví a poté vyvrhnou. Ryba hraje důležitou roli i při namlouvání, kdy ji samec předkládá samici.\n\nRybák západní se shromažďuje k páření na pobřeží jižních Spojených států, v Mexiku, Ekvádoru a Chile,\n\n"}
{"id": "402374", "url": "https://cs.wikipedia.org/wiki?curid=402374", "title": "Jan Nepomuk Škroup", "text": "Jan Nepomuk Škroup\n\nJan Nepomuk Škroup (15. září 1811 Osice, Rakouské císařství – 5. května 1892 Praha, Rakousko-Uhersko) byl hudební skladatel a kapelník.\n\nMladší bratr autora české hymny Františka Škroupa byl od roku 1838 sbormistrem u křížovníků v Praze a později druhým kapelníkem Stavovského divadla. V roce 1845 se stal ředitelem kůru v katedrále svatého Víta, Václava a Vojtěcha a 1846 učitelem hudby na teologickém semináři.\n\nJeho syn Zdenko Hans Skraup byl významným rakouským chemikem, druhý syn Karl byl režisérem německého Stavovského divadla v Praze a později ředitelem divadla v Erfurtu.\n\nSložil jednu operu českou (\"Švédové v Praze\") a dvě německé (\"Der Liebesring\" a \"Vineta\"). Dále je autorem církevních skladeb, mezi nimi několika mší. Pod názvem \"Počátky hudební\" sestavil českou školu zpěvu.\n\nJe autorem české hudební úpravy písně Tam, kde strmí církve týmě (pozdější text Tam, kde strmí církve skála, dnešní text Tam, kde stojí církve skála), používané v českých zemích jako papežská hymna. Autor latinského originálu textu byl westminsterský arcibiskup Nicholas kardinál Wiseman, autorem původního českého textu královéhradecký kanovník Josef Antonín Šrůtek.\n\nNa slova Václava Jaromíra Picka složil Jan Nepomuk Škroup hudbu k těmto písním:\n\n"}
{"id": "402375", "url": "https://cs.wikipedia.org/wiki?curid=402375", "title": "Regnitzlosau", "text": "Regnitzlosau\n\nRegnitzlosau je obec v německé spolkové zemi Bavorsko, v zemském okrese Hof. Místní část obce, Hinterprex, leží v trojmezí mezi Bavorskem, Saskem a Českou republikou.\n\nObec Regnitzlosau je členem česko-německého mikroregionu Přátelé v srdci Evropy.\nRegnitzlosau leží v nížině, 6 km severovýchodně od města Rehau v blízkosti hranic s Českou republikou. Obec je obklopena lesy, které jsou protkány turistickými a cyklistickými trasami, které jsou v současné době již napojeny na ty české.\n\nObec byla pravděpodobně založena třemi šlechtici z rodu de Lasan (von Losau) v roce 1234. Byli to páni Cunradus de Lasan, Arnoldus de Lasan a Ciban de Lasan. Dnešní název Regnitzlosau je složeninou jména řeky Regnitz, která v okolí protéká, a jména rodiny von Losau.\n\n\nRegnitzlosau má celkem 30 místních částí:\n"}
{"id": "402377", "url": "https://cs.wikipedia.org/wiki?curid=402377", "title": "Alfa Romeo 155", "text": "Alfa Romeo 155\n\nAlfa Romeo 155 je automobil střední třídy, který v letech 1992 až 1997 vyráběla italská automobilka Alfa Romeo. Nahradila typ 75 a nástupcem se stala Alfa Romeo 156. Vyráběla se jako sedan. Tento typ byl úspěšný v závodech cestovních vozů.\n\nV roce 1992 se představila s širokou nabídkou osmiventilových motorů Twin Spark 1,8 l (93 kW), 2,0 l (105 kW) a 2,5 V6 (122 kW). Sportovní verzí byl typ 2,0 Q4 přeplňovaný turbodmychadlem o výkonu 140 kW, který měl pohon všech kol. Po roce byla zlepšena pasivní bezpečnost vyztužením karoserie. Nabídka motorů byla rozšířena o 1,7 l Twin Spark (85 kW) a Turbodiesely 1,9 TD (66 kW) a 2,5 TD (92 kW). V roce 1995 prošel model faceliftem a do nabídky motorů přibyl 2,0 Twin Spark 16V (110 kW). O rok později z nabídky vypadly osmiventilové motory a šestiválec. Místo nich se dodávaly šestnáctiventilové motory Twin Spark 1,6 l (88 kW) a 1,8 l (103 kW). V dalším roce byl model nahrazen typem 156.\n\n"}
{"id": "402381", "url": "https://cs.wikipedia.org/wiki?curid=402381", "title": "Royal Léopold Uccle FC", "text": "Royal Léopold Uccle FC\n\nRoyal Léopold Uccle FC je belgický fotbalový klub z Bruselu-Ucclu. Vznikl v roce 1893 jako fotbalový klub šlechty a bohatých. Zpočátku hrával na nejvyšší úrovni, nicméně po první světové válce klesl do nižších soutěží. V průběhu času vystřídal několik názvů. Klubovými barvami jsou modrá a bílá.\n\nV současné době hraje v Promotion B, tj. v soutěži čtvrté národní úrovně.\n\n"}
{"id": "402384", "url": "https://cs.wikipedia.org/wiki?curid=402384", "title": "Moštěnka", "text": "Moštěnka\n\nNa dolním toku v oblasti Hané byla Moštěnka označována též jako Stvola, tedy názvem jednoho z druhů vrby. Od Dřevohostic k Býškovicím byla známa jako Býškovica, v pozdější době byla řeka od Dřevohostic k Žákovicích nazývána Blazický a dál proti proudu Žákovický potok. Od pramene k Žákovicím se užíval i název Mařatka a u Horního Újezdu byla říčka známa jako Černý potok. Jméno Moštěnka je u dolního toku zaznamenáno již na listech prvního vojenského mapování v 60. letech 18. století. Tento název pro celý tok řeky od soutoku s Bystřičkou v Dřevohosticích užívá i holešovské hejtmanství v roce 1880. \n\nPramení východně od města Bystřice pod Hostýnem na západním úbočí Kelčského Javorníku (865 m), který je nejvyšším vrcholem Hostýnských vrchů, v nadmořské výšce 784,7 m. V Dřevohosticích se do ní vlévá říčka Bystřička a v Domaželicích Šišemka. Poté se stáčí na jih. Před Kroměříží se stéká s Malou Bečvou, a poté se vlévá do Moravy v nadmořské výšce 189,3 m.\n\nPrůměrný průtok u ústí činí 1,23 m³/s.\n\nPovodí Moštěnky bylo v minulosti mnohokrát citelně zasaženo povodněmi. Zaznamenány byly především ničivé záplavy v letech 1593, 1750, 1792, 1813, 1858, 1893 a 1897. Aby se předešlo ničivým katastrofám, došlo na počátku 20. století k regulaci jejího toku. Nejvíce se o tehdejší úpravu koryta zasloužil kroměřížský starosta a poslanec moravského zemského sněmu Vojtěch Kulp, který pro tento účel založil i místní Vodní družstvo.\n\nPřesto se však Moštěnka dál vylévá ze svých břehů. Připomínány jsou povodňové vlny v letech 1904, 1910, 1911, 1913, 1926, 1938, 1939, 1940 a 1947. Nejhorší povodně však zasáhly celé povodí Moravy během záplav v roce 1997.\n\nObce, kolem kterých říčka protéká, se sdružují do tzv. Mikroregionu Moštěnka. Celkem je v mikroregionu 22 obcí: Beňov, Bezuchov, Bochoř, Čechy, Dobrčice, Domaželice, Dřevohostice, Horní Moštěnice, Křtomil, Líšná, Lipová, Nahošovice, Podolí, Přestavlky, Radkova Lhota, Radkovy, Říkovice, Stará Ves, Turovice, Věžky, Vlkoš a Želatovice. Obce vyvíjí tuto společnou aktivitu především kvůli turistickému ruchu.\n\n"}
{"id": "402385", "url": "https://cs.wikipedia.org/wiki?curid=402385", "title": "František Soukup", "text": "František Soukup\n\nFrantišek Soukup (22. srpna 1871 Kamenná Lhota – 11. listopadu 1940 Praha) byl český sociálně-demokratický politik, novinář a publicista, povoláním právník. Jednalo se o jednoho z pěti mužů 28. října. Působil jako poslanec Říšské rady, Revolučního nár. shromáždění a senátor Národního shromáždění ČSR. Na počátku existence československého státu zastával post ministra spravedlnosti.\n\nPocházel z rodiny hostinského. Od roku 1891 studoval práva na české univerzitě v Praze. Následujícího roku byl ale ze studií pro své veřejné aktivity v studentském pokrokovém hnutí vyloučen. V letech 1895–1896 pak studoval na Univerzitě ve Štýrském Hradci a teprve roku 1899 promoval na pražské univerzitě.\n\nPoliticky aktivní byl již za Rakouska-Uherska, nejdříve na počátku 90. let 19. století v pokrokovém hnutí. Měl blízko k mladočeské straně, ale brzy se s ní rozešel a spolu s částí pokrokářů přešel roku 1896 do sociálně demokratické strany. Stal se jejím funkcionářem a redaktorem jejího deníku \"Právo lidu\". Tuto funkci si podržel relativně velmi dlouho. Od roku 1904 až do roku 1938 zastával funkci zástupce Českoslovanské, později Československé sociálně demokratické strany v byru Druhé internacionály. Zakládal Dělnickou akademii a angažoval se v ateistickém hnutí (rozen byl jako katolík). Od roku 1900 působil i jako právník. V rámci sociální demokracie patřil k autonomistickému křídlu, které uznávalo národní rozměr českého hnutí. V roce 1905 náležel mezi nejaktivnější stoupence rovného volebního práva.\n\nVe volbách do Říšské rady roku 1907 se potom stal poslancem Říšské rady (celostátní parlament), kam byl zvolen za okrsek Čechy 006. Usedl do poslanecké frakce Klub českých sociálních demokratů. Zasedal zde do konce funkčního období sněmovny, tedy do roku 1911. Opětovně se v Říšské radě objevil až roku 1913, když 2. dubna 1913 uspěl v doplňovací volbě konané v okrsku Čechy 35 poté, co zemřel poslanec Černý. Slib složil 15. května 1913 a ve vídeňském parlamentu setrval do zániku monarchie.\n\nV roce 1911 podnikl čtyřměsíční cestu do Spojených států amerických, kde agitoval mezi americkými Čechy za sociální demokracii. Roku 1913 byl zvolen, jako historicky první sociální demokrat, do pražského obecního zastupitelstva.\n\nZa první světové války byl účastníkem domácího odboje. V roce 1915 byl aktérem takzvané Knoflíkové aféry, kdy se rakouským úřadům podařilo neobratností i samotného Soukupa rozkrýt velkou část české zpravodajské sítě Maffie. Byl pak krátce vězněn. Později byl členem předsednictva a jednatelem Národního výboru Československého a jedním z organizátorů převratu dne 28. října 1918.\n\nV první československé vládě (vláda Karla Kramáře) Soukup zasedl v letech 1918–1919 jako ministr spravedlnosti Československa. Od roku 1918 do roku 1920 byl poslancem Revolučního národního shromáždění. Byl místopředsedou tohoto zákonodárného sboru.\n\nV parlamentních volbách v roce 1920 získal za sociální demokraty senátorské křeslo v Národním shromáždění. Mandát obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. V letech 1920–1929 byl místopředsedou a v letech 1929–1939 předsedou horní komory československého parlamentu. V senátu zasedal do jeho zrušení roku 1939, přičemž krátce předtím, koncem roku 1938, přestoupil do klubu nově zřízené Národní strany práce.\n\nReprezentoval československé sociální demokraty v exekutivě mezinárodního socialistického hnutí (Socialistická dělnická internacionála). V letech 1926–1939 byl předsedou organizace Národní rada československá.\n\nSoukupova politická kariéra skončila se zánikem první republiky. Za druhé republiky byl zklamán z postoje socialistických stran v západní Evropě k Československu a inicioval vystoupení sociální demokracie ze Socialistické dělnické internacionály. Po německé okupaci byl ihned zatčen gestapem v Kolíně, ale zanedlouho byl propuštěn. Opětovně byl uvězněn v září 1939 v rámci Akce Albrecht der Erste. Nyní již v nacistickém vězení strávil několik měsíců. Po opakovaných intervencích Emila Háchy a Aloise Eliáše byl propuštěn, ale na následky podlomeného zdraví krátce nato zemřel.\n\n\n\n"}
{"id": "402389", "url": "https://cs.wikipedia.org/wiki?curid=402389", "title": "Daihatsu Rocky", "text": "Daihatsu Rocky\n\nDaihatsu Rocky byl malý terénní automobil, který v letech 1987 až 1998 vyráběla japonská automobilka Daihatsu. Vyráběl se ve dvou generacích.\n\nPříbuzným vozem byla Toyota Blizzard. Původně se dodával s zážehovým motorem o objemu 2 litry, později přibyly vznětové agregáty Toyota. Rocky měl připojitelný pohon všech kol, redukční převodovku a karoserií posazenou na žebřinovém rámu. Nápravy byly tuhé s listovými pery. V roce 1993 se představila druhá generace, která byla upravena pro lepší jízdní vlastnosti na silnici. Rocky II mělo nezávisle zavěšená přední kola. Karosářské veze byly dvoudveřový hardtop, třídveřové kombi a dvoudveřový pick-up. Od roku 1996 přibylo Rocky Longbody s prodlouženým rozvorem.\n\nPozději byl vůz upraven designérskou firmou Bertone. S odlišným designem a motory od BMW byl vůz prodáván pod názvem Bertone Freeclimber.\n"}
{"id": "402393", "url": "https://cs.wikipedia.org/wiki?curid=402393", "title": "Škoda L", "text": "Škoda L\n\nŠkoda L je jednak označení vojenského nákladního automobilu v provedení 6×4 (vyráběného od roku 1932), jednak leteckého motoru z roku 1924, o výkonu 500 k (cca 368 kW):\n\n"}
{"id": "402395", "url": "https://cs.wikipedia.org/wiki?curid=402395", "title": "Rybák chocholatý", "text": "Rybák chocholatý\n\nRybák chocholatý (\"Thalasseus bergii\") je velký druh rybáka ze skupiny chocholatých rybáků rodu \"Thalasseus\".\n\nRybák chocholatý je zbarvený jako typičtí rybáci – tělo je bílé, hřbet a svrchní strana křídel světle šedá, na hlavě je černá čepička s prodlouženými týlními péry. Na rozdíl od jiných druhů má i ve svatebním šatu bélé čelo. Vnitřní ruční letky jsou světlé, vnější černavé, ocas je světle šedý. Nohy jsou černavé, zobák bledě žlutý, často se zelenavým nádechem. V prostém šatu (v zimě) mají kromě čela bílou i přední část temene. Mladí ptáci mají šupinovitou kresbu per hřbetu a krovek (tmavošedá s hnědavými okraji) a tmavé skvrnění na lících.\n\nHnízdí v několika poddruzích na březích Indického a Tichého oceánu, v Africe zasahuje do jižního Atlantského oceánu:\nVšechny populace se po vyhnízdění rozptylují v okolí hnízdišť.\n\n"}
{"id": "402396", "url": "https://cs.wikipedia.org/wiki?curid=402396", "title": "Elephant (album)", "text": "Elephant (album)\n\nElephant je čtvrté album rockového dua The White Stripes, bylo vydáno 1. dubna 2003. Jejich písně stojí na pevných bluesových a rock and rollových základech. Při nahrávání desky nebyly použity moderní digitální technologie, ale staré analogové nástroje. Tím bylo dosaženo autentičnosti a živelnosti projevu. The White Stripes nehrají stále stejné žánrové styly, ale jejich skladby jsou proměnlivé. Od vypalovaček „Black Math“, „The Air Near My Fingers“ a „Girl, You Have No Faith in a Medicine“ přes známou hitovku „Seven Nation Army“ až po křehkou „“You've Got Her in Your Pocket“. Na tomto albu zpívá Meg White písničku „In the Cold, Cold Night“ a Holly Golightly v duetu s Jackem Whitem „It's True That We Love One Another“.\n\n"}
{"id": "402398", "url": "https://cs.wikipedia.org/wiki?curid=402398", "title": "Michail Bogdanovič Barclay de Tolly", "text": "Michail Bogdanovič Barclay de Tolly\n\nMichail Bogdanovič Barclay de Tolly (; Pamūšis, Kuronské a zemgalské vévodství, dnes Litva – Insterburg, Východní Prusko) byl ruský generál, který v době napoleonských válek zmodernizoval carskou armádu a zrealizoval ve své době kontroverzní strategii, která při Vlastenecké válce v roce 1812 nesporně přispěla k porážce Napoleonovy půlmilionové armády. Za své zásluhy byl na sklonku vojenské kariéry povýšen do hodnosti polního maršála a byl mu udělen titul knížete.\n\nMichail Bogdanovič (Michael Andreas) Barclay de Tolly pocházel ze zchudlé větve skotského šlechtického rodu Barclay de Tolly usazené v Livonsku, kam se jeden z jeho předků uchýlil z politických důvodů v průběhu 17. století. Jeho děd byl starostou Rigy a otec Weinhold Gotthard Barclay de Tolly (1734–1781) odešel do výslužby z ruské armády jako poručík. Ve svých třech letech byl Michail Bogdanovič poslán do Petrohradu ke svému strýci, jenž byl brigadýrem ruské armády a dal chlapci počáteční vojenské vzdělání. V osmi letech byl zapsán jako kadet v Novotrojickém kyrysnickém pluku, nicméně službu začal teprve v roce 1776 jako vachmistr pskovského karabinického pluku. V roce 1778, po náročném studiu a bezchybné službě, se stal trubačem (kornetem) a za osm let byl povýšen na poručíka.\n\nV roce 1786 byl Barclay převelen do Finského mysliveckého sboru a byl jmenován generálním pobočníkem prince Anhaltsko-Bernburského, po jehož boku se účastnil rusko-turecké války (1787–1791). Křest ohněm prodělal při úspěšném útoku na město Očakov (1788) a za „\"projevenou statečnost a chladnokrevnost\"“ byl po této akci vyznamenán řádem sv. Vladimíra IV. stupně. V dalších bojích ve vojsku generála Platova se vyznamenal u Căuşeni a při dobytí Akkermanu (30. září 1789). V roce 1790 byl převelen k Finské armádě, v jejichž řadách se účastnil rusko-švédské války (1788–1790). V průběhu bojových operací byl při neúspěšném útoku na švédské opevnění smrtelně zraněn princ Anhaltsko-Bernburský (20. dubna 1790). Když bylo zřejmé, že zranění podlehne, nechal si zavolat Michaila Bogdanoviče a odkázal mu svůj meč, aby jej \"použil k prospěchu a slávě Ruska\". Po podepsání mírových podmínek byl budoucí maršál převelen k petrohradskému granátnickému pluku, spolu s nímž se v roce 1794 účastnil války proti polským povstalcům. Za mimořádný úspěch při dobývání hradeb města Vilna a za porážku brigády plukovníka Grabowského u města Grodna, obdržel řád sv. Jiří IV. stupně a byl povýšen na podplukovníka. V roce 1796 přestoupil k Estonskému mysliveckému pluku (roku 1798 byla jednotka přejmenovaná na 4. myslivecký pluk) a stal se velitelem jeho I. praporu. V průběhu roku 1798 byl jmenován velitelem pluku a obdržel hodnost plukovníka. Za výborný stav jednotky byl v roce 1799 povýšen do hodnosti generálmajora.\n\nV roce 1805 vyrazil 4. myslivecký pluk pod velením generála Barclaye do války proti Francii, nicméně ještě za pochodu k vrchnímu veliteli armády generálporučíkovi Bennigsenovi dorazila zpráva o bitvě u Slavkova a jednotka se vrátila zpět do kasáren. Ve válkách čtvrté koalice (1806–1807) vedl jednu z brigád 4. divize pod velením Andreje Andrejeviče Golicyna. V bitvě u Pultuska mu velitel 1. ruské armády genpor. Bennigsen rozkázal zaujmout pozici na pravém křídle bitevní sestavy v Moszynském lese. V první fázi střetnutí vojáci pod jeho velením sváděli urputné boje se Suchetovou brigádou, avšak ve chvíli, kdy jim do pravého boku vpadla Daultannova (Gudinova) divize od Davoutova sboru, byli v husté vánici nuceni ze své pozice ustoupit. Při ústupu z Pultuska, spolu s generály Markovem (1769-1828) a Baggovutem (1761-1812), zastával předvoj 76 000 rusko-pruské armády. Posléze pod velením generála Bagrationa jeho muži tvořili zadní voj Bannigsenovy armády, který se snažil uniknout z kleští, nastražených na něj Napoleonem. 6. února 1806 měl za úkol zdržet Francouze v dalším postupu a umožnit Ruské armádě se od nepřítele odpoutat. Opevnil se proto ve vesničce Hof (Dwózno). Po třetí hodině odpolední jeho muži odrazili tři útoky francouzské jízdy, ale podlehli čtvrtému, drtivému útoku kyrysníků, kteří je obrátili na ústup. Situaci stabilizovaly až dva pluky kyrysníků, vedených knížetem Golicynem, který vzápětí při útoku na kyrysníky francouzské zahynul. Barclay de Tolly musel ustoupit, ale bojiště úplně nevyklidil. Druhého dne spolu s generálem Bagrationem zahájili ústup směrem k Pruskému Jílovému. První den bitvy u Jílového obsadily Barclayovy jednotky hřbitov a kostel v Jílovém. Při krvavém útoku Francouzů na vesnici a tuhém odporu Rusů, byl Barclay de Tolly těžce zraněn do ruky, přičemž došlo i ke zlomenině kosti. Tím pro něj tažení konce musel opustit armádu, ale útěchou mu mohlo být, že byl povýšen na generálporučíka.\n\nV rusko-švédské válce v letech 1808—1809 ruské vojsko pod velením Barclaye de Tolly uskutečnilo překvapivý přechod zamrzlého Botnického zálivu a přičinilo se o pád pevnosti Umea, čímž přimělo Švédy zahájit vyjednávání a postoupit Finsko Ruskému impériu. V březnu 1809 byl ustanoven generálem infanterie, jmenován vrchním velitelem ruské armády ve Finsku a generálním guvernérem nově připojeného Finska. Při uzavření míru byl vyznamenán řádem svatého Alexandra Něvského. Později se jeho nástupcem na místě guvernéra stal Fadděj Štejngel.\n\nV roce 1809 bylo v Ruské armádě 61 generálporučíků. Z tohoto seznamu bylo Barclaye de Tolly za věkově staršími generály na 47. místě. Tím, že byl jmenován generálem pěchoty, předběhl 46 mužů. Ti se tjeho povýšení cítili dotčeni. Rozhořčeně o něm začali mluvit jako o „podlézavci“. Klevety ale plodila závist, neboť byl vojensky nadaný i organizačně schopný. Do ledna 1810 zůstal vrchním velitelem ruské armády ve Finsku. Od 20. ledna 1810 do září 1812 působil jako ministr války. V této funkci věnoval mnoho úsilí pro zesílení armády. Zavedl „Řád pro řízení velkých armádních celků“, v němž přesně stanovil práva a povinnosti vyšších náčelníků a personálu polních štábů. Založil novou organizaci vojenských sborů i nové vojenské stanovy, docílil zdokonalení v bojové přípravě, zvýšil početní stavy armády a rovněž se zasadil o výstavbu nových fortifikací.\n\nBarclay de Tollymu nebyl odpuštěn jeho cizí původ, zejména ne pravověrnými Rusy, kteří v něm stále viděli cizáka a požadovali jeho sesazení z funkce vrchního velitele. Navíc šlechta, carský dvůr ani obchodníci nebyli nadšeni taktikou spálené země, kterou uplatňoval ve válce se silnější Napoleonovou armádou.\n\nV roce 1812 Barclay de Tolly velel 1. západní armádě, která stála na hranicích impéria v Litvě. Jeho armádu tvořilo šest pěších sborů, tři jezdecké sbory a lehké jezdectvo atamana Platova, tedy cca 110 000 mužů a 558 děl. Druhé armádě velel generál Bagration, třetí záložní armádě velel generál Tormasov. Všem třem celkům však s určitými omezeními velel de Tolly. 28. června za prvních bojových potyček proběhlo stahování 1. armády z Vilna k opevněnému táboru u Drissy. První větší boje proběhly v okolí Vitebska a Smolenska, ale generální bitvu stále účelově odmítal. 2. srpna došlo ke spojení 1. a 2. armády. Bagration se neochotně podřídil de Tollyho velení a za čas jej začal obviňovat z neschopnosti. Nezbytnost ústupu zapříčinila nelibost v zemi i u armády. Poté, co byl nucen opustit Smolensk a po bojích u Valutiny Hory dál ustupovat k Moskvě, se 20. srpna 1812 ze všech stran ovlivňovaný car nerad odhodlal ustanovit velitelem všech vojsk M. I. Kutuzova. Barclay de Tolly zůstal velitelem 1. armády, odvolání z funkce vrchního velitele však pro něj byla obrovská rána. Dalo mu mnoho úsilí nedat své pocity najevo, nicméně požádal cara, aby jej zprostil také povinností ministra války. Imperátor jeho žádosti vyhověl, přesto své stávající povinnosti vykonával s iniciativou, jaká mu byla vlastní a tiše snášel opovržení, které k němu chovala většina národa. Generálu Jermolovovi se devět dní po bitvě u Borodina svěřil, že v boji hledal smrt. V průběhu tohoto střetnutí, které byl Kutuzov přinucen svést před branami Moskvy, de Tolly velel středu a pravému křídlu armády. V nejtěžších chvílích podporoval generála Jermolova i Miloradoviče. V jednu chvíli se svou svitou vjel mezi francouzské kyrysníky útočící u Velké reduty, jeden z kyrysníků už se napřahoval, aby jej zabil palašem, ale zachránil ho jeho věrný podkoní, který jezdce sestřelil z koně. Na konci bitvy, když už Francouzi opanovali všechny důležité body bojiště a vojáci byli velmi unavení, poslal de Tolly ke Kutuzovovi svého pobočníka s žádostí o další pokyny, respektive s návrhem, aby ruská armáda zahájila ústup. Kutuzov však odpověděl velmi alibisticky: „\"…pokud se nebude Napoleon bít, nebudou se bít ani Rusové\",“ čímž zodpovědnost za ústup svaloval na de Tollyho. Nicméně psaný rozkaz obsahoval i instrukce, aby se armáda z bojiště stáhla na úroveň vesnice Gorky a za Utický les. Zde se de Tolly snažil vybudovat další linii obrany, na níž by jeho jednotky vedly boje i následující den, avšak Kutuzovovy instrukce jej rozladily, neboť byl přesvědčen, že jeho muži budou schopni vést protiútok ještě téhož večera, ne však nazítří, kdy to s ohledem na celkovou únavu nebude možné. Barclay de Tolly mezitím zjistil, že se Francouzi z většiny dobytých pozic stáhli a na bitevním poli zanechali jen nepatrné síly. Vydal proto rozkaz, aby druhého dne ráno generál Miloradovič obsadil pozici, kde stála Rajevského baterie. V nočních hodinách však Kutuzov změnil své rozkazy a nařídil všeobecný ústup na výšiny u Možajska. Michail Bogdanovič s tímto rozhodnutím nesouhlasil, avšak Dochturův sbor již vyrazil na pochod, proto mu nezbývalo než se podřídit a začít své muže organizovaně stahovat určeným směrem.\n\nPo rozhodnutí opustit Moskvu, jejíž obranu považoval pro stav vojska za nemožnou, požádal imperátora o zproštění ze služby. Na konci října dostal svolení a vydal se do Kalugy a později na podzim, cestou přes Petrohrad, dorazil do své vesnice v Livonii. Zde napsal dlouhý dopis Caru Alexandrovi I. ve kterém se pokusil vyložit své vidění války i důvody odjezdu z armády. Jako odpověď obdržel přátelsky laděný dopis, v němž car přiznal správnosti jeho činů ve funkci velitele 1. armády. Dodnes všichni historici považují jeho strategii vedení války v její první fázi za správnou a vzhledem k možnostem, kterými disponoval, za nevyhnutelnou.\n\n3. února 1813 Barclay de Tolly přijal velení 3. armády. 25. května, po odvolání generála Wittgensteina, přijal velení rusko-pruské armády. Bylo to v předvečer příměří s Napoleonem. Po vypršení příměří byly jeho jednotky začleněny do rámce České armády pod velením rakouského polního maršála Schwarzenberga. S tímto spojeneckým uskupením se účastnil bitvy u Drážďan, bitvy Chlumce a Přestanova, bitvy u Lipska a operací u Paříže. Za zásluhy byl povýšen na hraběte, a po vítězství u Paříže 18. března 1814 obdržel hůl polního maršála (feldmaršál). O jedenáct dní později se Napoleon vzdal trůnu a válka skončila. De Tolly byl po návratu do Ruska jmenován vrchním velitelem 1. armády, která kvartýrovala v Polsku. V průběhu „sta dní“ s armádou opět táhl do Francie, než však stačil zasáhnout do bojů, byl Napoleon poražen v bitvě u Waterloo. 30. srpna 1815 byl za skvělý stav armády carem Alexandrem I. jmenován do knížecího stavu. Také spojenci jej dekorovali řadou vyznamenání a řádů.\n\nPočátkem roku 1818 dostal Barclay de Tolly dovolenou a odcestoval na léčení do německých lázní. Do cíle své cesty však nikdy nedorazil. Dne 15. (26.) května 1818 ve věku 57 let, necelých dvanáct kilometrů od Instenburgu, zemřel. 30. května bylo jeho tělo převezeno do Rigy, kde se konal okázalý smuteční obřad. Maršálovo srdce je pochováno na nevelkém návrší na cípu Botnického zálivu a nabalzamované ostatky zemřelého byly doručeny do rodového statku Bekrof. V roce 1823 mu nechala jeho manželka vystavět mauzoleum, které je zachováno do dnešních dnů.\n\n\n"}
{"id": "402400", "url": "https://cs.wikipedia.org/wiki?curid=402400", "title": "Alexandr Balandin", "text": "Alexandr Balandin\n\nAlexandr Nikolajevič Balandin \"Баландин, Александр Николаевич \" (* 30. července 1953 ve Frjazinu, Moskevská oblast, RSFSR – dnes Rusko) je bývalý sovětský kosmonaut, který pracoval pět měsíců na stanici Mir.\n\nAbsolvoval Moskevskou vysokou technickou školu N. E. Baumana v Moskvě a pak byl zaměstnán u NPO Eněrgija v Kaliningradu u Moskvy (dnes Koroljov) nejdříve jako technik, pak od 8. prosince 1978 v sovětském týmu kosmonautů NPO Energija.\n\nZ kosmodromu Bajkonur letěl koncem července 1990, kdy mu bylo 36 let, na palubě sovětské kosmické lodě Sojuz TM-9. Loď byla po úspěšném startu klasifikována v COSPAR pod označením 1990–014A. Spolu s ním letěl Anatolij Solovjov z vojenského oddílu CPK. Po dvou dnech letu na oběžné dráze se připojili k Miru, kde sloužila předchozí posádka Alexandr Viktorenko a Alexandr Serebrov. Společně prováděli řadu prací, po pěti dnech pak stará posádka v Sojuzu TM-8 dne 19. února odletěla na Zem.\n\nNová, šestá základní posádka Miru (Mir byl dle COSPARu 1986-017A) dne 21. února přeparkovala svou loď k uprázdněnému čelnímu stykovacímu uzlu a pokračovala ve své práci na stanici. Dne 3. března se ke stanici připojila nákladní loď Progress M-3, 20. dubna se od stanice odpoutala. Další zásobovací loď Progress 42 byla u stanice v květnu.\n\nSoučástí jejich práce byly experimenty na československo-sovětském zařízení Inkubator-2 (biologické pokusy), na stanici instalovali nový počítač, několikrát vystoupili ve skafandrech do vesmíru k provedení úprav stanice zvenčí, instalace stabilizované plošiny československé výroby ASP-G-M s videospektrální aparaturou.\n\nDne 28. května 1990 oba kosmonauti po odletu Progressu 42 přeparkovali svou loď Sojuz zpátky k zadnímu uzlu. 10. června se ke stanici připojil další velký modul Kristall, o necelý měsíc později byl přeparkován Sojuz zpět k přednímu uzlu. Mezitím posádka pokračovala v plnění mnoha zadaných úkolů. Počátkem července se ke stanici připojila loď Sojuz TM-10 s novou základní posádkou Gennadij Manakov a Gennadij Strekalov. Společně pracovali několik dní na stanici, 9. srpna pak Sojuz TM-9 se stejnou posádkou, se kterou k Miru přiletěl, provedl odpojení a přistání na Zemi 72 km od města Arkalyk.\n\nJe registrován jako 236. člověk ve vesmíru se 179 dny strávenými v kosmu.\nAbsolvoval 2 výstupy do volného vesmíru (EVA), vesměs ze stanice Mir, při nichž strávil 10,5 hodiny.\n\n\nZ týmu kosmonautů odešel 17. října 1994. Roku 2000 byl předsedou rady ředitelů společnosti Lending.\n\n"}
{"id": "402402", "url": "https://cs.wikipedia.org/wiki?curid=402402", "title": "Varta (Jickovice)", "text": "Varta (Jickovice)\n\nVarta je místní část obce Jickovice. Leží asi jeden kilometr jihozápadě od Jickovic na pravém břehu Vltavy pod soutokem s Otavou. V osadě je přibližně dvacet domů, ale jen některé z nich jsou stále obydlené. V roce 2011 zde trvale žilo patnáct obyvatel.\n\nPrvní písemná zmínka o vesnici pochází z roku 1790.\n\nJméno vesnice je odvozené od slova varta – stráž. Zde bývala vojenská ležení vojsk, která nejednou obléhala hrad Zvíkov. 1285 obléhal Václav II. hrad a zde bylo vybudováno opevněné místo. Roku 1621, kdy Zvíkov obléhala Marradasova vojska, která zde tábořila, byla ves společně s nadalekými Jickovicemi zcela vypleněna a vypálena.\n\n\n\n\n"}
{"id": "402404", "url": "https://cs.wikipedia.org/wiki?curid=402404", "title": "Mistrovství světa v ledním hokeji 1934", "text": "Mistrovství světa v ledním hokeji 1934\n\n8. mistrovství světa a 19. mistrovství Evropy v ledním hokeji probíhalo ve dnech 3. – 11. února 1934 v italském Milánu.\n\nNa turnaj se přihlásilo 12 účastníků, rozlosovaných do tří kvalifikačních skupin. První dvě mužstva postoupila do tří čtvrtfinálových skupin, ze kterých první týmy postoupily do play off. Mužstva, která vypadla v kvalifikačních skupinách hrála o 7. - 12. místo. Hrálo se systémem každý s každým. Hrací doba byla 3x15 min.\n\n Maďarsko - Velká Británie 2:0 (0:0, 1:0, 1:0)\n\n3. února 1934 (15:00) – Milán (Palazzo del Ghiaccio)\nBranky Maďarska: 25. Sandor Miklós, Sandor Miklós\nBranky Velké Británie: nikdo\nRozhodčí: Grant (CAN), Poplimont (BEL)\n\nMaďarsko: Hircsák – Farkás, Barcza – Jeney, Miklós, Blazejovsky – Haray, Szamosi-Stoics, Gergely.\n\nVelká Británie: Gardner - Erhardt, Borland - Davey, Melland, Fair – Jackson, Nesbit, Thomson.\n\n4. února 1934 (17:00) – Milán (Palazzo del Ghiaccio)\nBranky Velké Británie: 26. Gerry Davey, 35. Ted Jackson\nBranky Československa: 11. Jiří Tožička\nRozhodčí: Brown (USA), Loicq (BEL)\n\nVelká Británie: Gardner – Mayes, Erhardt – Davey, Borland, Fair – Jackson, Melland, de Marwicz.\n\nČSR: Peka – Dorasil, Pušbauer – Hromádka, Maleček, Tožička – Kučera, Cetkovský, Švihovec.\n\n5. února 1934 (14:30) – Milán (Palazzo del Ghiaccio)\nBranky Československa: 45. Karel Hromádka\nBranky Maďarska: nikdo\nRozhodčí: Lederer (AUT), Brown (USA)\n\nČSR: Peka – Pušbauer, Dorasil – Cetkovský, Maleček, Hromádka – Zd. Jirotka, Švihovec, Kučera.\n\nMaďarsko: Hircsak – Halmay, Farkás – Blazsejovski, Miklós, Jeney – Haray, Stoice, Gergely.\n\n Švýcarsko - Belgie 20:1 (6:0, 8:0, 6:1)\n\n3. února 1934 (16:30) – Milán (Palazzo del Ghiaccio)\nBranky Švýcarska: 5x Ferdinand Cattini, 5x Hans Cattini, 5x Richard Torriani, 2x Richard Torriani, Paul Müller, Konrad Torriani, Thomas Pleisch\nBranky Belgie: Marco Peltzer\nRozhodčí: Lederer (AUT), Baroni (ITA)\n\nŠvýcarsko: Hirtz – Hug, Schmidt - R. Torriani, F. Cattini, H. Cattini – Müller, K. Torriani, Pleisch.\n\nBelgie: Laloux – Frank, van den Drieche – Peltzer, von Reysschoot, Kreitz – Pootmans, de Ridder, Duvier.\n\n3. února 1934 (21:00) – Milán (Palazzo del Ghiaccio)\nBranky Francie: 2x Albert Hassler, Jean-Pierre Hagnauer, Léonhard Quaglia\nBranky Rumunska: Paul Anastasiu\nRozhodčí: Brown (USA), Loicq (BEL)\n\nFrancie: Paccard - Lacarriere, Bossoney - Hagnauer, Hassler, Claret – Quaglia, Simond, Couvert.\n\nRumunsko: Bogel - Buia, Polizu – Anastaziu, Rabinovici, Vacar - Cantacuzino, Botez, Ticu.\n\n4. února 1934 (15:00) – Milán (Palazzo del Ghiaccio)\nBranky Rumunska: Lajos Vakar, Constantin Cantacuzino, Nicu Polizu\nBranky Belgie: Marco Peltzer, Willy Kreitz\nRozhodčí: Baroni (ITA), Lederer (AUT)\n\nRumunsko: Bogel – Buia, Polizu – Anastaziu, Rabinovici, Vakar – Cantacuzino, Botez, Ticu.\n\nBelgie: Laloux – de Ridder, Frank – Peltzer, von Reysschoot, Kreitz – Pootmans, van den Drieche, Duvier.\n\n4. února 1934 (20:30) – Milán (Palazzo del Ghiaccio)\nBranky Švýcarska: 6. Hans Cattini, 8. a 39. Peter Müller\nBranky Francie: nikdo\nRozhodčí: Brown (USA), Grant (CAN)\n\nŠvýcarsko: Hirtz – Hug, Geromini – R. Torriani, F. Cattini, H. Cattini – Kessler, Müller, K. Torriani.\n\nFrancie: Paccard – Lacariere, Bossoney – Hagenauer, Hassler, Claret – Quaglia, Simond, Couvert.\n\n5. února 1934 (20:30) – Milán (Palazzo del Ghiaccio)\nBranky Belgie: 5. Marco Peltzer, 22. Willy Kreitz\nBranky Francie: nikdo\nRozhodčí: Brown (USA), Baroni (ITA)\n\nBelgie: Laloux – Frank, van den Drieche – Peltzer, von Reysschoot, Pootmans – Kreitz, Duvier, de Ridder.\n\nFrancie: Paccard – Lacariere, Bossoney – Savoie, Hassler, Claret – Quaglia, Simond, M. Couvert.\n\n5. února 1934 (16:00) – Milán (Palazzo del Ghiaccio)\nBranky Švýcarska: 4x Richard Torriani, 2x Hans Cattini, Konrad Torriani\nBranky Rumunska: Constantin Cantacuzino, Nicu Polizu\nRozhodčí: Dewar (CAN), Weinberger (AUT)\n\nŠvýcarsko: Hirtz – Hug, Schmidt – R. Torriani, F. Cattini, H. Cattini – Müller, K. Torriani, Pleisch.\n\nRumunsko: Bogel – Buia, Polizu – Anastaziu, Rabinovici, Vakar – Cantacuzino, Botez, Ticu.\n\n Rakousko - Německo 2:1 (0:1, 1:0, 1:0)\n\n3. února 1934 (18:00) – Milán (Palazzo del Ghiaccio)\nBranky Rakouska: 27. Friedrich Demmer, 43. Oskar Novak\nBranky Německa: 2. Horst Orbanowski\nRozhodčí: Brown (USA), Loicq (BEL)\n\nRakousko: Amenth - Schüssler, Dietrichstein – Demmer, Csöngei, Kirchberger – Tatzer, Nowak, Rommer.\n\nNěmecko: Kaufmann – Römer, Bethmann-Hollweg – Jaenecke, Kessler, Orbanowski – Strobl, Lang, Kuhn.\n\n4. února 1934 (22:00) – Milán (Palazzo del Ghiaccio)\nBranky Itálie: 12. Tino de Mazzeri, 14. Gianni Scotti\nBranky Německa: 20. Alois Kuhn, 23. Gustav Jaenecke, 41. Joachim Albrecht von Bethmann-Hollweg\nRozhodčí: Loicq (BEL), Dewar (CAN)\n\nItálie: Gerosa – Baroni, Roncarelli – Rossi, de Mazzeri, Dionisi – Scotti, Mussi, Venosta.\n\nNěmecko: Leinweber – Römer, Bethmann-Hollweg – Jaenecke, Kessler, Orbanowski – Strobl, Lang, Kuhn.\n\n5. února 1934 (22:0) – Milán (Palazzo del Ghiaccio)\nBranky Itálie: 2. Ignazio Dionisi\nBranky Rakouska: nikdo\nRozhodčí: Brown (USA), Grant (CAN)\n\nItálie: Gerosa – Roncarelli, Baroni – Rossi, de Mazzeri, Dionisi – Venosta, Mussi, Scotti.\n\nRakousko: Amenth - Schüssler, Stuchly – Kirchberger, Csöngei, Demmer – Tatzer, Nowak, Rommer.\n\n USA - Československo 1:0 (0:0, 1:0, 0:0)\n\n6. února 1934 (20:45) – Milán (Palazzo del Ghiaccio)\nBranky USA: 21. Frank Stubbs\nBranky Československa: nikdo\nRozhodčí: de Marwicz (GBR), Dewar (CAN)\n\nUSA: Harnedy – Smith, Besson – Jeremiah, McDonald, Bender – Stubbs, Maley, Mayland.\n\nČSR: Peka – Pušbauer, Dorasil – Tožička, Malečedk, Hromádka – Cetkovský, Švihovec, Kučera.\n\n7. února 1934 (17:00) – Milán (Palazzo del Ghiaccio)\nBranky Československa: 21. Wolfgang Dorasil, 36. Alois Cetkovský, 38. Josef Maleček, 43. Alois Cetkovský\nBranky Rakouska: nikdo\nRozhodčí: Loicq (BEL), Brown (USA)\n\nČSR: Peka – Pušbauer, Dorasil – Tožička, Maleček, Hromádka – Cetkovský, Švihovec, Kučera.\n\nRakousko: Amenth – Schüssler, Dittrichstein – Kirchberger, Tatzer, Demmer – Rommer, Nowak, Stuchly.\n\n8. února 1934 (20:45) – Milán (Palazzo del Ghiaccio)\nBranky USA: 3. Richard Maley\nBranky Rakouska: nikdo\nRozhodčí: de Marwicz (GBR), Loicq (BEL)\n\nUSA: Harnedy – Smith, Besson – Bender, McDonald, Jeremiah – Stubbs, Maley, Nilon.\n\nRakousko: Ördogh – Schüssler, Stuchly – Kirchberger, Csöngei, Demmer – Stertin, Tatzer, Egger.\n\n Itálie - Maďarsko 0:0 PP\n\n6. února 1934 (22:30) – Milán (Palazzo del Ghiaccio)\nRozhodčí: Brown (USA), Grant (CAN)\n\nItálie: Gerosa – Roncarelli, Baroni – Trovati, de Mazzeri, Dionisi – Venosta, Mussi, Scotti.\n\nMaďarsko: Hircsak – Farkás, Bethlen – Jeney, Miklós, Haray – Barcza, Blazsejovski, Gergely.\n\n7. února 1934 (20:45) – Milán (Palazzo del Ghiaccio)\nBranky Švýcarska: 35. Richard Torriani\nBranky Maďarska: nikdo\nRozhodčí: Grant (CAN), Brown (USA)\n\nŠvýcarsko: Hirtz – Hug, Geromini – R. Torriani, F. Cattini, H. Cattini – Kessler, Müller, Schmidt.\n\nMaďarsko: Hircsak – Farkás, Barcza – Margó, Miklós, Blazsejovski – Haray, Szamosi-Stoics, Gergely.\n\n8. února 1934 (22:30) – Milán (Palazzo del Ghiaccio)\nBranky Itálie: nikdo\nBranky Švýcarska: 4. Hans Cattini, 19. a 22. Richard Torriani\nRozhodčí: Brown (USA), Grant (CAN)\n\nItálie: Gerosa – Roncarelli, Baroni – Trovati, de Mazzeri, Dionisi – Venosta, Mussi, Scotti.\n\nŠvýcarsko: Hirtz – Hug, Geromini – R. Torriani, F. Cattini, H. Cattini – Kessler, Müller, K. Torriani.\n\n Kanada - Francie 9:0 (4:0, 5:0, 0:0)\n\n6. února 1934 (17:00) – Milán (Palazzo del Ghiaccio)\nBranky Kanady: 3x Albert Welsh, 3x Bert Scharfe, 2x Clifford Lake, Albert Rogers\nBranky Francie: nikdo\nRozhodčí: Brown (USA), de Marwicz (GBR)\n\nKanada: Woods – Silver, Wilson – Dewey, Welsch, Watkins – Rogers, Scharfe, Lake.\n\nFrancie: Paccard – Lacariere, Claret – Quaglia, M. Couvert, Botenhaim – Hassler, Simond, Savoie.\n\n7. února 1934 (22:30) – Milán (Palazzo del Ghiaccio)\nBranky Kanady: 20. Clifford Lake, 26. Albert Welsh, 30. a 37. Bert Scharfe, 41. a 45. Albert Rogers\nBranky Německa: nikdo\nRozhodčí: Brown (USA), Loicq (BEL)\n\nKanada: Woods – Silver, Piper – Rogers, Watkins, Welsch – Scharfe, Dewey, Lake.\n\nNěmecko: Leinweber – Jaenecke, Römer – Strobl, Lang, Bethmann-Hollweg – Kuhn, Orbanowski, George.\n\n8. února 1934 (17:00) – Milán (Palazzo del Ghiaccio)\nBranky Německa: 5. Werner George, 12. Gustav Jaenecke, 31. Hanss Lang, 38. Horst Orbanowski\nBranky Francie: nikdo\nRozhodčí: Brown (USA), de Marwicz (GBR)\n\nNěmecko: Leinweber – Römer, Jaenecke – Kuhn, George, Orbanowski – Strobl, Lang, Bethmann-Hollweg.\n\nFrancie: Paccard – Lacariere, Bossoney– Quaglia, M. Couvert, Hassler – Claret, Botenhaim, Savoie.\nO postup do play off\n\n9. února 1934 – Milán (Palazzo del Ghiaccio)\nBranky Německo: 47. Werner George\nBranky Československo: nikdo\nRozhodčí: Magwood (GBR), Dewar (CAN)\n\nNěmecko: Leinweber – Jaenecke, Römer – George, Orbanowski, Kuhn – Lang, Strobl,Bethmann-Hollweg.\n\nČSR: Peka – Pušbauer, Dorasil – Tožička, Malečedk, Hromádka – Cetkovský, Švihovec, Kučera.\n\n Kanada – Švýcarsko 2:1 (0:0, 0:1, 1:0 – 1:0pp)\n\n10. února 1934 (22:30) – Milán (Palazzo del Ghiaccio)\nBranky Kanady: Albert Welsh, Clifford Lake\nBranky Švýcarska: Peter Müller\nRozhodčí: Grant (CAN), Brown (USA)\n\nKanada: Woods – Silver, Wilson – Scharfe, Dewey, Lake – Welsch, Watkins, Rogers.\n\nŠvýcarsko: Hirtz – Hug, Geromini – R. Torriani, F. Cattini, H. Cattini – Kessler, Müller, K. Torriani.\n\n10. února 1934 (17:00) – Milán (Palazzo del Ghiaccio)\nBranky USA: 11. Peter Besson, 21. Robert Nilon, 32. Peter Besson\nBranky Německa: nikdo\n\nUSA: Harnedy – Smith, Besson – Bender, McDonald, Jeremiah – Stubbs, Maley, Nilon.\n\nNěmecko: Leinweber – Jaenecke, Römer – George, Strobl, Lang – Kuhn, Orbanowski, Bethmann-Hollweg.\n Kanada – USA 2:1 (0:1, 1:0, 1:0)\n\n11. února 1934 (21:00) – Milán (Palazzo del Ghiaccio)\nBranky Kanady: 25. Clifford Lake, 39. James Dewey\nBranky USA: 13. Frank Stubbs\nRozhodčí: Maleček (TCH), Magwood (GBR)\n\nKanada: Woods – Silver, Wilson – Watkins, Welsch, Rogers, – Scharfe, Dewey, Lake.\n\nUSA: Harnedy – Smith, Besson – Bender, McDonald, Jeremiah – Stubbs, Maley, Nilon.\n Německo – Švýcarsko 2:1 (0:0, 0:1, 1:0 – 1:0pp)\n\n11. února 1934 – Milán (Palazzo del Ghiaccio)\nBranky Německa: Erich Römer, Hanss Lang\nBranky Švýcarska: Hans Cattini\nRozhodčí: Brown (USA), Roncarelli (ITA)\n\nNěmecko: Leinweber – Jaenecke, Römer – Orbanowski, Strobl, Kuhn – Lang, Bethmann-Hollweg, Korff.\n\nŠvýcarsko: Hirtz – Hug, Geromini – R. Torriani, F. Cattini, H. Cattini – K. Torriani, Kessler, Schmidt.\n\n Velká Británie – Belgie 3:0 (0:0, 2:0, 1:0)\n\n8. února 1934 (17:00) – Milán (Palazzo del Ghiaccio)\nBranky Velké Británie: Carl Erhardt, Jim Borland, Gerry Davey\nBranky Belgie: nikdo\nRozhodčí: Weinberger (AUT), Baroni (ITA)\n\nVelká Británie: Gardner - Erhardt, Mayes - Davey, Borland, Fair – Jackson, Melland, de Marwicz.\n\nBelgie: Laloux – L. Frank, de Ridder – Peltzer, von Reysschoot, Kreitz – Pootmans, van den Drieche, Duvier.\n\n9. února 1934 – Milán (Palazzo del Ghiaccio)\nBranky Rakouska: 2x Hans Tatzer – Gerry Davey\nBranky Velké Británie: Gerry Davey\nRozhodčí: Brown (USA), Dewar (CAN)\n\nRakousko: Ördogh – Stuchly, Schüssler – Kirchberger, Nowak, Demmer – Stertin, Tatzer, Egger.\n\nVelká Británie: Gardner – Erhardt, Mayes - Davey, Borland, Melland – Thompson, Jackson, de Marwicz.\n\n9. února 1934 – Milán (Palazzo del Ghiaccio)\nBranky Itálie: 2x Gianni Scotti, Luigi Venosta\nBranky Rumunska: nikdo\nRozhodčí: de Marwicz (GBR), Minder (HUN)\n\nItálie: Gerosa – Roncarelli, Baroni – Trovati, de Mazzeri, Dionisi – Venosta, Mussi, Scotti.\n\nRumunsko: Bogel - Buia, Polizu – Botez, Anastaziu, Cantacuzino – Ticu, Rabinovici, Vakar.\n\n10. února 1934 (15:00) – Milán (Palazzo del Ghiaccio)\nBranky Rakouska: Hans Tatzer, Friedrich Demmer, Karl Kirchberger\nBranky Rumunska: Alexandru Botez\nRozhodčí: Magwood (GBR), Dewar (CAN)\n\nRakousko: Ördogh – Trauttenberg, Schüssler – Demmer, Csöngei, Kirchberger – Stertin, Tatzer, Egger.\n\nRumunsko: Bogel - Buia, Polizu – Botez, Anastaziu, Cantacuzino – Ticu, Rabinovici,Vakar.\n\n10. února 1934 (20:45) – Milán (Palazzo del Ghiaccio)\nBranky Itálie: Camillo Mussi\nBranky Velké Británie: Ted Jackson, Carl Erhardt, Jim Borland, Gerry Davey\nRozhodčí: Danielopol (ROM), Dewar (CAN)\n\nItálie: Gerosa – Roncarelli, Baroni – Trovati, de Mazzeri, Dionisi – Venosta, Mussi, Scotti.\n\nVelká Británie: Gardner – Erhardt, Mayes – Borland, Davey, Melland – Thompson, Jackson, de Marwicz.\n\n11. února 1934 (10:00) – Milán (Palazzo del Ghiaccio)\nBranky Velké Británie: Jim Borland, Gerry Davey\nBranky Rumunska: Alexandru Botez\nRozhodčí: rozhodoval pouze rozhodčí Brown (USA)\n\nVelká Británie: Gardner – Erhardt, Mayes – Borland, Davey, Fair – Jackson, Melland, de Marwicz.\n\nRumunsko: Bogel - Buia, Polizu – Botez, Anastaziu, Cantacuzino – Grant, Rabinovici, Vakar.\n\n11. února 1934 (17:00) – Milán (Palazzo del Ghiaccio)\nBranky Itálie: 26. Camillo Mussi, 72. Luigi Venosta\nBranky Rakouska: 2. Franz Csöngey, 67. Karl Kirchberger\nRozhodčí: Brown (USA), de Marwicz (GBR)\n\nRakousko: Ördogh – Stuchly, Schüssler – Demmer, Csöngei, Kirchberger – Tatzer, Stertin, Egger.\n\n Kanada (Saskatoon Quakers)\nBrankář: Cooney Woods.\nObránci: Ronald Silver, Harold Wilson, Elmer Piper.\nÚtočníci: Leslie Bird, Thomas Dewar, James Dewey, Clifford Lake, Albert Rogers, Bert Scharfe, Ray Watkins, Albert Welsh.\nTrenér: Johnny Walker.\n\n USA\nBrankář: Clem Harnedy.\nObránci: Peter Besson, Arthur Smith.\nÚtočníci: Walter Bender, Robert Jeremiah, Edward Keating, Richard Maley, Fred McDonell, Robert Nilon, Frank Stubbs, Mayland.\nTrenér: Walter Brown.\n\n Německo \nBrankář: Theodor Kaufmann, Walter Leinweber.\nObránci: Erich Römer, Joachim Albrecht von Bethmann-Hollweg, Gustav Jaenecke.\nÚtočníci: Roman Kessler, Horst Orbanowski, Hanss Lang, Georg Strobl, Werner George, Alois Kuhn, Werner Korff.\nTrenér: Erich Römer.\n\n4. Švýcarsko\nBrankáři: Emil Eberle, Arnold Hirtz.\nObránci: Albert Geromini, Ernst Hug, Oscar Schmidt, Christian Badrutt.\nÚtočníci: Richard Torriani, Hans Cattini, Ferdinand Cattini, Charles Kessler, Thomas Pleisch, Peter Müller, Konrad Torriani, Herbert Kessler.\nTrenér: Charles Fasel.\n\n5. Československo\nBrankáři: Jan Peka, Antonín Houba (neodcestoval)\nObránci: Jaroslav Pušbauer, Wolfgang Dorasil, Jan Michálek.\nÚtočníci: Jiří Tožička, Josef Maleček, Karel Hromádka, Oldřich Kučera, Alois Cetkovský, Tomáš Švihovec, Zdeněk Jirotka.\n\n6. Maďarsko\nBrankáři: István Hircsák, György Kramer-Katay.\nObránci: Mátyás Farkas, Miklós Barcza, István Bethlen, Zoltán Rainai, Béla Wiener.\nÚtočníci: Karoly Bathy, Sandor Miklós, Ferenc Erdi, Béla Haray, Gyrörgy Margó, András Gergely, Zoltan Jeney, Sándor Minder, Ferenc Szamósi-Stoics, Laszló Blazejovsky.\nTrenér: John Dewar.\n\n7. Rakousko\nBrankáři: Otto Amenth, Karl Ördogh.\nObránci: Jacques Dietrichstein, Franz Schüssler.\nÚtočníci: Franz Csöngey, Friedrich Demmer, Josef Göbl, Oskar Novak, Karl Rommer, Hans Stertin, Willibald Stanek, Reinhold Egger, Karl Kirchberger, Hans Tatzer, Kurt Stuchly.\nTrenér: Hans Weinberger.\n\n8. Velká Británie\nBrankáři: Vic Gardner.\nObránci: Carl Erhardt, Harry Mayes, Jim Borland.\nÚtočníci: Gerry Davey, Neville Melland, Peter Fair, Keith Thompson, Ted Jackson, Ivor Nesbitt, Frank de Marwicz.\nTrenér: John Magwood.\n\n9. Itálie\nBrankáři: Augusto Gerosa, Enrico Calcaterra.\nObránci: Gianmario Baroni, Francesco Roncarelli.\nÚtočníci: Franco Rossi, Tino de Mazzeri, Ignazio Dionisi, Decio Trovati, Gianni Scotti, Camillo Mussi, Luigi Venosta, Gianpiero Medri, Aldo Marazza, Giuseppe Timpano, Mario Zucchini.\n\n10. Rumunsko\nBrankáři: Arthur Bogel, Mircea Ratiu.\nObránci: Gheorghe Buia, Nicu Polizu, Radu Reineck.\nÚtočníci: Constantin Cantacuzino, Alexandru Botez, Paul Anastasiu, Petre Grant, Constantin Tico, Iuliu Rabinovici, Franz Bratoscu, W. Firoin, Lajos Vakar, Dan Bratianu, Ion Petrovici.\n\n11. Francie\nBrankáři: Michel Paccard, Jean Despas.\nObránci: Jacques Lacarriere, André Bossoney.\nÚtočníci: Jean-Pierre Hagnauer, Albert Hassler, Pierre Claret, Léonhard Quaglia, Gérard Simond, Marcial Couvert, Pierre Savoye, Jacques Bottenheim, Philippe Boyard, Pierre Perreau.\n\n11. Belgie\nBrankáři: René Laloux.\nObránci: Francois Franck, Louis Franck, Louis de Ridder.\nÚtočníci: Jean Barbanson, Charles van den Driessche, Pierre van Reyschoot, Willy Kreitz, Georges Pootmans, Marco Peltzer, Emile Duvier, Philippe Lippens, Fernand Carre, Jean de Beukelaer, Henri Matthyssen.\n\n\n"}
{"id": "402406", "url": "https://cs.wikipedia.org/wiki?curid=402406", "title": "Hockey Club Amiens Somme", "text": "Hockey Club Amiens Somme\n\nHockey Club Amiens Somme (\"Gothiques d'Amiens\") je francouzský klub ledního hokeje z Amiens, který hraje nejvyšší francouzskou soutěž Ligue Magnus. Vznikl v roce 1967 v návaznosti na zřízení místního kluziště. Většina hráčů pochází z Francie, čtyři z Kanady, jeden ze Slovenska a jeden z Česka.\n\nDvakrát získal titul mistra Francie (v roce 1999 a 2004) a pětkrát se umístil na druhém místě (1989, 1997, 1998, 2003 a 2006).\n\nDomácí stadion nese název Coliséum, jeho kapacita dosahuje 3 400 míst k sezení.\n\n"}
{"id": "402407", "url": "https://cs.wikipedia.org/wiki?curid=402407", "title": "Ducs d'Angers", "text": "Ducs d'Angers\n\nDucs d'Angers (nebo také Association des Sports de Glisse d'Angers) je francouzský klub ledního hokeje z Angers. Klub vznikl v roce 1982 a hraje v nejvyšší francouzské soutěži Ligue Magnus.\n\nNejvětším úspěchem klubu bylo vítězství ve francouzském poháru (Coupe de France) v roce 2007, v lize ještě žádný titul nevyhrál.\n\nKlubovými barvami jsou modrá a červená.\n\n"}
{"id": "402411", "url": "https://cs.wikipedia.org/wiki?curid=402411", "title": "Diables Rouges de Briançon", "text": "Diables Rouges de Briançon\n\nBriançon Alpes Provence Hockey Club nebo Diables Rouges de Briançon (\"Rudí ďáblové\") je francouzský klub ledního hokeje z Briançonu. Rudí ďáblové hrají v nejvyšší soutěži, tj. v Ligue Magnus.\n\nKlub byl založen již v roce 1934. Prvními cizinci v kádru se stali v roce 1949 dva čeští hráči, brankář Konya a útočník Vonka. Domácí stadion byl uveden do provozu roku 1968. V roce 2005 a 2006 byl Briançon poraženým finalistou francouzského poháru, v letech 1988 a 2008 obsadil druhé místo v lize. \n\nDomácí aréna nesoucí název Parc des Sports René Froger má kapacitu 3 000 míst.\n\n"}
{"id": "402412", "url": "https://cs.wikipedia.org/wiki?curid=402412", "title": "Úsekový dělič", "text": "Úsekový dělič\n\nÚsekový dělič (úsekový či sekční izolátor, úsekový odpojovač, slangově \"sekce\") je elektrický přístroj, který se používá v tramvajové a trolejbusové dopravě. Slouží k rozdělení napájecího trolejového vedení na několik samostatných celků, které je pak možné nezávisle napájet a jistit, odpojit od napětí (z důvodu opravy nebo kvůli nehodě) či navzájem spojit podle potřeby. Jde v podstatě o vypínač na trolejovém vedení, který umožňuje průjezd sběrače po vedení, aniž by tím došlo k nežádoucímu propojení úseků. \n\nJelikož je v úsekovém děliči trolej na několik desítek centimetrů přerušena, během průjezdu sběrače přes úsekový dělič vozidlo ztratí napájení, což se projevuje krátkým zhasnutím a opětovným rozsvícením elektrických zařízení, která jsou napájena přímo z trolejového obvodu – zpravidla vnitřního osvětlení vozů a kontrolky napájení, proudový náraz může prostřednictvím dobíjecího obvodu mírně zakolísat i napětím nízkonapěťových řídicích obvodů.\n\nDélka izolační lišty bývá kolem 40 centimetrů, t. j. doba průjezdu sběrače přes izolační lištu se při běžných rychlostech pohybuje v desetinách až setinách sekundy. \n\nZ technických důvodů je nařízeno, aby vozidlo při přejíždění úsekového děliče neodebíralo trakční proud, vytápění ani osvětlení se však obvykle kvůli přejezdu děliče nevypíná. Pokud vozidlo při přejezdu izolátoru odebírá proud (takovému přehlédnutí řidiče se slangově říká „říznout sekci“), dojde k přeskočení výboje. Proudový náraz při přejezdu děliče s motory v záběru může poškodit elektrickou výzbroj vozidla (může dojít například k vyzkratování zrychlovače připečením kontaktů v poloze, v jaké byly v okamžiku proudového rázu) a obvykle je projetí děliče v záběru provázeno citelným záškubem vozu a světelným a zvukovým efektem. (Podobné efekty má i průjezd místem, kde sběrač z nějakého důvodu odskakuje od trolejového vedení.) \n\nProblém nastane, pokud vozidlo zastaví sběračem na izolátoru. Nelze-li rozjezd řešit samospádem, jiným sběračem vlaku nebo alternativním pohonem, je třeba vypomoci sunutím či vlečením, popř. roztlačením za pomoci cestujících, což představuje nezanedbatelné zdržení. \n\nVýjimkou jsou diodové úsekové děliče, které umožňují jízdu vozidla i s možností odběru trakčního proudu. Tato zařízení se v poslední době umisťují ve složitějších místních podmínkách, např. při rozjezdech do svahu ze zastávky. \n\n"}
{"id": "402418", "url": "https://cs.wikipedia.org/wiki?curid=402418", "title": "Viborg", "text": "Viborg\n\nViborg [ˈʋib̥ɒːˀ] je dánské město ležící ve středním Jutsku. Je sídlem viborské komuny a zároveň kraje Midtjylland. Viborg je také sídlem Nejvyššího soudu pro západní Dánsko, nejvyššího soudu pro Jutský poloostrov. Obec Viborg je druhou největší obcí v Dánsku, zabírá 3,3% celého povrchu Dánska.\n\nMěsto bylo založeno v 8. století Vikingy a je tak jedním z nejstarších měst. Díky své dobré poloze mělo velký strategický význam a probíhaly zde důležité náboženské a politické události. Ve městě byl kdysi postaven hrad typu motte. Své jméno má složené ze slov \"Wii\", což znamená Svaté místo, a \"Berg\", tedy kopec.\n\nViborg je proslulý svou katedrálou. Konstrukce katedrály začala v roce 1130 a trvala 50 let. Několikrát do základů vyhořela a byla vždy znovu postavena. Z původní katedrály se dochovala pouze krypta. Nejnovější části kostela pochází z roku 1876. Katedrálu zdobí mnoho maleb s biblickou tematikou od dánského malíře Joakima Skovgaarda. Vedle katedrály stojí Skovgaardovo muzeum založené v roce 1937.\n\nPřed reformací bylo ve Viborgu 5 klášterů (pro augustiniánské bratry, pro augustiniánské sestry, františkánský klášter, dominikánský klášter a klášter maltézského řádu), asi 12 kostelů a několik kaplí. Do dneška se dochovala jen katedrála a zbytky františkánského a dominikánského kláštera.\n\nViborg získal během posledních deseti let pověst jednoho z nejlepších sportovních měst Dánska. Nejprve se v městě zformoval tým házenkářek (což je v Dánsku populární sport a Viborg je nadále mezi 5 nejlepšími kluby Evropy). Následně se tým házenkářů a zejména profesionální fotbalový tým umístil na předních příčkách dánských lig. V letech 1998-2008 byl Viborg FF stálým účastníkem dánské Superligy a v roce 2000 vyhrál dánský pohár.\n\nVe Viborgu sídlí několik vzdělávacích institucí včetně \"Viborg Katedralskole\" (katedrální školy). Má se za to, že zde byla založena v roce 1060 škola - ve stejné době jako se město stalo sídlem biskupa. Současná monumentální stavba byla postavena v roce 1926 pro velké množství studentů a později se ke škole připojila ubytovna pro žáky z vnějších krajů nebo ostrovů, které poblíž gymnázium nemají. Ačkoli je tento systém již zastaralý, jsou koleje stále populárnější, přebývá v nich několik studentů z Grónska nebo studenti, kteří nechtějí zůstat doma. Viborg Katedralskole je dnes jedna ze čtyř gymnázií ve Viborgu. Ve městě také sídlí The Animation Workshop, umělecká škola zabývající se animací sídlící ve vojenském areálu na okraji města. Tato instituce je považována za jednu nejlepších ve svém oboru.\n\n\n\n"}
{"id": "402424", "url": "https://cs.wikipedia.org/wiki?curid=402424", "title": "Ours de Villard-de-Lans", "text": "Ours de Villard-de-Lans\n\nOurs de Villard-de-Lans (\"Medvědi Villard-de-Lans\") je francouzský klub ledního hokeje z Villard-de-Lans. Vznikl v roce 1931 a hraje nejvyšší národní soutěž Ligue Magnus.\n\nKlubovými bravami jsou modrá a žlutá.\n\n"}
{"id": "402425", "url": "https://cs.wikipedia.org/wiki?curid=402425", "title": "Julian Knowle", "text": "Julian Knowle\n\nJulian Knowle (* 29. dubna 1974 v Lauterachu, Rakousko) je rakouský profesionální tenista. Ve své dosavadní kariéře vyhrál 13 turnajů ATP World Tour ve čtyřhře.\n\nJulian Knowle se zúčastnil 20 zápasů v Davisově poháru za tým Rakouska s bilancí 1-0 ve dvouhře a 8-12 ve čtyřhře.\n\n\n"}
{"id": "402427", "url": "https://cs.wikipedia.org/wiki?curid=402427", "title": "Cittadella", "text": "Cittadella\n\nCittadella je opevněné italské město v provincii Padova.\n\nSousední obce: Carmignano di Brenta, Fontaniva, Galliera Veneta, Pozzoleone, Rossano Veneto, San Giorgio in Bosco, Tezze sul Brenta, Tombolo.\n\nKdysi významná pevnost na ukázkově pravidelném půdorysu stojí zhruba 25 km severovýchodně od Vicenzy. Postavili ji Padované kolem roku 1220. Dodnes se dochovaly mohutné cihlové hradby (téměř 1 km dlouhé) se 32 pravoúhlými věžemi, ochozy s podsebitím a čtyřmi branami. Jistě stojí za to vstoupit do města branou \"Porta Padovana\" s věží \"Torre di Malta\", kdysi vězením a mučírnou, kde po ztracené \"bitvě u Canana\" roku 1259 bídně zemřel \"Ezzelino da Romano\", vojevůdce Fridricha II. a příslušník rodu ovládajícího ve 13. století velkou část severní Itálie. Pro své skutky došel odplaty i v Dantově Pekle, kde se navěky vaří v řece krve.\n\n\n\nObec je dostupná železnicí, trať Vicenza-Treviso.\n\n\n\"Počet obyvatel\"\n\n"}
{"id": "402428", "url": "https://cs.wikipedia.org/wiki?curid=402428", "title": "Rouen Hockey Élite 76", "text": "Rouen Hockey Élite 76\n\nRouen Hockey Élite 76 je oficiální název francouzského hokejového klubu z Rouenu, který hraje nejvyšší národní soutěž Ligue Magnus. Klub je znám pod přezdívkou Dragons de Rouen (Draci z Rouenu). Klubovými barvami jsou černá a žlutá.\n\nKlub byl založen v roce 1982 a od té doby se stal již jedenáctkrát mistrem Francie (v letech 1990, 1992, 1993, 1994, 1995, 2001, 2003, 2006, 2008, 2010, 2011), dvakrát vicemistrem Francie (1991, 1996), třikrát vítězem francouzského poháru (2002, 2004 a 2005) a vítězem ligového poháru (2008). Draci jsou výjimeční tím, že se stali prvním úspěšným klubem, který nepochází z žádné z horských oblastí země.\n\nV kádru týmu se nalézá slovenský brankář Ramón Sopko a český obránce Ladislav Benýšek.\n\nDomácí aréna, zprovozněná roku 1992, nese název Île Lacroix a má kapacitu 2 747 míst.\n\n"}
{"id": "402430", "url": "https://cs.wikipedia.org/wiki?curid=402430", "title": "Spermicid", "text": "Spermicid\n\nSpermicidy jsou látky, které slouží k zabíjení spermií. Vkládají se do vagíny před pohlavním stykem jako prevence před otěhotněním. Jako antikoncepce mohou být spermicidní látky používány samostatně. Nicméně ochrana před otěhotněním není podle zkušeností párů, které používaly pouze spermicidní přípravky, vyšší než u párů užívajících jiné metody. Obvykle jsou však spermicidní prostředky užívány v kombinaci s bariérovými metodami antikoncepce, jako je pesar či kondom. Kombinované metody antikoncepce se přirozeně umisťují lépe co se jejich spolehlivosti týče než jednotlivé antikoncepční metody samostatně.\n\nSpermicidy jsou neparfemované, čiré, neochucené, nezpůsobují skvrny a jsou mazlavé.\n\nNěkteré kondomy jsou lubrikovány již z výroby malým množstvím nonoxynolu-9. Podle zprávy uvedené v časopisu Consumer Reports jsou kondomy se spermicidními lubrikanty spolehlivější ochranou v prevenci před otěhotněním. Naproti tomu mají kratší dobu skladovatelnosti a u žen mohou být příčinou infekce močových cest. Světová zdravotnická organizace (WHO) uvádí, že spermicidy lubrikované kondomy by neměly být déle propagovány. Nicméně i WHO upřednostňuje používání kondomů s lubrikanty na bázi nonoxynolu-9 před nepoužíváním žádných kondomů.\n\nV minulosti se věřilo, že nonoxynol-9 snižuje riziko přenosu infekce HIV, jako prevence přenosu viru v laboratoři. Nicméně mnoho studií na lidech neprokázalo žádný ochranný efekt. Protože nonoxynol-9 vytváří oděrky na stěnách vagíny a konečníku. To může zapříčinit přenos viru HIV a dalších pohlavně přenosných nemocí s větší pravděpodobností, zvláště je-li používán často.\n\nProto také Americký úřad pro potraviny a léčiva (FDA) vydal nařízení, kterým nařizuje výrobcům, jejichž produkty obsahují nonoxynol-9, že takovéto produkty musí být označeny nápisem, který na tuto skutečnost upozorní a zároveň výslovně uvede, že se nejedná o látku, která by mohla bránit přenosu infekce virem HIV.\n\nNa základě nařízení FDA se i mnozí z předních specializovaných prodejců kondomů na internetu rozhodli k přerušení prodeje kondomů s lubrikanty obsahujícími nonoxynol-9, a to i s příslušným vysvětlením, proč kondomy se spermicidními přípravky neprodávají.\n\n"}
{"id": "402431", "url": "https://cs.wikipedia.org/wiki?curid=402431", "title": "Zimní olympijské hry 1984", "text": "Zimní olympijské hry 1984\n\nXIV. Zimní olympijské hry hostilo ve dnech 8. až 19. února roku 1984 bosenské město Sarajevo v bývalé Jugoslávii. Olympijských her se zúčastnilo celkem 1272 sportovců (998 mužů a 274 žen) ze 49 zemí světa, bezmála 10 500 dobrovolníků a 7393 akreditovaných novinářů (z toho 5030 sportovních komentátorů).\n\nByly to první hry pořádané pod vedením Juana Antonia Samaranche.\n\nDalšími kandidátskými městy byly švédský Göteborg (Falun) a japonské Sapporo.\n\nByly to první zimní hry konané v zemi s komunistickým režimem a dosud jediné, které pořádalo město s převážně muslimským obyvatelstvem. Olympijský oheň zapálila krasobruslařka Sanda Dubravčićová a zahajovací formuli pronesl předseda prezídia SFRJ Mika Špiljak. Symbolem her byl maskot Vučko (vlk), jehož vytvořil Jože Trobec (* 1948), olympijské medaile vyrobila dílna v Majdanpeku.\n\nNejúspěšnější sportovkyní sarajevské olympiády byla finská běžkyně na lyžích Marja-Liisa Hämäläinenová, která vyhrála všechny tři individuální závody a přidala bronz ve štafetě. Britští tanečníci Jayne Torvillová a Christopher Dean získali za svůj tanec Bolero dvanáctkrát nejvyšší hodnocení 6,0 (tři za technické provedení a všech devět za umělecký dojem). Ve slalomu mužů obsadili první dvě místa bratři Phil Mahre a Steve Mahre z USA. Poprvé v historii ZOH vyhrála klasifikaci zemí Německá demokratická republika, hlavně díky rychlobruslařkám, které získaly devět medailí z dvanácti možných. Jure Franko získal v obřím slalomu pro Jugoslávii první medaili ze zimní olympiády. \n\nPoprvé se na olympiádě potkaly výpravy Čínské lidové republiky a Čínské republiky na Tchaj-wanu (pod názvem Chinese Taipei). Prvním zástupcem černé Afriky v historii ZOH se stal senegalský sjezdař Lamine Guèye. V Sarajevu se také poprvé v běhu na lyžích prosadil bruslařský styl, jehož hlavním představitelem byl Gunde Svan. \n\nHry byly hodnoceny po organizační stránce jako úspěšné, navzdory hospodářské krizi v tehdejší Jugoslávii a sněhové kalamitě, k níž došlo v průběhu soutěží. Televizní přenosy z olympiády viděly přes dvě miliardy lidí ve více než stovce zemí.\n\nOlympiádu hostil Stadion Asima Ferhatoviće Hase ve čtvrti Koševo a hala Zetra, sjezdařské soutěže se konaly na svazích pohoří Bjelašnica a Jahorina a klasické disciplíny na Igmanu. Olympijská sportoviště byla vážně poničena v době obléhání Sarajeva, dochází k jejich postupné obnově. \n\n"}
{"id": "402434", "url": "https://cs.wikipedia.org/wiki?curid=402434", "title": "Hockey Club Mont-Blanc", "text": "Hockey Club Mont-Blanc\n\nHockey Club Mont-Blanc je francouzský klub ledního hokeje působící ve městech Saint-Gervais-les-Bains a Megève. \n\nVznikl sloučením klubu \"Megève\" a \"Sporting Hockey Club Saint Gervais\", který získal šestkrát titul mistra Francie. HC Mont-Blanc je účastníkem nejvyšší francouzské hokejové soutěže, Ligue Magnus.\n\nKlubovými barvami jsou černá, bílá a modrá.\n\n"}
{"id": "402437", "url": "https://cs.wikipedia.org/wiki?curid=402437", "title": "Max von Behr", "text": "Max von Behr\n\nMax Heinrich von Behr (10. ledna 1879 – 27. prosince 1951) byl vysoce vyznamenaný veterán první světové války a důstojník Waffen-SS v hodnosti SS-Gruppenführer \"und Generalleutnant der Waffen-SS\" (\"Generálporučík Waffen-SS\") za druhé světové války. Ke konci druhé světové války sloužil jako velitel SS v Berlíně.\n\nMax von Behr se narodil 10. ledna 1879 v rodině pastora ve východopruském městě Reddenau. Poté, co roku 1898 úspěšně složil maturitní zkoušku, se rozhodl vstoupit do císařské německé armády. V hodnosti praporčíka (\"Fähnrich\") byl zařazen k 8. granátnickému pluku \"Král Fridrich Vilém III.\" (\"Leib-Grenadier-Regiment \"König Friedrich Wilhelm III.\" Nr. 8\"), který sídlil ve Frankfurtu nad Odrou.\n\nPřed začátkem první světové války sloužil jako pobočník velitele praporu a později i jako pobočník velitele pluku u téže jednotky. K 1. dubnu 1911 byl převelen ke generálnímu štábu císařské armády. Zde zůstal až do 18. října 1913, kdy byl povýšen do hodnosti kapitána (\"Hauptmann\") a současně byl jmenován do funkce zpravodajského důstojníka u III. císařského armádního sboru pod velením generála Ewalda von Lochowa.\n\nS vypuknutím první světové války byl opět převelen a stal se náčelníkem štábu u 80. záložní pěší divize (\"Reserve-Infaterie-Division Nr. 80\"). S touto jednotkou se následně účastnil těžkých bojů východní fronty u Mazurských jezer.\n\nRůzné štábní posty střídal až do konce února roku 1916, kdy se stal velitelem II. praporu 265. záložního pěšího pluku (\"Reserve-Infanterie-Regiment Nr. 265\"), který byl začleněn do 80. záložní pěší divize. Koncem března téhož roku byl raněn a ze svých zranění se léčil až do října 1916.\n\nNásledně byl jmenován náčelníkem štábu u 105. pěší divize (\"Infanterie-Division Nr. 105\") a počátkem února příštího roku byl převelen do generálního štábu vojenské hospodářské správy pro Rumunsko. V listopadu 1917 se stal náčelníkem tohoto štábu a na tomto postu zůstal až do konce války.\n\nArmádu opustil v hodnosti Majora dne 14. března 1919. Během služby v první světové válce získal mnoho vojenských vyznamenání, včetně obou stupňů železného kříže.\n\n\n"}
{"id": "402440", "url": "https://cs.wikipedia.org/wiki?curid=402440", "title": "HC MAG Morzine-Avoriaz Les Gets", "text": "HC MAG Morzine-Avoriaz Les Gets\n\nHockey Club Morzine-Avoriaz je francouzský klub ledního hokeje z obce Morzine, který bývá přezdíván Pingouins de Morzine (Tučňáci).\n\nKlub byl založen v roce 1963, jeho barvami jsou červená a žlutá. Je součástí nejvyšší národní Ligue Magnus.\n\n"}
{"id": "402442", "url": "https://cs.wikipedia.org/wiki?curid=402442", "title": "Pudr", "text": "Pudr\n\nPudr je druh dermatologického léčiva a kosmetického líčidla, které se nanáší na tvář, případně na jiné části těla (dekolt, pleš), aby se odstranil lesk pleti a zjemnil její vzhled, případně aby zafixoval nanesaný makeup. Uchovává se v ozdobném pouzdře se zrcátkem a textilním pudrovátkem zvaném pudřenka.\n\nJe to jemný prášek, složený především z mastku, dále z kaolínu, křídy a barevných pigmentů. Na tvář se nanáší pomocí labutěnky nebo širokého štětce.\n\nKompaktní pudr obsahuje navíc pojiva a je slisovaný do pevné hmoty, aby se dal bez problémů nosit v kabelce. Vyrábí se i pudr slisovaný do zhruba půlcentimetrových kuliček.\n\nPudr se užíval již od pravěku - doby kamenné. Tehdy měl, stejně jako u přírodních národů dosud, funkci vyznačení kmenové příslušnosti, bojové pohotovosti nebo rituální význam. V antickém Římě se užíval prášek různých barev, císaři si jím barvili vlasy i tvář. Od středověku bylo běžné užívání hladké mouky ve funkci pudru. V renesanci ženy používaly bílý prášek, jehož bílé barvivo obsahovalo těžké kovy a olovo, po kterých pokožka praskala, a to vedlo k otravě olovem. Na přelomu 19. a 20. století byly škodliviny odstraněny a výrobci začali inzerovat \"jeduprostý porcelánový\" pudr. \n\nV období baroka se pudrovaly dámy i pánové, módu zavedli Francouzi za Ludvíka XV. společně s bílými alonžovými parukami po roce 1660.Samuel Pepys si ve svém deníku dvorských mravů (vedeném do roku 1669) povšiml, že král Ludvík XIV. se nikdy nepudroval. Povinnost pudrovat se patřila ke společenským příležitostem v období rokoka asi od roku 1730. Tehdy se začaly pudrovat i paruky. Pudrování se doplňovalo výrazným růžovým líčením tváří s nalepenými muškami či pihami. V téže době byly zavedeny drahocenné miniaturní pudřenky, zhotovované z drahých kovů, zdobené drahokamy či emailem, někdy také ze slonoviny nebo z perleti, se zrcátkem ve víčku. Příslušel k nim polštářek z labutího peří (odtud byl odvozen současný termín labutěnka). Pudrování patřilo až do počátku 19. století k výsadám vyšších společenských vrstev. Proti pudrování začali vystupovat lékaři počátkem 20. století v souvislosti s bojem za zdravý životní styl bez líčidel.\n\nV České republice se nejčastěji prodávají pudry v barevné škále růžové a béžové. Ve světě se nabídka pudrů liší podle rasového složení obyvatelstva jednotlivých zemí. Barva pudru by podle současných názorů měla co nejpřesněji odpovídat přirozené barvě pleti. Profesionální vizážisté proto používají univerzální transparentní (bezbarvý) pudr. Oblíbené jsou však i pudry v bronzových a terakotových odstínech, které zastávají i funkci tvářenky („zdravíčka“). V historii se široce používal pudr bílý, jelikož bledá pleť byla do 19. století znakem urozenosti a bohatství.\n\nV běžném životě používají pudr především ženy, při divadelním a filmovém líčení obě pohlaví. V televizním studiu bývá běžné pudrovat všechny zabírané osoby pro odstranění odlesků pleti.\n"}
{"id": "402444", "url": "https://cs.wikipedia.org/wiki?curid=402444", "title": "Association des Sports de Glace de Tours", "text": "Association des Sports de Glace de Tours\n\nAssociation des Sports de Glace de Tours je francouzský klub ledního hokeje z Tours, který je znám pod svou přezdívkou Diables Noirs (Černí ďáblové). Založen byl roku 1972. Hraje francouzskou nejvyšší ligu.\n\nMistrem Francie se klub z Tours stal pouze jedinkrát (v roce 1980), čtyřikrát skončil na druhém místě. Dvakrát vyhrál francouzský pohár.\n\nPůvodní přezdívka zněla \"Mamuti\". Barvami klubu jsou černá a oranžová.\n\n"}
{"id": "402448", "url": "https://cs.wikipedia.org/wiki?curid=402448", "title": "Zimní olympijské hry 1980", "text": "Zimní olympijské hry 1980\n\nXIII. Zimní olympijské hry se konaly ve dnech 13. - 24. února roku 1980 v Lake Placid ve státě New York v USA. Zúčastnilo se jich celkem 1072 sportovců (840 mužů a 232 žen) ze 37 zemí světa a přibližně 6700 dobrovolníků.\n\nV Lake Placid se konaly i III. zimní olympijské hry v roce 1932\n\nDruhým kandidátským městem byl kanadský Vancouver, který odstoupil před konečným hlasováním.\n\n"}
{"id": "402449", "url": "https://cs.wikipedia.org/wiki?curid=402449", "title": "Symbolika", "text": "Symbolika\n\nSymbolika může být :\n\n"}
{"id": "402455", "url": "https://cs.wikipedia.org/wiki?curid=402455", "title": "Rybák královský", "text": "Rybák královský\n\nRybák královský (\"Thalasseus maximus\") je velký druh rybáka ze skupiny chocholatých rybáků rodu \"Thalasseus\".\n\nRybák královský je zbarvený jako typičtí rybáci – tělo je bílé, hřbet a svrchní strana křídel světle šedá, na hlavě je černá čepička. Podobně jako u dalších chocholatých rybáků jsou pera čepičky prodloužená, takže tvoří krátkou chocholku. Vnitřní ruční letky jsou světlé, vnější černavé, ocas je bílý. Nohy jsou černé, zobák mohutný, oranžový až žlutavý. V prostém šatu (v zimě) mají bílé čelo a temeno, čepička je zachovaná jen v týle. Na rozdíl od podobného rybáka velkozobého se bílé čelo objevuje už u ptáků sedících na vejcích. Mladí ptáci mají tmavé středy per hřbetu, tmavošedé malé křídelní krovky (tvoří tmavší pásku na předním okraji křídla) a šedý ocas.\n\nNominátní poddruh \"T. m. maxima\" hnízdí v Severní Americe, a to na pobřeží Tichého oceánu od Kalifornie po Mexiko, na pobřeží Atlantského oceánu od Virginie po Venezuelu. Zčásti tažný druh, zimuje od hnízdišť na jih po Peru a Argentinu.\n\nV polovině 20. století byla objevena populace tohoto druhu na pobřeží Afriky; tito ptáci byli zařazeni do poddruhu \"T. m. albidorsalis\". Hnízdí především v Mauretánii, další kolonie byly objeveny v Senegalu a Gambii. V době mimo hnízdění se rozptylují po pobřeží Afriky na sever po Maroko a na jih po Namibii, pozorován byl také v Súdánu.\n\nPtáci pravděpodobně afrického původu byli pozorováni na Gibraltaru (11× do roku 2006), ve Španělsku (15× do roku 2005, naposledy v srpnu 2007), Portugalsku, Velké Británii (srpen 1999 Skotsko), Irsku a Norsku.\n\n"}
{"id": "402457", "url": "https://cs.wikipedia.org/wiki?curid=402457", "title": "Lake Placid", "text": "Lake Placid\n\nLake Placid (v anglickém překladu \"tiché jezero\") je malé město ve státě New York v USA, pojmenované podle nedalekého stejnojmenného jezera Lake Placid. Podle sčítání lidu z roku 2000 zde žije přibližně 2 638 obyvatel.\n\nDvakrát se zde konaly zimní olympijské hry, poprvé v roce 1932, podruhé v roce 1980.\n\nOd roku 1999 je Lake Placid každoročním dějištěm proslulého triatlonu ironman.\n\nVyrůstala zde americká zpěvačka Lana Del Rey\n"}
{"id": "402458", "url": "https://cs.wikipedia.org/wiki?curid=402458", "title": "The Secret Life of the American Teenager", "text": "The Secret Life of the American Teenager\n\nThe Secret Life of the American Teenager je americký seriál vytvořený Brendou Hampton, který odstartoval na televizní stanici ABC Family 1.7.2008. Drama dospívajících je zaměřeno na vztahy mezi rodinou a přáteli, kteří se potýkají s neočekávaným těhotenstvím hlavní hrdinky Amy Juergensové (hraje Shailene Woodleyová).\n\nNa počátku se seriál setkal s nízkým hodnocením. Avšak s příchodem nových zajímavých postav oblíbenost vzrostla. Seriál se vysílá v pondělí večer na ABC Family (Spojené státy americké) a Citytv (Kanada).\n\nCelý seriál se točí kolem teenagerky Amy Juergensové. Tajný život amerických teenagerů se zabývá působením Amyina těhotenství na její život, přátelé a rodinu.\n\n\nTajný život získal cenu Teen Choice Award. Sledovanost se pohybovala kolem 4 000 000 diváků a seriál patří mezi první zabývající se těhotenstvím mladistvých.\n\nPrvní řada začala s 11 epizodami vysílanými od 1.7.2008 do 9.9.2008. Po přestávce se dalších 12 dílů začalo vysílat od 5.1.2009. Celkový počet dílů byl 23. Druhá řada se začala vysílat 22. června 2009. Třetí řada 7. července 2010. V lednu 2011 bylo uveřejněno, že seriál se vrátí i se čtvrtou řadou. 2. února 2012 bylo stanicí ABC Family potvrzena 5. řada.\n"}
{"id": "402463", "url": "https://cs.wikipedia.org/wiki?curid=402463", "title": "Mistrovství světa v biatlonu 2009", "text": "Mistrovství světa v biatlonu 2009\n\n43. ročník Mistrovství světa v biatlonu 2009 se konal v jihokorejském Pchjongčchangu od 13. února do 22. února 2009.\n\nNa programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\n\nŠampionátu se zúčastnili závodníci ze 39 zemí. Celkem zde závodilo 250 sportovců z toho 151 mužů a 99 žen.\n\nVýsledky sprint muži\nVýsledky sprint ženy\n\nVýsledky stíhačka muži\nVýsledky stíhačka ženy\n\n\n"}
{"id": "402464", "url": "https://cs.wikipedia.org/wiki?curid=402464", "title": "Andreas Seppi", "text": "Andreas Seppi\n\nAndreas Seppi (* 21. února 1984 Bolzano, Itálie) je současný italský profesionální tenista. Ve své dosavadní kariéře vyhrál na okruhu ATP World Tour do roku 2019 v dvouhře 3 turnaje, z toho 1 turnaj ATP Challenger. Ve čtyřhře vyhrál jeden turnaj, a to v roce 2016 v Dubaji společně s krajanem Simonem Bolellim.\n\nNa žebříčku ATP byl v srpnu 2019 veden na 77. místě. Jeho nejlepší umístění byla 18. příčka v lednu 2013. Jeho trenérem je Massimo Sartori. Stálým bydlištěm je italské město Caldaro.\n\nAndreas Seppi se zúčastnil 12 zápasů v Davisově poháru za tým Itálie s bilancí 9-8 ve dvouhře a 2-1 ve čtyřhře.\n\n\n"}
{"id": "402466", "url": "https://cs.wikipedia.org/wiki?curid=402466", "title": "Kumano (1936)", "text": "Kumano (1936)\n\nKumano (: , „Zvoník dřípatky“? – řeka v Japonsku) byl čtvrtý a poslední těžký křižník Japonského císařského námořnictva třídy Mogami, který se účastnil bojů druhé světové války. Celou svoji kariéru prožil \"Kumano\" jako vlajková loď 7. křižníkové divize ( \"Dai-šiči Džunjókan Sentai\"), ve které sloužily i jeho mladší sesterské lodě. \n\nJeště před válkou se v červenci 1941 podílela na japonské okupaci vichistické Kočinčíny. Po vypuknutí války v Pacifiku podporoval japonský postup v Britské Malajsii a Holandské východní Indii. V rámci Ozawova Malackého svazu se počátkem dubna 1942 zúčastnil nájezdu do indického oceánu a poté v červnu téhož roku bitvy u Midway. V rámci bojů o Guadalcanal se zúčastnil bitev u východních Šalomounů a u Santa Cruz. V roce 1944 se zúčastnil bitvy ve Filipínském moři a nakonec bitvy u Leyte, konkrétně bitvy u ostrova Samar. Při doprovodu konvoje z Manily do Takao byl 6. listopadu 1944 těžce poškozen dvěma torpédy z amerických ponorek a během oprav v Santa Cruz na Luzonu jej 20. ledna 1945 potopila letadla z USS \"Ticonderoga\".\n\nDne 23. června 1943 se v Truku na \"Kumano\" nalodila část 28. protiletecké jednotky a spolu s těžkým křižníkem \"Suzuja\" a torpédoborci \"Niizuki\", \"Ariake\" a \"Suzukaze\" vyplul \"Kumano\" do Rabaulu. Tam dorazil 25. června a po vyložení transportu se vrátil zpět na Truk.\n\n\n"}
{"id": "402469", "url": "https://cs.wikipedia.org/wiki?curid=402469", "title": "Krokodýl Ghandee", "text": "Krokodýl Ghandee\n\nKrokodýl Ghandee je sedmé studiové album české punk-rockové kapely Totální nasazení vydané v roce 2007.\nAlbum kombinuje rychlé i pomalé punkové rytmy, ale obsahuje i písně v rytmu ska (např. AustralSká). Na albu se nachází třetí pokračování písně Nazi-Czech s protinacistickou tematikou. První verze této písně (Nazi-Czech 1) vyšla v roce 2002 na \"Crabalaganja\", druhá (Nazi-Czech 2) roku 2005 na \"Když mrvy na šichtu táhnou\". Většinu textů napsal bubeník kapely Pavel Pospíšil a frontman Sváťa Šváb.\n\nAlbum obsahuje 13 písní včetně intra, vyšlo u vydavatelství Popron music a jeho celková stopáž je 36 minut 14 sekund.\n\n\n"}
{"id": "402472", "url": "https://cs.wikipedia.org/wiki?curid=402472", "title": "Hřích abbého Moureta", "text": "Hřích abbého Moureta\n\nHřích abbého Moureta ( ) je jeden z prvních románů Zolovy dvacetisvazkové studie Rougon-Macquartové. Román vyšel na jaře roku 1875 bez mimořádného zájmu tehdejších francouzských čtenářů. Rozpačitě jej přijali i v literárních kruzích. Spisovatelé jako Duranty nebo Champfleury, kteří u předchozího Zolova díla oceňovali především realistické prvky, byli zaskočeni poetičností románu, který spíše připomínal lyrickou báseň psanou v próze než naturalistický román. Tím si však autor získal obdivovatele mezi významnými francouzskými básníky, jako byli Stéphane Mallarmé, Catulle Mendés nebo Théodore de Banville.\n\n"}
{"id": "402479", "url": "https://cs.wikipedia.org/wiki?curid=402479", "title": "Nábojový alternátor", "text": "Nábojový alternátor\n\nNábojový alternátor (také nazývaný nepřesně \"dynamo v náboji\") je elektrický generátor zabudovaný do náboje kola, nejčastěji na jízdním kole za účelem napájení světel.\n\nStejně jako jiné druhy alternátorů používané na jízdních kolech, i nábojový alternátor je obvykle určen na výrobu 3 Wattů při napětí 6 Voltů. Výhodou proti (v současnosti nejčastějším) alternátorkům montovaným tak, aby získávaly energii přitlačením na pneumatiku otáčejícího se kola, je menší opotřebovávání pneumatik a také to, že nehrozí ztráta adheze například při deštivém počasí. Nevýhodou je vyšší cena za komplikovanější náboj, jehož konstrukce navíc není podřízena jen snaze o co nejhladší a nejspolehlivější chod, jako je tomu u nábojů bez dalších funkcí.\n\nV letech třicátých až sedmdesátých dvacátého století byl tento způsob výroby energie docela populární v Británii, kde byla průkopníkem používání náboje s alternátorem firma Sturmey-Archer s výrobkem \"Dynohub\" (\"hub\" znamená anglicky \"náboj\" a \"dynamo\" je anglicky i česky stejně, tedy jméno popisuje podstatu produktu — výroba energie a náboj v jednom). Jednalo se ovšem o poměrně těžký výrobek s ocelovou schránkou, který byl posléze víceméně vytlačen z trhu jednak pro svou váhu, jednak proto, že díky rychlému vývoji osvětlení na baterie a akumulátory celkově poklesl mezi cyklisty zájem o výrobu elektřiny vlastní silou.\n\nZačátkem jednadvacátého století spolu s obnoveným zájmem zejména o městskou cyklistiku se opět začínají alternátory v nábojích rozšiřovat. Jsou nyní lehčí a z hlediska tření a efektivity dokonalejší než jejich půlstoletí staří předchůdci, jejich většímu rozšíření však stále brání zejména cena, nutnost kolo přeplést či je rovnou kupovat s kolem. Pro cyklistu jezdícího převážně ve dne bez osvětlení je také podstatné, že (byť zanedbatelně) zpomalují kolo stále, i když nic nenapájí.\n\nMezi hlavní současné výrobce patří SON, Shimano a SRAM.\n\n"}
{"id": "402481", "url": "https://cs.wikipedia.org/wiki?curid=402481", "title": "Vojtěch Bořivoj Aim", "text": "Vojtěch Bořivoj Aim\n\nVojtěch Bořivoj Aim (13. dubna 1886, Rovné – 10. září 1972, Praha) byl český hudební skladatel a dirigent.\n\nV letech 1908–1913 studoval skladbu u Vítězslava Nováka. Poté byl v letech 1935 až 1947 profesorem pražské konzervatoře. V letech 1924–1954 řídil mužský pěvecký sbor Typografia. V roce 1956 byl jmenován zasloužilým umělcem.\n\n\n"}
{"id": "402484", "url": "https://cs.wikipedia.org/wiki?curid=402484", "title": "Jaroslav Andrejs (sbormistr)", "text": "Jaroslav Andrejs (sbormistr)\n\nJaroslav Andrejs (6. dubna 1919 Kamenice – 26. října 2009 Hradec Králové) byl český hudební skladatel a sbormistr.\n\nDo roku 1951 pracoval v Gumokovu Hradec Králové. V tomto roce se stal vedoucím hudebního vysílání Českého rozhlasu Hradec Králové. Pro divadlo Vítězného února napsal hudbu ke hře Maxima Gorkého: \"Na dně\", napsal také hudbu k muzikálu \"Filosofská historie\" podle stejnojmenné knihy Aloise Jiráska. Během působení v královéhradeckém studiu vytvořil cyklus pořadů o hudebních skladatelích východních Čech, zapsal přes 300 východočeských lidových písní, polovinu z nich upravil pro různé hudební soubory a odvysílal v rozhlase.\n\nOd 50. let byl sbormistrem různých pěveckých sborů, v letech 1961–1971 byl kapelníkem vlastního tanečního souboru. V roce 1973 mu byla udělena pamětní medaile k 25. výročí Vítězného února. V roce 1979 mu bylo uděleno vyznamenání Zasloužilý pracovník Čs. rozhlasu.\n\n"}
{"id": "402486", "url": "https://cs.wikipedia.org/wiki?curid=402486", "title": "Vlasovka slezová", "text": "Vlasovka slezová\n\nVlasovka slezová (\"Haemonchus contortus\", anglická synonyma: large stomach worm, red stomach worm, barber’s pole worm) je celosvětově rozšířená gastrointestinální hlístice z čeledi Trichostrongylidae parazitující ve sliznici slezu ovcí a koz, výjimečně dalších přežvýkavců. Živí se krví definitivního hostitele. Vývoj je přímý, bez mezihostitele.\n\nČervi \"H. contortus\" jsou nitkovitého tvaru, samci měří 10–20 mm, samice 18–30 mm. Na předním konci je rudimentární ústní kapsula, jež obsahuje kyjovitý zub, pomocí něhož paraziti narušují cévy. Obě pohlaví mají v hlavovém konci vystupující cervikální papily. Samci mají silně vyvinutou bursu copulatrix. Spikuly samců (při kopulaci se zasouvají do pohlavního otvoru samiček) jsou krátké (0,460-0,506 mm), masivní a na konci nitkovité. Samice mají vulvu v kaudální části těla a je překryta chlopní. Vajíčka měří 70–85 x 41 μm a obsahují 16–32 blastomer.\n\n\"H. contortus\" patří mezi nejvíce patogenní hlístice ovcí a koz. Při masivních infekcích způsobuje úhyny jehňat a kůzlat. U chronických infekcí se projevuje anémií, edémy, zaostáváním v růstu, hubnutím.\n\n"}
{"id": "402490", "url": "https://cs.wikipedia.org/wiki?curid=402490", "title": "Realita (rozcestník)", "text": "Realita (rozcestník)\n\nRealita (lat. \"realitas\" od \"res\", věc) může znamenat:\n\n\n"}
{"id": "402491", "url": "https://cs.wikipedia.org/wiki?curid=402491", "title": "Skutečnost", "text": "Skutečnost\n\nSkutečnost nebo též realita je vše co (skutečně) existuje na rozdíl od pouhých domněnek, představ, iluzí, plánů, přání, možností atd.\n\nSkutečnost je paradoxní pojem: na jedné straně by měl označovat to, co opravdu jest a nezávisí na pozorovateli, na druhé straně každý výměr toho, co je a co není skutečné, je výtvor člověka a určité kultury. Tak lze patrně chápat i slavný výrok sofistického filosofa Prótagory, že „mírou všech věcí je člověk – jsoucích, že jsou, nejsoucích, že nejsou“. Tuto dvojznačnost prozrazuje i původ slova: české „skutečnost“ souvisí se slovem „skutek“ a je odvozeno od staročeského „skutiti“, udělat, spáchat, podobně jako odpovídající německé \"Wirklichkeit\" od \"wirken\", působit, latinské \"actualitas\" od \"actus\", čin, nebo řecké \"en-ergeia\" od \"ergon\", čin.\n\nV různých souvislostech můžeme za „skutečné“ pokládat:\n\nPojem skutečnosti se ve filosofii zkoumá ve dvojím ohledu. Jednak jako ontologická otázka bytí a jsoucího, jednak – a zejména v novověku – jako otázka poznání čili epistemologická. V prvním případě se ptáme na povahu jsoucího, ve druhém na možnosti jeho poznávání.\n\nNejstarší řecká filosofie přemýšlela o „vpravdě jsoucím“ (\"ontos ón\") a Parmenidés je určil jako to, co bylo, jest a bude, co nevzniká a nezaniká. Na základě přesvědčení, že skutečně jsoucí je jen to, co je věčné nebo stojí mimo čas, se za skutečné pokládaly často jen věci nehmotné a ideální. Smyslová skutečnost jsou pouhé stíny, jako v Platónově Jeskyni. Aristotelés naopak přemýšlel o tom, jak věci do skutečnosti přicházejí, jak vznikají a zanikají, a vytvořil protiklad možnosti (\"dynamis\") a uskutečnění (\"energeia\"), který pak používali i scholastici.\n\nV novověké filosofii se věci zkomplikovaly tím, že filosofové začali pochybovat o spolehlivosti smyslových dat. Tak zvané sekundární kvality (barva, chuť) nepatří pozorovanému předmětu a nejsou tedy „skutečné“, nýbrž vznikají až pozorováním. Co člověk vnímá, nejsou věci o sobě, nýbrž vždy a pouze jejich jevy, kdežto k věcem samým nemá žádný přístup (Immanuel Kant). Počínaje Hegelem vystupuje do popředí naopak změna, pohyb a vývoj, který je podle něho pro skutečnost charakteristický.\n\nPozitivismus a vědecké myšlení 19. století se snaží najít co nejspolehlivější skutečnost, takže ji rozbíjí na jednotlivá „fakta“ a často omezuje jen na skutečnosti hmotné a měřitelné. Jakousi reakcí na tento „naivní realismus“ čili přesvědčení, že poznáváme svět tak, jak skutečně je, je konstruktivismus – přesvědčení, že každé poznání si svůj předmět (aspoň zčásti) konstruuje. To je nepochybně pravda přinejmenším v tom smyslu, že poznávanou skutečnost musíme rozdělit na jednotlivé „předměty“, ty musíme seskupit je do nějakých kategorií (tříd) a dát jim název. Provokativní tvrzení francouzského sociologa vědy Bruno Latoura, že před Pasteurovým objevem žádné bakterie neexistovaly, není tak nesmyslné, jak by se na první pohled zdálo.\n\n\n"}
{"id": "402493", "url": "https://cs.wikipedia.org/wiki?curid=402493", "title": "Netivot", "text": "Netivot\n\nNetivot (hebrejsky נתיבות, doslova „\"Stezky\"“, arabsky نيتيفوت , v oficiálním přepisu do angličtiny Netivot) je město v Izraeli, v Jižním distriktu. Starostou je Jechi'el Zohar.\n\nLeží v nadmořské výšce 140 metrů na severozápadním okraji pouště Negev; v oblasti která byla od 2. poloviny 20. století intenzivně zúrodňována a zavlažována a ztratila téměř charakter pouštní krajiny.\n\nObec se nachází 20 kilometrů od břehu Středozemního moře, cca 74 kilometrů jihojihozápadně od centra Tel Avivu, cca 71 kilometrů jihozápadně od historického jádra Jeruzalému a 25 kilometrů severovýchodně od města Beerševa. Netivot obývají Židé, přičemž osídlení v tomto regionu je etnicky převážně židovské.\n\nNetivot je na dopravní síť napojen pomocí dálnice číslo 25, která se tu kříží s dálnicí číslo 34. Podél dálnice číslo 25 probíhá železniční trať Aškelon–Beerševa a stojí tu železniční stanice Netivot, zprovozněná roku 2015.\n\nNetivot byl založen 10. května 1956 a zpočátku se nazýval Azata. Nynější pojmenování je odvozeno od biblického citátu z Knihy přísloví 3,17: „\"Její cesty vedou k blaženosti, všechny její stezky ku pokoji\"“\n\nNejdříve šlo o provizorní přistěhovalecký tábor, který se postupně proměnil v takzvané rozvojové město - plánovitě budované sídliště určené pro ubytování nových židovských přistěhovalců. Slavnostní založení města se odehrálo 10. května 1956. Byli zde usídleni Židé ze severní Afriky. Mnozí z nich nevěděli, kam jedou a domnívali se, že míří do Jeruzalému. Zpočátku obec procházela složitou ekonomickou situací. Obyvatelé žili v provizorních ubikacích a ve stanech. Roku 1959 v obci vyrostla první budova základní školy Achva.\n\nVznik města byl součástí širšího osidlovacího programu, který měl posílit demografické pozice Židů v řídce osídlených oblastech poblíž hranic pásma Gazy. Souběžně probíhalo i zakládání zemědělských vesnic v okolí nového města (zejména Oblastní rada Sdot Negev). Problémem byla zaměstnanost v regionu. Dokud probíhalo zakládání města a okolních osad, nacházeli mnozí obyvatelé práci ve stavebnictví, na budování silniční sítě apod. Pak se ale potíže na pracovním trhu vyostřily. V 80. letech 20. století do Netivot mířili mnozí obyvatelé okolních zemědělských osad, které sem přivedla krize v zemědělském sektoru. Nový rozvoj zažilo město od 90. let 20. století s přílivem vlny židovských imigrantů ze zemí bývalého SSSR a z Etiopie. Původně měla obec status místní rady (malé město). V květnu 2000 byla povýšena na velké město.\n\nVe městě sídlil významný rabín, kabalista a předák sefardských Židů Jisra'el Abuchacejra (známý též jako Bábá Salí; 1890-1984). Jeho hrobka je poutním místem.\n\nPopulace města je složena z nábožensky orientovaných obyvatel. Převládají mezi nimi stoupenci konzervativního judaismu a cca čtvrtina obyvatelstva patří mezi vyznavače ortodoxního judaismu. Podle údajů z roku 2009 tvořili naprostou většinu obyvatel v Netivot Židé - cca 25 600 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca cca 26 700 osob). V roce 2005 tvořili Židé 95,5 % obyvatelstva, včetně kategorie „ostatní“ pak 99,9 %.\n\nJde o větší sídlo městského typu s dlouhodobě rostoucí populací. K 31. prosinci 2015 zde žilo 31 300 lidí.\n\n\"* údaje za rok 2001 a od roku 2010 a 2011 zaokrouhleny na stovky\"\n\n"}
{"id": "402494", "url": "https://cs.wikipedia.org/wiki?curid=402494", "title": "Rybák kerguelenský", "text": "Rybák kerguelenský\n\nRybák kerguelenský (\"Sterna virgata\") je středně velký druh rybáka z rodu \"Sterna\", hnízdící na ostrovech jižního Indického oceánu.\n\nRybák kerguelenský se na první pohled podobá rybáku dlouhoocasému. Má černou čepičku, bílé líce a tmavěji šedou spodinu těla. Svrchu má šedý hřbet, křídla i ocas, které kontrastují s bílým kostřecem. Nohy jsou oranžově červené, zobák červený. V prostém šatu (v zimě) je čelo promíseno bílou barvou, zobák je černý. Mladí ptáci mají čelo a temeno hnědavé, hřbet, hruď a slabiny jsou hnědě proužkované, břicho bílé.\n\nRybák kerguelenský je jedním z nejvzácnějších druhů rybáků. Hnízdí pouze na několika ostrovech v jižním Indickém oceánu – na ostrově Prince Edwarda (20 párů), Marion (10–40 párů), Crozetových ostrovech (150–200 párů) a na Kerguelenách (1 000–2 000 párů) (snad i na Heardově ostrově). Celková světová populace je odhadována na 3 500–6 500 párů. Není tažný, mimo dobu hnízdění se pouze rozptyluje v okolí ostrovů.\n\nHnízdí na útesech i březích ostrovních řek. Vajíčka snášejí v prosinci, tedy v době jižního léta. Potravu loví na různých místech na moři (ryby, krabi) i ve vnitrozemí, kde sbírají různé bezobratlé při procházení porostu rostlin. Obecně tvoří hlavní složku jejich potravy pavouci, hmyz, ryby, korýši, měkkýši a žížaly.\n\n"}
{"id": "402496", "url": "https://cs.wikipedia.org/wiki?curid=402496", "title": "Red Bull RB5", "text": "Red Bull RB5\n\nRed Bull RB5 je vůz formule 1 týmu Red Bull Racing nasazený pro rok 2009. Jezdili v něm Australan Mark Webber a Němec Sebastian Vettel. Monopost byl představen 9. února 2009 v Jerezu.\n\nMonopost RB5 je třetím vozem Red Bullu, který navrhl uznávaný designér Adrian Newey. Stejně jako v předchozím roce mu vypomáhal Geoff Willis. Vůz je poháněn motorem Renault RS27. Red Bull RB5 má úzkou, dlouhou, vysoce zdviženou přední část vozu. Vpředu vozu je mohutné křídlo, přesahující přes celou jeho šířku.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n\n"}
{"id": "402501", "url": "https://cs.wikipedia.org/wiki?curid=402501", "title": "Rybák bělolící", "text": "Rybák bělolící\n\nRybák bělolící (\"Sterna repressa\") je středně velký druh rybáka z rodu \"Sterna\", hnízdící v severozápadní části Indického oceánu.\n\nRybák bělolící se na první pohled podobá rybáku dlouhoocasému nebo rybáku bahennímu. Má černou čepičku, bílé líce a tmavě šedou spodinu těla. Svrchu má šedý hřbet, křídla jsou šedá s bělavými ručními letkami a úzkým, tmavě šedým zadním okrajem. Ocas je šedý. Nohy jsou červené, zobák červený s černou špičkou. V prostém šatu (v zimě) má bílé čelo, přední část temene a celou spodinu těla, zobák je černavý. Mladí ptáci se podobají dospělým v prostém šatu, mají však černavý přední okraj křídla.\n\nRybák bělolící hnízdí v severozápadní oblasti Indického oceánu od ostrovů u pobřeží Keni přes Rudé moře, Arabský poloostrov a Perský záliv po západní Indii a Lakadivy. Po vyhnízdění se posunují k jižním oblastem areálu (východní Afrika, západní Indie), zatoulaní ptáci byli zjištěni až v Jihoafrické republice a na severu Rudého moře po Izrael (Ejlat).\n\n"}
{"id": "402502", "url": "https://cs.wikipedia.org/wiki?curid=402502", "title": "Jamie Stevenson", "text": "Jamie Stevenson\n\nJamie Stevenson (* 25. března 1975) je britský reprezentant v orientačním běhu, jenž v současnosti žije v dánském městě Hilleroedu. Jeho největším úspěchem je zlatá medaile ze štafet na Mistrovství světa v roce 2008 v Olomouci a zlatá medaile ze sprintu na MS ve švýcarské Joně 2003. V současnosti běhá za dánský klub Pan Kristianstad a britský klub South Yorkshire Orienteers.\n\n"}
{"id": "402505", "url": "https://cs.wikipedia.org/wiki?curid=402505", "title": "Jan Lukeš (kritik)", "text": "Jan Lukeš (kritik)\n\nJan Lukeš (* 12. září 1950, Praha) je český filmový a literární kritik, spisovatel a publicista.\n\nV roce 1976 vystudoval Filozofickou fakultu Univerzity Karlovy v Praze. Poté byl nucen živit se jako umývač oken. Od roku 1987 pracoval v Československém filmovém ústavu. V roce 1990 se stal komentátorem deníku Lidové noviny, v letech 1991 až 1994 byl vedoucím kulturní rubriky deníku. Od roku 1999 spolu s Janem Schmidem připravuje a moderuje literární revue \"Třistatřicettři\" pro Českou televizi.\n\nSpolupracoval na scénáři filmu Pavla Štingla \"Zaniklý svět Karla Pecky\". Je také autorem námětu a scénáře filmu Martina Šulíka \"Klíč k určování trpaslíků\" podle deníků Pavla Juráčka. Později tyto deníky editoval a kniha získala v roce roku 2004 cenu Magnesia Litera za nakladatelský čin.\n\nJe autorem námětu a scénáře cyklu televizních dokumentů o tzv. nové vlně v československém filmu \"Zlatá šedesátá\", který se zaměřoval na tehdy žijící a filmaře 60. let, měl 26 dílů a Česká televize ho vysílala v roce 2009. Je také autorem námětu a scénáře návazného televizního cyklu \"Zlatá šedesátá II\" o tvůrcích již nežijící, ať už z jádra nové vlny, či z širšího kontextu šedesátých let. Dále pro ČT připravil cyklus o „československé nové vlně“ s názvem Československý filmový zázrak, který byl vysílán v roce 2015. \n\n\n"}
{"id": "402506", "url": "https://cs.wikipedia.org/wiki?curid=402506", "title": "HC Klatovy", "text": "HC Klatovy\n\nHC Klatovy (celým názvem: Hockey Club Klatovy) je český klub ledního hokeje, který sídlí v Klatovech v Plzeňském kraji. Založen byl v roce 1928. Od roku 2016 jsou Klatovy farmou extraligové Plzně. Od sezóny 2001/02 působí ve 2. lize, třetí české nejvyšší soutěži ledního hokeje. Klubové barvy jsou červená, modrá a bílá.\n\nV sezóně 2008/09 hrály Klatovy 2. národní hokejovou ligu. V základní části obsadily 11. místo a v play-off hrály osmifinále a tam byly vyřazeny týmem HC Klášterec nad Ohří. V následující sezóně se klub v základní části umístil lépe. Skončil na 5. místě. Automaticky postoupil do čtvrtfinále play-off, kde narazil na HC Stadion Litoměřice. Tato vyrovnaná série dospěla až do 5. zápasu, kde Klatovy dlouho držely naději na postup do semifinále. Po dvou třetinách vedly 0:1, Litoměřice však ve 3. třetině nasázely 3 góly, a zhatily klatovské naděje.\n\nSezóna 2010/11 byla pro klatovský tým úspěšná. V základní části obsadili klatovští 3. místo. Ve čtvrtfinále narazili na HC Baník Sokolov. Série dospěla do rozhodujícího zápasu, ve kterém Klatovy rozhodly již v 1. třetině, kterou vyhrály 5:0. Zápas skončil 7:2. V semifinále ale Klatovy nestačily na HC Most. I když prohrály 2:0 na zápasy, sezóna byla přijímána s úspěchem.\n\nDo této sezóny 2011/12 již nenastoupil mužský tým pod názvem SHC Maso Brejcha Klatovy, ale už jen jako SHC Klatovy. Se společností Maso Brejcha se už na významnější spolupráci nedomluvil. Mužstvo vedené trenérem Radkem Mužíkem, později mu na trenérské lavici vypomohl Martin Barčák, se tradičně představilo ve skupině Západ druhé ligy. Tu hrálo 10 týmů, které se utkaly každý s každým čtyřkolově, nejlepších 8 týmů postoupilo do play-off, kde se hrálo na 3 vítězná utkání. V základní části sehrál SHC Klatovy 36 duelů, ze kterých vydolovalo 51 bodů se skóre 140:150 a obsadil 7. místo. Týmové bodování vyhrál Jaroslav Hobl se 40 body (14+26). V brance nejčastěji stál Marek Mazanec.\n\nSvé domácí zápasy odehrává na zimním stadionu Klatovy s kapacitou 3 250 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "402511", "url": "https://cs.wikipedia.org/wiki?curid=402511", "title": "Buvol", "text": "Buvol\n\nBuvol je české označení pro 2 rody sudokopytníků z čeledi turovití, podčeledi tuři (Bovinae):\n\n\n\n"}
{"id": "402512", "url": "https://cs.wikipedia.org/wiki?curid=402512", "title": "Rybák", "text": "Rybák\n\nRybák může znamenat: \n"}
{"id": "402513", "url": "https://cs.wikipedia.org/wiki?curid=402513", "title": "HK Rokycany", "text": "HK Rokycany\n\nHK Rokycany (celým názvem: Hokejový klub Rokycany) je český klub ledního hokeje, který sídlí v Rokycanech v Plzeňském kraji. Založen byl v roce 1931. Svůj současný název nese od roku 2011. Od sezóny 2018/19 působí v Západočeském krajském přeboru, čtvrté české nejvyšší soutěži ledního hokeje. Klubové barvy jsou červená, modrá a bílá.\n\nSvé domácí zápasy odehrává na zimním stadionu Rokycany s kapacitou 1 000 diváků.\n\nPrvní zmínky o hokeji v Rokycanech jsou z roku 1931 a 1932. V sezoně 1932 - 1933 soustředil kolem sebe oficiál Městských železáren pan Augustin Diviš několik obětavých funkcionářů, kteří založili v Rokycanech nový sportovní klub LTBK Rokycany - Lawn-tenisový a bruslařský klub. První hřiště vybudovali tito nadšenci na bývalém děkanském rybníčku. V dalších letech hrál hokejový klub střídavě svá utkání na koupališti a děkanském rybníčku. Klub prošel krizí kdy jej zachránili pánové Hajrovský a Beneš.\n\nV sezoně 1940 - 1941 se poprvé stal mistrem západočeské župy. Byl to první titul který se stěhoval mimo Plzeň. V následujícím roce se povedlo titul obhájit. V roce 1939 byl při házenkářském klubu založen druhý hokejový oddíl, LK Stadion Rokycany. Cílem bylo vytvořit podmínky pro hokej jako doplňkový sport pro házenkáře. Až do skončení druhé světové války bojovali o prvenství v divizi hráči ČLTK Plzeň, HC Holoubkov a LTBK Rokycany. I první poválečná léta byla pro Rokycany úspěšná. Rokycany šly do soutěže s novým názvem SK Rokycany. Staly se opět mistry západočeské župy před Viktorií Plzeň a HC Osek. V těchto letech dochází též ke sloučení obou oddílů Od této doby až do zahájení výstavby zimního stadionu hrají Rokycany krajské soutěže se střídavými úspěchy.\n\nS otevřením zimního stadionu se podmínky pro přípravu mužstva podstatně změnily. Vedení oddílu se zaměřilo na výchovu hlavně mladých hokejistů. Postupně vybudovaly na tehdejší dobu velmi dobré podmínky, na kterých se nemalou měrou podílelo vedení města a okresu. V této době zde vyrostla řada velmi dobrých hokejistů. Mládežnická družstva postupně hrála nejvyšší republikové soutěže. Nejtalentovanější mladí hokejisté postupně odcházeli do nejvyšších soutěží do Plzně a Kladna. Jmenuji jen některé (Vlček, Svoboda, Kajer, Aschenbrenner, Kosnar, Šindelář, Hanzlík a Špaček). Před svým odchodem stačili v mládežnických družstvech vybojovat několik předních umístění v celorepublikových přeborech a udělat klubu dobrou vizitku i v mládežnických reprezentačních výběrech. Mužstvo mužů od této doby hraje se střídavými úspěchy krajské soutěže a druhou ligu. Mládežnická družstva mládežnická družstva mají v dnešní době problémy s počtem žáků.\n\nPo několikaroční ligové pauze v sezoně 2007/08 vyhrály druholigové Rokycany celkové 1.místo ve skupině západ s náskokem 14 bodů před druhým mužstvem. Playoff se jim ale vůbec nevydařilo a v prvním kole Rokycany vypadly. Pro postup do první ligy sice ještě nebyly podmínky připraveny, ale proslýchaly se i troufalé vize o tom, že do dvou tří let by I.Liga v Rokycanech možná byla.\n\"B\" tým s jistotou vyhrál krajský přebor Plzeňského kraje.\n\nV sezóně 2008/09 pokračovaly favorizované Rokycany v 2. národní hokejové lize. Avšak už od začátku chyběly peníze, a tak za \"A\" tým začala po vydařeném soutěže začátku hrát až na pár výjimek převážná většina \"B\" týmu, z čehož vyplynulo, že na konci základní části 2. Ligy obsadily Rokycany 17. příčku. \"B\" tým pak skončil na pozici více-přeborníka Plzeňského kraje. Kvůli finančním potížím došlo k prodeji licence na 1. ligu juniorů. V září 2009 odstoupil klub z 2. ligy kvůli finančním potížím. Tým pak dále pokračoval v krajském přeboru, ve kterém vítězně působí do dnes.\n\nV současné době hrají Rokycany naprosto přesvědčivě špičku přeboru Plzeňského kraje, avšak kvůli nedostatku finančních prostředků a zájmu města se s postupem do 2. ligy v nejbližší době nepočítá. Momentální snahou je sestavit tým juniorů, který by se pokusil o návrat do 1. ligy ve své kategorii.\n\n\n\nZdroj: \n\n\n\nZdroj: \n\n"}
{"id": "402514", "url": "https://cs.wikipedia.org/wiki?curid=402514", "title": "Ben Hur", "text": "Ben Hur\n\nBen Hur je jméno Wallaceho románu a jeho filmových adaptací.\n\n"}
{"id": "402515", "url": "https://cs.wikipedia.org/wiki?curid=402515", "title": "HC Česká Lípa", "text": "HC Česká Lípa\n\nHC Česká Lípa (celým názvem: Hockey Club Česká Lípa) je český klub ledního hokeje, který sídlí ve městě Česká Lípa v Libereckém kraji. Založen byl v roce 1989. Od sezóny 2012/13 působí v Liberecké krajské lize, čtvrté české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Česká Lípa.\n\nV sezóně 2007/08 hrála Česká Lípa krajské hokejové přebory. Česká Lípa nehrála kvalifikaci o 2. ligu, ale postoupila, protože odkoupila licenci od Strakonic která původně měla hrát 2. ligu. V ročníku 2008/2009 se Lípa umístila ve středu tabulky a v play off postoupila až do osmifinále, kde ovšem podlehla.\n\nTým hrál své domácí zápasy v zimní hale u Ploučnice v sousedství Kauflandu a plaveckého bazénu.\n\nPo skončení zimní sezony 2009 / 2010 klub nezvládl ani baráž a měl sestoupit do krajského přeboru. Nato se vedení klubu rozhodlo klub zrušit zcela\n\nV sezoně 2009 / 2010 hrál ve zmiňované sportovní hale druhý klub HC Predators Česká Lípa Krajský hokejový přebor. O rok později pro nedostatek finančních prostředků své účinkování ukončil také. \n\nPo rozpadu týmu mužů klub HC Česká Lípa pokračoval v péči o dorost, žáky i přípravku. Dne 25. dubna 2012 byl zvolen nový výkonný výbor, předsedou klubu se stal Tomáš Binder. Následně byl sestaven znovu tým mužů a přihlášen do krajské soutěže pro sezónu 2012/2013. V ní si vede dobře. Město podpořilo A. tým mužů v prosinci 2012 částkou 100 000 Kč. Částka byla poslána na adresu \"Hokejový klub Česká Lípa, Barvířská 26090, Česká Lípa, IČ: 46750444\".\n\nDorostenci HC Česká Lípa (přezdívaní Predators) hrají v sezoně 2012 II. krajskou ligu dorostu.\n\nKlub má také hrající oddíl žen.\nA-tým se přihlásil opět do Krajské soutěže Libereckého kraje, v níž loni skončil druhý po základní části. Novou sezonu zahájil v domácím prostředí v říjnu 2013.. Sezónu zakončili získáním titulu přeborníka kraje.\n\n\nZdroj: \n\n\n\nZdroj: \n\n"}
{"id": "402517", "url": "https://cs.wikipedia.org/wiki?curid=402517", "title": "Pernambuco", "text": "Pernambuco\n\nPernambuco je brazilský spolkový stát na severovýchodě Brazílie. Má hranice se spolkovými státy Paraíba, Ceará, Alagoas, Bahía a Piauí, a leží na pobřeží Atlantského oceánu. Pod správu spolkového státu Pernambuco patří i ostrovy Fernando de Noronha. Pernambuco mělo podle sčítání v roce 2005 8 420 564 obyvatel a má rozlohu 98 937,8 km². Hustota zalidnění je 86,5 obyvatel na km². Hlavní město spolkového státu je Recife.\n\nSektor služeb je největším podílníkem HDP v regionu, 73,2 %, následuje průmysl s 21,6 % a zemědělství s 5,2 %. Stát exportuje: cukr 35,6 % vývozu, ovoce a džusy 12,6 %, ryby 12,3 %, elektrické výrobky 11,1 %, chemikálie 7,1 %, textil 5,6 % (2002).\n\nNejvětší města spolkového státu Pernambuco, počet obyvatel k 1. červenci 2004:\n\n"}
{"id": "402518", "url": "https://cs.wikipedia.org/wiki?curid=402518", "title": "Rybák říční", "text": "Rybák říční\n\nRybák říční (\"Sterna aurantia\") je středně velký druh rybáka z rodu \"Sterna\", hnízdící v povodí řek jihovýchodní Asie.\n\nRybák říční je typický druh rybáka, s černou čepičkou, bílou spodinou, šedým hřbetem a křídly. Má velmi dlouhý šedý ocas s bílými krajními pery. Nohy jsou oranžově červené, zobák žlutý. V prostém šatu (v zimě) má bílé čelo a přední část temene, zobák má tmavou špičku.\n\nHnízdí podél asijských řek od Íránu přes Indii a Barmu po Malajský poloostrov (nehojně v Thajsku).\n\n"}
{"id": "402519", "url": "https://cs.wikipedia.org/wiki?curid=402519", "title": "Drážka", "text": "Drážka\n\nDrážka může být :\n\n\n\n"}
{"id": "402522", "url": "https://cs.wikipedia.org/wiki?curid=402522", "title": "HC Predators Česká Lípa", "text": "HC Predators Česká Lípa\n\nHC Predators Česká Lípa (celým názvem: Hockey Club Predators Česká Lípa) byl český klub ledního hokeje, který sídlil ve městě Česká Lípa v Libereckém kraji. Založen byl v roce 1989, zanikl v roce 2011. V letech 2010–2010 působil v Liberecké krajské lize, čtvrté české nejvyšší soutěži ledního hokeje. Klubové barvy byly červená a bílá.\n\nTým hrál až do sklonku října 2011 své domácí zápasy v zimní hale u Ploučnice v sousedství Kauflandu a plaveckého bazénu.\nHalu sdílel s dalším hokejovým klubem HC Česká Lípa, který hrál druhou ligu a po sestupu a nezvládnuté baráži po sezóně 2009 / 2010 svou činnost ukončil. Predátoři tak zůstali v České Lípě sami a dosahovali v krajském přeboru na sklonku roku 2011 pěkné výsledky. Vedení klubu však nezískalo podporu ani města, ani jiných sponzorů a proto tým k 31. říjnu 2011 ze soutěže odhlásilo.\nSvé domácí zápasy odehrával na zimním stadionu Česká Lípa.\n\n\nZdroj: \n\n\n\nZdroj: \n\n"}
{"id": "402525", "url": "https://cs.wikipedia.org/wiki?curid=402525", "title": "Rybák ostroocasý", "text": "Rybák ostroocasý\n\nRybák ostroocasý (\"Sterna acuticauda\") je středně velký druh rybáka z rodu \"Sterna\", hnízdící v povodí řek jihovýchodní Asie.\n\nRybák ostroocasý je nezaměnitelný druh rybáka, díky kombinaci typické černé čepičky, bílých tváří a brady s černým břichem, světle šedým hřebetem, křídly a ocasem. Nohy jsou oranžově červené, zobák žlutooranžový. V prostém šatu má bílé čelo, přední temeno i břicho, u většiny ptáků zůstává alespoň spodní část břicha tmavě skvrněná.\n\nHnízdí podél asijských řek od řeky Indus přes Indii po Barmu, Srí Lanku a Thajsku.\n\n"}
{"id": "402526", "url": "https://cs.wikipedia.org/wiki?curid=402526", "title": "Želva zelenavá", "text": "Želva zelenavá\n\nŽelva zelenavá (\"Testudo hermanni\") je býložravá suchozemská želva, jejíž přirozené životní prostředí je v jižní Evropě. Je zřejmě nejoblíbenější druh želvy chovaný v zajetí. Je chráněná statusem EU CITES A.\n\nDorůstá 20 cm, v přírodě se vyskytují i větší jedinci. Karapax má žluto-hnědé nebo hnědo-černé zabarvení, které se může měnit při dlouhodobém pobytu ve venkovním prostředí. Na předních končetinách má pět prstů s tupými drápky, na zadních končetinách čtyři prsty. Od příbuzné želvy žlutohnědé se liší žlutozelenými tóny ve zbarvení krunýře, zdvojeným nadocasním štítkem na zadním okraji karapaxu (horní strany krunýře) a rohovitým hrotem na špičce ocasu. Na rozdíl od želvy žlutohnědé nikdy nemá na stehnech zvětšené, ostruhovité šupiny. Je oblíbená pro svou aktivitu.\n\nRozšířena je především v oblasti Řecka, balkánských států (až po Dunaj). Některé poddruhy žijí v Itálii, na Baleárech, Korsice, Sardinii, v jižní Francii a východním Španělsku (v tzv. katalánských zemích).\nMá ráda volné stepní krajiny zarostlé keři, které poskytují dostatek stínu, se spoustou kamení. Ráda se schovává, a i když je aktivní ve dne, z úkrytu vylézá raději za šera, protože jí horko nesvědčí. Také ve venkovním výběhu se snaží vždy nalézt stín a bezpečný úkryt, kde by se mohla skrýt. Zřejmě obliba těchto želv vedla k jejich únikům z chovu a začlenění se do přírody i v Česku, podobně jako některé další cizí druhy želv.\n\nI když se jedná o býložravou želvu, doplňuje si výživu také potravou živočišného původu. V potravě by však měla převažovat rostlinná složka, k níž patří pampelišky, tráva, jetel nebo čínské zelí, ráda si pochutná i na ovoci a zelenině, , jahodách nebo strouhané mrkvi.\n\nPro správný chov želvy je zásadní zajistit zvířeti dostatečný přísun ultrafialového záření. Ideální je venkovní chov s expozicí na slunci, při chovu v teráriu je zcela nezbytné zajistit dostatečný osvit umělým zdrojem UV záření.\n\nŽelvám je velmi vhodné doplnit stravu umělým zdrojem vápníku, jako jsou jemně mleté vaječné skořápky, spolu s přísunem UV záření je to nejlepší prevence onemocnění rachitidou. Pro mláďata je vhodné dodávat i vitamíny A a D.. Komerčně nabízené vitamínové doplňky nejsou nutné, někteří chovatelé je dokonce označují za škodlivé a při nesprávném dávkování smrtící.\n\nAčkoli termín \"suchozemská želva\" sugeruje, že želvy vyžadují pobyt v suchém prostředí, opak je pravdou. Želvám je nutné zajistit trvalou přiměřenou vlhkost chovného prostředí. Nedostatek vlhkosti vede k různým problémům, zejména růstovým deformacím krunýře (zhrbatění). Škodlivé je rovněž prašné prostředí, které může způsobit onemocnění očí a dýchacích cest.\n\nNázory na to, zda je pro želvy zimní spánek nutný se významně rozcházejí. Zatímco někteří autoři a chovatelé tvrdí, že zimování je nutné i v prvním roce života, jiní naopak mají zimování v prvním roce za velmi rizikové a nedoporučují ho. Praktické zkušenosti chovatelů nenaznačují, že by absence zimního spánku vůbec zvířatům škodila.\n\nŽelva zelenavá je chráněná úmluvou CITES, kdy želvy spadají do skupiny CITES \"A\". Želva zelenavá konkrétně do přílohy ES \"A\" a do příloha CITES II. Vlastník (majitel) želvy potřebuje tedy Cites dokumenty (\"registrační list exempláře ohroženého druhu živočicha nebo rostliny\") a při prodeji či nákupu také výjimku ze zákazu obchodní činnosti (\"žlutý doklad\"). Vzhledem k tomu, že je většina želv přímo ohrožena vyhynutím a jmenovitě uvedena na seznamu CITES I, II a III, prodej a koupě jsou limitovány podmínkami těchto dokumentů. S těmito dokumenty pak dochází k přeregistraci želvy na nového vlastníka. Prakticky to znamená, že neregistrovaná zvířata mohou být zabavena a pokud je znám jejich původ, na náklady majitele pak navrácena do místa původu.\n\n"}
{"id": "402528", "url": "https://cs.wikipedia.org/wiki?curid=402528", "title": "WCHL", "text": "WCHL\n\nWCHL je zkratkou pro následující zaniklé hokejové ligy:\n\n"}
{"id": "402529", "url": "https://cs.wikipedia.org/wiki?curid=402529", "title": "HC Kobra Praha", "text": "HC Kobra Praha\n\nHC Kobra Praha (celým názvem: Hockey Club Kobra Praha) je český klub ledního hokeje, který sídlí v Praze. Založen byl v roce 1929 pod názvem HC Konstruktiva Praha. Svůj současný název nese od roku 1990. Od sezóny 1993/94 působí ve 2. lize, třetí české nejvyšší soutěži ledního hokeje. Klubové barvy jsou tmavě modrá a žlutá.\n\nV klubu působí i oddíl ženského ledního hokeje, který v letech 2010–2017 působil v nejvyšší soutěži. Od sezóny 2017/18 působí ve 2. lize, třetí české nejvyšší soutěži ženského ledního hokeje.\n\nSvé domácí zápasy odehrává na zimním stadionu Kobra Praha s kapacitou 600 diváků.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "402536", "url": "https://cs.wikipedia.org/wiki?curid=402536", "title": "HC Klášterec nad Ohří", "text": "HC Klášterec nad Ohří\n\nHC Klášterec nad Ohří (celým názvem: Hockey Club Klášterec nad Ohří) je český klub ledního hokeje, který sídlí v Klášterci nad Ohří v Ústeckém kraji. Založen byl v roce 1957 pod názvem TJ Spartak Klášterec. Svůj současný název nese od roku 1993. Od sezóny 2017/18 působí v Ústecké krajské lize, čtvrté české nejvyšší soutěži ledního hokeje. Klubové barvy jsou modrá, žlutá a bílá.\n\nSvé domácí zápasy odehrává na zimním stadionu Klášterec nad Ohří s kapacitou 2 540 diváků.\n\nZdroj: \n\n\n\nZdroj: \n\n\n\nZdroj: \n"}
{"id": "402538", "url": "https://cs.wikipedia.org/wiki?curid=402538", "title": "Delegace", "text": "Delegace\n\nDelegace (z lat. \"delegó\", pověřuji, posílám) může znamenat:\n\n\nv programování\n\n\n"}
{"id": "402539", "url": "https://cs.wikipedia.org/wiki?curid=402539", "title": "Genadendal", "text": "Genadendal\n\nGenadendal je město ležící na jihozápadě Jihoafrické republiky.\n\nMěsto bylo založeno roku 1738 jako misijní stanice Jednoty bratrské mezi Hotentoty. Ve městě se nachází Muzeum moravské misie (\"Morawiese Sendingsmuseum\").\n\n"}
{"id": "402540", "url": "https://cs.wikipedia.org/wiki?curid=402540", "title": "Rybák bělohlavý", "text": "Rybák bělohlavý\n\nRybák bělohlavý (\"Sterna trudeaui\") je středně velký jihoamerický druh rybáka z rodu \"Sterna\".\n\nRybák bělohlavý je zbarvený odlišně než většina ostatních rybáků. Je celý šedý, pouze hlava je bílá s kontrastující černou skvrnou kolem oka a za okem. Nohy jsou oranžové, zobák žlutý s černou páskou na špičce. V prostém šatu (v zimě) je skvrna kolem oka zbarvená do šeda, spodina je bílá. Mladí ptáci mají tmavé proužky na špičkách hřbetních a křídelních per.\n\nHnízdí na pobřeží i ve vnitrozemí Jižní Ameriky na jih od severního Chile, Argentiny a Uruguaye. V době mimo hnízdění zaletuje dále na sever po Peru.\n\n"}
{"id": "402541", "url": "https://cs.wikipedia.org/wiki?curid=402541", "title": "Nicola Vaccai", "text": "Nicola Vaccai\n\nNicola Vaccai, starším pravopisem Vaccaj (15. března 1790, Tolentino – 5. (nebo 6.)srpna 1848, Pesaro),\nbyl italský operní skladatel a hudební pedagog.\n\nNicola Vaccai vyrůstal v Pesaru a zde také získal základní hudební vzdělání. Rodiče však příliš nesouhlasili s kariérou hudebníka a vyslali jej na studia práv do Říma. Nicola však netoužil stát se právníkem a více než právům se věnoval zpěvu a studiu kontrapunktu u předního římského skladatele Giuseppe Jannaconiho.\n\nVe věku 21 let odešel do Neapole a stal se žákem Giovanni Paisiella, jehož „Lazebník sevillský“ byl považován za mistrovské dílo komické opery, a to až do chvíle, kdy měla premiéru Rossiniho opera na stejné libreto a se stejným názvem.\n\nSvou kariéru operního skladatele zahájil Vaccai v Benátkách. Nejprve se živil jako učitel zpěvu a skladatel baletů, které se tehdy vkládaly i do operních představení. Jeho prvním operním úspěchem byla opera \"I solitari di Scozia\" uvedená v roce 1815 v Neapoli. Parma si u něj objednala operu \"Pietro il grande\" a v této opeře se také představil jako představitel jedné z hlavních rolí.\n\nNejvětšího úspěchu se dočkal operou \"Romeo a Julie (Giulietta e Romeo)\", která měla premiéru v roce 1825 v Miláně. Tato opera mu také vynesla pozvání do Londýna, kde byla uvedena v roce 1832 v Královském divadle (dnes Her Majesty's Theatre). Za svého pobytu v Londýně se stal vyhledávaným učitelem zpěvu.\n\nPo svém návratu do Itálie se v roce 1838 stal ředitelem a profesorem skladby na Milánské konzervatoři. Po šesti letech se s ohledem na chatrné zdraví funkce zřekl, vrátil se do rodného Pesara a zkomponoval zde svou poslední - šestnáctou operu \"Virginia\".\n\nPokud se týče operní tvorby byl Vaccai v pozdějších letech v očích publika zastíněn svým rivalem Vincenzo Bellinim. Dnes je připomínám hlavně jako vynikající hudební pedagog a skladatel instrukční literatury. Jeho dílo \"Metodo pratico de canto\" bylo transponováno pro všechny hlasové rejstříky a dodnes je stále vydáváno a stalo se jednou ze základních učebnic bel canta. K úspěchu přispěly i vynikající texty Pietra Metastasia plně respektující požadavky operního zpěvu a lidského hlasu. V úvodu Vaccai poznamenal, že pouze hlas mistra demonstrujícího jeho hlasová cvičení může doopravdy naučit žáka správné technice skutečného legata. Kniha je rovněž důležitým zdrojem informací o operní interpretaci na počátku 19. století.\n\n\n\n"}
{"id": "402543", "url": "https://cs.wikipedia.org/wiki?curid=402543", "title": "Kotas", "text": "Kotas\n\nPříjmení Kotas nosilo či nosí více významných osobností:\n\n"}
{"id": "402553", "url": "https://cs.wikipedia.org/wiki?curid=402553", "title": "Nody obecný", "text": "Nody obecný\n\nNody obecný (\"Anous stolidus\"), známý také pod názvem nody hnědý, je mořský pták z čeledi rybákovitých, největší druh nodyho.\n\nJe převážně tmavě hnědý s dlouhým ocasem a zobákem, má výrazný bílý proužek kolem dolní poloviny oka a světlé opeření na temeni. Obě pohlaví se přitom zbarvením nijak neliší.\n\nNody obecný má rozsáhlý areál rozšíření, obývá totiž všechny tropické oceány. Žije často ve velice početných hejnech, požírá zejména ryby a hnízdí nejčastěji na útesech a nízkých stromech a keřích, méně častěji i na zemi. Samice během hnízdní sezóny klade pouze 1 vejce.\n\n \n"}
{"id": "402563", "url": "https://cs.wikipedia.org/wiki?curid=402563", "title": "Valerij Korzun", "text": "Valerij Korzun\n\nValerij Grigorjevič Korzun, rusky Валерий Григорьевич Корзун, (* 3. května 1953 Krasnyj Sulin, Rostovská oblast, SSSR – nyní Rusko) je bývalý ruský kosmonaut z letů Sojuzů i raketoplánu, který strávil na orbitálních stanicích Mir a ISS přes rok svého života.\n\nValerij Korzun se narodil v městě Krasnyj Sulin v Rostovské oblasti, je ruské národnosti. \nV rodném městě ukončil střední školu (Krasnosulinskaja srednjaja škola No 2) v roce 1970 a nastoupil do armády. Vojenským pilotem se stal roku 1974 po absolvování příslušné školy (Kačinskoje vysšeje vojenno aviacionnoje učilišče im. A.F. Mjasnikova). V letech 1984 – 1985 absolvoval velitelskou vojenskou školu Krasnoznamennaja vojenno-vozdušnaja akademija im. J.A. Gagarina, Monino.\n\nOd roku 1987 byl ve výcvikovém středisku kosmonautů Centr podgotovki kosmonavtov im. J. A. Gagarina ve Hvězdném městečku. Po 9 letech letěl do vesmíru.\n\nJe ženatý, jeho manželkou je Jelena Ivanovna, rozená Nazinaja. Spolu mají od roku 1979 chlapce Nikitu.\n\nPrvní let absolvoval v létě roku 1996 (bylo mu 43 let) na palubě ruské kosmické lodě Sojuz TM-24. Spolu s ním letěli Alexandr Kaleri a Claudie André-Deshaysová z Francie. Loď byla katalogizována v COSPAR jako 1996-047A. Startovali z Bajkonuru a dva dny poté se připojili ke stanici Mir, kde již pracovala předchozí expedice ve složení Jurij Onufrijenko, Jurij Usačov a Shannon Lucidová z USA. Celá šestice zde působila 14 dní. Během této doby byly u Miru připojeny dvě kosmické lodě Sojuz. Dne 2. září 1996 ve starší kosmické lodi Sojuz TM-23 odletěli na Zem členové 21. základní posádky, tedy Onufrenko, Usačov a vzali s sebou i André-Deshaysovou. Přistáli na území Kazachstánu. Korzun, Kaleri a Lucidová se stali 22. stálou posádkou Miru. Deset dní poté, dne 19. září 1996, se k Miru připojil raketoplán Atlantis (mise STS-79) a v něm přiletěla šestice dalších astronautů. V Miru jich pracovalo několik dní najednou devět. Po pěti dnech raketoplán odletěl, s ním Lucidová, kterou v základní posádce vystřídal John Blaha. V listopadu se k lodi připojila nákladní loď Progress M-33 a v lednu raketoplán Atlantis STS-81. Dne 12. února 1997 se k lodi připojila loď s novou základní posádkou, Sojuz TM-25. V lodi přiletěli Vasilij Ciblijev, Alexandr Lazutkin a Reinhold Ewald z Německa a několik dní pracovaly obě posádky spolu. Dne 2. března pak Sojuz TM-24 s Korzunem, Kalerim na Ewaldem odstartovali na cestu domů, přistáli na území Kazachstánu.\n\nPodruhé do kosmu letěl po šesti letech. Bylo to na počátku léta 2002 na palubě amerického raketoplánu Endeavour. S ním letělo na mezinárodní kosmickou stanici ISS dalších šest astronautů – Američané Kenneth Cockrell, Paul Lockhart, Peggy Whitsonová, Franklin Chang-Diaz, Francouz Philippe Perrin a Rus Sergej Treščov. Na ISS proběhla výměna základních posádek, Korzun zde zůstal sloužit půl roku jako člen Expedice 5 spolu s Treščovem a Whitsonovou. Během této doby se u stanice vystřídala řada nákladních lodí (Progressy M46 a M19) i raketoplánů STS-112 a STS-113, byla také vyměněna záchranná loď Sojuz. Dne 7. prosince 2002 stará obsluha stanice odletěla na Zemi a s ní i Korzin. Přistáli na Floridě. Na ISS zůstala Expedice 6.\n\nJe registrován jako 351. člověk ve vesmíru s 381 dny strávenými v kosmu. Absolvoval čtyři výstupy do volného vesmíru (EVA), při nichž strávil 22 hodiny ve skafandru vně stanic.\n\n\n"}
{"id": "402564", "url": "https://cs.wikipedia.org/wiki?curid=402564", "title": "Klávesa Windows", "text": "Klávesa Windows\n\nKlávesa Windows je klávesa s logem Microsoft Windows na počítačové klávesnici. Je-li na klávesnici přítomna (například u klávesnic od firem Apple nebo Sun Microsystems nebývá), bývá pod blokem písmen, a to dokonce dvakrát. Klávesa \"Windows\" slouží v systému \"Windows\" k zobrazení nabídky Start, případně může být použita v kombinaci s jinými klávesami jako modifikační klávesa. V \"Linuxu\" se tato klávesa běžně nazývá \"Super\" a používá se také jako modifikační klávesa, podobně jako klávesy Ctrl, Alt, Shift či Fn.\n"}
{"id": "402566", "url": "https://cs.wikipedia.org/wiki?curid=402566", "title": "Brockenské strašidlo", "text": "Brockenské strašidlo\n\nBrockenské strašidlo (německy \"Brockengespenst\"), nazývané též horský přízrak, je ohromně zvětšený stín pozorovatele, vržený na horní povrch mraků proti slunci. Tento jev se může objevit na jakémkoliv mlhavém horském svahu nebo okraji mraku, nebo dokonce z letounu, ale časté mlhy a snadná dostupnost kvůli nízké nadmořské výšce vrcholu Brocken, nejvyšší hory v pohoří Harz v Německu, vytvořily místní legendy, z nichž čerpá fenomén své jméno. Brockenské strašidlo bylo pozorováno a popsáno Johannem Silberschlagem v roce 1780, a od té doby bylo často zaznamenáno v literatuře o daném regionu.\n\nTento \"přízrak\" se objevuje, když slunce svítí zezadu na horolezce, který se dívá dolů z hřebene nebo vrcholu hory do mlhy. Světlo projektuje horolezcův stín prostřednictvím mlhy, často v nezvyklém trojúhelníkovém tvaru díky perspektivě. Zdánlivé zvětšení velikosti stínu je optická iluze, ke které dochází, když pozorovatel porovnává svůj stín dle relativně blízkých oblaků, které mají být ve stejné vzdálenosti jako vzdálené pozemní objekty viděné přes mezery v oblacích, nebo jen podle jeho velikosti. Stín padá také na vodní kapky v různé vzdálenosti od oka, čímž klame prostorové vnímání. Přízrak se může hýbat (někdy zcela náhle) kvůli pohybu mrakové vrstvy.\n\nHlava postavy je často obklopená zářící gloriolou. Kroužky barevného světla se objevují přímo proti Slunci, když sluneční světlo se odráží od mraku jednotně velkých vodních kapek.\n\n\n"}
{"id": "402567", "url": "https://cs.wikipedia.org/wiki?curid=402567", "title": "Giuseppe Parini", "text": "Giuseppe Parini\n\nGiuseppe Antonio Maria Gaetano Parini (22. května 1729 – 15. srpna 1799) byl italský básník, kněz a politik.\n\nPocházel z chudé rodiny, stal se knězem, ze zdravotních důvodů ale nemohl jako kněz sloužit, živil se proto (mimo malou prebendu a dědictví) jako domácí učitel.\n\nPrvní básně vydal v roce 1752 a brzy po jejich vydání se stal poměrně známým. Po smrti otce v roce 1759 musel ze svého skromného platu živit navíc i matku. Zachránila ho pomoc šlechtických příznivců, díky kterým byl hmotně zabezpečen profesurou a zvolením do několika literárních akademií.\n\nBrzy po profesuře vydal své stěžejní dílo, rozsáhlou satiru \"Den\" (\"Il giorno\", 1763), která mu brzy získala uznání a literární slávu, přesto byly jeho finanční podmínky velmi skromné. Díky podpoře šlechtických příznivců, zejm. tehdejšího ministra Kounice, se ale zvyšovala jeho funkce i životní úroveň.\n\nPřes stálé zhoršování zdravotního stavu se angažoval ve vlasteneckém a společenském životě, v roce 1796, po vpádu Napoleona do Itálie se stal dokonce členem milánské městské rady, odkud odešel až po uklidnění situace v roce 1799. Brzy na to zemřel.\n\nPřes podporu habsburské vlády v Lombardii byl Parini zastáncem rovnosti, demokracie a idejí francouzské revoluce. Jeho dílo vyniká originalitou a duchaplností a také ostrým satirickým tónem. Již za jeho života bylo velmi oblíbené a známé, vzbudilo mnoho napodobenin, zároveň však řadu sporů.\n\nHlavním Pariniho dílem je rozsáhlá v blankversu psaná satirická skladba \"Den\" (\"Il giorno\"), líčící sarkasticky úpadkovou morálku soudobé šlechty, její módu a pozérství na podkladě podrobného líčení jediného dne šlechtického mladíka. V celku bylo toto dílo vydáno až po autorově smrti v roce 1804. První vydání mělo rozsah celých šest svazků.\n\nMezi další díla patří prózou psaný dialog \"O šlechtě\", líčící záhrobní rozhovor urozeného šlechtice a chudého básníka, a celá řada drobnějších lyrických básní, zejména ód.\n\nDo češtiny přeložil celou řadu Pariniho děl (včetně celého Dne) Jaroslav Vrchlický, některé překlady ale nebyly publikovány.\n\n"}
{"id": "402568", "url": "https://cs.wikipedia.org/wiki?curid=402568", "title": "Napravení šíleného klauna", "text": "Napravení šíleného klauna\n\nNapravení šíleného klauna ( ) je 3. díl dvanácté řady amerického animovaného seriálu Simpsonovi, poprvé vysílaný 12. listopadu 2000 (v celkovém pořadí 251. díl).\n\nPoté, co Homer s Bartem v rámci domácího úklidu zdemolují Lízin pokoj, ji na udobřenou berou na knižní festival. Zde potkávají např. Reverenda Lovejoye, profesora Frinka nebo i Stephena Kinga, ale především je zde uspořádána autogramiáda Šáši Krustyho, na které se objeví malá kudrnatá holčička, která se Šášovi představí jako Sophie – jeho dcera.\n\nI přes Šášovu počáteční nechuť být alespoň na jeden den otcem, nakonec svolí a společně se Sophií se vydávají na pláž, kde si užívají v moři, surfují, rybaří, vzájemně se sbližují a na večer sledují západ slunce nad mořem, při kterém Sophie zahraje na svoje housle.\n\nJeště ten večer hraje Šáša u Vočka v baru karty. Když zjistí, že už vše prohrál, rozhodne se i naproti svému svědomí vsadit Sophiiny housle, zapomenuté u něj v autě. Krusty prohraje a housle získá Tlustý Tony, a tak se vydává za Sophií a místo jejich houslí jí nabízí ukulele. Ta, zklamaná svým otcem, řekne Šášovi, že jí bylo lépe, když ho neznala.\n\nZdrcený Krusty požádá o pomoc Simpsonovi a spolu s Homerem se vydávají do mafiánského sídla Tlustého Tonyho, kde právě probíhá sjezd gangsterů, ukrást housle nazpět. To se jim i přes nenadálé komplikace a přestřelku která vypukne podaří. Krusty tedy vrací své dceři housle a k tomu ještě 5000 $, které objeví v jejich pouzdře.\n\nAnglický název dílu (Insane Clown Poppy), je narážka na detroitskou hudební skupinu Insane Clown Posse.\n\n"}
{"id": "402575", "url": "https://cs.wikipedia.org/wiki?curid=402575", "title": "Beta-pinen", "text": "Beta-pinen\n\nBeta-pinen (β-pinen) je uhlovodík významně obsažený v terpentýnu. Jde o bezbarvou kapalinu, která je rozpustná v ethanolu, nerozpustná ve vodě. Je cítit po borovici. Přirozeně se nachází v rozmarýně, petrželi, kopru, bazalce, řebříčku a růži.\n\n"}
{"id": "402579", "url": "https://cs.wikipedia.org/wiki?curid=402579", "title": "Latvijas hokeja līga", "text": "Latvijas hokeja līga\n\nLatvijas hokeja līga (také nazývána jako \"Lotyšské otevřené mistrovství\",\"Samsung premjerlīga\" nebo \"Optibed līga \") je nejvyšší plně profesionální ligou ledního hokeje v Lotyšsku. Vznikla v roce 1931, ale po připojení Lotyšska k SSSR v roce 1940 zanikla a lotyšské týmy se účastnily v sovětského ligového systému - Sovětské ligy ledního hokeje a dalších nižších soutěží. Znovu obnovena byla po roce 1991 po rozpadu SSSR.\n\nÚčastnit se jí mohou i týmy z okolních zemí. V letech 2003 - 2012 se ji hrála litevská Energija Elektrėnai a v sezóně 2007-2008 i estonský Tartu Big Diamonds. V sezóně 2019-2020 měla liga 8 účastníků (všechny týmy z Lotyšska).\n\nZákladní část se hraje na 30 kol ve stylu každý s každým. První dva týmy postupují rovnou do semifinále. Týmy, které skončily na 3. - 6. hrají první kolo play-off na 3 vítězné utkání. Stejně se pak hraje semifinále. Finále se již ale hraje na čtyři vítězné utkání.\n\nNejvětším zimním stadionem v Lotyšsku je Arena Riga s kapacitou 10 300 diváků, která je sídlem hokejového týmu Dinamo Riga hrajícího ruskou KHL.\n\n\n"}
{"id": "402580", "url": "https://cs.wikipedia.org/wiki?curid=402580", "title": "Lamborghini Gallardo", "text": "Lamborghini Gallardo\n\nLamborghini Gallardo je supersportovní automobil vyráběný automobilkou Lamborghini. Gallardo je dnes nejvyráběnější model automobilky, díky prodeji přes 5000 kusů za první tři roky. Každé auto stojí okolo $ 180 000 až $ 210 000. Pojmenované je po slavném plemeni bojovného býka.\n\nGallardo se představilo na autosalonu v Ženevě roku 2003 jako menší a levnější alternativa k modelu Lamborghini Murciélago. Model s pohonem všech kol, hliníkovou konstrukcí, hmotností 1430 kg, desetiválcem 4961 cm o výkonu 365 kW a maximální rychlostí 309 km/h se měl začít vyrábět ve větších sériích než Murciélago a stát se konkurentem Ferrari 360 Modena.\n\nZáměr automobilky se podařil, již v roce 2005 bylo na světě 3000 automobilů této modelové řady. Gallardo se tak stalo nejprodávanějším modelem automobilky Lamborghini, překonalo Lamborghini Diablo s 2903 prodanými kusy. Následující rok (2006) se italské automobilce podařilo prodat 2086 kusů, Lamborghini tak oslavilo další jubileum, 5000 vozů Gallardo.\n\nPro modelový rok 2006 přišla automobilka s mnoha technickými změnami, výkon motoru byl zvýšen dokonce na 382 kW.\n\nV roce 2005 v Ženevě představilo Lamborghini Concept S, roadster na bázi Gallarda s rozděleným čelním sklem a odděleným prostorem řidiče a spolujezdce. Spekulovalo se, zda se koncept v nezměněné podobě dostane do výroby pod názvem Lamborhini Piton.\nOd rozdělení prostoru pro řidiče a spolujezdce bylo nakonec upuštěno. Na konci roku 2005 bylo ve Frankfurtu odhaleno Lamborghini Gallardo Spyder. Počátkem roku 2006 se otevřené Lamborghini dostalo do výroby.\n\nTechnicky je Spyderu odvozen z kupé, pětilitrový desetiválec dosahuje výkonu 382 kW, Spyder díky němu zrychlí z 0 na 100 km/h za 4,3 sekundy a dosahuje maximální rychlosti 314 km/h, se staženou střechou pak „pouze“ 307 km/h. Převodovka Spyderu pochází ze speciální edice Gallardo SE. Otevřená verze je paradoxně těžší než klasické kupé, váží 1590 kg. Skládání plátěné střechy vozu je ovládáno elektrohydraulicky a trvá pouze 20 sekund.\n\nV roce 2008 bylo v Ženevě odhaleno faceliftované kupé Lamborghini Gallardo LP 560-4, na podzim téhož roku byl představen i modernizovaný Spyder. Kromě agresivnějšího designu který v mnohém připomíná Lamborghini Reventón se Gallardo dočkalo i nového motoru s vyšším výkonem.\n\nDůležité změny se dotkly přední části vozu. Příď se zašpičatila, změnily se typické nasávací otvory vzduchu a na přední světlomety byla použita kombinace LED a xenonu. Zadní světlomety přestaly zasahovat přes horní část kapoty a změnil se i vývod horkého vzduchu pod nimi. Designové změny zadních partií měly vést k optickému snížení vozu. Téměř nezměněn zůstal interiér, kde byly upraveny budíky a mírné změny doznaly i ovládací přepínače. Rozšířila se paleta jemných kůží čalounění.\n\nObjem desetiválce byl zvýšen u obou karosářských verzí na 5204 cm. Motor by měl lépe reagovat v celém spektru otáček. Maximální výkon se zvedl na 412 kW při 8000 ot./min. (560 k – odtud označení LP 560-4, čtyřka odkazuje k pohonu všech čtyř kol) a 560 Nm při 6500 ot./min. Maximální rychlost kupé se zvedla na 325 km/h. Z 0 na 100 km/h kupé zrychlí za 3,7 s, na 200 za 11,8 s. Přestože hmotnost samotného motoru se zvedla o 10 kg, hmotnost uzavřené verze klesla o 20 kg (na 1410 kg). Aerodynamika modernizovaného modelu by měla být o 31 % efektivnější. Změny by měly pomoci snížit emise CO. Změnou prošla jak manuální, tak i sekvenční převodovka E-gear, poskytující o dvě pětiny vyšší rychlost řazení. Nový je i podvozek a pohon všech kol.\n\nGallardo LP 560-4 Spyder oproti kupé zrychlí z 0 na 100 km/h o 0,3 s déle (za rovné 4 sekundy), akcelerace na 200 km/h trvá déle o 1,3 s. Maximální rychlost je nižší pouze o 1 km/h.\n\nCena modernizovaného kupé začíná na 173 740 € (přibližně 4,4 milionu Kč).\n\nGallardo se dočkalo řady limitovaných edicí se zvláštními jízdními vlastnostmi nebo upraveným vzhledem a to jak přímo od Lamborghini, tak od úpravců jako Hamann, IMSA nebo Momo.\n\nKoncem roku 2005 byla představena omezená dvousetpadesátikusová série Gallardo SE (Special Edition), od běžného Gallarda se na první pohled liší dvojbarevným provedením. \n\nPro Gallardo SE připravilo Lamborghini paletu šesti barev: dva odstíny šedé, bílou (\"Balloon white\"), žlutou (\"Giallo Midas\"), oranžovou (\"Arancio Borealis\") a zelenou (\"Verde Ithaca\"). Šestici barev doplnila černá barva (\"Nero Noctis\"), použitá na střeše, kapotě motoru, předním a zadním spojleru a na zpětných zrcátkách. Interiér je taktéž dvoubarevný, kombinující černou barvu s barvou převládající v exteriéru. Koncová světla jsou lehce zabarvena. Brzdové třmeny jsou lakované šedou nebo žlutou barvou. \n\nNově se na voze objevila kola Callisto s pneumatikami Pirelli. Gallardu SE byla do výbavy dána také kamera pro snazší couvání. Manuální šestistupňová převodovka byla pro SE verzi přepracována, za příplatek je k dispozici robotizovaná převodovka E-gear.\n\nLamborghini Gallardo SE přišlo na trh s cenou 141 500 €.\n\nGallardo Nera bylo představeno na Pařížském autosalonu v roce 2006. Jízdní vlastnosti a výkon má stejný jako Gallardo SE (382 kW). Dostupné je pouze v černé barvě, černá je použita i na kola a v interiéru, kde jsou ale i kontrastní bílé prvky. Brzdné kotouče jsou nabarvené speciální stříbrnou. Bylo jich vyrobeno pouze 185, 60 z nich bylo určeno pro americký trh.\n\nSpeciální verze Gallardo Superleggera, byla odhalena roku 2007 na Ženevském autosalonu a svými parametry se zařadila mezi vozy jako Ferrari 430 Challenge nebo Porsche 911 Turbo. Konec edice nastal s nástupem modernizovaného Gallarda LP560-4 v roce 2008.\n\nSuperleggera je označení pro odlehčené verze vozů Lamborghini. Prvním automobilem nesoucím toto přízvisko byla odlehčená verze Lamborghini 350 GT z roku 1964.\n\nModelu Superleggera se vyrobilo pouze 172 kusů, z toho 10 kusů v bílé, 34 v šedé, 37 v černé, 45 ve žluté a 46 v oranžové barvě. Od klasického provedení Superleggeru opticky odlišuje černý pruh na boku a prvky z uhlíkového kompozitu.\n\nSuperleggera se oproti původnímu Gallardu lišila o 100 kg lehčí karosérií. Nižší hmotnosti bylo dosaženo díky použití uhlíkového kompozitu na panely dveří, víko motoru, difuzor, krytí spodku vozu, středový tunel, nosné skořepiny sedadel a vnější zpětná zrcátka. Na průhledné části krytu motoru a také na některá skla vozu byl použit místo skla lehčí polykarbonát.\n\nPodobně jako základní model, má i Superleggera pohon všech kol a pod kapotou desetiválec, motor oproti klasické verzi však dosahuje výkonu o 10 kW vyššího, tedy 390 kW při 8000 ot/min a točivého momentu 510 Nm při 4250 ot/min. Z 0 na 100 km/h tak Superleggera zrychlí za 3,8 sekundy, maximální dosažitelná rychlost je 315 km/h.\n\nEdice 250 kusů s označením LP 550-2 představená v roce 2009 má náhon pouze na zadní kola a o něco nižší výkon než sériová verze, zato má pohotovostní hmotnost pouhých 1 380 kg. Tato edice byla pojmenována podle testovacího jezdce Lamborghini Valentina Balboni, který pro automobilku pracoval 42 let. Najal ho sám Ferrucio Lamborghini v roce 1967 a zaměstnancem firmy byl až do letošního odchodu do důchodu.\n\nV roce 2010 odhalilo Lamborghini druhou generaci Superleggery. Hmotnost se oproti sériovému modelu snížila o 70 kilogramů. Změnil se přední nárazník a nad zádí přibyl karbonový spoiler. Maximální rychlost je 325 km/h. Zrychlení z 0 na 100 vůz zvládne za 3,4 sekundy, podle automobilky. Ale fastestlaps.com uvádí za 3,2 s. Z 0 na 200 za 10,2 s.\n\nNa podzim 2010 se odlehčené verze s 570 koňmi dočkal i Spider, ta nese označení LP 570-4 Spyder Performante. O 65 kg lehčí model dosahuje výkonu 419 kW a točivého momentu 540 Nm. Z 0 na 100 km/h zvládne zrychlit za 3,9 s. Ručička tachometru se zastaví na 324 km/h. K dispozici je šestistupňová automatická převodovka e-gear, nebo manuál za stejnou cenu. Využity byly kompozitní materiály vyztužené uhlíkovými vlákny. Designeři si pohráli s přídí, bočními prahy i zadním difuzorem, kapotu ozdobili dvěma krátkými úzkými proužky. Podlaha vozu je zcela zakrytovaná. Automobil nesou lehká 19\" kola obutá do pneumatik Pirelli P Zero Corsa.\n\nV roce 2004 dostala speciálně upravený model dopravní policie v Kalábrii.\n\n"}
{"id": "402581", "url": "https://cs.wikipedia.org/wiki?curid=402581", "title": "Polární oblast", "text": "Polární oblast\n\nPolární oblast je obecné označení pro region v blízkosti zeměpisného pólu planety. Na Zemi i na Marsu jsou polární oblasti zčásti pokryté ledem.\n\nNa Zemi se severní polární oblast označuje jako Arktida a jižní polární oblast jako Antarktida. Zatímco vymezení jižní polární oblasti je vcelku jednoznačné (pevnina Antarktidy a okolní moře), v okolí severního pólu jsou poměry složitější. Jednak proto, že v okolí je více pevnin, jednak vzhledem k přítomnosti mořských proudů, které části Arktidy oteplují. Proto se severní polární oblast vymezuje dvojím způsobem: geograficky a klimatologicky.\n\nPolární oblast je geograficky vymezena polárním kruhem, který tvoří rovnoběžky na 66° 33′ (resp. 66,55°) severní a jižní zeměpisné šířky. Ty leží ve vzdálenosti asi 2 602 km od pólu a asi 7 383 km od rovníku. Jejich poloha je dána sklonem zemské osy vůči ekliptice (asi 23° 26´), jež se v průběhu času pomalu mění: v současnosti se polární kruh posouvá asi o 14,4 mm za rok směrem k pólům. Polární oblast je tam, kde o letním slunovratu (21. června) Slunce vůbec nezapadne a o zimním slunovratu (20. nebo 21. prosince) nevyjde nad obzor. Vzhledem k lomu světla v atmosféře lze ovšem tento jev na severní polokouli pozorovat asi od 66 stupně šířky, na jižní polokouli od 67 stupně. Čím blíže k pólu, tím je tento jev zřetelnější: asi od 73° je skutečně tma, od 79° je vidět nejjasnější hvězdy a od 85° nelze pozorovat ani žádné svítání. Odtud je také název polární den a polární noc, jež jsou směrem k pólu stále delší, až na pólu zdánlivý denní pohyb Slunce mizí a \"den\" i \"noc\" trvají půl roku.\n\nI když se polární oblasti vyznačují obecně chladným podnebím, jsou klimatické podmínky v severní polární oblasti velmi rozmanité v závislosti na pevninách a mořských proudech. Tak Hudsonův záliv v Kanadě je po polovinu roku zamrzlý, kdežto například norský přístav Hammerfest, který leží více než 1000 km severněji, vůbec nezamrzá. Proto se v klimatologii za polární oblast pokládá oblast, kde v nejteplejším měsíci roku (na severní polokouli červenec) střední teplota nevystoupí nad 10° C.\n\nKlimatologický subpolární kruh zhruba vymezuje oblast, kde rostou stromy, od oblasti tundry. Ještě severněji rostou už jen některé trávy, mechy a lišejníky. V drsných podmínkách polárních oblastí žijí zajímavé druhy živočichů – na severu například lední medvědi, na jihu tučňáci, někteří ptáci a hmyz (např. pakomár \"Belgica antarctica\") – kteří jsou těmto podmínkám přizpůsobeni. Nejsevernějším trvale obydleným místem je patrně norské město Longyearbyen (souostroví Špicberky), ležící na 78° 13´ severní šířky; oproti tomu Antarktida není – kromě vědeckých stanic – trvale osídlena. Klimatická pozorování v Antarktidě mají velký význam pro zkoumání tzv. globálního oteplování.\n\n\n"}
{"id": "402582", "url": "https://cs.wikipedia.org/wiki?curid=402582", "title": "Brûleurs de Loups de Grenoble", "text": "Brûleurs de Loups de Grenoble\n\nBrûleurs de Loups de Grenoble („\"Paliči vlků z Grenoblu\"“) je oficiální název francouzského klubu ledního hokeje z Grenoblu. Název odkazuje na někdejší praktiku vypalování lesů pro oddalování výskytu vlků od obydlených oblastí. Založen byl v roce 1963 pod názvem Grenoble Métropole Hockey 38. \n\nKlub hraje nejvyšší národní soutěž, tj. Ligue Magnus. Mistrem Francie se stal pětkrát (1981, 1982, 1991, 1998, 2007 a 2009), pětkrát skončil na druhém místě.\n\nKádr A-týmu je tvořen převážně Francouzi, silné zastoupení mají ovšem i hráči ze Švédska a tři hráči pocházejí z Česka.\n\nDomácí aréna spuštěná v roce 2001 se jmenuje Patinoire Pôle Sud, její kapacita čítá 3 496 míst.\n\n"}
