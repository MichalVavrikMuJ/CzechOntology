{"id": "462549", "url": "https://cs.wikipedia.org/wiki?curid=462549", "title": "Pajasan", "text": "Pajasan\n\nPajasan (\"Ailanthus\") je rod dřevin, náležící do čeledi simarubovité (\"Simaroubaceae\").\nRostl původně ve východní Asii od jihu po sever Australasie.\n\nJedná se o rychle rostoucí listnaté stromy rostoucí do výšky 25–45 m, s větvemi širokými 40–100 cm. Listy jsou dělené na kopinaté lístky. Květy, vyrůstající v rozvětvené latě, jsou malé, žluté až nazelenalé, posléze se stávají načervenalými a nakonec hnědou. Samčí květy mají silný zápach, podobající se zápachu kočičí moči. Dotek listů zanechává nepříjemný zápach na rukou. Plod je nažka s dlouhým křídlem. Dřevo je jemně zrnité a hladké. Větve jsou křehké a snadno se lámou.\n\n\nJe považován za invazní druh v Severní Americe. Ailanthus je schopen utvořit silné vrstvy kořenů a těžký stín do té míry, že původní druhy nejsou většinou schopny užívat jím obsazený prostor. Roste často v průmyslových nebo odlesněných oblastech. Na některých místech byl úmyslně vysazován.\nPoužívá se jako pionýrská dřevina.\n\n\n \n"}
{"id": "462551", "url": "https://cs.wikipedia.org/wiki?curid=462551", "title": "Drill &amp; Bass", "text": "Drill &amp; Bass\n\nDrill & Bass (Drill n Bass; znám také jako Experimental Jungle nebo Experimental Drum & Bass) je fanoušky vymyšlený termín pro označení experimentální hudby vycházející z IDM a Junglu/Drum & Bassu. Sound tohoto stylu byl vytvořen v roce 1995 umělci jako Aphex Twin, Squarepusher nebo Luke Vibert.\n\nDrill'n'Bass je popisován jako křečovitá forma junglu, která vyžaduje silný zvukový software a dávku trpělivosti.\n\nTento styl obsahuje typický snare rush, extrémně složité a detailně naprogramované bicí a často samplované známé \"amen breaky\". Styl sám o sobě je velmi inspirovaný junglem a drum & bassem.\n\n\n"}
{"id": "462552", "url": "https://cs.wikipedia.org/wiki?curid=462552", "title": "Dress You Up", "text": "Dress You Up\n\n\"Dress You Up\" je čtvrtý singl americké zpěvačky-skladatelky Madonny. Píseň pochází z jejího druhého alba \"Like a Virgin\". Album i singl publikovala firma Sire Records.\n\nPíseň je metafora na módu a sex. Toho druhého si všimli cenzoři a rodičovský výbor pro hudební zdroje a píseň ihned přesunuli do svého seznamu \"Filthy Fifteen\", kde svým jménem účinkovaly popové, R&B a heavy metalové hvězdy jako Cyndi Lauper, Prince, Sheena Easton, Mary Jane Girls a Twisted Sisters. Toto byl první krok k vytvoření nálepky „Parental Advisory“, která se nalepuje na alba s explicitním obsahem.\n"}
{"id": "462554", "url": "https://cs.wikipedia.org/wiki?curid=462554", "title": "Into the Groove", "text": "Into the Groove\n\n„Into the Groove“ je píseň z roku 1985, kterou sepsala a nazpívala americká zpěvačka-skladatelka Madonna. Skladba se objevila ve filmu \"\"; byla publikována jako singl přes firmu Sire Records.\n\nPíseň coverovali Kids Incorporated a Ciccone Youth.\n\n\n\n"}
{"id": "462556", "url": "https://cs.wikipedia.org/wiki?curid=462556", "title": "Jean Cruveilhier", "text": "Jean Cruveilhier\n\nJean Cruveilhier (1791, Limoges, Francie – 1874, Sussac, Francie) byl francouzský anatom.\n\nDoktorát získal v roce 1816 v Paříži, kde o devět let později nahradil Pierra Augustina Béclarda (1785–1825) v hodnosti profesora anatomie. V roce 1836 se vzdal své profesury ve prospěch Gilberta Brescheta (1784–1845) a stal se vůbec prvním profesorem patologické anatomie. Jedním z jeho významných žáků byl portorický vůdce, chirurg a nositel řádu čestné legie, Ramón Emeterio Betances.\n\nCruveilhier byl velmi vlivným anatomem, který učinil významný přínos ve studiích nervové soustavy. V roce 1842 popsal patologii neuronálních lézí, při onemocnění dnes známém jako roztroušená skleróza (RS), a zveřejnil svá zjištění a ilustrace. Jako první rovněž zaznamenal klinickou anamnézu pacienta s touto nemocí. Nicméně až do roku 1868, kdy byla RS popsána neurologem Jean-Martinem Charcotem, nebyla RS pokládána za samostatné onemocnění.\n\nProvedl rovněž rozsáhlá studie o zánětu krevních cév, zejména o flebitidě, o kterém se domníval, že se jedná o celkovou příčinu většiny zánětů. Cruveilhier tvrdil, že flebitida dominuje celé patologii; tuto domněnku později vyvrátil Rudolf Virchow. Cruveilhier byl plodným autorem. Mezi jeho díla patří \"Anatomie pathologique du corps humain\" (1829–1842) a \"Vie de Dupuytren\" (1840), jenž věnoval svému učiteli Guillaume Dupuytrenovi.\n\nJeho jméno je spojováno s „Cruveilhierovým příznakem“ (trvalou hypertenzí a uzavření vrátnicové žíly) a „Cruveilhier-Baumgartenovou nemocí“ (cirhózou jater bez ascitu), která, kromě jeho jména, nese i jméno anatoma Paula Clemense von Baumgartena. Jeho jméno je rovněž spojeno s několika částmi anatomie; tyto názvy však z velké části nahradilo klinické názvosloví.\n\n"}
{"id": "462557", "url": "https://cs.wikipedia.org/wiki?curid=462557", "title": "Hledám Susan. Zn.: Zoufale", "text": "Hledám Susan. Zn.: Zoufale\n\nHledám Susan. Zn.: Zoufale (\"Desperately Seeking Susan\") je americký film z roku 1985, ve kterém v hlavní roli hraje Susan Seidelman, Rosanna Arquette a Madonna. Film byl v Americe a Velké Británii označen nálepkou \"PG-13\".\n"}
{"id": "462558", "url": "https://cs.wikipedia.org/wiki?curid=462558", "title": "Akébie", "text": "Akébie\n\nAkébie (\"Akebia\") je rod rostlin z čeledi kokylovité (\"Lardizabalaceae\"). Jsou to dřevnaté ovíjivé liány se střídavými dlanitě složenými listy a jednopohlavnými květy s apokarpním gyneceem, uspořádanými v hroznovitých květenstvích. Rod zahrnuje 5 druhů a je rozšířen ve východní Asii. Akébie se pěstují jako okrasné liány, mají jedlé plody a jsou využívány v čínské medicíně.\n\nAkébie jsou jednodomé, opadavé nebo částečně stálezelené, dřevnaté liány s ovíjivými stonky. Zimní pupeny jsou kryté mnoha vytrvalými šupinami. Listy jsou střídavé, někdy nahloučené na zkrácených větévkách, dlanitě složené ze 3, 5 nebo řidčeji 7 lístků s rovným nebo zvlněným okrajem, dlouze řapíkaté. Květy jsou jednopohlavné, uspořádané v úžlabních hroznech nebo řidčeji okolících. Okvětí se skládá ze 3 (až 6) purpurově červených nebo zelenavě bílých kališních lístků. Koruna chybí. Samčí květy se nacházejí v koncové části květenství a obsahují šest tyčinek s velmi krátkými nitkami a drobné zbytky zakrnělých pestíků. Samičí květy ve spodní části květenství jsou větší a mají delší stopky než samčí květy. Obsahují 3 až 9 (až 12) volných, válcovitých pestíků a sterilní tyčinky (staminodia). Plodem je souplodí dužnatých měchýřků pukajících horním švem. Plody obsahují mnoho semen uspořádaných v několika řadách a uložených v dužnině.\n\nVědecký název \"Akebia\" je do latiny přepsané japonské jméno 木通 [akebi], používané pro akébii pětičetnou.\n\nRod akébie zahrnuje 5 druhů, rozšířených ve východní Asii.\nAkébie trojčetná se vyskytuje v Číně a Japonsku, akébie pětičetná mimo to také v Koreji. Ostatní druhy jsou endemity Číny.\n\nRod \"Akebia\" je v rámci čeledi \"Lardizabalaceae\" řazen do podčeledi \"Lardizabaloideae\" a tribu \"Lardizabaleae\". \nV roce 1997 byl z jihovýchodu čínské provincie Kan-su popsán nový poddruh \"Akebia trifoliata\" subsp. \"longisepala\", který byl následně v roce 2012 vyčleněn jako nový druh, \"Akebia longisepala\".\n\n\nAkébie jsou pěstovány jako okrasné liány. Byla vypěstována i řada okrasných kultivarů. V České republice se nejčastěji pěstuje akébie pětičetná, akébie trojčetná a jejich kříženec, akébie pětilistá.\nPlody akébií jsou jedlé, mají ale mdlou chuť a nejsou nijak chutné.\nAkébie pětičetná je v některých oblastech světa (východ Severní Ameriky, Nový Zéland) agresivní invazní druh.\nKořeny, stonky a plody akébie trojčetné a akébie pětičetné jsou využívány v tradiční čínské medicíně.\n\n"}
{"id": "462559", "url": "https://cs.wikipedia.org/wiki?curid=462559", "title": "Peněžitá pomoc v mateřství", "text": "Peněžitá pomoc v mateřství\n\nPeněžitá pomoc v mateřství (PPM) je dávka nemocenského pojištění, na kterou vzniká nárok při současném splnění těchto podmínek:\n\n\nJe-li nárok na PPM uplatňován z nemocenského pojištění OSVČ nebo zahraničního zaměstnance, pak musí být splněna ještě podmínka účasti na tomto pojištění (nemocenské pojištění OSVČ nebo zahraničního zaměstnance) aspoň po dobu 180 kalendářních dnů v posledním roce před nástupem na PPM.\n\nDo doby účasti na nemocenském pojištění pro splnění podmínky \"270 dnů\" se započítává též:\n\na) předchozí zaměstnání, účast na nemocenském pojištění OSVČ, účast na nemocenském pojištění studentů a žáků podle předpisů platných do 31. prosince 2008,\n\nb) doba studia na střední, vyšší odborné nebo vysoké škole nebo na konzervatoři považovaná za soustavnou přípravu na budoucí povolání pro účely důchodového pojištění, jestliže počátek šestého týdne před očekávaným dnem porodu připadne do období 270 dnů ode dne úspěšného ukončení studia nebo k převzetí dítěte do péče došlo v období 270 dnů ode dne úspěšného ukončení studia,\n\nOd 1.1.2012 se studium započítává do doby \"270 dnů\" za podmínky, že jde o dobu studia na střední, vyšší odborné nebo vysoké škole nebo na konzervatoři považovaná za soustavnou přípravu na budoucí povolání pro účely důchodového pojištění, pokud bylo studium úspěšně ukončeno.\n\nc) doba pobírání plného invalidního důchodu, pokud byl tento důchod odňat a po odnětí tohoto důchodu vznikla, popřípadě dále trvala pojištěná činnost.\n\nTyto doby se započítávají v rozsahu, v jakém se nekryjí s pojištěnou činností. Nezapočítávají se doby vedení v evidenci uchazečů o zaměstnání ani pobírání dávek nemocenského pojištění po skončení pojištění, i když spadají do období posledních dvou let před nástupem na PPM nebo i když spadají do období před 1. lednem 2009. \n\nOchranná lhůta pro PPM běží u žen, jejichž pojištění skončilo v době těhotenství, v délce 180 kalendářních dnů; pokud však pojištění trvalo kratší dobu, činí ochranná lhůta jen tolik kalendářních dnů, kolik dnů pojištění trvalo. Jestliže pojištění neskončilo v době těhotenství, činí ochranná lhůta pro PPM 7 kalendářních dnů - i zde platí, že pokud však pojištění trvalo kratší dobu, činí ochranná lhůta jen tolik kalendářních dnů, kolik dnů pojištění trvalo.\n\nNevyčerpaná část ochranné lhůty z dřívějšího pojištění se připočítává k ochranné lhůtě získané novým pojištěním, a to až do nejvyšší výměry 180 kalendářních dnů. Podmínkou ovšem je, že obě pojištění, jak předchozí tak nové, skončila v době těhotenství.\n\n\"Těhotné zaměstnankyni skončil pracovní poměr trvající 2 roky dnem 31. ledna 2009. Dne 15. února 2009 nastoupila do dalšího pracovního poměru na dobu neurčitou, který po pěti kalendářních dnech ve zkušební době ukončila.\" \n\nZ předchozího zaměstnání činila ochranná lhůta 180 kalendářních dnů, začala běžet dnem 1. února 2009 a trvala by do 30. července 2009. Dne 15. února 2009 nastoupila do nového zaměstnání. Vznikem nového pojištění ochranná lhůta z dřívějšího pojištění po dobu tohoto pojištění neběží. Ze zaměstnání skončeného 19. února 2009 získala ochrannou lhůtu 5 kalendářních dnů (pojištění jen tak dlouho trvalo). K této nově získané ochranné lhůtě je třeba připočítat nevyčerpanou část předchozí ochranné lhůty, tedy 166 kalendářních dnů (180-14). Ochranná lhůta ze zaměstnání skončeného dnem 19. února 2009 činí tedy 171 kalendářních dnů; začala běžet dnem 20. února 2009 a skončí dnem 9. srpna 2009 včetně.\n\n\"Podpůrčí doba\" u peněžité pomoci v mateřství začíná nástupem na peněžitou pomoc v mateřství. Nástup na PPM těhotná pojištěnka určuje sama v období od počátku osmého do počátku šestého týdne před očekávaným dnem porodu; pokud pojištěnka tento den v tomto období neurčí, začíná podpůrčí doba od počátku šestého týdne před očekávaným dnem porodu. U těhotné pojištěnky je tedy počátek šestého týdne před očekávaným dnem porodu nejzazším dnem, ke kterému se sleduje splnění podmínek nároku na PPM.\n\nPři předčasném porodu se za nástup na PPM považuje den porodu. Za předčasný porod se považuje takový, který nastal před počátkem podpůrčí doby (tj. před počátkem šestého týdne před očekávaným dnem porodu) a pojištěnka dosud PPM nepobírá. V tomto případě se považuje podmínka účasti na pojištění (270 nebo 180 kalendářníchdnů) za splněnou ke dni nástupu na PPM, pokud se tato podmínka splní k počátku šestého týdne před očekávaným dnem porodu.\n\n\"Zaměstnankyně v pracovním poměru se sjednaným měsíčním příjmem 32 000 Kč porodila 8 týdnů před očekávaným dnem porodu, na PPM nastupuje dnem porodu. Ke dni nástupu na PPM podmínku \"270 dnů\" nesplňuje, k počátku šestého týdne před očekávaným dnem porodu by ji splňovala\". \n\nZaměstnankyně má nárok na PPM. Skutečnost, že ke dni nástupu na PPM nesplňuje podmínku \"270 dnů\", není podstatná. Šlo o předčasný porod, kde stačí, splní-li tuto podmínku k počátku šestého týdne před očekávaným dnem porodu.\n\nPomineme-li důvody nároku na PPM u muže, spočívající ve zdravotních komplikacích na straně matky dítěte, kdy žena nemůže nebo nesmí o dítě z tohoto důvodu pečovat a to je svěřeno do péče otci dítěte, popř. jiným osobám nebo subjektům, nebo o situace, kdy je muži dítě svěřeno do péče rozhodnutím příslušného orgánu, půjde zejména o situace, kdy muž přebírá dítě do péče na základě písemné dohody s matkou dítěte. Muž musí být otcem dítěte nebo manželem ženy, která dítě porodila a nárok na PPM mu vzniká při současném splnění těchto podmínek:\n\n\nOd 1.1.2012 musí být dohoda uzavřena na nejméně 7 kalendářních dnů po sobě jdoucích.\n\nJe-li nárok na PPM uplatňován z nemocenského pojištění OSVČ nebo zahraničního zaměstnance, pak musí být splněna ještě podmínka účasti na tomto pojištění (nemocenské pojištění OSVČ nebo zahraničního zaměstnance) aspoň po dobu 180 kalendářních dnů v posledním roce před nástupem na PPM.\n\nCo se týče započítávání doby účasti na nemocenském pojištění, platí zde totéž, co u nároku na PPM u ženy. Za nástup na PPM se zde považuje den, kdy na základě písemné dohody muž převzal dítě do péče. K převzetí dítěte do péče na základě dohody může dojít nejdříve po skončení šestého týdne po porodu, a to i v případě, že matka dítěte nemá nárok na PPM. Na dohodu neexistuje žádný formulář, musí však obsahovat den porodu dítěte a den, od kterého muž dítě do péče přebírá (Zákon č. 187/2006 § 32 odst.7 Sb., o nemocenském pojištění); vzor dohody je takovýto:\n\nPodpis matky dítěte musí být na dohodě ověřen, a to buď úředně (notář, obecní úřad) nebo na správě sociálního zabezpečení. Otec dítěte/manžel ženy, která dítě porodila může PPM pobírat až po dobu 22 týdnů. Do této doby se započítává doba, po kterou byla PPM vyplácena matce dítěte v době před porodem, a po uplynutí šesti týdnů po porodu.\n\nJestliže bude otec dítěte/manžel ženy, která dítě porodila, o dítě pečovat po dobu kratší než 22 týdnů, je žádoucí dohodu o předání dítěte do péče sepsat jen na dobu péče o dítě, popř. dohodu vypovědět. Podpis matky dítěte na vypovězení dohody musí být opětně ověřen. \n\nOtci dítěte/manželovi ženy, která dítě porodila, vzniká nárok na provedení volby čerpání rodičovského příspěvku už v případě, jestliže o dítě takto pečoval aspoň jeden kalendářní den. Vznik nároku na PPM potvrdí správa sociálního zabezpečení příslušná podle sídla zaměstnavatele nebo mzdové účtárny, má-li zaměstnavatel mzdovou účtárnu, popř. ta správa sociálního zabezpečení, kde je vedena OSVČ či zahraniční zaměstnanec. K uplatnění nároku na PPM bude při převzetí dítěte do péče na základě dohody mezi matkou a otcem dítěte potřeba:\n\n\nSplňovala-li matka dítěte podmínky nároku na PPM a tuto dávku pobírá, je třeba doložit potvrzení plátce dávky (příslušná správa sociálního zabezpečení) o zastavení výplaty PPM matce dítěte. Jestliže matka dítěte podmínky nároku na PPM nesplňovala, je třeba doložit potvrzení o této skutečnosti, popř. čestné prohlášení v této věci.\n"}
{"id": "462560", "url": "https://cs.wikipedia.org/wiki?curid=462560", "title": "Dubina (Šemnice)", "text": "Dubina (Šemnice)\n\nDubina () je místní část obce Šemnice v okrese Karlovy Vary nacházející se v údolí řeky Ohře. Je vzdálena 11 km od Karlových Varů. Dnes patří pod správu obce Šemnice. Nachází se zde hostinec „U Dvořáků“, kde se zastavují převážně vodáci, dále tu je obecní úřad Šemnic. Ves leží u Doupovských hor. V roce 2011 zde trvale žilo obyvatel.\n\nPrvní písemná zmínka o vesnici pochází z roku 1785.\n\n"}
{"id": "462561", "url": "https://cs.wikipedia.org/wiki?curid=462561", "title": "Karlova Ves", "text": "Karlova Ves\n\nKarlova Ves je název více míst:\n\n"}
{"id": "462562", "url": "https://cs.wikipedia.org/wiki?curid=462562", "title": "Ondra (počítač)", "text": "Ondra (počítač)\n\nOndra SPO 186 je československý osmibitový počítač vyvinutý v roce 1985 v Tesle Liberec Ing. Eduardem Smutným, Ing. Tomášem Smutným a Ing. Janem Merclem pro použití ve školách a domácnostech. Jméno je odvozeno od křestního jména syna Ing. E. Smutného, který trpěl mozkovou obrnou a práce s klávesnicí mu pomáhala trénovat porušenou motoriku prstů.\n\nVýrobu Ondry měl údajně po Tesle převzít jiný podnik, ale nikdy k tomu nedošlo, takže bylo vyrobeno přes 2 000 kusů (dle výrobních čísel) záměrem cca 4 000 kusů.\n\nPočítač byl dodáván s pamětí ROM od Tesly a existovala i alternativní ROM paměť, jejímž autorem byl Ing. Vít Libovický.\n\n\n"}
{"id": "462563", "url": "https://cs.wikipedia.org/wiki?curid=462563", "title": "Na kus řeči", "text": "Na kus řeči\n\nNa kus řeči je pořad České televize, který byl vysílán v letech 2001 až 2005. Pořadem provázel Miroslav Donutil a rozmlouval většinou se dvěma pozvanými hosty společenského či sportovního života. Rozhovor byl prokládán hudebními vložkami, o které se obvykle staral zpěvák Laďa Kerndl.\n\nJednotlivé díly pořadu byly natáčeny v pražském Branickém divadle pod vedením vždy jednoho z trojice režisérů: Ivo Paukert, Rudolf Tesáček nebo Antonín Vomáčka.\n\nPřehled jednotlivých dílů je řazen podle data premiéry.\n\nKrom uvedených pořadů byly vysílány i dva silvestrovské speciály, a sice 31. prosince 2002 a 31. prosince 2003.\n\nV premiéře dne 7. června 2007 navíc Česká televize odvysílala též vzpomínkový pořad \"To bylo Na kus řeči\".\n\n"}
{"id": "462567", "url": "https://cs.wikipedia.org/wiki?curid=462567", "title": "Robin Vik", "text": "Robin Vik\n\nRobin Vik (* 5. února 1980, Hradec Králové) je bývalý český profesionální tenista, jehož profesionální kariéra trvala od roku 1995 do roku 2010. Jeho nejvyšším umístěním na žebříčku ATP bylo ve dvouhře 57. místo (9. ledna 2006), ve čtyřhře pak 74. místo (8. ledna 2007).\n\nByl nadaný junior, hrál finále Pardubické juniorky a v deblu byl mistrem Evropy a vítězem Orange Bowlu, obojí s Petrem Kralertem.\n\nNa Australian Open 2006 vedl v 1. kole nad Lleytonem Hewittem 2–1 na sety, ale zápas prohrál v pěti setech. Brzy nato, v roce 2007, začal mít velké problémy s hledáním motivace a kariéru přerušil. Po návratu se přiblížil druhé světové stovce, ale větších úspěchů už nedosáhl i kvůli zranění ramena.\n\nNa okruhu ATP nevyhrál žádný turnaj a vydělal na něm přes 700 tisíc dolarů. Jeho trenérem byl např. David Prinosil.\n\nPo skončení tenisové kariéry se věnoval amatérsky na regionální úrovni fotbalu.\n\nJe manažerem vlastní tenisové akademie.\n\n"}
{"id": "462574", "url": "https://cs.wikipedia.org/wiki?curid=462574", "title": "Jiří Vaněk (tenista)", "text": "Jiří Vaněk (tenista)\n\nJiří Vaněk (* 24. dubna 1978, Domažlice, ČSSR) je tenisový trenér a bývalý český profesionální tenista, který nastoupil tenisovou kariéru na okruhu ATP v roce 1995. Nevyhrál na něm dosud žádný turnaj. Na žebříčku ATP byl pro dvouhru nejvýše postaven na 74. místě (16. října 2000), pro čtyřhru pak 96. místě (4. února 2006).\n\nV roce 2008 reprezentoval ve dvouhře tenisu na Letních olympijských hrách v Pekingu, kde prohrál v 1. kole s Michailem Južným 1–6, 4–6. Jeho trenérem byl Fredrik Rosengren.\n\nOd Wimbledonu 2014 do poloviny listopadu 2016 trénoval tenistku Karolínu Plíškovou. Od poloviny prosince 2016 trénuje Petru Kvitovou. \n\n"}
{"id": "462575", "url": "https://cs.wikipedia.org/wiki?curid=462575", "title": "Vladislav IV. Vasa", "text": "Vladislav IV. Vasa\n\nVladislav IV. Vasa (9. června 1595, Krakov, Polsko – 20. května 1648, Merkinė, Litva), byl od roku 1632 polský král a velkokníže litevský. V letech 1610–1613 byl zvoleným ruským carem, do roku 1634 titulárním carem Ruska.\n\nVladislav byl synem Zikmunda Vasy a Anny Habsburské. Zemřel bez potomků, jeho nástupcem se stal jeho nevlastní bratr, bývalý kardinál Jan II. Kazimír Vasa, který se stal posledním členem dynastie Vasa na polském trůnu.\n\n"}
{"id": "462579", "url": "https://cs.wikipedia.org/wiki?curid=462579", "title": "Milada Skrbková", "text": "Milada Skrbková\n\nMilada Skrbková, provdaná \"Žemlová\", (30. května 1897, Praha – 2. října 1935, tamtéž) byla československá tenistka, historicky vůbec první ženská olympionička Československé republiky vzniklé roku 1918. Její jediná předchůdkyně Hedviga Rosenbaumová startovala na Olympijských hrách v Paříži roku 1900 soukromě.\n\nSkrbková se zúčastnila Letních olympijských her 1920 v Anverpách, kde vybojovala ve smíšené čtyřhře spolu s Ladislavem Žemlou bronzovou medaili poté, co porazili dánský pár Amory Hansenovou a Erika Tegnera 8–6, 6–4. Na tyto olympijské hry ČSR vyslala výpravu 118 sportovců, mezi nimiž byla jediná žena. Vedoucím mise byl generální tajemník ČSOV Josef Rössler-Ořovský.\n\n"}
{"id": "462585", "url": "https://cs.wikipedia.org/wiki?curid=462585", "title": "Netvařec", "text": "Netvařec\n\nNetvařec je rod rostlin z čeledi bobovité (\"Fabaceae\"), zahrnující asi 15 druhů rostoucích v Severní Americe. Jsou to převážně keře se zpeřenými listy a hustými klasovitými květenstvími drobných kvítků s korunou redukovanou na jediný lístek. V Česku je pěstován jako okrasný keř netvařec křovitý (\"Amorpha fruticosa\").\n\nNetvařce jsou opadavé keře a polokeře, řidčeji byliny se střídavými lichozpeřenými listy, dorůstající obvykle výšky 1 až 4 metry. Listy jsou složené z četných drobných, celokrajných nebo zubatých, žláznatě tečkovaných lístků. Palisty jsou opadavé, případně chybějí. Květy jsou drobné, uspořádané v hustých přímých vrcholových hroznech. Kalich je kuželovitý, s 5 laloky z nichž spodní je nejdelší. Koruna je fialová, bílá až temně purpurová a je tvořena pouze jediným lístkem (pavézou), ostatní části koruny charakteristické pro květy většiny bobovitých chybějí. Tyčinek je 10, dlouze vyčnívají z květů a jsou dvoubratré, 9 z nich je srostlých nitkami a 1 horní je volná. Semeník je přisedlý a obsahuje 1 až 2 vajíčka. Plodem je nepukavý krátký lusk obsahující 1 až 2 okrouhlá a slabě zploštělá lesklá semena.\n\nAreál rozšíření netvařců sahá od jižní Kanady přes většinu území USA po severní Mexiko. Rod zahrnuje celkem asi 15 druhů. Rostou zejména na suchých slunných stanovištích jako jsou prérie, pláně a úbočí kopců až do nadmořské výšky 1600 metrů. Některé druhy rostou také podél vodních toků.\n\nNetvařec \"Amorpha herbacea\" var. \"crenulata\" (syn. \"A. crenulata\") roste na Floridě na území o rozloze ne větší než 50km. Celkový počet rostlin se odhaduje na 1500. V Červeném seznamu ohrožených druhů IUCN je tento taxon veden jako kriticky ohrožený.\n\nNetvařec křovitý (\"Amorpha fruticosa\") obsahuje v listech a plodech jedovaté isoflavonové rotenoidy tefrosin, toxikarol, rotenon a amorfigenin a chromenoflavanon amorinin.\n\nOdborný název pro netvařec, \"Amorpha\", je odvozen z řeckého amorphos (beztvarý) podle nedokonalé koruny květů. Netvařec křovitý se velice snadno vegetativně množí a každý kousek výhonu vložený do půdy se ujímá.\n\n\nNetvařec šedavý (\"Amorpha canescens\") tvoří významnou součást amerických prérií. Protože rozkvétá ve stejnou dobu kdy táhli bizoni, byl nazýván prérijními indiány \"bizoní rostlina\". Omahové používali stonky při ošetřování neuralgických bolestí a revmatismu, Oglalové z nich dělali čaj a používali je do směsi na kouření. Různé druhy netvařců jsou v Severní Americe využívány jako větrolamy a ochranné pásy, neboť mají hustý keřovitý růst, pevné kořeny a jsou odolné proti hmyzím škůdcům.\nNetvařec křovitý je pěstován i v Česku jako okrasný keř a je vysazován na výslunné svahy ke zpevnění půdy. Jen vzácně jsou pěstovány i jiné druhy, např. netvařec šedavý (\"Amorpha canescens\") v Pražské botanické zahradě v Tróji.\n\n\n"}
{"id": "462586", "url": "https://cs.wikipedia.org/wiki?curid=462586", "title": "Vincenzo Monti", "text": "Vincenzo Monti\n\nVincezno Monti (19. února 1754 - 13. října 1828) byl italský básník. \n\nNarodil se v Ravenně. Od roku 1771 studoval na právnické fakultě ve Ferraře, spíše než studiu se ale věnoval literární tvorbě - v té době psal především erotické sonety a ódy. V roce 1778 odjel do Říma, kde se velmi rychle stal uznávaným literátem. V roce 1781 se díky ódě \"Na krásu vesmíru\" stal tajemníkem vévody Braschiho. Pokračoval spíše v příležitostné tvorbě, psal milostné básně (které mu údajně získaly značné množství milostných úspěchů), v roce 1782 oslavil papeže v básni \"Apoštolský poutník\". V roce 1784 napsal velmi úspěšnou tragédii \"Aristodemo\". Jeho bouřlivý milostný život se stal terčem kritiky ze strany kněžstva, na což Monti odpovídal sarkastickými sonety (nejslavnější z nich je \"Sonet otci Quirinovi\"), které mu vynesly mnoho nepřátel v církevních kruzích. Pro své styky s některými představiteli francouzské revoluce, které by jeho kariéru ohrožovaly ještě více, napsal velmi konzervativní politickou báseň \"Cantica in morte di Ugo Basville\" (1793), kterou později odvolal. V roce 1797 odešel do tehdejší Cisalpinské republiky, konkrétně do Milána, kde se ráz jeho tvorby zcela změnil. Zastával stanoviska liberální, demokratická a jakobínská, oslavoval básnicky francouzskou revoluci i Napoleona. Jeho dílo mu vyneslo důležité úřady v Cisalpinské republice. Překládal Voltaira, psal politickou lyriku (\"Il fanatismo\"), básně na oslavu Napoleona (\"Mosogonia\", \"Prometeus\"). V roce 1799 utekl do Francie, kde začal psát svou nejvýznamnější báseň \"Mascheroniana\", obsáhlou rétorickou elegii v tercínách na smrt svého přítele, básníka a matematika Lorenza Mascheroniho. Z tohoto tématu se ovšem odvíjí úvahy o současné situaci své vlasti. V roce 1801 napsal slavnou oslavnou ódu na Napoleona, nazvanou \"Per la liberazione d'Italia\". Byl jmenován profesorem rétoriky a poezie v Pavii, a také historikem a dvorním básníkem nové vlády. Tvořil spíše příležitostné a oslavné básně (\"Bardo della Selva nera\") a překládal Homéra. Po pádu Italského království v roce 1812 se pokoušel připojit na stranu Rakušanů, neměl ale velký úspěch a žil velmi chudě. V roce 1822 dokončil báseň \"Feroniata\", napsanou pod vlivem Homéra, která je v italské poesii velmi ceněná, a věnovla se filosofické práci. Montiho hodnocení a postavení z hlediska italské literatury není příliš jasné, mnohými autory (včetně např. Carducciho) je ale vysoce ceněn jako jeden z největších básníků své doby.\n"}
{"id": "462588", "url": "https://cs.wikipedia.org/wiki?curid=462588", "title": "Spa", "text": "Spa\n\nSpa (valonsky \"Spå\") je lázeňské město v Belgii. Nachází se ve Valonsku, v provincii Lutych. Je situováno v jednom z údolí pohoří Arden přibližně 35 km jihovýchodně od města Lutych a 45 km jihozápadně od německého města Cáchy. 1. ledna 2006 zde žilo 10 543 obyvatel. Celková rozloha města je 39,85 km², hustota osídlení tedy obnáší 265 obyv./km².\n\nMěsto je známé svými léčivými termálními prameny a k lázeňským účelům slouží již od 14. století. Ke konci první světové války (v roce 1918) bylo ve Spa umístěno velitelství německé císařské armády. Následně, v roce 1920, zde proběhla konference velvyslanců, na které byly projednávány válečné reparace, ukládané poraženému Německu.\n\nNa pokraji města se nachází závodní okruh Spa-Francorchamps, kde se mimo jiné konají automobilové závody mistrovství světa Formule 1. Při Velké ceně Belgie dne 23. srpna 2015 zde zvítězil trojnásobný mistr světa Lewis Hamilton na voze Mercedes.\n\n\nVe Spa se narodil fiktivní hrdina románů Agathy Christie, Hercule Poirot.\n"}
{"id": "462589", "url": "https://cs.wikipedia.org/wiki?curid=462589", "title": "Ladislav Žemla", "text": "Ladislav Žemla\n\nLadislav Žemla, pseudonym \"Rázný\", (6. listopadu 1887 Kladruby – 18. června 1955 Praha) byl československý tenista a olympionik. Osmkrát získal mistrovský titul zemí Koruny české ve dvouhře a jedenáctkrát ve čtyřhře. Po vzniku Československé republiky vyhrál další čtyři mistrovské tituly ve dvouhře a čtyři ve čtyřhře.\n\nV letech 1921–1927 reprezentoval Československo v Davisově poháru, celkově odehrál 23 utkání (13–10), z toho jedenáct ve dvouhře (6–5) a dvanáct ve čtyřhře (7–5).\n\nNa Olympijských mezihrách 1906 v Aténách získal bronzovou medaili ve čtyřhře, o 6 let později na LOH 1912 ve Stockholmu obsadil 4. místo ve dvouhře, když měl poměrně blízko k medaili. V semifinále prohrál vyrovnaný zápas s Jihoafričanem H. A. Kitsonem v pěti setech. V dalším střetnutí o bronz pak nestačil ve čtyřech setech na Němce Oscara Kreuzera. Nakonec zůstal bez medaile, ale jeho krásný styl měl odezvu u švédského krále Gustava V., tenisového příznivce, který mu udělil pohár za nejdokonalejší styl hry. Na LOH 1920 v Antverpách vybojoval ve smíšené čtyřhře spolu s Miladou Skrbkovou další bronzovou medaili poté, co porazili dánský pár Amory Hansenovou a Erika Tegnera. Skrbkovou si později vzal za manželku.\n\nPo většinu své tenisové kariéry si uchovával vysokou výkonnost. S bratrem Zdeňkem Žemlou vytvořil na evropském kontinentu přední deblový pár. V důsledku odporu úřadů a školních orgánů ke sportování mladých studentů si museli zvolit pseudonymy. Zdeněk tak hrál pod jménem „Jasný“ a Ladislav pod přezdívkou „Rázný“.\n\n\n"}
{"id": "462592", "url": "https://cs.wikipedia.org/wiki?curid=462592", "title": "Sydney Tower", "text": "Sydney Tower\n\nSydney Tower (známá též jako \"AMP Tower\", \"AMP Centrepoint Tower\", \"Centrepoint Tower\", či prostě jen \"Centrepoint\" je nejvyšší volně stojící stavbou v Sydney a druhou nejvyšší stavbou v Austrálii. Je též druhou nejvyšší vyhlídkovou věží na jižní polokouli.\n\nVěž stojící v centru Sydney je i s anténou vysoká 305 m, nejvyšší patro se nachází ve výšce 260 m. Stavba, s níž se započalo v roce 1970 (výstavba vlastní věže začala roku 1975), byla veřejnosti zpřístupněna v roce 1981. Dnes patří k předním turistickým atrakcím města.\n\n\n"}
{"id": "462596", "url": "https://cs.wikipedia.org/wiki?curid=462596", "title": "Králík", "text": "Králík\n\nKrálíci jsou malí savci z čeledi zajícovitých, patřící do řádu zajícovců (nazývaného dříve zajíci nebo také dvojitozubci). Rodovým názvem „králík“ jsou označováni zástupci celkem sedmi rodů, v našich poměrech se tento název obvykle vztahujeme ke králíku divokému nebo jeho domestikované formě králíka domácího. Králíci můžou být chováni na maso a pro kožešinu, nenáročnost chovu umožňuje, aby byl králík chován jako domácí mazlíček.\n\nK rodu králík jsou obvykle řazeni zástupci těchto rodů zajícovitých:\n\nKráličí rychlost a obratnost jsou hlavními prostředky pro obranu proti predátorům. Králíci mají velké zadní nohy s velmi dobře vyvinutými svaly. Díky stavbě jejich zadních končetin se drží při běhu na prstech, což jim umožňuje lepší obratnost. Při obraně využívají své silné drápky společně s výraznými zuby. Na předních nohou mají čtyři prsty a paspárek (vlčí dráp). Zadní nohy mají také čtyři prsty, ale nemají paspárek.\n\nVětšina divokých králíků má relativně vejcovitý tvar těla. Jejich nevýrazné zbarvení srsti umožňuje lépe se skrýt před predátory. Králičí ocas je zbarven černobíle. Oči jsou na lebce tak, že dokážou obsáhnout pohled skoro celých 360 stupňů. Jediné slepé místo je malá oblast před nimi, kterou zakrývá nos.\n\nVýrazným prvkem na králičím těle jsou velké uši. Jednotlivé druhy králíků se však liší. Větší uši umožňují jedincům slyšet predátory na velmi velkou vzdálenost. Tato výhoda ovšem králíky stojí velké množství tělesného tepla, které je obzvláště ve studeném podnebí velmi důležité. Díky postupné evoluci, je možné pozorovat u jednotlivých druhů různý vývoj. Druhy králíků žijící v teplejším podnebí mají uši delší, což jim umožňuje lépe detekovat predátora. Zároveň jim delší uši umožňují lepší termoregulaci. Kratší uši naopak druhům z chladnějšího podnebí umožňují lépe držet tělesnou teplotu za cenu horšího sluchu. U vyšlechtěných plemen je situace velmi odlišná. Délka uší se u jednotlivých plemen velmi liší. Uši zakrslých králíků měří 1-3 cm. Naopak u vyšlechtěných plemen, jako je anglický beran, může rozpětí uší dosahovat až 60 cm. Velká plemena pak mají uši i přes 20 cm dlouhá.\n\nVelké množství králíků obzvláště v domácích chovech hyne kvůli nemocem. Ty často nepostihují pouze jedince, ale postupně se rozšiřují do celého chovu. Těmito nemoci jsou například kokcidióza (onemocnění jater, nejčastější), myxomatóza (virové onemocnění, léčba se neprovádí, v posledních letech na ústupu) a králičí mor. Poslední jmenovaný je největším problémem. Během několika dní dokáže postihnout a vyhubit celý chov. Léčba proti králičímu moru neexistuje. Proti moru se u větších chovů používá vakcinace.\n\n"}
{"id": "462598", "url": "https://cs.wikipedia.org/wiki?curid=462598", "title": "Oriental Pearl Tower", "text": "Oriental Pearl Tower\n\nOriental Pearl Tower (čínsky 东方明珠塔, hanyu pinyin Dōngfāng Míngzhūtǎ, oficiální jméno 东方明珠电视塔) je TV vysílač v Šanghaji v Čínské lidové republice. Věž se nachází na okraji Lu-ťia-cuej v okrsku Pchu-tung na břehu řeky Chuang-pchu.\n\nByla navržena Ťiang Chuan Čchengem ze společnosti Shanghai Modern Architectural Design Co. Ltd. Stavba byla započata v roce 1990 a věž byla dokončena v 1994. Se svými 468 metry byla nejvyšší budovou v Číně mezi lety 1994 až 2007, kdy ji svou výškou překonala budova Shanghai World Financial Center. Oriental Pearl Tower je členem světové asociace vysokých věží a mrakodrapů World Federation of Great Towers. Její návštěvnost přesahuje 3 miliony lidí ročně.\n\nVěž se skládá z 11 koulí různé velikosti. Dvě největší koule mají průměr 50 metrů (spodní) a 45 metrů. Jsou propojeny třemi sloupy o průměru 9 metrů. Nejvyšší položená koule má 14 metrů v průměru.\n\nNa věži je celkem 15 pozorovatelen, přičemž nejvyšší (známá jako \"Space Module\") je ve výšce 350 metrů. Nejníže položené pozorovatelny jsou ve výšce 263 metrů (\"Sighseeing Floor\") a 90 metrů (\"Space City\"). Ve výšce 267 se nachází otočná restaurace, která skýtá nádherný pohled na celou Šanghaj. Mimo jiné nabízí stavba výstavní haly, restaurace a nákupní středisko. Navíc je zde i hotel o kapacitě 20 pokojů nazývaný \"Space Hotel\", který leží mezi dvěma největšími koulemi.\n\nAnténa, která slouží k šíření televizních a rozhlasových kanálů, prodlužuje celou stavbu o dalších 118 metrů na její celkovou výšku 468 metrů.\n\nŘíká se, že design budovy byl inspirován verši básně \"Hudba Pipy\" z dynastie Tchang od Po Ťü-iho, která vypráví o nádherném pronikavém zvuku nástroje Pipa znějíc jako perly padající na nefritovou desku (čínsky: 大珠小珠落玉盘/大珠小珠落玉盤, hanyu pinyin: dà zhū xiǎo zhū luò yù pán). Nicméně návrhář stavby Ťiang Chuan-čcheng tvrdí, že při návrhu stavby nepomýšlel na tyto verše. Někteří architekti přirovnávají vzhled stavby k viru Bakteriofág.\n\nDne 13. dubna 2010 ve 2 hodiny v noci vypukl požár na anténě ve výšce 468 metrů, který byl úspěšně uhašen zásahem hasičských sborů. Pravděpodobnou příčinou byl zásah bleskem při bouři.\n\nUvnitř Oriental Pearl\n\n"}
{"id": "462599", "url": "https://cs.wikipedia.org/wiki?curid=462599", "title": "Životice u Nového Jičína", "text": "Životice u Nového Jičína\n\nŽivotice u Nového Jičína (něm. \"Seitendorf bei Neutitschein\") jsou obcí v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci je z roku 1411. Evangelické bohoslužby se v obci začaly konat první světové válce a po druhé světové válce došlo ke vzniku kazatelské stanice. Zanikla však během vlády Komunistické strany Československa.\n\nOd 1. ledna 1975 do 31. prosince 1992 byla obec součástí města Nový Jičín.\n\nDne 24. června 2009 zasáhla Životice a okolní obce velká povodeň, během níž přišlo o život několik lidí. Mnoho domů bylo zaplaveno a v následujících dnech byly srovnány demoličními četami se zemí.\n\n"}
{"id": "462602", "url": "https://cs.wikipedia.org/wiki?curid=462602", "title": "US Open 2009 – mužská čtyřhra", "text": "US Open 2009 – mužská čtyřhra\n\nVítězem se stal česko-indický pár Lukáš Dlouhý a Leander Paes, který tak po triumfu na French Open 2009 získal druhý grandslam sezóny.\nV závorce je kolo, ve kterém hráči vypadli.\n\n\nPavouk\n"}
{"id": "462604", "url": "https://cs.wikipedia.org/wiki?curid=462604", "title": "Velká cena Malajsie silničních motocyklů 2008", "text": "Velká cena Malajsie silničních motocyklů 2008\n\nVelká cena Malajsie silničních motocyklů 2008 se uskutečnila od 17.-19. října, 2008 na okruhu Sepang International Circuit.\n\nNa jezdce MotoGP čekal předposlední závod sezóny 2008,který se konal v tropické Malajsii. Čekal se opět souboj už osminásobného mistra světa Valentina Rossiho a vítěze posledního závodu Caseyho Stonera. Okruh měl svědčit spíše italské Ducati.\n\nBěhem Grand Prix Japonska rozhodla Komise Grand Prix, že od příštího roku bude v MotoGP působit jen jeden dodavatel pneumatik. Oficiálním důvodem byla bezpečnost,ale hovoří se spíše o vyrovnání jezdeckého pole. Přihlášku podal pouze Bridgestone,zatím co Michelin tak neučinil. Stal se tak exkluzivním dodavatelem pneumatik pro sezóny 2009 až 2011.\n\nTým Rizla Suzuki nasadí v malajsijském Sepangu třetí motorku, kterou bude řídit Nobuatsu Aoki. Ten bude mít za úkol vyhodnotit některé díly určené pro model GSV-R 2009.\n\nSylvain Guintoli končí v MotoGP. Pro příští rok podepsal smlouvu s Týmem Rizla Suzuki v britských superbicích. Nahradit by ho mohl fin Mika Kallio.\n\nLorenzo předjíždí Nakana a jde na 6.místo.\n\nPrvní stupně vítězů pro Andreu Doviziosa v MotoGP.\n\nDaniel Pedrosa v Malajsii zatím pokaždé během svého působení v MotoGP stanul na stupni vítězů.\n\nAoyama předjíždí Kallia a jde na 4.místo.\nBautista předjíždí Kallia a jde na 5.místo.\nAoyama předjíždí Espargara a jde na 3.místo.\nKallio pro technické potíže odstupuje ze závodu.\nBautista předjíždí Espargara a jde na 4.místo.\nBautista předjíždí Simona a jde na 3.místo.\nTakahashi předjíždí Espargara a jde na 5.místo.\nPasini předjíždí Espargara a Takahashiho a jde na 5.místo.\nSimon odstupuje pro poruchu.\n\nSmith a Olive předjíždí Terola a Corteseho a jdou na 5 a 6.místo.\nCortese předjíždí Olive a jde na 6.místo.\nWebb odstupuje pro technické potíže.\nCorsi předjíždí Iannoneho a jde na 6.místo.\nRabat padá a končí.\n"}
{"id": "462608", "url": "https://cs.wikipedia.org/wiki?curid=462608", "title": "Emblém", "text": "Emblém\n\nEmblém (franc. \"emblème\", symbol) může znamenat:\n\n"}
{"id": "462610", "url": "https://cs.wikipedia.org/wiki?curid=462610", "title": "Handbra", "text": "Handbra\n\nHandbra (hand bra nebo hand-bra) je fotografická póza, při které modelka zakrývá své bradavky a prsní dvorce rukama. Ňadra mohou být zakryta i rukama někoho jiného. Název pochází z anglického slovního spojení \"hand\" – \"ruka\" a \"bra\" – \"podprsenka\".\n\nHandbra si získala nesmírnou pozornost při zveřejnění portrétu Janet Jackson na obálce časopisu \"Rolling Stone\" v září 1993, který byl později označen za „Nejoblíbenější Cover Ever“.\n\nTato póza je často používána v pánských časopisech, jako jsou například \"For Him Magazine\", \"Maxim\" a \"Zoo Weekly\", které publikují fotografie spoře oděných B-hereček a modelek.\nV červenci 1994 dcera Ronalda Reagana Patti Davisová pózovala na titulní stránce časopisu Playboy s jiným modelem, který jí zakrýval ňadra. Fotograf Raphael Mazzucco vytvořil v roce 2006 kultovní snímek osmi žen na pláži se zakrytými ňadry na obálce magazínu \"Sports Illustrated\" ve vydání Swimsuit Issue a o rok později zveřejnil portrét ležící Marisy Millerové, která si zakrývala prsa rukama a ve svém rozkroku měla položený iPod.\n\nHandbra byla předmětem parodického reklamního spotu magazínu \"Holding Your Own Boobs\", ve kterém účinkovali herečka Sarah Michelle Gellar a Will Ferrell 15. května 1999 v epizodě \"Saturday Night Live\".\n\nK dispozici je také podprsenka s názvem „handbra“, která se vyráběla ve tvaru rukou, jako parodie na tuto „techniku“.\n\n\n"}
{"id": "462613", "url": "https://cs.wikipedia.org/wiki?curid=462613", "title": "US Open 2009 – ženská čtyřhra", "text": "US Open 2009 – ženská čtyřhra\n\nVítězem se stal americký sesterský pár Serena a Venus Williamsovy, který ve finále zdolal první nasazenou dvojici Cara Blacková a Liezel Huberová.\n\nV závorce je kolo, ve kterém hráčky vypadly.\n\n\nPavouk\n"}
{"id": "462620", "url": "https://cs.wikipedia.org/wiki?curid=462620", "title": "Lorenzo Mascheroni", "text": "Lorenzo Mascheroni\n\nLorenzo Mascheroni (13. května 1750 Bergamo – 14. července 1800 Paříž) byl italský básník a matematik. Narodil se v Bergamu, stal se knězem, ze zájmu se ovšem jako samouk věnoval matematice a vydal v ní celou řadu vědeckých prací, zejména o geometrii (\"Nuove ricerche sull' equilibrio delle volte\", 1786, \"Adnotationes ad calculium integralem Euleri\", 1792, \"Problemi per gli agrimensori\", 1793, \"Geometria del Compasso\", 1797). K jeho hlavním objevům patří Mohrův-Mascheroniho theorém, který dokazuje, že jakákoliv konstrukce pomocí kružítka a pravítka může být provedena i pouhým kružítkem. Vypočítal také Eulerovu konstantu, která bývá také někdy po něm nazývána Eulerova-Mascheroniho konstanta. Získal si tak uznání v oboru, v roce 1786 se stal profesorem geometrie na universitě v Pavii. Když byla zřízena Cisalpinská republika, stal se Mascheroni jedním z hlavních příznivců Napoleona (na něhož také napsal několik oslavných básní). V roce 1798 byl vyslán do Paříže, kde měl zasedat v komisi pro stanovení měrové soustavy, Cisalpinská republika ale mezitím byla obsazena Rakouskem a Mascheroni se proto nemohl vrátit. Po celý život se Mascheroni věnoval poezii, vynikl v ní elegantním jazykem a formou. Jeho básně, spadající do klasicismu, jsou většinou příležitostné, za nejvýznamnější z nich je pokládána óda\" L'invito di Dafni Orobiano a Lesbia Cidonia\", v níž zčásti popisnou, zčásti meditativní formou formou chválí přírodovědné sbírky pavijské university.\n"}
{"id": "462621", "url": "https://cs.wikipedia.org/wiki?curid=462621", "title": "Ekai Kawaguči", "text": "Ekai Kawaguči\n\nEkai Kawaguči (japonsky 河口 慧海) (26. února 1866 – 24. února 1945) byl japonský buddhistický mnich známý především díky cestám do Nepálu (1899, 1903, 1905 a 1913) a do Tibetu (4. července 1900 – 15. června 1902, 1913–1915); je vůbec prvním známým Japoncem, který navštívil tyto země.\n\n\n"}
{"id": "462624", "url": "https://cs.wikipedia.org/wiki?curid=462624", "title": "H-1", "text": "H-1\n\nH-1 byl raketový motor na kapalné pohonné látky používaný na prvním stupni raket Saturn I a Saturn IB. Navrhla a vyráběla jej firma Rocketdyne, dnes divize společnosti Pratt & Whitney. Konstrukčně navazuje na motor S-3D, vyvinutý v padesátých letech a používaný na balistických raketách Thor a Jupiter. H-1 byl používán vždy ve svazku osmi motorů, v takzvaném Clusteru. Jako palivo sloužil vysoce rafinovaný petrolej RP-1 a jako okysličovadlo kapalný kyslík.\n\nVývoj každého nového motorů začíná v předstihu několik let před vývojem samotné nosné rakety. Saturn v tomto nebyl výjimkou a tak byly první specifikace jeho motorů načrtnuty již v roce 1957. Tehdy se Saturn nazýval Super-Jupiter a byl ve stádiu velmi rané koncepce. V dubnu 1957 zadala agentura ARPA (Advanced Research Projects Agency) vypracování studie těžké nosné rakety s nosností 9000 kg. Von Braunův tým v Army Ballistic Missile Agency spočítal, že tah při startu takové rakety by měl být až 1,5 milionu liber (~6,7 MN). Po vypuštění Sputniku 1 se práce na nové raketě daly do pohybu a koncept Super-Jupiteru dostal konkrétnější podobu. Jako pohonná jednotka prvního stupně měl byt použit svazek čtyř motorů E-1. Byl zvažován i motor F-1 ale ten je ve velmi rané fázi vývoje a byl tedy mimo hru. Podobně to však vypadalo i s motorem E-1, u kterého agentura ARPA (tehdejší investor) nepředpokládala nasazení dříve, než po roce 1960. Podle plánu se však statické zkoušky měly konat již koncem roku 1959.\n\nMotory E-1 byly tedy nahrazeny osmi slabšími motory postavenými na základě existujících motorů. Firma Rocketdyne byla vybrána, aby upravila starší motory S-3D, používané na balistických raketách Thor a Jupiter. Kontrakt byl podepsán 11. září 1958. Rocketdyne měl dlouholeté zkušenosti s konstrukcí raketových motorů a od konce druhé světové války byl jedním z hlavních dodavatelů raketových motorů pro letectvo a armádu. První prototyp byl zhotoven v rekordně krátkém čase a prošel statickým testem 31. prosince 1958. Vývoj poté probíhal velmi rychle a již v květnu 1959 byl do ABMA dodán první motor. O rok později (duben až květen 1960) již probíhaly statické testy včetně testu svazku všech osmi motorů.\n\nPrvní raketa Saturn I odstartovala v říjnu 1961 a všechny motory pracovaly správně. Při čtvrté misi SA-4 byl proveden test výpadku motoru. Jeden byl úmyslně vypnut a řídící systém musel přesměrovat palivo do zbylých sedmi a prodloužit dobu jejich činnosti tak, aby bylo dosaženo požadované trajektorie. Při šesté misi A-101 došlo ke stejné situaci, tentokrát ale neplánovaně. Jeden motor se po poruše turbočerpadla zastavil a jeho tah musel být kompenzován zbylými motory.\n\nMotor byl zdokonalován i během sériové výroby a průběžně tak docházelo ke zvyšování tahu. Saturn I byl zpočátku vybaven jednotkami o tahu 734 a později 836 kN. Saturn IB používal při prvních pěti misích jednotky o tahu 890 kN a při posledních misích je nahradily nejsilnější jednotky s tahem až 912 kN. Motory H-1 nebyly použity na jiné nosné raketě a poslední start se tak konal 15. července 1975, když raketa Saturn IB vynesla kosmickou loď Apollo na společnou Sovětsko-Americkou misi Apollo-Sojuz.\n\nKonstrukce motoru byla typická pro období padesátých let. Pohonné látky byly dopravovány do spalovací komory pomocí turbočerpadla poháněného malou spalovací turbínou. Jedná se tedy o motor s otevřeným cyklem. Jak je uvedeno výše, motor je konstrukčně odvozen od motoru S-3D. Potřeba zvýšení tahu až k hranici téměř 1 MN však donutila konstruktéry hledat nová řešení chlazení spalovací komory, mazání pohyblivých součástí, dopravy a vstřikování pohonných látek, mechanismu směrování tahu a dalších systémů.\n\nSpalovací komora měla nový tvar, který umožňoval dosáhnout vyšší tlak, teplotu a expanzní poměr. To vedlo k rychlejšímu a efektivnějšímu spalování a tím se zvýšil tah. Ze jmenovaných parametrů nové komory vyvstávala potřeba inovovat chlazení. Systém regenerativního chlazení motoru S-3D používal zastaralé koncepce dvojité stěny a paliva proudícího ve spáře. Tento systém měl výrazná omezení z hlediska rychlosti průtoku a byl těžší. H-1 tedy využíval nového postupu výroby chladicích kanálků, kdy jsou tenké trubky navinuty a připájeny na stěnu komory a trysky. Tento způsob je sice nákladnější, ale dovoluje rychlejší cirkulaci chladicího média, lepší přestup tepla a snižuje hmotnost. Jako chladicí médium byl nově použit kapalný kyslík. Výstupní trysky předchozích motorů mívaly tvar kužele. H-1 měl trysku ve tvaru zvonu, která mohla být o při stejném tahu o 20% kratší.\n\nPokrok v oblasti rychlosti spalování a objemu výstupních plynů přinášel požadavek na rychlejší dopravu paliva a tím pádem i silnější turbočerpadla. Nová konstrukce čerpadlové jednotky musela zvládat dopravu pohonných látek při vyšších tlacích, větším průtoku, ale při stejné hmotnosti a velikosti jako starší jednotka. Bylo proto nutné zvýšit otáčky turbočerpadel. Vysoké otáčky způsobovaly větší namáhání a to vyžadovalo použití odolnějších materiálů, zvýšení výrobní přesnosti, vyšší jakost povrchu styčných ploch, lepší mazání a odvod tepla vzniklého třením.\n\nSystém mazání byl výrazně zjednodušen. Jako mazivo bylo nově používáno palivo RP-1, které procházelo přes směšovací zařízení, které do něj přidávalo aditiva pro lepší mazací vlastnosti. Samotné RP-1 je stejně jako petrolej rozpouštědlo a z hlediska tribologie tedy není vhodné mazivo. Aditiva však zhoršují jeho vlastnosti jako paliva a proto bylo „přimazáno“ pouze malé množství RP-1. Po splnění jeho mazací úlohy bylo opět smíšeno se zbytkem a spáleno ve spalovací komoře. Takovýto systém mazání řešil i odvod tepla od součástí s vysokým třením, protože „mazivo“ vzniklé teplo odvádělo a později stejně shořelo.\n\nPohon turbočerpadla zajišťovala spalovací turbína, která odebírala část pohonných látek z hlavního vedení. K nastartování turbíny bylo potřeba zažehnout plynový generátor na tuhé pohonné látky, což byl v podstatě malý raketový motor. Vzniklé plyny poskytly turbíně hybnost na dostatečnou dobu, než začalo proudit palivo a proces se stal samo-udržitelným. Po zastavení motoru mohl být zážeh zopakován, ale pouze při statických testech na zemi. Opakovaný zážeh totiž vyžadoval ruční výměnu plynového generátoru na TPL a zážehového systému.\n\nNa prvním stupni Saturnu I byly čtyři motory umístěny uprostřed (vnitřní) a další čtyři po obvodu (vnější). Jejich konstrukce se tak mírně lišila, protože vnitřní motory byly nepohyblivé, ale vnější musely být kloubově zavěšené aby se jejich nakloněním dosáhlo potřebného řídícího momentu. Dřívější motory měly na výstupní trysce připevněny lamely, které směrovaly část proudu plynů a tak byl získán řídící moment. Nová koncepce využívala hydraulické naklápění celého motoru. To znamenalo umístění turbočerpadel a dalších komponent přímo na pohyblivou konstrukci motoru. Výsledkem byl složitější ale efektivnější systém směrování tahu a zároveň byla minimalizována potřeba vysokotlakých vedení (díky kratší vzdálenosti mezi čerpadlem a komorou).\n\n\n"}
{"id": "462626", "url": "https://cs.wikipedia.org/wiki?curid=462626", "title": "Révovník", "text": "Révovník\n\nRévovník (\"Ampelopsis\") je rod rostlin náležící do čeledi révovité (\"Vitaceae\"). Jsou to úponkaté dřevnaté liány s jednoduchými nebo složenými střídavými listy a drobnými květy. Plody jsou drobné bobule, často nápadných barev. Rod zahrnuje 24 druhů a je rozšířen v Asii, USA a Střední Americe. Některé druhy jsou pěstovány v České republice jako okrasné liány, zejména révovník žláznatý a révovník omějolistý.\n\nJméno \"Ampelopsis\" pochází z řeckých slov \"ampelos\" (vinná réva) a \"opsis\" (podoba). V překladu tedy znamená 'připomínající vinnou révu'. V Češtině je též nazýván loubinec, toto jméno je však používáno i pro rod \"Parthenocissus\".\n\nRévovníky jsou opadavé dřevnaté liány s úponky nebo výjimečně bez úponek (\"A. vitifolia\"). Listy jsou střídavé, jednoduché nebo dlanitě složené či zpeřené. Úponky jsou dvou nebo tříramenné, bez přísavných terčíků. Květenství je chocholíkovitý vrcholík, vyrůstající v paždí listů nebo zdánlivě vrcholový. Květy jsou oboupohlavné, pětičetné. Kalich je miskovitý. Koruna je složena z 5 volných plátků. Květní terč je dobře vyvinutý, na okraji zvlněně laločnatý. Tyčinek je 5. Plodem je kulovitá bobule obsahující 1 až 4 vejcovitá semena.\n\nRod révovník obsahuje 24 druhů. Je rozšířen v Asii, Severní a Střední Americe. Nejvíce druhů se vyskytuje ve východní Asii. V Číně roste 17 druhů, z toho 13 endemických. Některé druhy přesahují do Japonska či jihovýchodní Asie. Tři druhy rostou v oblasti jihozápadní a střední Asie, druh \"A. orientalis\" zasahuje i do Turecka. V Severní Americe rostou 2 druhy (\"A. cordata\" a \"A. arborea\" v jihovýchodních oblastech USA), ve Střední Americe jediný druh (\"A. denudata\" v Mexiku a Guatemale). V květeně Evropy není tento rod zastoupen.\n\nV pojetí druhů rodu \"Ampelopsis\" došlo oproti zavedené praxi k některým změnám. Druh \"Ampelopsis brevipedunculata\" byl sloučen s druhem \"A. glandulosa\" (révovník žláznatý) jako \"A. glandulosa\" var. \"brevipedunculata\". Varieta \"Ampelopsis brevipedunculata\" var. \"maximowiczii\", vyznačující se téměř nebo zcela lysými letorosty a listy, je v současné taxonomii vedena jako \"A. glandulosa\" var. \"heterophylla\".\n\nOd poněkud podobného rodu réva se révovník liší typem květenství (vrcholík), nerozpukanou kůrou s roztroušenými lenticelami a bílou dření větévek. Réva má kůru brzy podélně rozpukanou a bez lenticel, větévky mají hnědou dřeň a květenství jsou latovitá. Oproti přísavníku má révovník ovíjivé úponky bez přísavných terčíků.\n\nRévovníky jsou pěstovány jako okrasné liány. Jsou vhodné k rychlému popnutí pergol, zdí, balkonů a podobně. Hlavní estetická hodnota je v olistění a plodech. Na rozdíl od loubinců se listy na podzim většinou nápadně nezbarvují. V České republice je nejčastěji pěstován révovník omějolistý (\"Ampelopsis aconitifolia\"), révovník žláznatý (\"Ampelopsis glandulosa\", syn. \"A. brevipedunculata\") a révovník Bodinierův (\"Ampelopsis bodinieri\"). Celkem zřídka je v botanických zahradách a arboretech pěstován robustní révovník velkolistý (\"Ampelopsis megalophylla\"). Z okrasných kultivarů je pěstován zejména \"A. glandulosa\" 'Elegans', vyznačující se výrazně panašovanými listy.\n\nRévovníky jsou poměrně nenáročné liány. Révovník omějolistý a révovník žláznatý jsou v podmínkách České republiky otužilé druhy. Snášejí i městské ovzduší, rostou na výsluní i ve stínu a nejsou vybíravé na kvalitu půdy. Nejlépe rostou na teplejším stanovišti s propustnou půdou. Netrpí chorobami ani škůdci.\n\nBotanické druhy lze množit jarním výsevem semen pod sklo, běžnějším způsobem množení je však řízkování. V červenci se odebírají zelené řízky, na podzim nebo v předjaří dřevité řízky. Vartiety, kultivary a vzácnější druhy lze roubovat na zakořeněné řízky loubince pětilistého. Další možností množení je hřížení. \n\n"}
{"id": "462627", "url": "https://cs.wikipedia.org/wiki?curid=462627", "title": "Mulymja", "text": "Mulymja\n\nMulymja ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 608 km. Plocha povodí měří 7810 km².\n\nTeče po západním okraji Západosibiřské roviny. Na středním toku je velmi členitá. Ústí zleva do Kondy (povodí Obu).\n\nZdrojem vody jsou převážně sněhové srážky. Zamrzá v říjnu a rozmrzá v květnu. Charakteristická je tvorba ledových zátaras.\n"}
{"id": "462628", "url": "https://cs.wikipedia.org/wiki?curid=462628", "title": "Jevgenij Abramovič Baratynskij", "text": "Jevgenij Abramovič Baratynskij\n\nJevgenij Abramovič Baratynskij (správnější, ale méně používané Boratynskij, 2. března 1800 – 11. července 1844, obě data jsou podle gregoriánského kalendáře) byl ruský básník.\n\nNarodil se poblíž Tambova v rodině důstojníka, který brzy po jeho narození zemřel. Velký vliv na Baratynského pozdější myšlení měl jeho italský vychovatel, který v něm podnítil velkou lásku a úctu k Itálii. Od dvanácti let studoval v petrohradském penzionátě, ze kterého byl v roce 1815 pro kázeňské problémy vyloučen, což mu znemožnilo přístup k jakékoli státní službě s výjimkou vojenské (musel by ovšem nastoupit jako řadový vojín, což bylo ve výše postavených rodinách neobvyklé). Jeho mládí bylo velmi smutné, žil se svou matkou, kterou velmi miloval, na rodném statku, pokusil se dokonce o sebevraždu. V roce 1819 vstoupil v Petrohradě k lehké pěchotě. Ve městě se seznámil se soudobými literáty, např. s Puškinem a Žukovským. Jeho přítel Delvig v roce 1819 bez jeho vědomí zveřejnil v časopise jeho básně. Vzorem pro ně byl George Gordon Byron a Žukovskij. V roce 1820 byl už v hodnosti poddůstojníka přeložen do Finska. Drsná finská krajina měla velký ohlas v jeho básnické tvorbě, napsal mimo jiné báseň Finlandia, která patří k jeho nejlepším. V roce 1825 konečně získal důstojnickou hodnost, opustil vojenskou službu a přestěhoval se do Moskvy. V roce 1826 se oženil se vzdělanou Nastasijí Lvovnou Engelhardtovou, která ho podněcovala v literární tvorbě. Obnovil staré přátelské vztahy se spisovateli a navázal nové. V Moskvě napsal dvě delší epické skladby, \"Bal\" (1828) a \"Cikánka\" (1830), po nich se ale věnoval výlučně tvorbě lyrické, vydával je i knižně. V roce 1843 odjel do Paříže, kde se seznámil s Turgeněvem, v roce 1844 konečně vykonal svou vysněnou cestu do Itálie, v Neapoli pak náhle zemřel. Jeho básně jsou velmi pesimistické, bolestné a velmi emotivní a díky své citlivosti a působivosti patří k nejvýše ceněným básníkům v okruhu kolem Puškina. Je, především pro svou ponurou životní filosofii, srovnáván s Leopardim. Ve svých básních se snažil dosáhnout opětovného souladu s přírodou a spontánnosti myšlení. Znovu objeven byl Baratynskij ve dvacátém století především díky Anně Achmatovové.\n\n"}
{"id": "462630", "url": "https://cs.wikipedia.org/wiki?curid=462630", "title": "Záchytná neutronová terapie", "text": "Záchytná neutronová terapie\n\nZáchytná neutronová (angl. \"(Boron)neutron capture therapy\", BNCT, NCT) je experimentální forma radioterapie, která používá tok neutronů interagujících s borem podaným pacientovi. NCT závisí na interakci pomalých neutronů s izotopem boru 10, při které dochází k produkci alfa částic a jader lithia bez produkce dalších typů radiace.\n\nPacientovi je nejprve nitrožilně podán bor 10, který je chemicky upraven tak, aby se preferenčně vázal na nádorové buňky nebo se hromadil ve tkáni nádoru. V klinických studiích se používané neutrony získávají v jaderném reaktoru, ale může být použit i částicový urychlovač, kdy se atomy litia či berylia bombardují urychlenými protony.\n\nNeutrony procházejí moderátorem, který ohraničí energetické spektrum neutronů tak, aby byly použitelné k NCT. Před vlastním ozařováním pacienta je neutronový paprsek ohraničen kolimátorem. Během průchodu tkáněmi pacienta jsou neutrony dále zpomalovány kolizemi s ostatními částicemi a stávají se tak nízkoenergetickými \"tepelnými neutrony\". Teprve tepelné neutrony mohou reagovat s jádry boru 10, teprve se složí do excitovaného jádra izotopu bor 11, který se však rychle rozpadá na lithium 7 a na alfa částici. Jak iont lithia, tak i alfa částice působí ionizačně, rozsah této ionizace je však omezen jen na blízké okolí proběhlé jaderné reakce, v průměru 5-9 mikrometrů, tedy zhruba průměr jedné buňky. Výhodou této metody je to, že je radioaktivně poškozeno jen blízké okolí a je šetřena zdravá tkáň. \n\nNCT byla experimentálně testována nejprve jako alternativní terapie maligního nádoru mozku (glioblastoma multiforme) a rekurentních lokálně pokročilých nádorů hlavy a krku. Navzdory zprávám o některých úspěšných výsledcích není dosud dokázáno, že by byl tento přístup lepší než ostatní současné terapeutické postupy. Z toho důvodu nebyla NCT zavedena do běžného klinického použití.\n\nPo objevu neutronu Sirem Jamesem Chadwickem v roce 1932, práce H.J.Taylora v roce 1935 ukázala schopnost boru 10 zachytit tepelné neutrony. Záchyt neutronu iniciuje štěpení jádra boru 10 na alfa částici (jádro hélia 4) a lithium 7. V roce 1936 si Locher uvědomil potenciál tohoto objevu v medicíně a následně navrhl, že by bylo možné využít záchytu neutronů v terapii nádorů jako binární systém využívající dvě oddělené komponenty. Každá komponenta je sama o sobě relativně neškodná pro buňky, ale jejich společné působení je pro buňky letální. Jak pokračoval vývoj neutronové záchytné terapie, zkoumaly se další radioizotopy, jako např. uran 235. Nicméně Lussenhop a kol. v roce 1950 ukázali, že množství uranu potřebného pro úspěšnou realizaci NCT by bylo příliš toxické.\n\n\n"}
{"id": "462633", "url": "https://cs.wikipedia.org/wiki?curid=462633", "title": "Spací pytel", "text": "Spací pytel\n\nSpací pytel, hovorově spacák, je ochranný, z větší části uzavřený vak sloužící ke spaní. Bývá využíván zejména při pobytech v přírodě (horské expedice, běžná turistika, kemping atd.). Jako izolační podklad pro spacák se většinou používá karimatka či alumatka. Spacáky mívají různé vlastnosti závislé na druhu jejich používání.\n\nPodle ročních období se spací pytle dělí na\n\nTeplota určení se stanovuje (norma ČSN EN 13537) pro oblečeného člověka v uzavřeném spacím pytli na izolační podložce.\n\n"}
{"id": "462638", "url": "https://cs.wikipedia.org/wiki?curid=462638", "title": "Homulinec", "text": "Homulinec\n\nHomulinec (\"Andrachne\") je rod rostlin náležící do čeledi smuteňovité (\"Phyllanthaceae\"). Jsou to vytrvalé byliny až nevysoké keře s jednoduchými střídavými listy a nenápadnými jednopohlavnými květy. Rod zahrnuje 22 druhů. Je rozšířen od Středomoří po Střední a Jižní Asii, ostrůvkovitě i v Africe a Americe. V Evropě je rod zastoupen jediným druhem, rostoucím ve východním Středomoří.\nHomulinec kolchický je občas v České republice pěstován jako sbírková dřevina.\n\nHomulince jsou plazivé až přímé, ostnité nebo beztrnné, vytrvalé byliny nebo přímé nízké polokeře či keře. Rostliny jsou lysé nebo s jednoduchými či žláznatými chlupy. Listy jsou jednoduché, střídavé, řapíkaté, celokrajné, se zpeřenou žilnatinou. Rostliny jsou jednodomé s jednopohlavnými květy. Květy jsou pětičetné (výjimečně šestičetné), stopkaté, úžlabní. Samčí květy jsou obvykle ve svazečcích, korunní lístky bývají kratší než kališní. Tyčinek je 5 a jsou umístěné naproti kališním lístkům. Nitky tyčinek jsou volné nebo částečně srostlé. V samčích květech je přítomen zakrnělý zbytek semeníku (pistilodium).\nSamičí květy jsou jednotlivé, kališní lístky jsou zpravidla větší než u samčích květů, zatímco korunní lístky jsou drobné nebo zcela chybějí. Semeník je srostlý ze 3 plodolistů, se 3 komůrkami obsahujícími po 2 vajíčkách. Čnělky jsou 3, zakončené hlavatými bliznami. Plodem je kulovitý schizokarp, pukající 3 chlopněmi a rozpadající se na 3 dvousemenné plůdky.\n\nRod homulinec zahrnuje 22 druhů. Je rozšířen od Středomoří a severozápadní Afriky po Střední Asii a Pákistán, v severovýchodní Africe (Etiopie, Somálsko), Arábii a na Kapverdských ostrovech. Dva druhy rostou v Americe. Druh \"Andrachne microphylla\" je rozšířen v oblasti Kalifornského poloostrova, Sonorské pouště a má disjunktní výskyt v severozápadní Jižní Americe. Druh \"A. brittonii\" je endemit Karibských ostrovů Kuba a Hispaniola.\nNejvětší počet druhů homulince se vyskytuje v Íránu a Střední Asii.\n\nV Evropě roste jako jediný zástupce \"Andrachne telephioides\", vytrvalý polokeř rozšířený ve východní části Středomoří.\n\nV kořenech homulince \"Andrachne cordifolia\" byly nalezeny bisbenzylisoquinolinové alkaloidy cocsulin a pendulin.\n\nRod \"Andrachne\" je v současné taxonomii řazen do čeledi \"Phyllanthaceae\", která byla v systému APG II z roku 2003 vyčleněna z čeledi \"Euphorbiaceae\". V rámci čeledi \"Phyllanthaceae\" je rod \"Andrachne\" řazen do tribu \"Poranthereae\", zahrnujícího celkem 8 blízce příbuzných rodů. Celá tato skupina má pohnutou historii, v níž byly jednotlivé druhy přesouvány z rodu do rodu. V roce 2007 byla publikována molekulární fylogenetická studie, která prokázala že rod \"Andrachne\" v tradičním širokém pojetí není monofyletický. Následně z něj byly vyčleněny 2 druhy do nového rodu \"Phyllanthopsis\", 1 druh do nového rodu \"Pseudophyllanthus\" a 2 druhy do rodu \"Meineckia\".\n\n\nHomulinec kolchický je nenáročná dřevina s malou okrasnou hodnotou, vhodná na slunná stanoviště. Rozmnožuje se semeny nebo zelenými řízky. Pochází z Malé Asie a Kavkazu a má spíše sbírkový význam. Je uváděn ze sbírek Pražské botanické zahrady v Tróji a Průhonického parku.\nV Jemenu se homulinec používá jako léčivá rostlina.\nDruh \"A. aspera\" je v Arábii používán při léčení očních zánětů.\n\n\n \n"}
{"id": "462642", "url": "https://cs.wikipedia.org/wiki?curid=462642", "title": "Dobronín", "text": "Dobronín\n\nDobronín ( ) je obec v okrese Jihlava v Kraji Vysočina. Leží zhruba 11 km severo-severovýchodně od Jihlavy v průměrné nadmořské výšce 475 metrů na dvou katastrálních územích Dobronín a Střelecká. Žije zde obyvatel. První zmínka pochází z roku 1351. Majitelé vesnice se často střídali, ves patřila například městu Jihlava, dále Lichtenburkům, Trčkům z Lípy a dalším šlechtickým rodům. Na konci 19. století zde polenský podnikatel Jaroslav Pittner založil sklárny a parostrojní cihelnu. Po osvobození Dobronína Rudou armádou v druhé polovině května 1945 se zde odehrála masová vražda celkem třinácti československých obyvatel německé národnosti. Dne 14. prosince 1948 Zemský národní výbor rozhodl o sloučení obcí Dobronín a Německý Šicndorf do jednoho celku pod názvem Svobodín, v roce 1960 byl název změněn na Dobronín. Případ Budínka vyplul napovrch až na počátku 21. století, kdy Policie ČR na louce Budínka a u železničního viaduktu nalezla ostatky třinácti osob.\n\nNachází se v Hornosázavské pahorkatině na Zlatém potoce, do kterého se zde vlévají potoky Ždírecký, Mlýnský, Zvonějovský a Filipovský. Na návsi se rozkládá Návesní rybník, v severní části obce na Zlatém potoce největší místní rybník, Valchař. Dobronínem prochází silnice druhé třídy č. 348 a železniční trať číslo 225. V obci sídlí základní a mateřská škola, zdravotní středisko, veřejná knihovna a úřadovna České pošty. U silnice na Štoky za obcí stojí mariánská kaple, která byla prohlášena kulturní památkou ČR.\n\nČeský název je odvozen od osobního jména Dobroň, přípona „-ín“ symbolizuje přivlastňování. Lidová varianta tohoto názvu, Dobrodín, vznikla v 16. století, a pochází ze slova dobrodiní. Německé označení Dobrenz se vyvinulo z genitivu Dobroň-s (či též Dobrans), který se analogií na místní název nedalekého Ždírce, Seelenz, změnilo na Dobrenz. Vývoj názvu přechází od označení Dobrans, které se objevuje v první zmínce o obci roku 1351, přes Dobronyn (1410), Dobronytz (1411), Dobronin (1468), Dobrans (1493), Dobronín (1501), Dobrodinie (1536), Dobronin (1543), Dobroninie (1597), Dobronín a Dobrans (1654), Dobrenz (1787), Dobrenz a Dobrodjn (1843). V letech 1854–1923 se český a německý název ustálil na variantách Dobronín a Dobrenz. V letech 1869-1921 nesla obec název Dobrodín. Po sloučení s Německým Šicndorfem 14. prosince 1948 obec užívala název Svobodín, ten 8. ledna 1950 ministerstvo vnitra změnilo na úřední název Dobronín–Střelecká. K pojmenování Dobronín se obec vrátila v roce 1960.\n\nPrvní písemná zmínka o obci pochází z roku 1351 v listině Ješka Ptáčka z Pirkštejna. Ves tak patřila k střítežskému panství, které do roku 1365 vlastnili pánů z Lipé, po nich panství převzali Lichtenburkové. V roce 1410 přešel majetek na Jana z Leskovce, který obci udělil roku 1441 právo odúmrti. Johann z Pirkštejna daroval tři dobronínské dvory polenskému kostelu, aby tak hradil náklady spojené s udržováním věčného světla. V roce 1467 Trčkové z Lípy koupili střítežský statek i s Dobronínem. Od roku 1483 se za majitele počítal Zich Kobík z Opatova, který zároveň byl vlastník Německého Šicndorfu. V letech 1486–1515 obec vlastnil Hynek Boček z Kunštátu a na Polné, poté se ves vrátila pod majetek Trčků z Lípy. Jan starší Trčka z Lípy prodal roku 1536 Dobronín a Střítež Jihlavě, vyjmuty byly statky čp. 16, 26, 27 a 28, které až do 19. století náležely polenskému panství. V roce 1596 Jihlava nakoupila i Štoky, čímž vzniklo panství Střítež–Štoky, kam patřil i Německý Šicndorf.\nDne 21. června 1625 Dobronín koupil Jan Heidler z Bukové. Po smrti jeho syna Arnošta Ferdinanda Heidlera roku 1683 majetek přešel na rod Pachtů z Rájova. V roce 1720 byla zřízena jedna učebna školy v domě čp. 37. Roku 1725 majetek získal Ludvík Filip ze Sitzendorfu výměnou za Hlohov a přídavek 300 000 zlatých, o deset let později panství přešlo na litoměřického biskupa Mořice Adolfa, vévodu ze Sachsen-Zeits. V roce 1748 majetek zakoupili hrabata z Palmů. Roku 1840 od zadlužených Palmů panství koupil kníže Karel Hohenzollern Sigmaringen.\n\nV roce 1851 byla v Dobroníně postavena zděná škola. V letech 1869–1880 spadal Dobronín pod soudní okres Polná, V roce 1871 tu začala fungovat železniční stanice, o pět let později v původní části Německý Šicndorf podnikatel Jaroslav Pittner z původní provazárny vytvořil sklárny a brusírnu. Od roku 1880 obec spadala pod okres Německý Brod. Dva kilometry za obcí založil polenský podnikatel Jaroslav Pittner roku 1888 osadu Cihelna, kde nechal vystavět parostrojní cihelnu a několik domů pro její zaměstnance. Od 1. srpna 1890 začala fungovat úřadovna pošta. V roce 1891 vznikl spolek Dělnická beseda, o rok později Hospodářský spolek a roku 1898 sbor dobrovolných hasičů. V roce 1904 byl zahájen provoz na lokální trati Dobronín – Polná. Po roce 1918 v obci vyvíjela činnost Národní jednota pošumavská (NJP), která se snažila „počešťovat“ obec s většinovým německým obyvatelstvem. NJP podpořila vznik menšinové české školy roku 1919.\n\nDne 5. května 1945 na zdejším nádraží stál naložený německý vlak a vojenský vlak z Vratislavi. Ten den byl ustaven revoluční národní výbor v čele s Peregrínem Bernardem. Dne 9. května přijely první tanky Rudé armády a rumunské armády. Pravděpodobně v noci z 26. na 27. května byli v šicndorfské hasičské zbrojnici internovaní obyvatelé německé národnosti odvedeni na louku Budínka, kde byli zavražděni. Většina obětí byli českoslovenští sedláci německé národnosti z Dobronína a okolních vesnic. Vzhledem k následnému odsunu obyvatel německé národnosti, válečným zmatkům a nástupu komunismu v únoru 1948 se na tyto události zapomnělo.\n\nDomy po odsunu německých obyvatel po druhé světové válce v roce 1945 byly přiděleny českým osídlencům. Dne 14. prosince 1948 Zemský národní výbor rozhodl o sloučení obcí Dobronín a Německý Šicndorf do jednoho celku pod názvem Svobodín, ten 8. ledna 1950 ministerstvo vnitra změnilo na úřední název Dobronín–Střelecká. V roce 1951 místní sportovci založili sportovní oddíl TJ Jiskra Dobronín, o rok později byl v akci Z vybudován hřbitov. V roce 1954 byl v lese Obora zřízen muniční sklad. V roce 1955 založeno JZD Dobronín. K pojmenování Dobronín se obec vrátila v roce 1960. Od roku 1961 obec spadá pod okres Jihlava. V roce 1971 byla zde otevřena po pobočka domova důchodců Ždírec. Nová školní budova byla otevřena 5. května 1973. V roce 1985 byla uzavřena železniční dráha do Polné. K 30. červnu 1992 zanikly místní jesle. V roce 2002 obec obdržela právo užívat znak a vlajku. Dne 1. dubna 2007 byl uzavřen provoz skláren. V únoru 2009 byly zavedeny názvy ulic. V roce 2010 byla uzavřena pobočka Domova důchodců Ždírec.\n\nNa základě trestního oznámení, které podal v roce 2009 novinář Miroslav Mareš, o masovém hrobě obyvatel německé národnosti na louce Budínka policie v srpnu 2010 nalezla 109 lidských kostí. Den po zahájení vykopávek sem dobronínští občané Milan Litavský a Jiří Kazatel umístili třímetrový dřevěný kříž, který neznámý pachatel mezi 15. a 16. březnem 2011 zničil. V druhém hrobě v lokalitě u železničního viaduktu přes Zlatý potok archeologové nalezli ostatky tří osob. V červenci 2011 na místě zničeného kříže na Budínce Milan Litavský vztyčil nový – čtyřmetrovou konstrukci z traverz a červeně natřeného dřeva. Na základě porovnání DNA z kostí obětí a pozůstalých v Německu bylo identifikováno jedenáct osob. Pohřeb dvanácti nalezených obětí se uskutečnil 15. září 2012 na Ústředním hřbitově v Jihlavě, neboť zastupitelstvo obce Dobronín odmítlo uložení ostatků na místním hřbitově. V říjnu 2013 státní zastupitelství po několikaletém prošetřování případ Budínka odložilo.\nObec Dobronín leží v okrese Jihlava v Kraji Vysočina 13 km severovýchodně od krajské města Jihlava, 5,5 km západně od Polné, 6 km východně od Štoků, 5 km jižně od Kamenné, 4 km severně od Stříteže a 3 km severozápadně od Ždírce. Rozloha obce činí 13,73 km², z toho zaujímá orná půda 7,08 km², zahrady 0,29 km², trvalé travní porosty 1,24 km², zemědělská půda 8,62 km², lesní půda 3,5 km², vodní plochy 0,19 km², zastavěné plochy 0,23 km² a ostatní plochy 1,19 km².\n\nZ geologického hlediska je území součástí Českého masivu. Z hornin převažuje převažuje pararula, migmatit, sprašová hlína, kamenitý až hlinito-kamenitý sediment a granit. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavské brázdy, v jehož rámci spadá pod geomorfologický okrsek Dobronínská pánev. Průměrná nadmořská výška činí 475 metrů. Nejvyšší bod ve výšce 533 metrů leží 300 metrů východně od Filipovských Chaloupek. Nejnižší bod se nachází v nadmořské výšce 465 metrů u mostu přes Zlatý potok na silnici č. 348 naproti budovám bývalých skláren.\n\nNa převážné části území se vyskytuje pseudoglejová půda, okolo vodních toků gleje a blízko nich kambizemě.\n\nDobronínem protéká několik potoků. Do Zlatého potoka, který na území Dobronína vstupuje z jihu nejprve nedaleko rybníka Valchař z pravé strany vtéká Ždírecký potok, dále pak v zatáčce naproti budovám bývalých skláren se do Zlatého potoka vlévá z levé strany Mlýnský, do něhož se na východním okraji Dobronína nedaleko vojenského prostoru vlévá Zvonějovský potok. Nedaleko železničního viaduktu do Zlatého potoku z pravé strany vtéká Filipovský potok. Území obce tak patří k úmoří Severního moře. V centru obce se nachází několik rybníků, na Filipovském potoce na ulici Polenská leží Návesní rybník, největší rybník obce, Valchař, se nachází na Zlatém potoce nedaleko železniční trati. Kilometr jižně od obce se na okraji lesa Holotympl nachází stejnojmenný rybník. Na Zvonějovském potoce u vojenského prostoru leží kaskáda tří rybníků s názvy Trnovka, Horní rybník a Na Hrázi.\n\nV rámci Quittovy klimatické klasifikace se řadí do mírně teplé oblasti MT3, podle Atlasu podnebí ČSR z roku 1958 do okrsku B5 a dle Köppenovy klasifikace podnebí k vlhkému kontinentálnímu podnebí. Dle údajů z nejbližší meteorologické stanice v Přibyslavi činí průměrná roční teplota 6,8 °C a průměrné srážkový úhrn dosahuje hodnoty 692 mm/rok. Průměrný roční sluneční svit je 1613 hodin.\n\nV rámci biogeografického členění se řadí k provincii středoevropských listnatých lesů, Hercynské podprovincii, Havlíčkobrodskému bioregionu. Území se nalézá ve fytogeografickém obvodu Českomoravského mezofytika, v okrese 67 Českomoravská vrchovina. Lesy na území obce Dobronín náleží do přírodní lesní oblasti 16 – Českomoravská vrchovina. Obec obklopují jehličnaté, místy také smíšené lesy. Dříve převažovaly buky a jedle, avšak vlivem lesního hospodářství převládá smrk ztepilý. Jižní okraj území Dobronína zasahuje les Holotyml, jihovýchodní část pak Farský les, jihozápadní část pak les Obora s vojenským prostorem, pravou stranu Zlatého potoka za obecním hřbitovem tvoří les Na Skalkách, severovýchodně od obce u osady Cihelna se nachází les Na Kvírách. Potenciálně přirozenou vegetací je biková bučina. Krajinu tvoří pole a louky s trvalým travním porostem. Podél vodních toků rostou olšiny (\"Alnus\") s bledulemi jarními (\"Leucojum vernum\"). V lesích se vyskytují borůvky (\"Vaccinium myrtillus\"), violky lesní (\"Viola reichenbachiana\") či kapraď samec (\"Dryopteris filix-mas\").\n\nV okolních lesích žijí srnci obecní (\"Capreolus capreolus\") či divočáci (\"Sus scrofa\"), z šelem pak kuny lesní (\"Martes martes\") a lišky obecné (\"Vulpes vulpes\"). V lesích hnízdí datli černí (\"Dryocopus martius\"), žluny šedé (\"Picus canus\"), sýkory (\"Parus\"), pěnice (\"Sylvia\") či drozdi zpěvní (\"Turdus philomelos\"), z dravých ptáků se objevují káně lesní (\"Buteo buteo\"). Na vlhkých loukách jsou zastoupeny běžné druhy plazů a obojživelníků, např. zmije obecné (\"Vipera berus\"), ještěrky živorodé (\"Zootoca vivipara\"), skokani (\"Rana\"), ropuchy obecné (\"Bufo bufo\") či čolci (\"Triturus\"). U vodních toků žijí typické druhy ryb a rovněž skokani hnědí (\"Rana temporaria\") a mloci skvrnití (\"Salamandra salamandra\"). Na rybnících sídlí kachny divoké (\"Anas platyrhynchos\") či lysky černé (\"Fulica atra\"). Na území Dobronína se nenachází žádné zvláště chráněné území ani památný strom.\n\nDle sčítání lidu v roce 2011 žilo v Dobroníně trvale 1872 osob, z toho 938 žen. Celkem 1190 občanů se hlásilo k české národnosti, 25 k moravské, 19 ke slovenské, 2 k německé a ukrajinské a po jednom k romské a polské. Podle sčítání 1921 v samotném Dobroníně žilo v 85 domech 687 obyvatel, z nichž bylo 340 žen. 345 obyvatel se hlásilo k německé národnosti, 340 k československé. Při dalším sčítání (1930) tu žilo ve 119 staveních 801 osob, z nichž bylo 419 obyvatel československé a 374 německé národnosti.\n\nObec spadá pod římskokatolickou farnost Ždírec, která náleží do děkanství polenského a královéhradecké diecéze. Farnost nemá kněze, duchovní správu vykonává děkan polenské farnosti Zdeněk Krček. Farním kostelem je kostel svatého Václava ve Ždírci. Podle cenzu z roku 2011 se k víře hlásí 269 z 1872 osob, z toho se 143 lidí hlásilo k římskokatolické církvi, 6 k Církvi československé husitské, 2 k Českobratrské církvi evangelické a 1 k Svědkům Jehovovým. 100 věřících své vyznání neuvedlo, 710 osob bylo bez náboženské víry. V roce 1921 zde žilo 646 římských katolíků, 6 evangelíků, 5 příslušníků církve československé husitské a 30 osob bylo bez vyznání. O devět let později se k římskokatolické církvi hlásilo 623 osob, 9 evangelíků, 84 příslušníků církve československé husitské, 3 židé a 81 bez vyznání.\n\nObec jednu místní část s názvem Dobronín, dvě katastrální území pojmenované Dobronín a Střelecká (bývalý Německý Šicndorf) a tři základní sídelní jednotky (Dobronín, Střelecká a Filipovské Chaloupky.\n\nDobronín je členem Dobrovolného svazku obcí Mikroregionu Polensko a Místní akční skupiny Českomoravské pomezí.\n\nObec má 15členné zastupitelstvo, v čele pětičlenné rady obce stojí starosta. V letech 1994–2012 byl starostou komunista Jiří Vlach, ten 16. ledna 2012 na post rezignoval a starostou se stal Ivan Sehnal ze Sdružení nezávislých kandidátů 2010.\n\nPrávo užívat znak a vlajku bylo obci uděleno rozhodnutím Poslanecké sněmovny PČR dne 9. dubna 2002. V červeno-modře polceném štítě vpravo nad stříbrnou kvádrovanou hradbou s cimbuřím z poltící linie vyskakuje zlatý býk, vlevo se nachází stříbrné ciborium. Vlajku tvoří tři svislé pruhy, bílý zubatý, červený a modrý (poměr 1:2:1). Z modrého pruhu vyskakuje půl žlutého býka, bílý pruh má čtyři zuby a tři stejné mezery. Vlajka má rozměr šířky ku délce v poměru 2:3.\n\nV Dobroníně působí několik obchodních společností a drobných podnikatelů. V roce 2011 zde mělo sídlo 332 podnikatelských subjektů. Zemědělské pozemky obhospodařují soukromí rolníci, Zemědělské družstvo Dobronín a akciová společnost Dobrosev, kde bylo k únoru 2013 zaměstnáno 75 lidí. Dobrosev provozuje bioplynovou stanici a mléčnou farmu. Agropodnik Jihlava vyrábí bionaftu v osadě Cihelna. Ranč Ztracená podkova se věnuje chovu koní a od července 2013 provozuje naučnou stezku O koních.\nV původní části Německý Šicndorf podnikatel Jaroslav Pittner z továrny na výrobu provazů v roce 1876 vytvořil sklárny a brusírnu. Ty se původně zabývaly hlavně produkcí broušeného olovnatého křišťálu. Během druhé světové války zde pracovalo 560 dělníků. Po roce 1989 se z firmy stala pobočka jihlavských skláren Bohemia. Sklárny svou činnost ukončily 1. dubna 2007. Dne 21. srpna 2010 část budov vyhořela. Z výrobních společností zde sídlí Novatop, který se zabývá výrobou a prodejem ekologických paliv, Machstav, jenž se specializuje na izolace budov, společnost Magry, nabízející krby a kachlová kamna, a minipivovar Dědkovo pivo. V souvislosti se sklárnami zde sídlily dvě kartonážky, SCA Packiging se v roce 2007 přesunula do areálu firmy Jipocar ve Stříteži a firma Iros, s r. o., která sídlí v areálu Agropodniku Jihlava v Cihelně. V Cihelně své sídlo má i autodopravce Refit 95.\n\nSvou živnost zde provozují řezník, truhlář, dvě autoopravny, zámečnictví, čalouník, provozovatel dodávkové autodopravy, výrobce uměleckého skla, 2 instalatéři, taxikář, 2 kosmetičky, kadeřnictví, manikúra, relaxační masáže a pedikúra. Sídlí zde firma poskytující stavební práce, internetový obchod se stavebnicemi a prodejce stínící a garážové techniky. Sídlí zde dva obchody s potravinami (Jednota Velké Meziříčí, Potraviny Matějíček) a jeden s textilem Nákupní centrum - levné zboží. V roce 2011 zde byly šest restauračních zařízení hospoda Na Zatáčce, restaurace U Milušky, SNACK Sedláček, Hospoda Na tahu, Hospoda U Lípy a sport-bar TJ Jiskra. Od roku 1971 v budově bývalé školy v Německém Šicndorfu sídlila pobočka Domova důchodců Ždírec s 28 lůžky, po zrušení v roce 2010 obec budovu odkoupila a rozhodla se zde vybudovat byty. V budově zdravotního střediska, kde služby poskytují všeobecný, dětský a zubní lékař, sídlí také úřadovna České pošty.\n\nVe vojenském prostoru v lese Obora se nachází zásobovací středisko Základny munice Armády České republiky Týniště nad Orlicí, to zde bylo zřízeno jako muniční sklad 52. dělostřelecké základny v roce 1954.\n\nObcí prochází silnice druhé třídy č. 348 z Polné do Štoků. Z té půl kilometru za Dobronínem odbočuje silnice třetí třídy č. 34815 do Kamenné. Do Stříteže vede komunikace třetí třídy č. 34819 a do Ždírce silnice třetí třídy č. 3526. Dopravní obslužnost obce je zajišťována silniční autobusovou dopravou dvou dopravců ZDAR, a. s. a ICOM Transport a železniční osobní dopravou. Autobusy jezdí ve směrech na Jihlavu, Polnou, Měřín, Přibyslav a Žďár nad Sázavou. Vesnicí prochází železniční trať číslo 225 spojující Havlíčkův Brod s Jihlavou. Železniční stanice se nachází v blízkosti skláren a původně nesla označení Polná–Štoky. Lokální trať Dobronín–Polná dlouhá 6 km byla v provozu v letech 1904–1985, do roku 2009 po trati příležitostně jezdily historické vlaky. Trať je v havarijním stavu a Správa železniční dopravní cesty ji nabízí novým přepravcům. Obcí prochází cyklistické trasy č. 4336 přes Polnou do Nížkova, č. 4335 přes Kamennou do Přibyslavi a č. 5215 okolo Luk nad Jihlavou ze Ždírce do Štoků.\n\nV obci sídlí mateřská a základní škola. Mateřská škola má kapacitu 75 dětí, základní školu navštěvuje okolo 350 dětí. V roce 1720 byla zřízena jedna školní učebna v domě čp. 37, do té doby děti docházely do ždírecké školy. Roku 1769 byla postavena dřevěná školní budova s jednou učebnou. Školu v roce 1798 navštěvovalo 70 dětí. Roku 1851 byla dřevěná budova v havarijním stavu prodána a postavena nová, zděná. V Německém Šicndorfu byla postavena škola v roce 1880 a docházelo sem 82 dětí. Roku 1882 byla přistavěna druhá třída, kde se učilo až do roku 1973. V roce 1892 docházelo do školy 220 dětí. Roku 1928 byla otevřena „měšťanka“. Nová školní budova otevřena 5. května 1973. K 30. červnu 1992 zanikly místní jesle.\n\nVe školní budově sídlí veřejná a školní knihovna. Vedle obecního úřadu se nachází kulturní dům. Působí zde několik spolků: Klub dobronínských žen, ochotničtí divadelníci Zmatkaři, kteří vznikli v roce 1993 a účastní se festivalů amatérských divadel, kde obdrželi několik ocenění. Svazarm vznikl v Dobroníně roku 1961, v jehož rámci byl založen Autoklub Dobronín, který stále funguje. Po roce 1990 v jeho rámci vznikl Veteránklub, každoročně pořádají závod Dobronínský kosočtverec a ples Sbor dobrovolných hasičů v Německém Šicndorfu byl založen v roce 1896, v Dobroníně roku 1898 (podle jiných zdrojů 1895). Hasiči každoročně pořádají soutěž „O pohár starosty obce“. Sbor má družstvo mužů, žen a mladých hasičů.\n\nKe sportovnímu vyžití slouží tělocvična základní školy, dvě fotbalová hřiště (asfaltové a zatravněné), pět kurtů pro tenis a volejbal a hřiště pro plážový volejbal v zahradě základní školy. Tělocvičná jednota Dobronín byla založena v roce 1951 a má tři oddíly. Fotbalový oddíl se skládá z dvou družstev mužů, jejichž tým A hraje krajský přebor I. A třída mužů skupinu B, , pro výchovu mladých vznikla tři družstva – dorostenci, žáci a přípravka. Pro starší hráče je určeno družstvo matadorů. Od roku 1993 se zde pořádá každoroční mezinárodní volejbalový turnaj juniorek Volejbal Cup Dobronín (do roku 2007 nesl na počest místních skláren název Bohemia Crystal Cup). Od roku 1997 se zde koná Noční volejbalový turnaj smíšených družstev. Třetí oddíl se nazývá Sport pro všechny a v jeho rámci jsou organizovány sporty jako aerobic, tenis, nohejbal či hokej.\n\n\n\n\n\n"}
{"id": "462659", "url": "https://cs.wikipedia.org/wiki?curid=462659", "title": "Příkaz (správní právo)", "text": "Příkaz (správní právo)\n\nPříkaz je formou rozhodnutí ve zkráceném správním řízení. Jeho obdobou je v občanském soudním řízení platební rozkaz a v trestním řízení trestní příkaz. Právní úprava příkazu je obsažena jak v obecném kodexu správního řízení, správním řádu (§ 150), tak je např. speciálně řešena v § 90 zákona č. 250/2016 Sb., odpovědnosti za přestupky a řízení o nich.\n\nSprávní orgán příkaz vydává v zájmu rychlosti a hospodárnosti řízení v tzv. \"příkazním řízení\", které je řízením zkráceným a jednoduchým, a to tehdy, jestliže má skutkové okolnosti za dostatečně prokázané. Tedy jestliže je věc zachycena v protokole, který účastník řízení podepsal, nebo pokud tento účastník osobně uzná důvody k jeho vydání, případně pokud zde nejsou žádné pochybnosti o spáchání určitého přestupku. Příkaz však nelze vydat, jestliže je svéprávnost účastníka řízení omezena, neboť v takovém případě musí proběhnout klasické správní řízení, ve kterém bude zastoupen.\n\nPříkaz se vydává jen písemně a musí obsahovat základní náležitosti každého rozhodnutí: označení orgánu, který jej vydal, označení účastníka příkazního řízení, výrok s uvedením uložené povinnosti, poučení o možnosti podat \"odpor\" a datum a místo vydání. Odůvodnění příkazu lze nahradit podpisem účastníka příkazního řízení pod prohlášením, že s uložením povinnosti souhlasí. V takovém případě se příkaz podobá spíše blokové pokutě, protože opravný prostředek ve formě odporu už podat nelze a podpisem se příkaz stane ihned pravomocným.\n\nPříkaz je způsobilým \"exekučním titulem\", protože se jím vždy ukládá nějaká povinnost k plnění, např. povinnost zaplatit pokutu (s výjimkou přestupkového řízení, kdy lze uložit i jen napomenutí). Pokud tedy nedojde k dobrovolnému splnění takto uložené povinnosti, bude ji správní orgán po nabytí vykonatelnosti příkazu exekučně vymáhat.\n\nV poučení o opravném prostředku je v příkazu vždy nutné uvést, zda je možné proti němu uplatnit tzv. odpor. Pokud ano, je nutné dále uvést, k jakému správnímu orgánu a v jaké lhůtě je možno tento typ opravného prostředku podat. Lhůta k podání je obecně 8 dní, v případě přestupků 15 dní.\n\nVčasným podáním odporu se vydaný příkaz automaticky ruší a správní orgán dále pokračuje už v klasickém správním řízení. Jednou podaný odpor již nelze vzít zpátky. Pokud však odpor podán ve stanovené lhůtě nebude, stane se poté příkaz pravomocným a po uplynutí lhůty k plnění i vykonatelným rozhodnutím.\n\n"}
{"id": "462660", "url": "https://cs.wikipedia.org/wiki?curid=462660", "title": "Krmelec", "text": "Krmelec\n\nKrmelec je jednoduchá dřevěná stavba umístěná nejčastěji v lese, která slouží pro přikrmování zvěře. \nPřikrmování se obvykle provádí v zimním období, kdy je nedostatek potravy a není k dispozici zelené píce.\n\nDo krmelce se zakládá seno pro přikrmování lesních savců z čeledě jelenovitých (jelen, daněk, srnec apod.). Kromě toho bývají krmelce ještě doplněny o korýtka, kam se vkládá tzv. liz, což jsou obvykle větší hroudy kamenné či hořečnaté soli, které zvířata v případě potřeby olizují a doplňují si tak chybějící tělesné soli.\n\n"}
{"id": "462661", "url": "https://cs.wikipedia.org/wiki?curid=462661", "title": "Elektronická taneční hudba", "text": "Elektronická taneční hudba\n\nElektronická taneční hudba (EDM či Electronic dance music) je kategorie elektronické hudby, do které spadá například experimentální rocková hudba od kapely Kraftwerk, perkusivní žánry typu disco, electro a jiné. Žánry elektronické taneční hudby byly zpopularizované v osmdesátých letech minulého století v různých nočních klubech. Mezi hudební nástroje elektronické taneční hudby patří např. bicí automaty, syntezátory, sekvencery, samplery, klávesy, laptop. Mylně se tato kategorie někdy označovala jen jako \"techno\".\nDo této kategorie patří hudba jako Techno, Electro, House, Trance, Drum and bass, Dance-pop, či breakbeat. Žánry jako IDM, trip hop či Glitch, jsou více experimentálně laděné a tudíž jsou i méně tanečně orientované.\n\n"}
{"id": "462663", "url": "https://cs.wikipedia.org/wiki?curid=462663", "title": "Slough", "text": "Slough\n\nSlough (výslovnost ) je město a samostatná správní jednotka v jihovýchodní části Anglie. Historicky patřila velká část území distriktu Slough do hrabství Buckinghamshire a malá část do hrabství Middlesex. Na území hrabství Slough se nachází průmyslová oblast Slough Trading Estate, která s rozsáhlou dopravní obslužností tvoří důležité obchodní centrum. V Sloughu se nachází univerzita Thames Valley University.\n\nPrvní písemné zmínky o tomto sídle jako o Slo pochází z roku 1196, pak z roku 1336 jako o Sloo a v roce 1437 jako o Le Slowe, Slowe nebo Slow. K rozvoji došlo v polovině 19. století, když byla v roce 1840 otevřena ve Slough železniční stanice, spojující Slough s Londýnem. Od roku 1831 do roku 1841 se množství obyvatel zdvojnásobilo a v roce 1891 žilo ve Slough 7 700 občanů.\n\nPo druhé světové válce se zde usadili noví obyvatelé, kteří přišli z vybombardovaného Londýna. Další příliv obyvatel přinesl rozvoj průmyslu kolem roku 1960. V současné době (2011) má Slough kolem 140 000 obyvatel.\n\nV roce 2016–2017 se Slough stala referencí používanou Youtuberem iSorrowProductions.\n\nEtnický původ (sčítání v roce 2011):\n\nNáboženství (sčítání v roce 2011):\n"}
{"id": "462664", "url": "https://cs.wikipedia.org/wiki?curid=462664", "title": "Mistrovství světa juniorů v orientačním běhu 2010", "text": "Mistrovství světa juniorů v orientačním běhu 2010\n\n21. Mistrovství světa juniorů v orientačním běhu proběhlo v Dánsku s centrem ve městě Aalborg na Jutském poloostrově. Mistrovství se konalo v termínu od 4. července do 11. července 2010. Hlavním pořadatelem byl domácí oddíl \"Aalborg \" (AOK). Celého šampionátu se zúčastnilo 303 závodníků z 37 zemí světa. Pro širší veřejnost se ve stejnou dobu uskutečnily mezinárodní závody JWOC Tour, na které se přihlásilo v průměru 625 závodníků. Bojovalo se o čtyři sady medailí v kategorii juniorů a kategorii juniorek. Nejlépe se dařilo švédským orientačním běžcům, kteří získali celkem osm medailí, z toho jednu zlatou, pět stříbrných a dvě bronzové. Z českých reprezentantů byl nejúspěšnější junior Pavel Kubát, který vybojoval první zlato pro Českou republiku po deseti letech. Nejúspěšnějším běžcem šampionátu se stala Dánka Ida Bobachová se ziskem tří zlatých medailí.\n\nPrvní finálový závod juniorského mistrovství světa se uskutečnil 5. července 2010. Tento závod se běžel v areálu Aalborské university na východním okraji Aalborgu. Trať byla postavena v městské oblasti s mnoha podobnými jednopatrovými domy, ve které vynikla především fyzická připravenost závodníků.\n\nPro titul juniorské mistryně světa si doběhla dánská závodnice Ida Bobachová před Polkou Hannou Wisniewskou, která za ní zaostala 24sekund. Na třetím místě se umístila další polská závodnice Monika Gajdová se ztrátou 27 sekund za vítězkou. V mužské kategorii zvítězil a juniorským mistrem světa se stal Dán Rasmus Thrane Hansen před Kristianem Jonesem, závodníkem z Velké Británie. Na třetí pozici se shodně umístili Nor Vegard Danielsen a Švéd Jonas Leandersson s 21sekundovou ztrátou. Z českých závodníků nejlépe zaběhla Tereza Novotná, která dokončila trať na čtvrtém místě. V mužské kategorii byl nejlepší Miloš Nykodým, který obsadil třináctou pozici.\n\n8. července 2010 se konala kvalifikace na finálový závod na krátké trati. Tyto kvalifikační závody se běžely v blízkosti moře v typických dánských terénech, kde převládal převážně borovicový a smrkový les a v některých částech závodu se vyskytovaly i písečné duny. Běžely se tři kvalifikační závody mužů a tři závody žen, přičemž do finálového závodu postoupilo 60 závodníků a 60 závodnic, tj. 20 nejlepších mužů a 20 nejlepších žen z jednotlivých kvalifikačních závodů. V ženské kategorii své rozběhy vyhrály Anastasia Trubkinová z Ruska, Emma Klingenbergová z Dánska a Sarina Jenzerová ze Švýcarska. V mužské kategorii své rozběhy vyhráli Gaute Hallan Steiwer z Norska, Matthias Kyburz ze Švýcarska a Rasmus Thrane Hansen z Dánska. Kvalifikace se zúčastnilo 12 českých reprezentantů a do finále jich postoupilo deset.\n\nFinálový závod se běžel 9. července 2010 v Kollerupu. Trať byla náročná na orientaci v mapě, plné jemných terénních tvarů a detailů. V juniorkách obhájila loňský titul Švédka Tove Alexanderssonová, která o více než půl minuty porazila svou krajanku Lilian Forsgrenovou. Třetí skončila Švýcarka Sarina Jenzerová, která za nimi zaostala o minutu a 16 sekund. V juniorech dominovali seveřané, kdy s velkým náskokem zvítězil Nor Gaute Hallan Steiwer, který za sebou nechal o více než minutu čtveřici Švédů Jonase Leanderssona, Olleho Boströma, Gustava Bergmana a Albina Ridefelta. Z českých závodníků nejlépe zaběhla svou trať Tereza Novotná, která skončila na dvacátém sedmém místě. V mužské kategorii byl nejlepší Pavel Kubát, který obsadil třicátou druhou pozici.\n\nMistrovský závod na klasické trati se konal dne 6. července 2010. Tento druhý závod juniorského mistrovství světa se běžel 50 km západně od centra na severním pobřeží Jutského poloostrova ve Svinkløvě. Trať byla postavena na poměrně plochém terénu, který se na západní a severní straně svažoval k moři. Les byl převážně borovicový a smrkový se střední průběžností a byl plný drobných terénních detailů. Od začátku organizátory provázely organizační problémy: start byl o 40 minut posunut a vyskytly se poruchy s internetovým připojením, což zapříčinilo nefunkčnost prezentace on-line výsledků.\n\nV ženské kategorii opět kralovala dánská závodnice Ida Bobachová, která zvítězila o necelé dvě minuty před Švédkou Theresou Klintbergovou. Na třetí pozici doběhla finská běžkyně Sari Anttonenová, která zaostala již dvě a půl minuty. Z českých závodnic nejlépe nástrahy svinkløvských plání zvládla Tereza Novotná, která skončila závod na patnácté pozici. V závodě mužů zvítězil s velkým náskokem český reprezentant Pavel Kubát, který po deseti letech vrátil titul juniorského mistra světa na klasické trati zpět do České republiky. Na druhém místě se umístil se čtyřicetičtyřsekundovou ztrátou Švéd Johan Runesson a dvě minuty za nimi doběhl Švýcar Matthias Kyburz.\n\nNa závěr juniorského mistrovství světa se dne 10. července 2010 běžely štafetové závody. Doběhová aréna byla postavena v Rebild Bakkeru, přibližně 25 km jižně od Aalborgu. Trať byla odlišná od předchozího dění šampionátu hlavně svou fyzickou náročností. Byla postavena v kopcovitém terénu se smrkovým porostem s mnoha údolími a hřbety. Závod začal v dopoledních hodinách hromadným startem, nejprve juniorek a o hodinu později juniorů.\n\nV ženách zvítězila způsobem start – cíl domácí dánská štafeta (Klingenbergová, Bobachová, Klintingová), která vedla jednoznačně od prvního úseku a svůj náskok stupňovala až do finiše. Pro druhé místo a historicky čtvrtou medaili si doběhla štafeta České republiky ve složení Denisa Kosová, Jana Knapová a Tereza Novotná. Pro bronz s téměř čtyřminutovou ztrátou si doběhly běžkyně z Ruska před Polkami a Švédkami.\n\nV mužích o titul bojovaly od prvního úseku jen štafety Švédska a Norska, které si vypracovaly velký náskok před zbylým polem závodníků. Z tohoto souboje vzešla vítězně štafeta Norska (Steiwer, Kinneberg, Danielsen), která Švédy zdolala na posledním úseku, kde hodně chyboval Švéd Johan Runesson. Na třetí příčce skončili domácí závodníci z Dánska před Poláky a Švýcary. Štafeta „A“ družstva České republiky doběhla po nevýrazném výkonu na sedmém místě. Respektive (po vyškrtnutí mimosoutěžních „B“ týmů) na šestém místě.\nNominační závody české reprezentace se konaly 5.–6. června 2010 ve Velenicích, při závodech žebříčku A pořádaných oddílem OK Jiskra Nový Bor. Vítězové kategorie H20 a D20 si zde vybojovali přímou účast na mistrovství. Hlavním nominačním kritériem ale byl splněný dráhový limit stanovený ČSOB. Na mistrovství se tak dostalo šest juniorů a šest juniorek. Dráhové limity byly: junioři 5000 m – 16:45 a juniorky 3000 m – 11:30.\n\nMedaili na Mistrovství světa juniorů získali závodníci z devíti různých národů. Běžci ze Švédska vybojovali pro svou zemi nejvíce medailí, a to osm z dvaceti-šesti možných. Nejúspěšnější ženou se stala dánská juniorka Ida Bobachová se třemi zlatými kovy. V kategorii mužů byl nejúspěšnější norský junior Gaute Hallan Steiwer se dvěma zlaty. Nejlépe se umístilo Dánsko se ziskem čtyř zlatých medailí a třetí za Norskem (2 zlaté) skončilo výše zmiňované Švédsko s jednou zlatou.\n\nÚplná medailová tabulka:\n"}
{"id": "462665", "url": "https://cs.wikipedia.org/wiki?curid=462665", "title": "WeeChat", "text": "WeeChat\n\nWeeChat je IRC klient pro textové uživatelské rozhraní. Jedná se o svobodný software, je k disposici pod licencí GNU General Public License 3.\nMezi zajímavé vlastnosti patří schopnost inkrementálního vyhledávání, podpora kontroly překlepů programem aspell a podpora skriptování v řadě jazyků (Perl, Python, Ruby, Tcl).\n\nAplikaci lze spustit například na těchto operačních systémech: Linux, FreeBSD, NetBSD, OpenBSD, Mac OS X, HP-UX, Solaris, QNX a Microsoft Windows (pouze za pomoci Cygwinu).\n\nInstalační balíčky jsou vytvářeny pro mnoho z nich. WeeChat je mimo jiné součástí distribucí Linuxu: Debian, Ubuntu, Mandriva Linux, Fedora, Gentoo Linux, Arch Linux. Uživatelé FreeBSD si mohou WeeChat nainstalovat pomocí systému FreeBSD Ports.\n\n"}
{"id": "462667", "url": "https://cs.wikipedia.org/wiki?curid=462667", "title": "Posed", "text": "Posed\n\nPosed je pozorovatelna, která slouží k pozorování nebo k lovu lesní zvěře. Jednoduchý posed může být vybudován například na větším listnatém stromě jakožto jednoduchá dřevěná sedačka umístěná ve větvoví a vybavená žebříkem. Složitější posedy mohou mít podobu i samostatně stojící dřevěné stavby, v lesnickém a mysliveckém slangu bývají takovéto samostatně stojící posedy označovány slovem \"kazatelna\". V jednoduchosti lze popsat rozdíl tak, že posed je otevřený, zatímco kazatelna uzavřená.\n\nPosedy se umisťují v místech, kam chodí zvěř pravidelně za potravou na pastvu, například na okrajích lesa, u lesní louky, velké paseky, lesního palouku nebo u pole.\n\n\n"}
{"id": "462670", "url": "https://cs.wikipedia.org/wiki?curid=462670", "title": "Člověkohodina", "text": "Člověkohodina\n\nČlověkohodina (zkratka č-h, c-h nebo MH) znamená čas odpovídající práci průměrného pracovníka po dobu jedné hodiny. Počet člověkohodin tak popisuje množství času, nutného ke splnění úkolu. Je to pouze teoretická veličina, neboť předpokládá nepřerušované provádění práce. V praxi je obvykle práce přerušována různými dalšími činnostmi - odpočinkem, jídlem, spánkem apod. Skutečná doba je proto delší nebo naopak kratší, pokud se na plnění úkolu podílí více lidí.\n\nJedná se o jednotku používanou například při řízení projektů, plánování a dělbě práce. \n\nPodobnou jednotkou je člověkoden.\n"}
{"id": "462671", "url": "https://cs.wikipedia.org/wiki?curid=462671", "title": "Člověkoden", "text": "Člověkoden\n\nČlověkoden znamená čas odpovídající práci jedné osoby po dobu jednoho pracovního dne. Zpravidla odpovídá 8 člověkohodinám. Jedná se o jednotku používanou například při řízení projektů, plánování a dělbě práce. \n\nPodobnou jednotkou je člověkohodina.\n\n"}
{"id": "462672", "url": "https://cs.wikipedia.org/wiki?curid=462672", "title": "Camera lucida", "text": "Camera lucida\n\nCamera lucida je optické zařízení používané jako pomůcka ve výtvarném umění. Poprvé toto zařízení sestrojil W. H. Wollaston v roce 1807. Název „camera lucida“ (z latiny „světlá komora“) dal tomuto zařízení Wollaston a měl zdůraznit rozdíl mezi zařízením zvaným camera obscura (z latiny „temná komora“), což je starší optické zařízení používané také jako pomůcka ve výtvarném umění.\nZákladem tohoto zařízení je čtyřboký polopropustný hranol, v němž se horizontální světelný paprsek láme do vertikálního směru a přichází do oka kreslíře. Hranol bývá namontován na držadle připevněném k horizontální desce, na níž leží materiál, na který je kresleno. Kreslíř se dívá přes hranu hranolu a vidí současně kreslenou scénu i nakreslenou část scény. To mu umožňuje zakreslit přesně klíčové body scény.\n\n"}
{"id": "462678", "url": "https://cs.wikipedia.org/wiki?curid=462678", "title": "EBM (hudba)", "text": "EBM (hudba)\n\nElectronic body music (zkráceně EBM) je hudební žánr, který absorboval do sebe elementy industrialu a elektropunku a elektronické taneční hudby. Poprvé se styl ukázal v Belgii. Jeho vývoj probíhal v osmdesátých letech 20. století.\n\nMezi inovátory tohoto žánru patří hudebníci industrialu (Throbbing Gristle, Cabaret Voltaire), evropského synthpunku (DAF, Portion Control, Liasons Dangereuses) a popově-orientované elektronické hudby (Kraftwerk).\n\nMezi EBM umělce mimo jiné patří:\n"}
{"id": "462685", "url": "https://cs.wikipedia.org/wiki?curid=462685", "title": "Napajedlo", "text": "Napajedlo\n\nNapajedlo je místo v přírodě kam se divoce žijící zvířata chodí napájet, tedy kam chodí doplňovat přirozený úbytek svých tělesných tekutin, jinými slovy, místo kam chodí zvířata pít vodu. Může se ale jednat i o pomůcku určenou pro domácnost – viz domácí ptačí napajedlo. Napajedla se běžně používají i při chovu hospodářských zvířat ve výbězích.\n\nV našich středoevropských podmínkách se obvykle jedná o nějakou menší tůň na potoce nebo na malé říčce, kam má zvěř dobrý přístup. Malým ptákům stačí někdy i obyčejná kalužina. V pouštních a polopouštních aridních podmínkách mohou být napajedly prakticky všechny dostupné vodní toky a plochy, které v dané oblasti existují. V takovýchto podmínkách se pak stává, že k napajedlu chodí pít mnoho různých vyšších živočichů a to někdy i v relativně velkých počtech. Toho lze samozřejmě využít k pozorování zvířat, k jejich fotografování a filmování, případně i k lovu.\n\nVe starověkém Římě byla budována speciální napajedla pro napájení koní, která se podobala běžným fontánám.\n\n\n"}
{"id": "462687", "url": "https://cs.wikipedia.org/wiki?curid=462687", "title": "Čulym (přítok Obu)", "text": "Čulym (přítok Obu)\n\nČulym ( ) je řeka v Krasnojarském kraji a v Tomské oblasti v Rusku. Je 1799 km dlouhá. Povodí má rozlohu 134 000 km².\n\nVzniká soutokem Bílého a Černého Ijuse, které pramení na Kuzněckém Alatau. Až k městu Ačinsk má horský charakter a dále k vesnici Teguldet teče nejprve mezi vyvýšenými břehy a níže Čulymsko-jenisejskou kotlinou, v níž se štěpí na jednotlivá ramena a často mění průběh koryta. Ještě níže teče řeka v říční nivě široké až 10 km, v níž se vyskytují jezera a mrtvá ramena. Koryto sestává na tomto úseku z mnoha ramen a je široké až 1200 m. Ústí zprava do Obu.\n\nZdrojem vody jsou především sněhové srážky. Průměrný roční průtok vody činí 785 m³/s. Maximální průtok ve vzdálenosti 131 km od ústí činí 8220 m³/s a minimální 108 m³/s. Zamrzá na začátku listopadu a rozmrzá na konci dubna až na začátku května. Na jaře se často vytvářejí ledové zátarasy. Nejvyšších vodních stavů dosahuje od května do července. Průměrné množství unášených pevných látek je 68 kg/s, což představuje za rok 2100 t.\n\nŘeka je splavná. Vodní doprava je možná do vzdálenosti 1173 km od ústí, ale velká členitost a říční prahy ji ztěžují Na řece leží města Nazarove, Ačinsk, Asino.\n"}
{"id": "462691", "url": "https://cs.wikipedia.org/wiki?curid=462691", "title": "Imagination", "text": "Imagination\n\nImagination je britská hudební skupina, která se skládá z Leee Johna, Ashleyho Ingrama a Errola Kennedyho. Mezi repertoár skupiny patří taneční a soulová hudba. Mezi jejich nejslavnější hity patří \"Body Talk\", \"Flashback\", \"Just An Illusion\" a \"Music And Lights\". Kapela ve své vlasti vydávala u \"R & B Records\" a u \"RCA Records\" v Americe.\n\nPůvodně Leee John pracoval jako vokalista v pozadí kapelám The Delfonics, The Velvettes a The Elgins. Později potkal kytaristu/basistu Ashleyho Ingrama, se kterým začal skládat písně. Pak také potkali bubeníka Errola Kennedyho, který hrál na bicí u skupin jako třeba Boys Brigade či Air Training Corps.\n"}
{"id": "462696", "url": "https://cs.wikipedia.org/wiki?curid=462696", "title": "Centre international de formation européenne", "text": "Centre international de formation européenne\n\nCentre international de formation européenne (CIFE) je organizace, která se zabývá kurzy Evropských studií, jakožto i organizací konferencí, seminářů a publikací akademického materiálu. Založil ji Alexandre Marc v roce 1954 jako soukromou neziskovou mezinárodní organizaci.\n\nNáplní jednotlivých projektů CIFE jsou vzdělávací a výzkumné aktivity, zabývající se evropskou integrací, federalismem, regionalismem a změnami ve struktuře soudobé společnosti dle perspektivy federalizace.\n\nCIFE organizuje European Online Academy: studijní program vytvořen za pomoci Jean Monnet Chair, University of Cologne zejména pro mladé profesionály, pracovníky veřejného i soukromého sektoru, kteří chtějí prohloubit a zlepšit svou znalost historických fakt i problémů současné Evropy, zejména politických, ekonomických a právních otázek vzhledem k EU.\n\nTato kriteria naplňuje jednoletý Certificate in EU Studies Online (30 ECTS). Z důvodu specializace na jeden ze základních předmětů (politologie, ekonomie a právo EU) se účastníci mohou zapojit do druhého ročníku magisterského studia, přičemž přístup k otázkám a úkolům je v zásadě interdisciplinární. Úspěšní jsou oceněni titulem Executive Master in EU Studies Online (90 ECTS), a to za současného profesního života.\n\nDalší výhodou e-learning programu jsou databáze potřebných studijních materiálů či interaktivní komunikace se studenty i vyučujícími. Účastníci i experti se osobně setkávají na 4 víkendových seminářích ročně, a to zejména v Berlíně, Bruselu, Budapešti, Římě či Istanbulu, což vytváří kompletní interaktivitu.\n\nCIFE organizuje konference, kolokvia, semináře a zejména letní university v různých lokalitách a jazycích.\n\nSeveroamerická evropská letní škola, Zámek Hofen, Rakousko. Hlavní téma: “Vztahy mezi Severní Amerikou a Evropou”\n\nLetní universita, Kišiněv, Moldávie. Hlavní téma: “Region Černého moře v rozšiřující se EU”\n\nLetní universita v Chorvatsku, Zadar. Hlavní téma: “Činnost EU v otázkách změn klimatu a životního prostředí – problémy a perspektiva”\n\nMezinárodní letní škola v Opole, Berlíně a Štrasburku. Hlavní téma: “Národnostní menšiny – Včera a dnes”\n\nLetní universita v Turecku, Istanbul. Hlavní téma: “Vztahy mezi EU a Tureckem”\n\nLetní universita v Bulharsku, Sofia, Silistra. Hlavní téma: “Práva v Evropě – efektivní aplikace komunitárního práva v členských zemích”\n\nV roce 1964 CIFE založilo za pomoci města Nice a Evropské komise vlastní vysokoškolský institut – Institut européen des Hautes Etudes Internationales (IEHEI), který spolupracuje s mnoha universitami, např. z Německa, Itálie, Turecka a zemí Střední a Východní Evropy. Programy jsou veskrze Evropské a Mezinárodní studia. Výhodou IEHEI je její mezinárodnost, ať už mezi studenty či experty z mnoha významných universit.\n\nMaster in Advanced European and International Studies\n\nPublikace\n\n"}
{"id": "462705", "url": "https://cs.wikipedia.org/wiki?curid=462705", "title": "The Delfonics", "text": "The Delfonics\n\nThe Delfonics je americká philadelphiská hudební skupina, která byla průkopníkem Philly soulové hudby. Největší popularitě se těšila v pozdějších šedesátých letech. Měla významné hity jako \"La-La (Means I Love You)\", \"Didn't I (Blow Your Mind This Time)\" či \"Ready or Not Here I Come\". Většina písní napsal frontman a hlavní skladatel kapely, William Hart. Mezi některé bývalé hudebníky této skupiny patří např Eban Brown, Major Harris či Pat Palmer. Jejich písně se se objevily například ve filmu Q. Tarantina \"Jackie Brownová\". Písně jako \"Didn't I Blow Your Mind\" hrály ústřední roli ve vztahu R. Forstera a Pam Grierové. Některé písně, které William Hart napsal, byly coverovány umělci jako The Jakson 5, Patti LaBelle, Prince, Swing Out Sister, Manhattan Transfer či New Kids on the Block. Další písně se staly \"obětí\" samplingu umělců jako The Notorious B.I.G., Boyz II Men, Missy Elliott či DJ Jazzy Jeff & The Fresh Prince.\n"}
{"id": "462708", "url": "https://cs.wikipedia.org/wiki?curid=462708", "title": "Magdalena z Valois", "text": "Magdalena z Valois\n\n\"Pro další ženy stejného jména viz Magdaléna z Valois (rozcestník)\"\n\nMagdalena z Valois, (10. srpen 1520, Saint-Germain-en-Laye, Francie – 7. červenec 1537, Edinburgh, Skotsko) byla francouzská princezna, dcera francouzského krále Františka I. z dynastie Valois a první manželka skotského krále Jakuba V. z rodu Stuartovců, vnučka francouzského krále Ludvíka XII.\n\nPrincezna Magdalena se narodila jako páté dítě (a třetí dcera) francouzskému králi Františkovi I. a jeho manželce Klaudii Francouzské. Když jí bylo šestnáct let, byla provdána za skotského krále Jakuba V., který byl o osm let starší. Svatba se konala 1. ledna 1537 v katedrále Notre-Dame v Paříži. Jakub V. chtěl obnovit tzv. Starou alianci mezi Skotskem a Francií a zároveň bohatým věnem naplnit prázdnou skotskou pokladnu.\n\nFrantišek I. se bál pustit svou nemocnou dceru, která trpěla tuberkulózou, do nehostinného a drsného Skotska. Nakonec však novou královnu vypravil na cestu, a Magdalena přistála na skotském pobřeží v květnu 1537. 8. června ještě napsala otci, že se jí už daří lépe. Její podlomené zdraví však nevydrželo drsné podnebí a 7. července 1537 zemřela v náručí svého manžela, měsíc před svými sedmnáctými narozeninami.\n\nPochována byla v Holyroodském opatství v Edinburghu. Necelý rok po její smrti se Jakub V. Skotský oženil s ovdovělou Marií de Guise, která byla hostem na jeho svatbě s Magdalenou.\n"}
{"id": "462709", "url": "https://cs.wikipedia.org/wiki?curid=462709", "title": "Kathryn Morrisová", "text": "Kathryn Morrisová\n\nKathryn Morrisová, nepřechýleně Morris, (* 28. ledna 1969, Cincinnati, Ohio, USA) je americká herečka. Hrála v množství filmů a televizních seriálů a mezi její nejznámější role patří ztvárnění hlavní postavy seriálu Odložené případy (\"Cold Cases\") detektiva Lilly Rushové.\n\nNarodila se ve velké rodině s celkem šesti sourozenci, která cestovala po Spojených státech jako gospelová skupina Morris Code. Studovala na filadelfské Temple University a první roli získala v televizním filmu Long Road Home v roce 1991. Hrála mimo jiné ve filmech Výplata (\"Paycheck\"), Lovci myšlenek (\"Midhunters\"), Reportér v ringu (\"Resurrecting the Champ\") a v televizních seriálech JAG či Xena.\n\n\n"}
{"id": "462710", "url": "https://cs.wikipedia.org/wiki?curid=462710", "title": "Kostel Nejsvětějšího srdce Páně (Kopaniny)", "text": "Kostel Nejsvětějšího srdce Páně (Kopaniny)\n\nKostel Nejsvětějšího srdce Páně je katolický, a zároveň jediný kostel v Kopaninách u Aše, v okrese Cheb. Byl postaven v roce 1890 v pseudogotickém stylu.\n\nLoď kostela je obdélníkového půdorysu, se třemi vystupujícími kapličkami v zadní části. V hlavní části lodi jsou po každé straně čtyři okna. Věž vystupující z lodě v přední střední části je v základu čtvercová, v patře poté osmihranná. Loď i věž jsou zdobeny opěrnými sloupy se dvěma stříškami.\n\nKostel byl postaven v roce 1890 za vlády Zedtwitzů na Ašsku. Vysvěcen byl téhož roku, 22. června. Kolem kostela se nachází neudržovaný německý hřbitov s velkou, rozpadající se zedtwitzkou hrobkou.\n\nV roce 1995 byl v kostele nalezen obraz z počátku 18. století, který byl prozkoumán rentgenem, a bylo zjištěno, že jeho námětem je Zvěstování Panny Marie.\n\n"}
{"id": "462716", "url": "https://cs.wikipedia.org/wiki?curid=462716", "title": "Jesenicko", "text": "Jesenicko\n\nJesenicko může znamenat:\n\n"}
{"id": "462719", "url": "https://cs.wikipedia.org/wiki?curid=462719", "title": "Jan z Montecorvina", "text": "Jan z Montecorvina\n\nJan z Montecorvina (1246, Montecorvino, Itálie – 1328, Peking) byl františkánský misionář, politik, cestovatel, pekingský arcibiskup a zakladatel nejstarší římskokatolické misie v Číně a Indii.\n\nV roce 1288 byl vyslán papežem Mikulášem IV. s poselstvím do Tabrízu v oblasti Persie, aby šířil křesťanství v oblasti Středního Východu. Na své druhé cestě v roce 1291 byl vyslán na mongolský dvůr. Po několikaleté cestě přes Indii se dostal v roce 1294 do Pekingu. Tam žil několik dalších let, křtil děti, učil je řečtinu a latinu, stavěl kostely. V roce 1328 zde zemřel.\n\n\n"}
{"id": "462723", "url": "https://cs.wikipedia.org/wiki?curid=462723", "title": "David Gerrold", "text": "David Gerrold\n\nDavid Gerrold (* 24. ledna 1944 Chicago, USA), rodným jménem David Jerrold Friedman, je americký spisovatel science fiction. Za své romány získal řadu prestižních cen.\n\nBěhem vysokoškolských studií na univerzitě v Kalifornii poslal v roce 1966 producentům televizního seriálu Star Treku koncept jednoho příběhu. Zalíbil se a Gerrold byl požádán o napsání dalších. Z nabízených byl vybrán jeden a realizován v první, tzv. Originální sérii pod názvem \"The Trouble with Tribbles\". Povzbuzen úspěchem, začal psát další scénáře pro Star Trek, Babylon 5, Land of the Lost a také románové řady. Knih vydal přes 40. Stal se profesionálním spisovatelem.\n\n\n\n\n"}
{"id": "462724", "url": "https://cs.wikipedia.org/wiki?curid=462724", "title": "Psaní", "text": "Psaní\n\nPsaní je proces zaznamenávání informací na médium tak, že je čitelný ostatními lidmi i v budoucnu.\n\nMédiem je obvykle papír, ačkoli může být použit i textil či hlína. Moderní média jako televize a monitory taktéž umí zobrazit písmo.\n\nPsaní se provádí buď přímo - pomocí psacího náčiní jako je tužka, pero či štětec, případně pomocí psacího stroje - nebo (stále více) je psaný text vytvářen záznamem (klávesnicí, diktováním či jinou aplikací) s ukládáním do paměťového média počítače či jiného přístroje na počítačové bázi a zobrazován na zobrazovacím zařízení (monitoru a displeji) a případně dodatečně i tisknut počítačovými tiskárnami, pokud je to potřeba - např. SMS, emaily a podobně se většinou ani netisknou.\n\nPísmo sestává z jednotlivých znaků a zaznamenává tak obsah v principu dvojím způsobem\n\n"}
{"id": "462726", "url": "https://cs.wikipedia.org/wiki?curid=462726", "title": "Standardní teplota a tlak", "text": "Standardní teplota a tlak\n\nJako standardní teplota a tlak (často zkracováno na STP) se označují standardizované referenční podmínky, pro které platí údaje uváděné ve fyzikálních a chemických tabulkách. V termodynamickém popisu chování většiny systémů jsou používané fyzikální a fyzikálně chemické veličiny závislé na okolních podmínkách, jako jsou např. teplota a tlak, proto je potřeba u naměřených i vypočtených hodnot uvádět podmínky, pro které uvedené hodnoty platí. V průmyslu a obchodu je často potřeba uvádět teplotu a tlak při uvádění objemu plynů a kapalin a odvozených veličin (např. objemového průtoku).\n\nExistuje více sad standardních podmínek, asi nejčastěji se dnes používají standardy definované Mezinárodní unií pro čistou a užitou chemii (IUPAC), kde je standardní teplotou 0 °C a tlakem 100 kPa. Kromě IUPAC definovalo vlastní standardní podmínky mnoho dalších organizací. V některých standardech (např. NIST, ale i starší doporučení IUPAC) se např. používá tlak 1 atm, tj. 101,325 kPa. Mimo teplotu 0 °C se objevují hodnoty 15, 20 či 25 °C, případně 60 °F.\n\nNěkdy se používá termín „laboratorní podmínky“, které odkazují zpravidla na teplotu 20 °C, dříve též 25 °C.\n\n\n"}
{"id": "462731", "url": "https://cs.wikipedia.org/wiki?curid=462731", "title": "Silikonový olej", "text": "Silikonový olej\n\nSilikonové oleje (polymerizované siloxany) jsou křemíkové analogy uhlíkových organických sloučenin a mohou tvořit (relativně) dlouhé a složité molekuly založené na křemíku namísto uhlíku. Řetězce jsou tvořeny střídáním atomů křemíku a kyslíku (...Si-O-Si-O-Si...) čili siloxany namísto uhlíkových atomů (...C-C-C-C...). Jiné atomy nebo skupiny se váží na čtyřvalentní atomy křemíku, nikoli na dvouvalentní kyslíkové atomy, které jsou plně zapojeny do tvorby siloxanového řetězce. Typickým příkladem je polydimethylsiloxan, kde jsou na každém atomu křemíku vázány dvě methylové skupiny, takže vzniká CHO[Si(CH)O]CH.\n\nSilikonové oleje by byly základem pro křemíkový život, ovšem primárně se používají jako maziva nebo hydraulické kapaliny. Silikonové oleje jsou vynikající elektrické izolanty a na rozdíl od svých uhlíkových analogů jsou nehořlavé. Tepelná stabilita a dobré tepelně přenosové charakteristiky je činí vhodné pro použití v laboratořích jako ohřívací lázně („olejové lázně“). Silikonové oleje se také běžně používají jako pracovní kapalina v difuzních pumpách.\n"}
{"id": "462733", "url": "https://cs.wikipedia.org/wiki?curid=462733", "title": "Latinskoamerická hudba", "text": "Latinskoamerická hudba\n\nLatinsko-Americká hudba je takový typ hudby, která pochází z Latinské Ameriky (včetně Karibiku a její Karibsko-Latinské hudby).\n\nExistuje mnoho různých latinsko-amerických stylů, některé z nich mají afroamerické kořeny a tradice. Afroamerické kořeny jsou směsí kořenů evropských, afrických a domorodých hudebních tradic. Španělské a africké hudební tradice s evropskými, afro-americkými harmoniemi jsou součástí tropické latinskoamerické hudby.\n\nVětšina následujících žánrů se vyvinula v 20. století, některé z nich v jižní americe.\n\n\nMezi některé latinskoamerické umělce patří například RBD, Ricky Martin, Enrique Iglesias, Shakira, Daniela Mercury, Gloria Estefan, Thalía, Selena, Santana, nebo Julieta Venegas. V České republice se v tomto žánru pohybovala třeba Zuzana Navarová.\n\nMezi typické latinskoamerické nástroje patří různé perkusivní nástroje typu cowbell, conga, bongo bubínků, aj.\n"}
{"id": "462743", "url": "https://cs.wikipedia.org/wiki?curid=462743", "title": "Fusion (hudba)", "text": "Fusion (hudba)\n\nFusion či česky spojení je spojení dvou a více hudebních stylů. Například rock and roll je fusion styl, neboť se vyvinul spojením prvků blues, swingu a country. \n\nNěkdy se slovem \"fusion\" myslí jazz fusion, což je rovněž spojení několika hudebních stylů, především jazzu a rocku. U nás se pro tento hudební styl často používalo označení jazzrock. \n\n\nMezi některé hudebníky, kteří spojovali hudební styly patří třeba Ray Charles, Double Trouble, Solomon Burke či Candi Staton.\n"}
{"id": "462745", "url": "https://cs.wikipedia.org/wiki?curid=462745", "title": "Voloďa Dubinin", "text": "Voloďa Dubinin\n\nVoľoďa Dubinin (, 29. srpna 1927 Kerč – 4. ledna 1942 Kerč), celým jménem Vladimir Nikiforovič Dubinin, byl sovětský pionýr, který se v době druhé světové války přidal k partyzánům. Jeho tragický osud se stal tématem sovětské válečné propagandy, která neopomněla zdůraznit Voloďovo členství v pionýrské organizaci.\n\nJeho rodiči byli Nikifor Semjonovič Dubinin a Jevdokija Timofejevna Dubinina. \n\nBěhem války se stal partyzánem a se svými druhy se skrýval v opuštěném kamenolomu nedaleko Kerče, odkud podnikal záškodnické operace proti německým agresorům.\n\nVoloďa strávil jako malý při dětských hrách prolézáním tunelů dlouhou dobu, což mu umožnilo je dokonale poznat. Zpaměti znal veškeré východy, chodby, odbočky a zákoutí a byl tak pro odbojáře významnou posilou.\n\nPoté, co byli Němci v rámci kerčsko-feodosijské operace vytlačeni z města, pomáhal Voloďa ženistům s odminováním přístupů do kamenolomů. Šlápl tu však na německou minu, která ho zabila.\n\nŠkola, do které chodil, a ulice, kde stával jeho rodný dům, dodnes nesou jeho jméno. Také se dočkal pamětní sochy, kde je zvěčněn, jak vystupuje z kusu skály. Socha byla odhalena v Kerči 12. června 1964.\n\nUlice nesoucí jeho jméno jsou v ukrajinském Kyjevě, Podolsku, ruském Petrodvorci a v mnoha dalších sídlech bývalého Sovětského svazu.\n\nV roce 1949 vydali sovětští spisovatelé Lev Kassil a Max Poljanovskij chlapcův životopis (, česky \"Ulice mladšího syna\", 1955). 21. května 1962 měl premiéru stejnojmenný film režiséra Lva Goluba.\n\n"}
{"id": "462746", "url": "https://cs.wikipedia.org/wiki?curid=462746", "title": "Elektrické blues", "text": "Elektrické blues\n\nElektrické blues je typ bluesové hudby, který se vyvinul v Texasu a Chicagu ve státě Illinois ve čtyřicátých letech minulého století. Typické nástroje jsou baskytara, bicí, saxofon, harmonika a zesílená elektrická kytara. \n\nŽánr později absorbovaly rock and roll, rock, britské blues a v neposlední řadě i blues-rock. Popularity dosahoval v šedesátých letech minulého století.\n\nExperimentovali s ním hudebníci jako například Led Zeppelin, Rolling Stones, Cream, Eric Clapton či The Yardbirds. \n\nMezi některé umělce tohoto žánru mimo jiné patří \n"}
{"id": "462750", "url": "https://cs.wikipedia.org/wiki?curid=462750", "title": "Crossover (hudba)", "text": "Crossover (hudba)\n\nCrossover, Průnik (česky \"překřížení\") znamená, že se nějaký hudební umělec… \n\nKapely jako Faith No More, Red Hot Chili Peppers, Primus, Rage Against the Machine hrají mix více než jednoho hudebního stylu. Jejich vlastní \"hudební styl\" je kombinací stylů jako funk, rap, hard rock, metal, hardcore, punk či rock.\n\nMezi první komerční skladby patří píseň \"Smoke Smoke Smoke\" z roku 1947 od Tex Williamse, který smíchal blues, swing a country do jedné nahrávky (tomu se říká \"western swing\"). Další, které se dostaly do Hot 100, probíhaly v rock and rollové éře. Traditional pop/popoví umělci jako Pat Boone coverovali písně neúspěšným černošským rhythm and blues umělcům. Tyto písně v rukou bílých umělců se staly hitem a v tomhle smyslu se slovo \"cross-over\" dá chápat negativně.\n\n"}
{"id": "462752", "url": "https://cs.wikipedia.org/wiki?curid=462752", "title": "Guido Bodländer", "text": "Guido Bodländer\n\nGuido Bodländer (31. července 1855 – 25. prosince 1904) byl německý chemik. Po ukončení studia na Vratislavské univerzitě (1882) se stal asistentem Moritze Traubera v jeho laboratoři ve Vratislavi. Po ukončení spolupráce začal Bodländer pracovat na farmakologickém institutu v Bonnu a na fyzikálně–chemickém institutu v Göttingenu. V roce 1899 se stal profesorem chemie v Braunschweigu a později působil jako následovník Walther Nernsta na katedře fyzikální chemie Univerzity v Göttingenu.\n\nZnámý je díky své práci na poli valenční teorie na základě elektrických afinit. Spolu s Richardem Abeggem také vynalezl gravimetr.\n\n"}
{"id": "462753", "url": "https://cs.wikipedia.org/wiki?curid=462753", "title": "André Malraux", "text": "André Malraux\n\nAndré Georges Malraux [malró] (3. listopadu 1901, Paříž, Francie – 23. listopadu 1976, Créteil u Paříže) byl francouzský archeolog, spisovatel a politik, který ve svých románech předznamenal existencialismus.\n\nProžil pestrý, dobrodružný život. V letech 1923–1927 se účastnil archeologické výpravy na Dálný Východ a podílel se na osvobozovacím boji národů Indočíny a Číny. Tyto zážitky mu poskytly námět k jeho prvním románům.\nVe 30. letech 20. století se zúčastnil španělské občanské války, byl velitelem jednotky zahraničních letců, kteří bojovali na straně republikánů. Za druhé světové války byl aktivním účastníkem odporu, při osvobozování Francie velel jako plukovník (\"Colonel\") proslulé brigádě „Alsasko-Lotrinsko“ (\"Brigade Indépendante Alsace-Lorraine\"); za statečnost obdržel několik vysokých francouzských i britských řádů. Po válce se stal kulturním atašé, v letech 1945 – 1946 působil ve funkci ministra informací ve vládě Charlese de Gaulla a v letech 1958 – 1969 byl ministrem kultury. Jeho životní dráha politika a spisovatele ho předurčovala k setkání s významnými osobnostmi 20. století jakými byli i Pablo Picasso, Néhrú, Mao Ce-tung, Charles de Gaulle nebo americký prezident John Fitzgerald Kennedy a jeho žena Jacqueline. Ta se o autorovi pak zmínila jako o jednom z nejzajímavějších mužů, se kterými měla možnost se setkat a hovořit.\n\nV roce 1976 zemřel, je pochován v Paříži (Panthéon de Paris).\n\nVe svém závažném románovém díle, v němž čerpal často z osobních zážitků, předznamenal existencialismus. Hlavním tématem jeho knih je hledání smyslu lidského života, který byl zbaven všech jistot ve společnosti tradičně uznávaných (víry v Boha, lidské hodnoty). Hrdinové románu vzdorují krutosti a absurditě života hrdinskými činy ve jménu revoluce; největší hodnotou je pro autora lidské bratrství. V závěrečném období své tvorby se zabýval uměním, které jako jediné dokáže překonat hranice smrti, osudu a historie.\n\n\n\nPo neúspěšném atentátu ultranacionalistické Organizace tajné armády v r. 1962, jehož se měl stát cílem, napsal další díla\nPosmrtně vydaná díla\nVe středu zájmu autora nestál jednotlivec, ale lidstvo jako takové a jeho další možnosti důstojného života na Zemi.\n\n\n(Psychologie umění)\n\n\n"}
{"id": "462755", "url": "https://cs.wikipedia.org/wiki?curid=462755", "title": "Miroslav Lamač", "text": "Miroslav Lamač\n\nMiroslav Lamač (7. dubna 1928 Praha – 7. ledna 1992 tamtéž) byl český výtvarný kritik a kunsthistorik zaměřující se na moderní umění.\nRoku 1944 maturoval na gymnasiu v Křemencově ulici v Praze. V letech 1947-1949 studoval malbu na Vysoké škole uměleckoprůmyslové u prof. Jana Baucha a zároveň dějiny umění na Filozofické fakultě Univerzity Karlovy (prof. J. Pešina, J. Květ, J. Neumann). Absolvoval roku 1953. Mezi lety 1953 a 1964 byl vedoucím redaktorem časopisu \"Výtvarná práce\", mezi lety 1965 a 1970 šéfredaktorem časopisu \"Výtvarné umění\". Byl členem AICA a čestným předsedou teoretické sekce Unie výtvarných umělců.\nRoku 1957, v kulturní pustině tzv. socialistického realismu 50. let, připravil spolu s J. Padrtou a J. M. Tomešem významnou výstavu české předválečné avantgardy v Domě umění města Brna, která pak měla reprízu v Jízdárně Pražského hradu (1958). Roku 1959 následoval druhý díl - Moderní české malířství II (léta dvacátá), Dům umění města Brna. Roku 1966 připravil spolu s A. Hoffmeisterem a J. Zeminou výstavu českého moderního umění a francouzského umění ze sbírky Národní galerie v Praze v pařížském Musée National d´Art Moderne. Roku 1968 byl kurátorem výstavy Nová citlivost. Křižovatka a hosté, Dům umění města Brna, Galerie umění Karlovy Vary.\n\nPublikoval monografie o Josefu Mánesovi, Hanuši Schwaigerovi, Edvardu Munchovi, Paulu Kleeovi, Vincentu van Goghovi, Janu Zrzavém, Georgesi Braquovi a Františku Kupkovi a řadu textů do katalogů výstav (Skupina Holan-Holý-Kotík-Kotrba, 1959, Bohumil Kubišta, 1960, Čestmír Kafka, 1963, Suprematisme, Paříž 1967, V. Sychra, 1970, J. Zrzavý, 1970) \n\nZabýval se českou výtvarnou avantgardou v souvislosti s evropským výtvarným uměním. Mezi jeho zásadní díla patří \"Myšlenky moderních malířů\", kde se zabývá pohledem umělců 20. století na umění prostřednictvím jejich citátů. Jeho zájem o českou předválečnou avantgardu vyvrcholil v díle \"Osma a Skupina výtvarných umělců\" o umělecké skupině Osmě a Skupině výtvarných umělců.\n\n"}
{"id": "462757", "url": "https://cs.wikipedia.org/wiki?curid=462757", "title": "Nicolas Fouquet", "text": "Nicolas Fouquet\n\nNicolas Fouquet, markýz de Belle-Île, vikomt de Vaux Melun (27. ledna 1615, Paříž, Francie — 23. března 1680, Pignerol, Itálie) byl francouzský ministr a vrchní intendant financí v letech 1653 až 1661, za vlády Ludvíka XIV. V roce 1661 byl na králův rozkaz zatčen poté, co ztratil pro svou extravaganci jeho přízeň. Dožil ve vězení v italské pevnosti Pinerolo (tj. \"Pignerol\"), kam byli uvrhováni prominentní francouzští vězni.\n\nFouquet se narodil ve vlivné rodině, chodil do jezuitské školy a po jejím dokončení si na živobytí vydělával jako advokát ve službách parlamentu. Dále se živil různými úřednickými pracemi, v roce 1636 například koupil poštu \"Maître des requętes\". V letech 1642 do 1650 držel různé důležité úřady v provinciích a po tomto období poprvé zasáhl do politiky. V roce 1650 si koupil úřad generálního prokurátora. Byl loajální vůči prvnímu ministru Francie, kardinálu Mazarinovi, který ho za to jmenoval ministrem financí.\n\nFouquet si ovšem ve funkci až příliš často zaměňoval státní pokladnu s tou jeho vlastní. Začal zpronevěřovat peníze a hromadil jmění, které časem pravděpodobně předčilo i majetek hrabivého kardinála. Mazarin si byl moc dobře vědom toho, jaké pořádky Fouquet nastolil, proto ho ve funkci svého osobního finančního poradce nechal nahradit Jeanem-Baptistem Colbertem.\n\nFouquet jevil veliké ambice. Toužil po smrti kardinála Mazarina zaujmout místo prvního ministra, což by se mu snad i bývalo povedlo, nebýt takového soka, jakého měl v Colbertovi. Je důležité podotknout, že proslul svou extravagancí, která nakonec způsobila i jeho pád. Nádherným jejím příkladem nám může být jeho zámek Vaux-le-Vicomte, který vybudoval i z popudu mnohých významných umělců (jako byl například malíř Charles Le Brun, spisovatel Jean de La Fontaine nebo dramatik Molière), jimž byl mecenášem.\n\nZa zmínku stojí také jeho opevňovací práce na ostrově Belle-Isle-en-Mer, který si koupil.\n\nV roce 1661 zemřel kardinál Mazarin. Jedna z posledních věcí, kterou učinil, bylo doporučení Colberta jako správce financí králi Ludvíku XIV. Colbert se velice zasloužil o vzkříšení francouzské ekonomiky, téměř zničené kardinálovou hrabivostí a velkými výdaji na vedení válek. Nepodařilo by se mu to ovšem, kdyby nesvrhl Fouqueta z jeho pozice.\n\nVyužil proti němu jeho praktik, jak se obohatit na králových prostředcích. Colbert předložil králi důkazy o Fouquetových podvodech ve chvíli, kdy se Fouquet sám zničil. Jeho extravagance mu totiž nakázala, aby krále Ludvíka pozval na oslavu do již zmiňovaného velkolepého zámku ve Vaux.\n\nPo slavnosti začal Ludvík XIV. na Fouqueta žárlit, že má mnohem hezčí sídlo než on. Fouquet byl o několik týdnů později zatčen kapitánem královských mušketýrů Charlesem de Batz-Castelmore, hrabětem d'Artagnanem a odsouzen za zpronevěření státních financí na doživotí. Král poté začal budovat zámek ve Versailles, přičemž drtivá většina věcí byla původně z Fouquetova zámku. Fouquet byl v mnoha vězeních, naposledy zakotvil v italském Pignerolu, kde nakonec také zemřel.\n\nAč se dodnes vedou spory o tom, zda existoval muž se železnou maskou, tajemný vězeň z doby Ludvíka XIV., je Fouquet mezi adepty na odhalení jeho totožnosti i přesto, že se datace jeho úmrtí neshoduje s Voltairovými tvrzeními. Je dost možné, že na spojování Fouqueta a tajemného neznámého má také nepřímou zásluhu Alexandre Dumas starší, který o Fouquetovi vypráví ve svých Třech mušketýrech.\n\n"}
{"id": "462760", "url": "https://cs.wikipedia.org/wiki?curid=462760", "title": "Western swing", "text": "Western swing\n\nWestern swing je subžánr populární hudby, který se vyvinul v malých amerických městech na přelomu dvacátých a třicátých let. Žánr slučuje country, big band, swing, neworleanský jazz, blues a folk\n\nWestern swing se později absorboval do rockabilly a rock and rollu.\n\nMezi některé western swingové umělce patří Bob Wills & Texas Playboys, Milton Brown & Musical Brothers, Light Crust Doughboys, Tex Williams, Bill Boyd, The Tune Wranglers, Jimmie Revard & Oklahoma Playboys.\n"}
{"id": "462762", "url": "https://cs.wikipedia.org/wiki?curid=462762", "title": "Batolec", "text": "Batolec\n\nBatolec (\"Apatura\") je rod motýlů z čeledi babočkovití. Rod popsal v roce 1807 Johan Christian Fabricius v časopise \"Magazin für Insektenkunde\" (Illiger) na straně 280 v čísle 6. Všechny druhy tohoto rodu jsou v Česku chráněny zákonem jako ohrožené.\n\nPodle\n\n"}
{"id": "462771", "url": "https://cs.wikipedia.org/wiki?curid=462771", "title": "Salt-n-Pepa", "text": "Salt-n-Pepa\n\nSalt-N-Pepa je americké dívčí hip-hopové trio z Queensu, New Yorku. Skupina byla založena v roce 1985. Kapela se skládá z Cheryl \"Salt\" Jamesové, Sandry \"Pepa\" Dentonové a DJ Deidry \"Dee Dee\" Roperové.\n\nV roce 1989 byla skupina za píseň \"Push It\" nominována na Grammy Award v kategorii \"nejlepší rapový výkon kapely / dua\".\n\n"}
{"id": "462773", "url": "https://cs.wikipedia.org/wiki?curid=462773", "title": "Aulus Postumius Albinus", "text": "Aulus Postumius Albinus\n\nAulus Postumius Albinus byl římský analistický historik a státník žijící ve 2. století př. n. l. Podobně jako velká většina analistických historiků, pocházel i Postumius ze staré římské patricijské rodiny. Roku 167 př. n. l. se jakožto vojenský tribun účastnil obléhání města Pydny a roku 155 př. n. l. přijal ve funkci městského prefekta delegaci řeckých filozofů. Roku 151 př. n. l. dosáhl Postumius na úřad římského konzula.\n\nPostumiovo historiografické dílo se do současnosti nedochovalo. Podle analistického zvyku bylo napsáno v řečtině, za což si ho Cato starší, velký odpůrce řeckých vlivů pronikajích do římské literatury, často dobíral. O Postumiově dílu se dochovaly zprávy od Aula Gellia, Macrobia i Marka Tullia Cicerona.\n\n"}
{"id": "462774", "url": "https://cs.wikipedia.org/wiki?curid=462774", "title": "En Vogue", "text": "En Vogue\n\nEn Vogue je americká dívčí hudební skupina, respektive vokální kvartet, který se skládá z Terry Ellisové, Cindy Herronové, Maxine Jonesové, Dawn Robinsonové. Kapela se zformovala v Oaklandu, Kalifornii v roce 1989.\n\n"}
{"id": "462775", "url": "https://cs.wikipedia.org/wiki?curid=462775", "title": "Kunhuta z Bilsteinu", "text": "Kunhuta z Bilsteinu\n\nKunhuta z Bilsteinu (1080- 1138/40) byla hraběnkou z Gudensbergu a dcerou Rogera II. z Bilsteinu a neznámé dcery Wernera II. z Gudensbergu.\n\nPoprvé se provdala v rozmezí let 1196–98 za Gisa IV. z Gudensbergu a porodila mu dvě děti – syna Gisa V. a dceru Hedviku.\n\nPo Gisově smrti roku 1122 se Kunhuta znovu provdala. Druhým chotěm se stal Jindřich Raspe I. z Thüringenu, mladší bratr Ludvíka I. z Thüringenu. Pikantní je, že se Kunhuta sňatkem stala švagrovou své vlastní dcery. Jindřich Raspe byl však roku 1130 zavražděn, syn Giso V. zemřel a druhé manželství bylo neplodné. Celé dědictví tak připadlo Kunhutinu zeti.\n\nDvě Kunhutiny vnučky se provdaly do Čech – Cecílie za Oldřicha, syna Soběslava I. a Judita za Vladislava II., budoucího českého krále.\n\n"}
{"id": "462777", "url": "https://cs.wikipedia.org/wiki?curid=462777", "title": "The Platters", "text": "The Platters\n\nThe Platters je komerčně úspěšná americká kapela rock and rollové éry. Míchali písně z Tin Pan Alley éry s tehdejší hudbou a tak docílili svého nového žánru. Původní kapela se skládá z Alexe Hodgeho, Cornella Gunthera, Davida Lynche, Joe Jeffersona, Gaynele Hodgeho a Herba Reeda. V roce 1990 byla kapela uvedena do \"Rock and Roll Hall of Fame\".\n\nK jejich nejslavnějším hitům patří \"Only You\", \"The Great Pretender\", \"You're Never Never Known\" a \"Twilight Time\".\n\n"}
{"id": "462778", "url": "https://cs.wikipedia.org/wiki?curid=462778", "title": "Friedrich Niebergall", "text": "Friedrich Niebergall\n\nFriedrich Niebergall (20. 3. 1866 v Kirn/Nahe – 20. 9. 1932 v Marburgu) byl německý protestantský teolog, jeden z vůdčích praktických teologů pozdní liberální teologie.\n\nNiebergall byl synem učitele, mezi lety 1889–1903 studoval evangelickou teologii v Tübingenu, Berlíně a Bonnu. V Berlíně byl žákem Julia Kaftana, přes nějž bylo Niebergallovi zprostředkováno novokantovství. Mezi lety 1889–1903 vikariát a farářská služba ve Falci, roku 1903 jmenován soukromým docentem, 1908 profesorem praktické theologie v Heidelbergu, od r. 1922 v Marburgu.\n\nJako pedagog a homiletik patří k těm theologům konce 19. století (dále např. Paul Drews nebo Otto Baumgarten), kteří provedli ve své disciplíně empirický obrat k současnému světu moderního člověka přelomu století. Hlavním úkolem teorie kázání je podle Niebergalla diagnóza této přítomnosti. Ideální kázání mělo být podle něj pro moderního člověka srozumitelné, zajímavé a účinné. Svou nauku o kázání Niebergall rozvinul ve svém hlavním trojsvazkovém díle „Jak kážeme modernímu člověku“ (Wie predigen wir dem modernen Menschen) z let 1902–21.\nPo nástupu tzv. dialektické teologie v první pol. 20. století ztratil Niebergallův přístup na významu, od 80. let 20. století ovšem zájem o jeho dílo opět vzrůstá.\n\n"}
{"id": "462781", "url": "https://cs.wikipedia.org/wiki?curid=462781", "title": "Tin Pan Alley", "text": "Tin Pan Alley\n\nTin Pan Alley je společným označením pro newyorská hudební vydavatelství, která stála u zrodu hudebního průmyslu ve Spojených státech amerických na začátku 20. století. Termín pochází podle zvuku (doslovně se dá nazvat jako \"ulička cínových pánví\"), který se linul z oken hudebních vydavatelství, které se nacházejí mezi Brodwayí a 6. Avenue na Manhattanu. Počátky tohoto fenoménu se datují okolo roku 1885, později v 50. letech 20 století už Tin Pan Alley ztrácí vliv nad prodejem hudby a autorskými právy a zaniká. Konec Tin Pan Alley souvisí se vznikem jiného vnímání zábavy, především nástupem rock and rollu a televize. Tin Pan Alley zrodila éru prvních autorů populární hudby, jejichž tvorbu charakterizuje fúze jazzové a pouliční hudby, a proto jsou někdy tito autoři označováni též jako skladatelé z Tin Pan Alley.\n\nMezi tvůrce z Tin Pan Alley patří Irving Caesar, Hoagy Carmichael, Walter Donaldson, Al Dubin, George Gershwin, Ira Gershwin, Buddy DeSylva, Cole Porter, Fats Waler, Gus Kahn, Irving Berlin, Shelton Brooks, Ted Snyder a další.\n\nMezi nejznámější písně z Tin Pan Alley patří\n"}
{"id": "462782", "url": "https://cs.wikipedia.org/wiki?curid=462782", "title": "Imunosupresivum", "text": "Imunosupresivum\n\nImunosupresiva (sg. imunosupresivum) jsou léky ze skupiny ATC L04, které omezují nebo zabraňují činnosti imunitního systému. Imunosupresivní léčba se zahajuje při:\n\nImunosupresiva nejsou bez vedlejších účinků a rizik. Jelikož většina z nich působí neselektivně, imunitní systém není plně schopen odolávat infekcím a šíření nádorových buněk. Existují také další vedlejší efekty, jako je hypertenze, dyslipidemie, hyperglykemie, žaludeční vředy či poškození jater nebo ledvin. Imunosupresiva sebe rovněž vzájemně ovlivňují s jinými léky, čímž ovlivňují jejich metabolismus a činnost.\n\n"}
{"id": "462786", "url": "https://cs.wikipedia.org/wiki?curid=462786", "title": "Léopold Eyharts", "text": "Léopold Eyharts\n\nLéopold Eyharts (* 28. dubna 1957 v Biarritzu na jihozápadě Francie) je bývalý francouzský vojenský pilot, v červenci 1990 vybraný mezi astronauty francouzské kosmické agentury CNES. Od srpna 1998 je členem sboru astronautů ESA. Do vesmíru se dostal dvakrát, roku 1998 v ruském Sojuzu na tři týdny na stanici Mir, podruhé jej vyvezl americký raketoplán Atlantis na Mezinárodní vesmírnou stanici (ISS), kde strávil sedm týdnů. Celkem prožil v kosmu 68 dní, 21 hodin a 29 minut.\n\nLéopold Eyharts pochází z Biarritzu, od roku 1977 studoval na letecké akademii v Salon-de-Provence, kde roku 1979 obdržel inženýrský titul, roku 1980 získal kvalifikaci stíhacího pilota. Od roku 1980 sloužil v letectvu, létal na stíhačkách Jaguar. Po ročním kurzu ve škole zkušebních letců () v Istres byl roku 1988 přeložen do Leteckého zkušebního střediska v Brétigny-sur-Orge, od roku 1990 jako hlavní zkušební pilot.\n\nRoku 1985 se zúčastnil náboru astronautů agentury CNES, ale neúspěšně. Astronautem se stal až při následujícím náboru v červenci 1990. Jako astronaut se účastnil prací na raketoplánu Hermes, byl v předpokládané letové posádce s Benoitem Silve. V letech 1991 a 1993 prošel výcvikem v rámci programu Buran, létal na letounech Tu-154 a MiG-25 simulujících raketoplán. V červenci 1994 byl jmenován náhradníkem Claudie Andre-Deshaysové, která letěla na Mir v Sojuzu TM-24 v srpnu 1996. V prosinci 1996 byl zařazen do hlavní posádky Sojuzu TM-26 spolu s Anatolijem Solovjovem a Pavlem Vinogradovem z 24. základní expedice, s plánovaným startem v srpnu 1997, ale po vyřazení modulu Spektr při nehodě byl jeho let posunut o půl roku. \n\nDo vesmíru vzlétl 29. ledna 1998 v lodi Sojuz TM-27 s Talgatem Musabajevem a Nikolajem Budarinem z 25. základní expedice. Dne 31. ledna se Sojuz TM-27 spojil s Mirem, kosmonauti plnili plánovaný program a 19. února 1998 Eyharts se Solovjovem a Vinogradovem přistáli. Eyhartsův první let trval 20 dní, 16 hodin a 36 minut. \n\nV srpnu 1998 přešel z CNES do sboru astronautů ESA. Roku 1998 zahájil výcvik v Houstonu pro případný let na raketoplánu, získal kvalifikaci letového specialisty. V dubnu 2005 byl jmenován náhradníkem Thomase Reitera, kterého měl téhož roku vynést na Mezinárodní vesmírnou stanici (ISS) raketoplán v letu STS-121. Tato mise se uskutečnila nakonec až v červenci 2006.\n\nUž v srpnu 2006 byl Eyharts zařazen do posádky Expedice 16 se startem při letu STS-122 a přistáním při STS-123. Let STS-122 raketoplánu Atlantis začal 7. února 2008. Už po šesti týdnech pobytu na ISS byl vystřídán a 25. března 2008 přistál na Floridě na palubě Endeavouru. Podruhé prožil v kosmu 48 dní, 4 hodiny a 54 minut.\n\n"}
{"id": "462795", "url": "https://cs.wikipedia.org/wiki?curid=462795", "title": "The Dells", "text": "The Dells\n\nThe Dells byla rhythm and bluesová kapela, která skórovala ve čtyřech dekádách, v padesátých, šedesátých, sedmdesátých a osmdesátých letech minulého století. Kapela se zformovala v roce 1952. Kapelu tvořil Marvin Junior, Chuck Barksdale, Mickey McGill, Verne Allison. Mezi jejich repertoár kromě R&B mimo jiné patří disco, jazz a soulová hudba. Mezi jejich největší hity patří píseň „Oh What a Night“ z roku 1957.\n\nV roce 2004 byli uvedeni v Rock and Roll Hall of Fame a Vocal Group Hall of Fame (síně slávy).\n\n\n\n\n"}
{"id": "462796", "url": "https://cs.wikipedia.org/wiki?curid=462796", "title": "Porčův mlýn", "text": "Porčův mlýn\n\nPorčův mlýn je historický dochovaný funkční vodní mlýn ze 16. století nacházející se na řece Býkovce v obci Býkovice v Jihomoravském kraji.\n\nMlýn za svou historii vystřídal několik majitelů. V roce 1580 jej měl údajně získat renesanční kavalír Jan Šembera Černohorský z Boskovic, včetně dalších usedlostí přináležející k bořitovské faře. Tento záznam však nikdy nebyl jednoznačně spojen s dnešní podobou Porčova mlýna.\n\nPrvní historický zápis, který můžeme spojit s mlýnem čp. 25 zcela jednoznačně, je v purkrechtních registrech dědiny Bejkovic, vedených od poloviny 17. století. Na svátek svatého Václava roku 1676 koupil David Porč od Jana Jabůrka mlýn a polnosti za 110 zlatých a toto vlastnictví rodu Porčů trvalo až do roku 1955. Dne 13. ledna 1691 převzal hospodářství od otce Davida Jiří Porč, který musel vypořádat podíly sourozenců. Dne 18. května 1736 se na mlýn, nazývaný stále „Jabůrkův“, zapsal Antonín Porč.\n\nV nejstarší býkovické gruntovnici se zápisy od roku 1770, kdy byla zavedena popisná čísla, je pod čp. 25 zapsán podsedek dříve Antona Portsche, nyní Frantze Portsche. Podle zápisu z 23. června 1773 přenechal Franz Portsch nejstaršímu synovi Josefovi podsednický grunt se stodolou a chlévy a k tomu přináležející mlýn. Josef však majetek přenechal svému bratru Antonínovi. Dne 18. července 1813 převzal čtvrtlán a mlýn v hodnotě 1500 vídeňských zlatých Antonínův syn Frantz. Dne 11. září 1876 připadl mlýn Antonínovi, stejnojmennému synovi. Dne 5. srpna 1878 se spoluvlastnicí mlýna stala Antonínova manželka Josefa, rozená Krejčí, a spolu vedli mlýn a hospodářství do roku 1926, kdy bylo dne 27. dubna stanoveno právo výměnku pro ně a nezletilou Marii Porčovou. Na základě kupní smlouvy z 31. července 1929 mlýn připadl Aloisu Porčovi. Poslední mlynář z rodu Porčů mlýn prodal v roce 1955 Lydii Vybíhalové.\n\nDnešní majitelé Porčova mlýna Zdeněk Růžička, Milan Růžička a Ladislav Šumbera mlýn zpřístupnili veřejnosti.\n\n"}
{"id": "462797", "url": "https://cs.wikipedia.org/wiki?curid=462797", "title": "Nikola I. Petrović-Njegoš", "text": "Nikola I. Petrović-Njegoš\n\nNikola I. Petrović-Njegoš (: Никола I Петровић-Његош, 7. říjen 1841 – 1. březen 1921) byl černohorský vládce, panující mezi lety 1860 – 1910 jako druhý černohorský kníže a od roku 1910 do roku 1918 jako první a poslední černohorský král.\n\nByl také známý jako nadaný básník a spisovatel, složil mj. píseň Onamo 'namo! (Tam, támhle!), pozdější národní hymnu Černohorského království a současnou populární lidovou píseň.\n\nJeho motto a motto celého státu bylo: \"kříž, domov, svoboda\".\n\nNikola se narodil ve vesnici Njeguši, dávném domově vládnoucí dynastie Petrovićů-Njegošů. Jeho otec, Mirko Petrović-Njegoš, oslavovaný černohorský válečník, byl starší bratr vladyky Danila II.. Vladykové v dynastii Petrovićů-Njegošů se podle duchovenstva nesměli oženit. Změnu zavedl právě Danilo II., který se rozhodl změnit svůj světský způsob života. Oženil se s Darinkou Kvakićovou a dosavadní Černohorské biskupské knížectví bylo po staletích prohlášeno světským knížectvím. 13. srpna 1860 byl Danilo v Kotoru zastřelen. Jelikož nezanechal žádné potomky, stal se dědicem jeho bratr Mirko. Ten ale abdikoval na funkci knížete ve prospěch svého syna Nikoly.\n\nNikola se od mala učil bojová umění a atletiku. Část svého dětství strávil v Terstu v sídle rodiny Kustićových, kde si jej velmi oblíbila jeho teta, kněžna Darinka, manželka Danila II. Darinka byla velkou obdivovatelkou a stoupenkyní francouzské kultury a právě na její návrh byl Nikola poslán studovat na prestižní francouzskou školu \"Lycée Louis-le-Grand\" v Paříži. Na rozdíl od srbského knížete a krále Milana Obrenoviće, který na škole také studoval, si Nikola těžce zvykal na pařížský styl života a studiem v Paříži nebyl nijak potěšen. Proto velmi uvítal návrat se zpět do své vlasti.\n\nNikola byl ještě v Paříži, když byl na jeho strýce Danila II. 13. srpna 1860 v Kotoru spáchán atentát. Dědicem se stal Nikolův otec Mirko, ten ale abdikoval ve prospěch svého syna – Nikola tedy odešel z Paříže, aby nastoupil na černohorský trůn.\n\nKrátce poté Nikola velice vážně onemocněl zápalem plic, kterému téměř podlehl. Naštěstí se ale z této choroby po několika týdnech vyléčil a s cílem dát zemi dědice bylo ihned rozhodnuto o brzké svatbě -8. listopadu 1860 se v Cetinje Nikola oženil s teprve třináctiletou Milenou Vukotićovou, dcerou černohorských diplomatů Petra a Eleny Vukotićových, společně však začali žít až po Mileniných 17. narozeninách – po narození první dcery, princezny Zorky 23. prosince 1864.\nNový kníže, přestože byl velice mladý, projevil ihned obrovskou a nezlomnou energii při zvelebení a zvýznamnění své země. Vedle politického rozvoje a rozšíření území Černé Hory se jeho největší péče během celé 58leté vlády obracela především k rozvoji vnitřního hospodářského stavu Černé Hory. K tomuto jeho vlasteneckému cítění se pojí i neobyčejná tolerance a spravedlnost, jenž mu mnohdy bývá vytýkána – povolil v zemi tři náboženství (pravoslaví, katolictví i islám, které dohromady vyvolávaly mezi občany časté spory).\nJeho vládnutí bylo velmi prospěšné celé Černé Hoře. Hned v začátcích zavedl Nikola I. několik vojenských, správních a školských reforem. Založeny byly školy základní i střední, vzdělání a hlavně sociální postavení žen bylo povzneseno na výši odpovídající době. Významným počinem bylo také založení hospodářské školy, četných muzeí a státní knihovny. Cetinje, kdysi malá podhorská vesnička, se stala královskou metropolí země, střediskem literárního hnutí, centrem kultury, ekonomiky i sociálních zařízení ne jen domácího, ale především balkánského a celoevropského významu. Mezi lety 1862-1878 byla sice země neúspěšně zapletena do série válek s Osmanskou říší. Nikolovi se však podařilo udržet alespoň nezávislost Černé Hory. V roce 1867 se Nikola I. setkal s císařem Napoleonem III. v Paříži a v roce 1868 podnikl cestu do Ruska, kde se mu dostalo laskavého přivítání od cara Alexandra II. Ještě ten samý rok navštívil kníže Vídeň a pobýval tři dny jako velevážený návštěvník rakouského císaře Františka Josefa I.. V roce 1869 bylo v Cetinje otevřeno ruské velvyslanectví. Poté Nikola navštívil dvory v Berlíně a ve Vídni. Jeho úsilí získat si sympatie ruské carské rodiny se ukázaly jako produktivní pro Černou Horu, carem a carevnou byly uděleny značné dotace na vzdělávání a jiné účely a do Cetinje (tehdejšího hlavního města státu) byly poslány také dodávky zbraní.\n\nV roce 1876 vyhlásilo Černohorské knížectví opět Turecku válku. Vojenská pověst Nikoly byla tak zesílena a Černá Hora získala území Nikšić, Bar a Ulcinj. Válka měla za následek značné rozšíření hranic Černé Hory. Král odůvodnil tuto válku jako pomstu za Bitvu na Kosově poli, která proběhla v roce 1389. V roce 1876 podnikl kníže Nikola týdenní státní návštěvu Řecka, kde navázal skvělé přátelské vztahy s králem Jiřím I. a královnou Olgou Konstantinovnou.\n\nNezávislost Černé Hory byla mezinárodně uznána v roce 1878 na Kongresu v Berlíně a v následujících letech se Černá Hora těšila ze značného rozkvětu a stability. Vzdělávání, komunikace a vojsko se značně rozšířily (také díky podpoře Ruského impéria). V zahraniční politice se proto také Nikola orientoval hlavně na Rusko, dále také na sousední Srbsko (připojení Černé Hory k Srbsku však odmítal, hlavně po nastoupení dynastie Karađorđevićů na srbský trůn).\nV roce 1883 navštívil Nikola osmanského sultána, se kterým udržoval velmi dobré vztahy. Na konci tohoto roku byl v Praze přijat českou královnou a rakouskou císařovnou-vdovou Marií Annou. V roce 1896 Nikola oslavil 200. výročí vlády dynastie Petrovićů-Njegošů. Později toho roku se zúčastnil korunovace cara Mikuláše II. a v květnu navštívil královnu Viktorii na Windsorském hradě.\nZa Nikolovy vlády se zaznamenává i obrovský pokrok v zákonodárství – starý zákoník knížete Danila II. (známý pod názvem Danilův kodex) byl zrušen, nahradil jej Všeobecný majetkový zákoník, nově sestavený předním chorvatským profesorem práva Valtazerem Bogišićem, slavné dílo zákonodárné tvorby, který došel nejen uznání, nýbrž i obdivu celého světa.\n\nV roce 1900 si (sám) udělil titul Jeho Královské Výsosti. Nikola usiloval o absolutní vládu, avšak roku 1905 byl donucen k částečné liberalizaci režimu a na nátlak obyvatelstva, toužícím po větší svobodě, vydal první černohorskou ústavu. Zavedl také západoevropské způsoby svobody tisku a kodexy trestního práva. V roce 1906 zavedl Nikola první černohorskou měnu, perper.\n\nDne 28. srpna 1910 při oslavě jubilea si v souladu s peticí z parlamentu sám uzurpoval titul krále. Korunovace Nikoly I. a Mileny Vukotićové byla velkou slavnostní událostí. Kromě členů královské rodiny se jí zúčastnila spousta důležitých lidí tehdejší Evropy, např. ruský velkokníže Petr Nikolajevič, kníže František Josef Battenberský, vévodkyně Jutta Meklenburská, italský král Viktor Emanuel III., španělský král Alfons XIII. s královnou Viktorií Evženií Battenberskou nebo srbský korunní princ Alexandr I.. Pro korunovaci nechal Nikola zhotovit nové královské korunovační klenoty, korunovat se nechal ale také historickou korunou Štěpána Dušana. Nikola se zároveň stal maršálem ruské armády – tato výsada nebyla dříve nikomu udělena (s výjimkou 1. vévody z Wellingtonu). Během Balkánských válek v roce 1912 a 1913 byl Nikola I. velmi úspěšným vojenským velitelem.\n\nČerná Hora za Nikolovy vlády stala ze země polocivilizované zemí plně civilizovanou, aniž by ztratila byť jen špetku svého čistého a pravého slovanského rázu. A to je právě největší zásluhou panování knížete a krále Nikoly I., jenž si u svých poddaných právem vysloužil nevyslovitelnou útěchu, pokoru a lásku.\n\nV Balkánských válkách dovedl král Nikola Černou Horu ke mnoha vítězstvím (ve Druhé balkánské války razantně pomohla černohorská vojska k vítězství Srbů v bitvě proti Bulharsku na řece Bregalnici). Po vypuknutí první světové války v roce 1914 král Nikola I. neotálel a ihned vyhlásil válku zemím Trojspolku a ihned nechal mobilizovat černohorskou královskou národní armádu. Černohorcům se v roce 1915 podařilo (díky skvělému vedení vojska princem Petrem) vydobýt černohorská pobřežní území, obsazená Rakousko-Uherskem. V květnu 1915 se ale situace obrátila v neprospěch Černé Hory. Rakušané si získali tajnou podporu Srbska a po přinucení Černohorců vzdát se obsadili území monarchie. V roce 1916 musela černohorská armáda pod vedením prince Petra kapitulovat. Černohorská královská rodina odešla z Cetinje do Zimního královského paláce v Podgorice, kde probíhaly poslední marné pokusy o záchranu země. V lednu 1916 musela královská rodina odejít do exilu v Itálii a později ve Francii do města Cap d'Antibes, kde měla dynastie značný majetek.\n\nPo odchodu královské rodiny byla Černá Hora anektována Srbskem, 20. července 1917 byla podepsána Korfská deklarace, prohlašující vytvoření nového mnohonárodnostního Státu Srbů, Chorvatů a Slovinců. 26. listopadu 1918 vydala Srbskem nezákonně ustanovená Podgorická skupština prohlášení, jímž definitivně zbavila dynastii Petrovićů-Njegošů vlády nad černohorským trůnem a krále Nikolu I. sesadila ze země a obvinila z uzavření separátního míru s nepřítelem – tento krok byl však jen posledním marným pokusem krále zachránit svou milovanou vlast a národ, který mu tak věřil.\n\nVe francouzském exilu tehdejší francouzský prezident Raymond Poincaré uznal černohorskou vládu jako exilovou. Sídlem exilové vlády se stalo město Bordeaux a Nikola I. usiloval o návrat na trůn až do své smrti v Cap d'Antibes roku 1921. Král žil s některými ostatními členy královské rodiny a služebnictvem ve \"vile Liserons\", kde král pracoval s neuvěřitelnou rychlostí a aktivitou. Král byl silným kuřákem a milovníkem kávy, jejichž potřebu exil ještě zvýšil. V prosinci 1920 se králův stav poněkud zhoršil a nakonec v pondělí 1. března 1921 král Nikola I. za přítomnosti královny Mileny, některých svých dětí, vnoučat a zeťů zemřel ve vile Liserons na krvácení do mozku. Jeho poslední slova zněla: \"\"Kéž Bůh požehná a pomůže mým nejmilovanějším Černohorcům.\"\" Dopisy s vyjádřením soustrasti poslalo královně-vdově přes 20 panovníků z celého světa, 6 světových prezidentů (např. brazilský) a dále také blízcí přátelé královské rodiny a spousta umělců.\n\nKrál byl uložen do olivovníkové rakve a 10. března převezen do San Remo v Itálii, kde byl následně 17. března pohřben v tamější pravoslavné katedrále. Pohřbu se kromě mnohých Černohorců v exilu a členů černohorské královské rodiny zúčastnila prakticky celá italská královská rodina, obyvatelé San Rema a tehdejší hlavy evropské i celosvětové politiky (např. i japonský císař). V roce 1989 byly ostatky krále a královny převezeny do královské kaple Ćipur v Cetinje do královských hrobek z bílého mramoru.\n\nKrál Nikola I. měl s královnou Milenou Teodózií dvanáct dětí (9 dcer a 3 syny), dvacet dva vnoučat a několik pravnoučat a prapravnoučat.\nPět z jeho dcer uzavřelo manželství, z nichž každá se vdala za knížete či krále, což zajistilo králi Nikolovi přezdívku \"tchán Evropy\", přezdívku sdílel s Dánským králem Kristiánem IX..\n\n\nSoučasný následník trůnu Nikola II. Petrović-Njegoš (* 1944) je pravnuk krále Nikoly I., syn prince Michaela.\n\n\nVyznamenání, které Nikola I. vlastnil, byly vyrobeny z kvalitních materiálů – zlata, platiny, jiných drahých kovů a některé byly dokonce zdobené brilianty.\n\n\n\n\n\n\n\n\n\n\n\n\n\n\nNikola I. měl dále několik japonských a íránských řádů.\n\nNikolův plný oficiální titul v roce zněl:\n\nJeho Veličenstvo Nikola I. Mirkov Petrović-Njegoš, z milosti Boží kníže a následný král černohorský, Gospodar* Černé Hory, velkovévoda Grahovský a Zetský, vévoda Metohijský, pán Cetinjský, Pećský a Nikšićský, hrabě Petrović-Njegošský a hrabě Andrijevicský.\n\n\nBěžně se však užívaly jen tituly \"jeho výsost kníže\", později \"jeho veličenstvo král\", při vojenských událostech či státních návštěvách Ruského impéria eventuálně titul \"maršál ruské carské armády\".\n\nChronologicky by se jeho tituly daly zařadit takto:\n\nNikola I. byl také slavným básníkem a spisovatelem. Jeho historická dramata, básně a balady drží uznané místo v současné slovanské literatuře, mezi nimi jsou dramata \"Balkanska Carica\" (česky jako \"Balkánská cařice\", Jan Otto 1902, přeložil Josef Kouble - v současnosti černohorská národní opera, zhudebnil Dionisio de Sarno San Giorgio) a \"Knjaz Arvanit\" (česky \"Kníže Arvanit\"), básně \"Hajdana a Pesnik\" a \"Vila\" či písně \"Skupljene Pesme\" a \"Nova Kola\" a již zmíněná populární skladba \"Onamo 'namo!\".\n\nKrál byl známý také pro svůj zvučný hlas a celkový talent pro zpět, miloval také hru na housle. Stal se velmi oblíbeným u poddaných a dodnes je občany Černé Hory oslavován.\n\nO králi Nikolovi byla vytvořena spousta básní, písní i historických románů nebo povídek. Nejznámější je národní hymna Černohorského knížectví a později královská hymna monarchie \"Ubavoj nam Crnoj Gori\", oslavující tohoto panovníka. Nikolova dcera Anna pro svého otce složila populární černohorskou lidovou píseň \"Kralj Nikola na umoru\". Kromě nesčetné spousty biografických a jiných knih, divadelních her, filmů a dokumentů, obrazů či básní a písní byla pro vzpomínku Nikoly I. zbudována spousta soch a pojmenovány budov, ulice, náměstí, párky či lodě a další.\n\n\n"}
{"id": "462799", "url": "https://cs.wikipedia.org/wiki?curid=462799", "title": "Institut lékařsko-biologických problémů", "text": "Institut lékařsko-biologických problémů\n\nInstitut lékařsko-biologických problémů (IMBP, ), plným názvem Státní vědecké středisko Ruské federace – Institut lékařsko-biologických problémů RAN ( ) je vědecký ústav, začleněný do Ruské akademie věd, soustřeďující se na výzkum vlivu extrémních podmínek na lidi i jiné organizmy. Zejména se věnuje kosmické biologii a medicíně.\nHlavní oblastí činnosti institutu je lékařské zabezpečení kosmických letů – to jest výběr nevojenských kosmonautů, lékařská kontrola během letu, vývoj technických prostředků zabezpečení životních podmínek a postupů ochrany kosmonautů před negativními vlivy vesmírného prostředí, jako jsou stav beztíže a radiace, i rehabilitace posádek po návratu na zemský povrch. Dále se pracovníci institutu věnují otázkám přežití člověka v extrémních podmínkách na Zemi – v nepříznivých klimatických podmínkách, v podmořském prostředí, věnují se také sportovní medicíně.\n\nInstitut byl založen v říjnu 1963 z iniciativy Mstislava Keldyše a Sergeje Koroljova. Podřízen byl ministerstvu zdravotnictví. Úkolem nového ústavu bylo pozvednutí kosmické medicíny na úroveň nutnou k zajištění kosmických letů. Od roku 1965 ústav organizoval výběr civilních kosmonautů v Sovětském svazu, od roku 1967 má v SSSR, resp. Rusku výhradní právo na výběr nevojenských kosmonautů. Ústav se podílel a do dnešní doby podílí na lékařském zajištění pilotovaných kosmických letů programů Sojuz, Saljut, Almaz, Mir a ISS.\n\nSoučástí výzkumu vlivu extrémních podmínek na člověka jsou kratší či delší pobyty výzkumníků v simulátorech ponorek i kosmických lodí. V průběhu let proběhlo i několik dlouhodobých experimentů. Zkoumala se v nich nejen psychologie skupiny, ale testovaly se i systémy zabezpečení životních podmínek. První z těchto akcí byl experiment TMK-1. Od listopadu 1967 do listopadu 1968 žili jeden rok v uzavřeném modulu tři výzkumníci. Cílem pokusu byl výzkum mezilidských vztahů ve skupině a zejména testování uzavřeného systému zabezpečení vzduchu a vody. V letech 1994 – 1995 proběhl 135denní experiment HUBES-1994 imitující kosmický let ve spolupráci s Evropskou kosmickou agenturou. V letech 1999 – 2000 proběhl experiment SFINCSS-99 v jehož průběhu se od června 1999 do dubna 2000 v modulech ústavu vystřídalo sedm mezinárodních posádek. Od roku 2007 v rámci projektu Mars 500 probíhají prodlužující se pobyty výzkumníků v izolaci, které vyvrcholily 520 dnů dlouhou imitací letu na Mars, zahájenou v červnu 2010.\n\nRoku 1972 si institut po několika letech příprav založil vlastní oddíl kosmonautů. Koncem 80. let se oddíl rozrostl na deset kosmonautů. Do vesmíru se dostali dva kosmonauti IMBP. Na stanici Mir letěl Valerij Poljakov v letech 1988-1989 a znova 1994-1995. Druhý Poljakovův let trval téměř 438 dní a dodnes je nejdelším kosmickým letem. Do kosmu vzlétl ještě Boris Morukov, tentokrát na stanici ISS roku 2000 na palubě amerického raketoplánu. Oddíl zanikl koncem prosince 2010.\nÚstav organizuje lékařské a biologické výzkumy i pomocí družic – pro experimenty vědců institutu bylo určeno jedenáct biologických družic řady Bion vypuštěných v letech 1973 – 1996, IMBP byl rovněž jednou z institucí, jejichž experimenty nesly družice řady Foton-M (od roku 2002).\n\nOd roku 1994 má IMBP status státního vědeckého centra Ruské federace, roku 2000 přešel z podřízenosti ministerstva zdravotnictví k Akademii věd. V ústavu pracuje přes 400 zaměstnanců, z nich je 46 doktorů věd a téměř 200 kandidátů věd.\n\n\n"}
{"id": "462801", "url": "https://cs.wikipedia.org/wiki?curid=462801", "title": "Louis Jordan", "text": "Louis Jordan\n\nLouis Jordan (8. července 1908 - 4. února 1975) byl americký jazzový, bluesový a rhythm and bluesový hudebník a skladatel. V roce 2009 jej časopis \"Rolling Stone\" ohodnotil číslem #59 do svého seznamu. Měl přezdívku \"The King of the Jukebox\". Patři mezi rock and rollové inovátory, společně se svou kapelou Tympany Five. Mezi jeho hity patří například \"Caldonia\", \"What's the Use of Getting Sober (When You Gonna Get Drunk Again)\", \"Is You Is or Is You Ain't My Baby\", \"Choo Choo Ch'Boogie\" či \"Let The Good Times Roll\".\n\n"}
{"id": "462805", "url": "https://cs.wikipedia.org/wiki?curid=462805", "title": "RER C", "text": "RER C\n\nRER C je označení jedné z pěti tras příměstské železnice RER v Paříži a regionu Île-de-France. V systému MHD je značena žlutou barvou. Člení se do více větví, které obsluhují především západní část regionu, přičemž konečné stanice v severozápadní a západní části mají lichá čísla a konečné stanice v jihozápadní části čísla sudá. V samotné Paříži její větve vedou jednak po západním okraji města a dále po levém nábřeží Seiny. Trasa je se svými 187 km nejdelší z linek RER. Má 84 stanic a ročně přepraví 140 miliónů cestujících, což ji řadí na čtvrté místo. Linku provozuje společnost SNCF.\n\nLinka byla zprovozněna v roce 1979, tehdy pod názvem TRG (\"Transversale Rive Gauche\"), když byly spojeny do té doby samostatné předměstské linky z Versailles do stanice Invalides a z \"Gare d'Orsay\" (dnes stanice Musée d'Orsay) do města Étampes. V roce 1982 byly na trati nasazeny patrové vlaky. V roce 1988 byla otevřena severozápadní větev, která za stanicí Champ de Mars – Tour Eiffel odbočuje ve směru na Montigny-Beauchamp (C3).\n\nV roce 1992 byl k lince RER C připojen úsek Juvisy – Versailles Chantiers. 17. října 1995 byl mezi stanicemi \"Musée d'Orsay\" a Saint-Michel - Notre-Dame spáchán atentát, který si vyžádal 29 zraněných. V roce 2000 došlo k prodloužení severozápadní větve z Montigny-Beauchamp do Pontoise (C1) a v Paříži bylo otevřeno nové nádraží Bibliothèque François Mitterrand s přestupem na linku 14.\n\nV roce 2006 byla zrušena větev Argenteuil – Ermont-Eaubonne a byla začleněna do linek Transilien.\n\nRER C je linkou s nejvíce větvemi, které nesledují jen přímé světové strany, ale různě se propojují, takže celek vytváří složitou strukturu. Vzhledem k tomu, že linka prochází kolem významných pařížských pamětihodností jako Eiffelova věž, Invalidovna, Notre-Dame nebo Musée d'Orsay a především její větev C5 končí ve stanici \"Versailles – Rive Gauche\" nedaleko zámku Versailles, je tato linka značně využívána také turisty.\n\nProdloužení linky na západ by mělo proběhnout posunutím konečné ze Saint-Quentin-en-Yvelines (C7) dále do města Coignières. Toto rozšíření je v plánu rozvoje sítě na léta 2013–2020.\n\nVlaky RER nemají čísla, ale jsou rozlišovány jmény, skládajícími se ze čtyř písmen. Každá konečná stanice má přiřazené vlastní písmeno, kterým začíná název vlaku, např. vlak \"VICK\" končí ve stanici \"Versailles Rive-Gauche\" nedaleko zámku. Rozlišení jednotlivých stanic je následující:\n\n"}
{"id": "462806", "url": "https://cs.wikipedia.org/wiki?curid=462806", "title": "MILF", "text": "MILF\n\nMILF je anglický akronym k mother I'd like to fuck (máma, co bych píchal, MCBP), mezi „slušnější“ varianty výkladu patří \"mother I'd like to find\" ( máma, kterou bych rád našel). \n\nJde o termín známý zejména z oblasti pornografie, který se používá pro označení sexuálně atraktivních starších žen, věku kolem 30 až 50 let. Ženy takto označované však nemusí nutně být matkami. Termín byl zpopularizován americkým filmem \"Prci, prci, prcičky\" (1999).\n\nInternetový pornografický vyhledávač Pornhub v lednu 2014 zveřejnil statistiky, podle nichž byla takto vymezená kategorie pornografie druhou nejnavštěvovanější u mužů, hned za kategorií „teen“ (náctiletých) a v pořadí šestou u žen. U mužů byl rovněž tento termín druhým nejvyhledávanějším klíčovým slovem, zatímco u žen se umístil až na 16. příčce.\n\nPojem MILF u sexuálně atraktivní ženy potvrzuje i její vstřícnost k flirtu/sexu s muži ve věku 18-25 let.\n"}
{"id": "462809", "url": "https://cs.wikipedia.org/wiki?curid=462809", "title": "Sasina", "text": "Sasina\n\nSasina je místní část městyse Svitávka v okrese Blansko (Jihomoravský kraj). Nalézá se na samém okraji Českomoravské vrchoviny, v přírodním parku Halasovo Kunštátsko. Sasinou prochází silnice I/43 a železniční trať Brno - Česká Třebová.\n\n \n"}
{"id": "462810", "url": "https://cs.wikipedia.org/wiki?curid=462810", "title": "David Niven", "text": "David Niven\n\nDavid Niven, celým jménem James David Graham Niven (1. března 1910 Londýn – 29. července 1983 Château-d'Œx, Švýcarsko) byl britský herec a voják.\n\nNejprve studoval na Královské vojenské akademii v Sandhurstu, kde si osvojil uhlazené a džentlmenské chování a vystupování důstojníka. Nicméně po ukončení školy v britské armádě vydržel pouze dva roky. Poté utekl do USA, kde se zpočátku živil různými pomocnými pracemi a povoláními. Vystupoval také v americkém rodeu až posléze v roce 1934 definitivně a již natrvalo zakotvil v Hollywoodu.\n\nJeho filmová kariéra započala již v roce 1932, kde poprvé účinkoval coby komparsista v holywoodském westernu. Po několika dalších epizodních rolích přišla v roce 1936 první větší role u Warner Bros. ve snímku \"Útok lehké kavalerie\", kde si zahrál spolu se svým osobním přítelem Errolem Flynnem. Jeho herecká kariéra a popularita postupně stoupala.\n\nPo vyhlášení 2. světové války se vrátil domů do Anglie aby sloužil v britské armádě. Sloužil, mimo jiné, též v armádním filmu. Při přípravě vylodění v Normandii sloužil jako styčný důstojník mezi britskými a americkými jednotkami. Několik dnů po dni \"D\" se vylodil v Normandii a sloužil u speciálních zpravodajských jednotek. Po válce, kterou ukončil v hodnosti podplukovníka, byl osobně vyznamenán generálem Dwightem Eisenhowerem, obdržel vysoké americké státní vyznamenání Legion of Merit.\n\nPřestože během 2. světové války natočil jen dvě nevýznamné role, byl ve Velké Británii velice populární. Po válce jeho úspěšná herecká kariéra nadále stoupala. V roce 1958 získal cenu Americké filmové akademie Oscar za roli ve snímku \"Oddělené stoly\".\n\n"}
{"id": "462813", "url": "https://cs.wikipedia.org/wiki?curid=462813", "title": "Lugano", "text": "Lugano\n\nLugano (lombardsky \"Lügann\") je město na jihovýchodě Švýcarska v kantonu Ticino, který hraničí s Itálií. Město má silný italský charakter. Počtem obyvatel je největším městem kantonu a celá metropolitní oblast má 115 000 obyvatel.\n\nLugano se rozprostírá okolo Luganského jezera (Lago di Lugano), které se na italské straně nazývá Lago Ceresio. Je lemováno třemi vrcholky hor s krásnými vyhlídkami: na východě Monte Brè (925 m), na západě Monte San Salvatore (912 m), nejvyšší homole se nazývá Sighignola (1314 m) a prochází přes ni státní hranice: část zvaná \"Balcone d’Italia\" leží již na italském území . Palmy jsou běžným stromem, protože teplota zde ani v lednu neklesá pod nulu. Rostou nejen v parcích a na nábřežích, ale i na stráních.\n\nStaré město propojuje s hlavním železničním nádražím lanovka. Nádraží je propojeno s Ponte Tresa malodráhou. Dále od centra je pozemní lanovka spojující čtvrt Cassarate s horou Monte Bre Vetta.\n\n\n\n\n\n\n\n\n"}
{"id": "462814", "url": "https://cs.wikipedia.org/wiki?curid=462814", "title": "Pavel Šnobel", "text": "Pavel Šnobel\n\nPavel Šnobel (* 28. února 1980, Havířov, ČSSR) je český profesionální tenista a trenér, který nastoupil tenisovou kariéru na okruhu ATP v roce 1997. Vyhrál 2 ATP challengery ve dvouhře – Ho Chi Minh City 2007 (Vietnam) a Ferganě 2008 (Uzbekistán). Vítěz několika světových turnajů ITF série ve dvouhře a čtyřhře. Stal se čtyřnásobným mužským mistrem České republiky ve dvouhře (2001, 2004, 2006, 2011). Na žebříčku ATP byl pro dvouhru nejvýše postaven na 154. místě (23. února 2009), pro čtyřhru pak na 110. místě (20. února 2006). Získal zlatou medaili na Univerziádě Bangkok 2007. Vítěz Německé 2.Bundesligy v roce 2011 TC Radolfzell. Vítěz I.Italské ligy v roce 2007 ST Bassano . Vítěz I. Maďarské ligy v roce 2003 Vasas Budapešť . Finalista I.Švýcarské ligy v roce 2006 TC Luzern a finalista I.Francouzské ligy v roce 2005 TC Nice. Několikanásobný vicemistr české tenisové extraligy TC Přerov. Zúčastnil se všech 4 světových Grand Slamů - Australian Open,Roland Garros,Wimbledon,US Open\n\nByl trenérem Karolíny Muchové v letech 2011-2016, Moniky Kilnarové v letech 2017-2018. Momentálně je osobním trenérem Barbory Krejčíkové - Fed Cupové reprezentanky a trojnásobné vítězky Grand Slamu. \n\nŠéftrenér tenisového klubu TK SC OSTRAVA \n\n"}
{"id": "462816", "url": "https://cs.wikipedia.org/wiki?curid=462816", "title": "Koněspřežná tramvaj v Brně", "text": "Koněspřežná tramvaj v Brně\n\nKoněspřežná tramvaj v Brně se v roce 1869 stala prvním tramvajovým systémem v českých zemích, Brno se tak stalo pátým městem v Rakousku-Uhersku, které zavedlo tento druh městské hromadné dopravy. Dopravu zajišťovala společnost Brünner Tramway Gesellschaft für Personen- und Frachten Verkehr a vzhledem k nerentabilitě byl provoz v roce 1874 ukončen. Druhá etapa brněnské koňky je datována do let 1876 až 1880, kdy byla v provozu jediná trať pod správou společnosti Brünner Tramway-Unternehmung. Po další několikaleté přestávce byl v roce 1884 zahájen provoz parní tramvaje, zároveň se také počítalo s částečně animálním provozem, provoz této koňky ale už nebyl zahájen.\n\nPředchůdcem koněspřežné tramvaje se v Brně staly omnibusy. Od roku 1863 totiž jezdily dvě omnibusové linky: Olomoucká – Lužánky a Velké náměstí (dnes náměstí Svobody) – Zábrdovice, které spojovaly historické centrum města s dělnickými předměstími vystavěnými podél radiálních cest od středu Brna. V roce 1865 začala koňská tramvaj jezdit ve Vídni, tři tramvajové systémy následovaly v dalších letech, rychle rostoucí Brno (v roce 1850 byly k původnímu městu v rozmezí středověkých hradeb připojeny předměstské čtvrti, které zde během několika staletí vyrostly) proto mělo předpoklady k výstavbě v pořadí páté městské kolejové koněspřežné dráhy v habsburském mocnářství. V roce 1868 bylo podáno několik návrhů pro zřízení tratí tramvaje, které projednala městská rada. Dne 23. února 1869 byla městu Brnu udělena ministerstvem obchodu koncese k provozování koněspřežné železnice tzv. amerického systému pro sedm vzájemně navazujících traťových úseků, počítalo se také se třemi vozovnami.\n\nNedlouho poté, ještě v prvním čtvrtletí roku 1869, byla založena akciová společnost Brünner Tramway Gesellschaft für Personen- und Frachten Verkehr (česky Brněnská tramvajová společnost pro osobní a nákladní dopravu). Jejími akcionáři se stali brněnští, vídeňští i pešťští podnikatelé, zmocněncem pro styk s úřady se stal brněnský advokát dr. Heschl, který o rok dříve podal městu první návrh koňky, společnost měla kapitál jeden milion zlatých. Již na jaře téhož roku začala společnost stavět první trať koněspřežné dráhy od Kiosku (dnes Moravské náměstí) po černohorské státní silnici do tehdy samostatného městyse Královo Pole (tehdy často nazývaného Kartouzy) k hostinci Semilasso, na jehož dvoře se měla nacházet vozovna. Smlouva mezi tramvajovou společností a městem ale byla uzavřena až v srpnu 1869, pouze několik dnů před zahájením provozu. Město totiž požádalo Vídeň o opis tamní smlouvy, provozní předpisy a poznatky z provozu. Dne 12. srpna téhož roku proběhlo předvedení šesti letních vozů městskému úřadu, společnost uvedla, že stejný typ vozidel jezdí ve Vídni. Tramvaje s koňmi byly deponovány ve vozovně vytvořené u hostince Semilasso.\n\nProvoz koněspřežné dráhy v Brně byl zahájen 17. srpna 1869 na převážně jednokolejné normálněrozchodné (1435 mm) trati Kiosk – Kartouzy s výhybnami; v úseku Kiosk – Mýto (křižovatka dnešních ulic Lidická – Štefánikova – Pionýrská – Kotlářská) byla trať dvoukolejná. Tramvaje jezdily od šesti hodin ráno do deseti večer, interval mezi spoji byl 30 minut, do devíti hodin ráno, od 12 do dvou hodin odpoledne a od pěti hodin večer byl interval 15 minut. Jízdné za jednu jízdu činilo 15 krejcarů, za dítě do 10 let se platilo 7,5 krejcaru. Výpravna a dopravní kancelář se nacházela na Kiosku. Kolejnice byly tvořeny dřevěnými podélnými trámci, které byly okuty železnými pásy se žlábky. Tyto kolejnice potom ležely na příčných dřevěných pražcích.\n\nBěhem roku 1869 pokračovala výstavba dalších tratí podle schváleného návrhu. Dne 18. října byla uvedena do provozu jednokolejná trať z Kiosku přes Radwitovo náměstí (dnes Žerotínovo), kolem nově postaveného Červeného kostela a po Eliščině třídě (Husově) k Městskému dvoru (Šilingrovo náměstí). Zároveň vznikla z této tratě i krátká odbočka po Raduitově ulici (dnes Marešově), kde vznikla druhá vozovna. Dne 28. listopadu 1869 byla zprovozněna dvoukolejná trať Kiosk – Koliště – Celnice (Malinovského náměstí) – Nádraží – Staré Brno (Mendlovo náměstí). Výjimkou byl koncový úsek na Starém Brně, který byl jednokolejný.\n\nDalší nové úseky vznikly v roce 1870. Dne 8. června začaly tramvaje jezdit z dnešního Malinovského náměstí po Cejlu do Zábrdovic (po křižovatku s ulicí Francouzskou; jednokolejná trať s výhybnami), 19. července byla zprovozněna dvoukolejná trať Staré Brno – Hlinky – Pisárky (krátký úsek na Starém Brně byl jednokolejný), přičemž na konečné vznikla v pořadí již třetí vozovna. Dne 8. října byla uvedena do provozu nákladní trať od hlavního nádraží k Rosickému nádraží, čímž byla výstavba sítě brněnské koňky dokončena, celková délka činila 14,15 km. Původní návrh počítal i s tratí od nádraží po Křenové ulici, tento projekt ale již nebyl realizován.\n\nV roce 1870 jezdily tramvaje na čtyřech linkách (dnešní názvy):\n\nV počátcích provozu byl zejména v letní sezóně a o nedělích provoz velmi silný, obyvatelé města totiž často cestovali novým dopravním prostředkem za rekreací. Problémy nastaly ale již v roce 1870, letní výlety (především do Pisárek ke Svratce) Brňanů ubývaly a pro běžné dělníky bylo každodenní dojíždění tramvají za prací velmi drahé (nehledě na fakt, že většina dělnických čtvrtí se nacházela v sousedství továren). Úbytek cestujících byl také částečně zapříčiněn tím, že trať původní historické centrum města pouze obepínala, koleje do úplného středu Brna v této době zavedeny nebyly (kvůli úzkým a křivolakým ulicím, asanace jádra proběhla až na přelomu 19. a 20. století).\n\nZřejmě 1. května 1872 byl zastaven provoz na trati od Kiosku k Městskému dvoru, která byla cestujícími využívána minimálně. Během května toho roku zde byly vytrhány koleje a zrušena vozovna v Raduitově ulici. Pravděpodobně v červnu téhož roku proběhla i likvidace nákladní trati spojující obě brněnská nádraží, 26. června 1872 již byla trať zrušena. Dne 1. října 1872 byl po dobu zimní sezóny zastaven provoz na úseku Staré Brno – Pisárky, zcela zrušena byla trať od celnice do Zábrdovic. Dopravce tehdy požádal město o změnu smlouvy, společnost byla ochotná dále provozovat pouze trať Královo Pole – Pisárky v letní sezóně s tím, že v zimním období by na tuto relaci vypravila třikrát za den omnibus. Městská rada s tímto návrhem ale nesouhlasila a požadovala, aby i během zimy jezdilo na trati alespoň pět tramvajových vozů, tramvajová společnost ale tento požadavek nesplnila.\n\nDne 1. června 1873 došlo k poslední stavební úpravě tratí první brněnské koněspřežné tramvaje. Trať v úseku Kiosk – Celnice byla přeložena z Koliště do dnešní trasy po Rooseveltově ulici (tehdy Švédské), aby se lépe přimkla k centru města (navíc na Kolišti byly pro koňskou tramvaj nepříznivé sklonové poměry). V letech 1873 a 1874 byla tedy v provozu trať Královo Pole – Pisárky pouze v letní sezóně. Zmenšující se poptávka, nedostatek financí na rychle chátrající traťový svršek a nákladné vydržování koní i během zimy vedly ke krachu společnosti v roce 1874. Provoz brněnské koňky v letní sezóně 1875 tak již nebyl obnoven.\n\nSpolečnost Brünner Tramway Gesellschaft für Personen- und Frachten Verkehr disponovala celkem 53 osobními a 10 nákladními vozy, které byly dodány během let 1869 a 1870. Osobní vozy byly dvou typů: zimní vozy byly klasické uzavřené, letní (otevřené) neměly okna a byly kryté pouze střechou. Výrobcem některých zimních vozů byla podle zachované dokumentace firma Hernalser Waggon-Fabriks Actien-Gesellschaft Wien, některé letní vozy pravděpodobně vyrobila společnost Wagon und Strassenbahnen – Bauunternehmung Dreyhansen, Seidler, Schwarz und Co. Nákladní vozy byly označeny evidenčními čísly 17–20 (otevřené s bočnicemi), 21–24 (otevřené plošinové) a 25 a 26 (zavřené).\n\nPo ukončení provozu zůstaly vozy pravděpodobně v Brně, provozovatel druhé brněnské koňky je ale v roce 1876 odmítl pro zchátralý stav.\n\nVrcholní představitelé města chtěli i přes první neúspěch, aby v Brně jezdila tramvaj. V roce 1876 se proto dohodli s Bernhardem Kollmannem, ředitelem společnosti provozující koňku v Praze, který projevil o podnikání v Brně zájem. Dohoda mezi Brnem a Kollmannem zajistila podnikateli šestiletou lhůtu na provozování tratě z Králova Pole do Pisárek, během těchto šesti let měl Kollmann postavit trať skrz historické centrum města z dnešního Malinovského náměstí ulicí Kobližnou na náměstí Svobody (tehdy Velké náměstí) a dále ulicí Českou (tehdy Rudolfovou) na Moravské náměstí (ke Kiosku). Později měla být postavena i trať ze Starého Brna k Ústřednímu hřbitovu, výhledově (podle stále platné koncese z roku 1869) i tratě po Křenové ulici a Cejlu. Podnikatel měl také dostávat od města subvenci 3 000 zlatých ročně, měl povinnost se starat o traťový svršek a smlouva mezi Kollmannem a městem mohla být dále prodloužena až do roku 1899. Pro provoz koňky byla založena společnost Brünner Tramway-Unternehmung (česky oficiálně Brněnská správa tramwayská), protože však již brzo po zahájení provozu bylo jasné, že i tento podnik bude mít problémy, zajistil si Kollmann svého zástupce Moritze Kohna, který zároveň financoval koně a zásoby a který také byl pověřen pro jednání mezi podnikem a městem Brnem.\n\nPrvní vozy byly do Brna dodány začátkem června 1876, dne 4. června byly vozy předvedeny úřadům a ještě téhož dne byl zahájen provoz na jednokolejné normálněrozchodné (1435 mm) trati s výhybnami Hlavní nádraží – Pisárky, kde v návaznosti na první brněnskou koňku zůstala vozovna. Dne 11. července 1876 byl zprovozněn zbývající úsek Královo Pole – Hlavní nádraží (s vozovnou v Králově Poli u Semilassa). V provozu na této jediné trati byly dvě linky, cestující museli u nádraží přestupovat. Podle smlouvy měly tramvaje jezdit v intervalu 30 minut, Kollmann ale v létě zavedl interval 10 minut. Koňka v Brně byla jezdila pouze v letní sezóně, do provozu bylo každý den vypravováno 10 vozů (z celkových 13).\n\nI přes znění smlouvy ale traťový svršek nebyl příliš udržován, také koně nebyli v příliš dobrém zdravotním stavu. To se kromě běžného provozu projevilo i při zkoušce parní tramvajové lokomotivy, tehdy horké novinky, v roce 1879. Lokomotivka Krauss (továrny v Mnichově a Linci) zapůjčila brněnskému tramvajovému podniku jednu lokomotivu pro zkoušky. První jízda je konala 12. července 1879, lokomotiva ale po krátkém úseku vykolejila. Další zkušební jízda proběhla 16. července, podle dobového tisku proběhla skvěle. Problémy ale tentokrát nastaly s moravským místodržitelstvím, neboť zkoušky se konaly bez jeho vědomí a místodržitelství pohrozilo podniku pokutou. Oficiální zkušební jízda pod dohledem odborníků, výrobce i místodržitelství se konala 12. srpna 1879, výsledkem ale bylo konstatování, že stávající traťový svršek není vhodný pro tato vozidla a před jejich případným zavedením by jej bylo nutné zcela vyměnit.\n\nV říjnu 1879 navrhl tramvajový podnik městu, že zdvoukolejní celou trať Královo Pole – Pisárky a zavede parní tramvaj v úseku ze Starého Brna do Pisárek, podmínkou ale bylo povolení pro vybudování jednokolejné trati pro koňku přes centrum města (podle uzavřené smlouvy). Městská rada se ale s provozovatelem nedohodla a vzhledem ke klesající poptávce po přepravě a tím souvisejícímu poklesu příjmů byl provoz koněspřežné tramvaje na trati z Králova Pole do Pisárek zastaven 3. října 1880. Smlouva s Bernhardem Kollmannem již následující rok nebyla obnovena, čímž Brno již podruhé zůstalo bez tramvají. Teprve v roce 1884 byl zahájen provoz parní tramvaje, která spolehlivě fungovala až do roku 1900, kdy ji vystřídala tramvaj elektrická.\n\nVozový park společnosti Brünner Tramway-Unternehmung trvale tvořilo 13 dvojspřežních vozů, část z nich byla uzavřeného (zimního) typu, část otevřeného (letního) typu bez oken. Celkem devět vozů bylo převzato v roce 1884 parní dráhou, která je využila jako vlečné vozy parní tramvaje s čísly 1–8 a 15. Vozy č. 1 a 3–8, vyrobené v roce 1876 firmou Hernalser Waggon-Fabriks Actien-Gesellschaft Wien, jezdily i po roce 1900 v éře elektrické tramvaje (č. 92–98, od roku 1920 č. 192–198), definitivně vyřazeny byly v roce 1929. Uzavřený vůz č. 2 byl na začátku 20. století přestavěn na montážní vůz trolejového vedení.\n\nČtyři otevřené vozy druhé brněnské koňky jezdily od roku 1891 v Praze s evidenčními čísly 7, 23, 113 a 114. Jako vlečné byly využity i v provozu elektrické tramvaje, kde nesly od roku 1901 čísla 233, 236, 234 a 235 (od roku 1905 č. 533, 536, 534 a 535). Vyřazeny byly v letech 1927 a 1928.\n\nPři kompletaci sbírky brněnských tramvají byl na začátku 70. let 20. století objeven jeden z otevřených vozů druhé brněnské koňky, který po vyřazení sloužil jako zahradní chatka v Jundrově. Vůz ev. č. 6 byl zařazen do sbírky Technického muzea v Brně a poté do roku 1975 renovován v Ústředních dílnách Dopravního podniku města Brna s využitím částí pojezdu vozu č. 2, využívaného od počátku 20. století jako montážní vůz trolejového vedení. V současnosti je vůz druhé brněnské koňky č. 6 s rokem výroby 1876 nejstarším zachovaným vozidlem MHD v Česku. Je využíván při mimořádných jízdách (např. každoroční Dopravní nostalgie) jako koňka, tak i v soupravě parní tramvaje.\n\nPo roce 1880 hledala městská rada zájemce o provozování tramvajové dopravy. Návrh jedné bruselské společnosti z roku 1881 uváděl přeložení tratě do trasy přes historické centrum Brna, přes dnešní náměstí Svobody, kde by byl nadále zajišťován provoz animální trakcí, zatímco v koncových úsecích Staré Brno – Pisárky a Lužánky – Královo Pole již měly jezdit soupravy parní tramvaje. Rada jednala i s Wilhelmem von Lindheimem, propagátorem a stavitelem městských parních pouličních drah, který doporučil městu parní trakci. Brno však v září 1882 získalo pouze obnovenou koncesi ke stavbě a provozu koněspřežné tramvaje. Podle smlouvy mezi městem a von Lindheimem z února 1884 měl podnikatel postavit trať Královo Pole – Pisárky a trať vnitřním městem Kiosk (Moravské náměstí) – Rudolfská (Česká), na kterých byl povolen koněspřežný, parní i elektrický provoz. Provoz však byl zahájen 31. května 1884 pouze na hlavní trati a výhradně parní trakcí. Město se ještě na podzim 1884 pokusilo zatlačit na von Lindheima tím, že chtělo schválení tratě k Ústřednímu hřbitovu (pro parní provoz) podmínit urychlenou stavbou tratě vnitřním městem (pro koňku), přičemž do roku 1889 měl postavit i úsek do Zábrdovic. Podnikatel uvedl, že sice zahájí stavbu tratě v historickém centru Brna, ale zároveň že zastaví od 1. listopadu přes zimu veškerý provoz, kvůli čemuž zastupitelstvo od své podmínky ustoupilo. K realizaci plánované koněspřežné tratě vnitřním městem tak již nedošlo.\n\nVon Lindheimova společnost Brünner Dampf-Tramway pro tuto trať ale zakoupila celkem sedm nových vozů. Vozy s čísly 9–14 zůstaly mimo provoz, pouze poslední, tzv. salonní vůz, jehož číslo není spolehlivě doloženo, byl upraven pro provoz parní trakce. Vozy koňky č. 9, 10, 13 a 14 a salonní vůz byly v roce 1886 odprodány do Salzburgu, kde o rok později zahájily provoz koněspřežné tramvaje. Vozy. č. 11 a 12, které navíc nebyly v Brně ani schváleny do provozu, byly v roce 1892 rovněž prodány do Salzburgu.\n\n\n"}
{"id": "462820", "url": "https://cs.wikipedia.org/wiki?curid=462820", "title": "Přetahování lanem", "text": "Přetahování lanem\n\nPřetahování lanem je sport, při kterém se dva týmy snaží tahat za lano opačnými směry a překonat silou soupeřící tým.\n\nTento sport se praktikoval již ve starověkém Egyptě, Řecku, Indii a Číně. V Číně je spojen s legendou, že Slunce a Měsíc se přetahovaly o světlo a tmu. Přetahování lanem bylo historicky využíváno též v rámci fyzického tréninku a vojenského výcviku.\n\nNa evropském kontinentě se Vikingové přetahovali o zvířecí kůže nad otevřenými ohništi pro posílení síly a vytrvalosti (v rámci přípravy na válku a plundrování). O nárůst popularity sportu se zřejmě zasloužila francouzská a anglická šlechta v 16. a 17. století. Přetahování lanem je též tradiční součástí tzv. skotských her.\n\nPřetahování lanem bylo součástí olympijských her v letech 1900–1920. Sportovní týmy zastřešuje Mezinárodní federace přetahování lanem ( , TWIF), jejímiž členy jsou národní sdružení z 55 zemí světa.\n\n\n"}
{"id": "462823", "url": "https://cs.wikipedia.org/wiki?curid=462823", "title": "Lumbální punkce", "text": "Lumbální punkce\n\nLumbální punkce je lékařské vyšetření, při kterém dojde punkcí k odběru malého množství mozkomíšního moku (likvoru) z páteřního kanálu v oblasti bederní páteře. Samotné vyšetření může mít diagnostický nebo léčebný účel. Diagnostický účel má tehdy, když je odebraná mozkomíšní tekutina následně poslána k analýze (biochemické, mikrobiologické či cytologické) kvůli potvrzení nebo případnému vyloučení infekce, krvácení či onemocnění mozku nebo míchy. Léčebný účel má v případě, že je lumbální punkce provedena kvůli snížení zvýšeného nitrolebečního tlaku.\n\nSamotné vyšetření trvá zhruba 5 až 10 minut. Pacient při něm leží na boku s pokrčenýma nohama, které má přitažené k bradě (v tzv. „klubíčku“). Je možné provést lumbální punkci i v sedě. Lékař oblast punkce ošetří desinfekcí a následně provede lokální anestezii. Poté provede speciální dlouhou dutou injekční jehlou (spinální či punkční jehla) vpich mezi obratle do páteřního kanálu a z jehly vytáhne tenké kovové vlákno (mandrén), čímž může dojít k odkapání požadovaného množství mozkomíšního moku (punktátu) do připravené zkumavky. Jehlou je případně rovněž možné aplikovat léky. Po vytažení jehly se provede desinfekce místa vpichu a jeho následné zalepení. Při použití tzv. atraumatické namísto klasické jehly se uvádí výrazné snížení výskytu postpunkčního syndromu. Po zákroku by měl pacient zůstat v klidu v leže na břiše (přibližně 30 až 60 minut) a poté dalších několik hodin na lůžku (4–5 až 8 hodin). Po zákroku může dojít k tzv. postpunkčnímu syndromu, tj. zpravidla několik dní trvajícím komplikacím, zejména úporné bolesti hlavy.\n\n"}
{"id": "462825", "url": "https://cs.wikipedia.org/wiki?curid=462825", "title": "Hana Šromová", "text": "Hana Šromová\n\nHana Šromová (* 10. dubna 1978, Kopřivnice) je česká profesionální tenistka, která nastoupila závodní kariéru na okruhu WTA v roce 1997. Nejvýše klasifikovaná ve dvouhře byla na žebříčku žebříčku WTA na 87. místě (9. června 2006).\n\nNa okruhu WTA dosud nevyhrála žádný turnaj, na turnajích ITF se jí podařilo získat 8 titulů ve dvouhře a 35 ve čtyřhře. V roce 2004 se stala ženskou mistryní České republiky ve dvouhře. S tenisem začala v sedmi letech, jejím trenérem je Lubomir Gerla.\n\n \n"}
{"id": "462826", "url": "https://cs.wikipedia.org/wiki?curid=462826", "title": "Tomáš Král", "text": "Tomáš Král\n\nJUDr. Tomáš Král (* 15. února 1964 Plzeň) je český právník a od roku 2008 prezident Českého svazu ledního hokeje.\n\nJe vystudovaným právníkem na Právnické fakultě Karlovy univerzity. Ve své advokátní kanceláři \"Král a spol.\", v níž pracuje i v době vedení Českého svazu ledního hokeje, zastupoval řadu osobností společenského života (například kauza tenisty Milana Šrejbra).\n\nV Archivu bezpečnostních složek je veden jako agent Státní bezpečnosti (vojenská kontrarozvědka) s krycím jménem „\"Renáta\"“.\n\nV dětství a v mládí hrál na nižší výkonnostní úrovni fotbal a lední hokej, na ligové úrovni tenis. Později se (coby jezdec) účastnil okruhových závodů Ford Fiesta Cup.\n\nV letech 2004 až 2008 působil jako prezident (jednatel) plzeňského extraligového klubu a dříve též jako právník Českého svazu ledního hokeje. V sobotu 21. června 2008 byl v Praze zvolen prezidentem Českého svazu ledního hokeje, když při volbách získal 60 z 61 možných hlasů přítomných delegátů.\n\nSe svou manželkou, která je lékařka, má tři děti, včetně brankáře Tomáše Krále.\n"}
{"id": "462828", "url": "https://cs.wikipedia.org/wiki?curid=462828", "title": "Zvěstování (Škréta)", "text": "Zvěstování (Škréta)\n\nZvěstování je obraz od českého barokního malíře Karla Škréty.\n\nPodnikatel a mecenáš Jindřich Waldes oltářní obraz zakoupil od sběratele Rudolfa Ryšavého za 23 000 korun. Dílo restauroval P. Bergner 1918. Dědicové olej na plátně o rozměrech 227 x 115 cm darovali Národní galerii v Praze po restituci. Restaurován Z. Grohmannovou do originální podoby, neboť obraz byl znešvařen pozdějšími přemalbami. Posledně vystaven v expozici NG na zámku Duchcov. Jaromír Neumann dílo Škrétovo zařazuje kolem či těsně po r. 1670, původně jako součást oltáře rodiny Reismannovy. Waldes toto dílo považoval za stěžejní příklad malby českého baroka a za důležitou součást své sbírky.\n\nJisté souvislosti s inspirací Škrétovou je dílo boloňské malířské školy Francesca Albaniho v bartolomějském chrámu v Bologni z roku 1633. Toto dílo při své studijní cestě Itálii jistě znal, neboť bylo známo již od svého vzniku jako \"Zvěstování s krásným andělem - L´Annunciazone del bell´Angello\". Typika tváře Škrétova andělského jinocha je Albaniho podobě velmi blízká na rozdíl od tváře Marie, která je transpozicí renierovskou. Variantou Waldesova obrazu je ranější variace z Týnského chrámu, kde je znatelná bližší souvislost Albaniho vlivu klasicistcké estetiky. Možný vliv lze připustit jako inspirační zdroj pozdní rudolfínské produkce - Aachenovo Zvěstování, které bylo součástí salvátorského chrámu na Josefově (nyní NG v Praze). Poslední je změkčilá varianta tématu v jindřichově chrámu na Novém Městě, která se již hlásí k tvorbě Karla Škréty mladšího.\n"}
{"id": "462829", "url": "https://cs.wikipedia.org/wiki?curid=462829", "title": "Královský pivovar Krušovice", "text": "Královský pivovar Krušovice\n\nKrálovský pivovar Krušovice je jedním z nejstarších pivovarů na území Česka, který vznikl již v roce 1517 na základě Svatováclavské smlouvy. Pivovar sídlí v obci Krušovice na Rakovnicku. V současnosti patří do majetku akciové společnosti Královský pivovar Krušovice a.s. produkující pivo plzeňského typu Krušovice. Pivovar je od roku 2008 součástí nadnárodní firmy Heineken.\n\nKrušovický pivovar byl založen na základě Svatováclavské smlouvy z roku 1517, jež opravňovala šlechtu k vaření piva na svých statcích. Přesné datum vzniku pivovaru není známo a leží někde mezi roky 1517 a 1581. První konkrétní zmínka pochází z roku 1581, kdy je doložen první známý majitel panství Jiří Bírka z Násile, jenž nabídl pivovar ke koupi císaři Rudolfovi II. V té době se pivovar skládal z jednoho kvasného a šesti pivních sklepů, dvou chmelnic, dvou mlýnů a šenku. O dva roky později pivovar skutečně přešel do vlastnictví koruny, když ji císař Rudolf II. po zakoupení v roce 1583 připojil ke křivoklátskému panství. Císař nechal krušovické pivo dodávat také na Pražský hrad, což ostatně zůstalo tradicí dodnes a odtud pochází označení \"královský pivovar\".\n\nV roce 1685 pivovar získal Arnošt Josef z Valdštejna. Ten nechal vybudovat novou sladovnu a mlýn. Po Valdštejnově smrti přešlo roku 1733 Krušovické panství a pivovar jako věno s jeho dcerou Marií do majetku knížat z Fürstenberka. Fürstenberkové vestavěli nový parní stroj a přestavěli sušárnu sladu, a obilí, várnu a chladírnu.\nDíky své poloze v blízkosti obchodních cest z německých zemí do Prahy a dostupnosti domácích surovin ječmene, chmele a dobré varné vody z Křivoklátských lesů se pivovar velmi příznivě rozvíjel.\n\nPo druhé světové válce byl 15. listopadu 1945 pivovar jedním z Benešových dekretů zestátněn. Roku 1961 se stal součástí národního podniku \"Středočeské pivovary n.p.\" V roce 1991 se pivovar opět osamostatnil, avšak prozatím zůstal v majetku státu.\n\n1. ledna 1992 byl pivovar Krušovice byl přeměněn na akciovou společnost a v témže roce byla instalována první plnicí linka pro sudy typu keg v Česku. Kromě toho byl zahájen vývoz piva do USA a Spojeného království. \n\nV roce 1994 podnik koupila společnost Binding-Gruppe (od roku 2002 Radeberger Gruppe) a pokračovala v modernizaci. O rok později byl změněn název pivovaru na \"Královský pivovar Krušovice\" a vytvořeno nové logo společnosti. Od roku 1996 byla navýšena kapacita lahvování, v září 1999 byl zprovozněna nová linka, o dva roky později byla stará várna zrušena a budova stržena.\n\nV červnu 2007 majitel Radeberger Gruppe prodal pivovar nizozemské společnosti Heineken, avšak prodej pod označením \"Krušovice\" pro německý trh zůstal i nadále v rukou společnosti Radeberger.\n\n\nKrušovice se staly oficiálním sponzorem mistrovství světa v ledním hokeji (v letech 2015 a 2016).\n\n"}
{"id": "462831", "url": "https://cs.wikipedia.org/wiki?curid=462831", "title": "Petr Luxa", "text": "Petr Luxa\n\nPetr Luxa (* 3. března 1972, Praha, ČSSR) je bývalý český profesionální tenista, který nastoupil tenisovou kariéru na okruhu ATP v roce 1993. Na něm zvítězil ve 3 turnajích čtyřhry. Na žebříčku ATP byl pro dvouhru nejvýše postaven na 150. místě (10. července 2006), pro čtyřhru pak 46. místě (24. února 2003).\n\n"}
{"id": "462832", "url": "https://cs.wikipedia.org/wiki?curid=462832", "title": "Virus Epsteina–Barrové", "text": "Virus Epsteina–Barrové\n\nVirus Epsteina–Barrové (: \"Epstein–Barr virus, EBV\"), známý též jako lidský herpesvirus 4 (HHV-4) nebo EB virus, je virus z čeledi herpes virů, který je jedním z nejběžnějších lidských virů. Většina infekcí EBV je asymptomatická, virus však může způsobovat infekční mononukleózu.\n\nJde o obalený sférický virus, má 150-200 nm v průměru. Kapsid se skládá ze 162 kapsomer, které jsou obklopené velkým tegumentem. Glykoproteinové komplexy jsou na membránové obálce.\n\nKaždý transkript většinou kóduje pouze jeden protein a má vlastní promotorovou/regulační sekvenci a TATA box. Některé geny mohou být transkribovány z více promotorů, zároveň jsou zde i geny nekódující.\n\nGenom je nesegmentovaný, lineární a tvoří jej dvoušroubovicová DNA o velikosti 180 kbp. Obsahuje též koncové a vnitřní opakované sekvence.\n\n\nReplikace viru je přesně sladěna s buněčným cyklem buňky a může proto využít kompletní replikační mechanismus.\n\nVirus Epstein-Barrové se vyskytuje celosvětově. Většina lidí je během života EBV infikována, a proto získávají adaptivní imunitu prostřednictvím protilátek EBV, která zabraňuje onemocnění z opětovné infekce. Ve Spojených státech je infikováno až 95 % dospělých ve věku 35 až 40 let. Kojenci se stávají náchylní k EBV hned poté, co je přestane ochraňovat matčin imunitní systém. Mnoho dětí se nakazí EBV a tyto infekce obvykle nezpůsobí žádné příznaky, nebo jsou k nerozeznání od ostatních mírných krátkých nemocí v dětství. Ve Spojených státech a dalších vyspělých zemích mnoho lidí v dětství EBV infikováno nebylo. V případě, že by se u těchto lidí během dospívání projevila infekce, může EBV v 35 až 69 % případů vést k infekční mononukleóze. Virus se přenáší kapénkovou infekcí, slinami (\"nemoci z líbání\"), krví, pohlavním stykem a transplantací.\n\n"}
{"id": "462834", "url": "https://cs.wikipedia.org/wiki?curid=462834", "title": "Jiří Zmidloch", "text": "Jiří Zmidloch\n\nJiří Zmidloch je český herec, zpěvák a moderátor. Po vystudování oboru analytická chemie na Střední průmyslové škole chemické v Brně absolvoval magisterské studium biochemie na Přírodovědecké fakultě Masarykovy univerzity v Brně. Poté byl přijat na Janáčkovu akademii múzických umění v Brně. V roce 2007 na ní úspěšně zakončil studia muzikálového herectví a nastoupil do angažmá v Městském divadle Brno. \n\nBěhem tříletého angažmá se objevil v mnoha muzikálech a činohrách. Např. Evita, Čarodějky z Eastwicku (Městské divadlo Brno), Bídníci, Šumař na střeše, Kdyby tisíc klarinetů, Josef a jeho úžasný pestrobarevný plášť, Smrt Pavla I., Amfitryon, Mam’zelle Nitouche. V divadelním spolku Slawjena byl zase k vidění v komedii Habaďůra. V tomto období se začal věnovat pořádání firemních eventů a akcí pro veřejnost.Od roku 2009 figuruje jako umělec na volné noze. Hostuje v divadle, věnuje se moderování a natáčení (L'olimpiade nascosta, Voskresenskaja), pracuje jako marketingový manažer a školitel. \nOd roku 2010 pracuje ve společnosti Z-AGENCY s.r.o., která připravuje a realizuje teambuilding pro firmy a firemní akce na klíč. V Z-AGENCY začíná dlouhodobá a plodná spolupráce s významným českým aviatickým sportovcem Karlem Vejchodským. Dálkově studuje marketing a management a příležitostně se vrací ke svému původnímu uměleckému povolání.\n"}
{"id": "462836", "url": "https://cs.wikipedia.org/wiki?curid=462836", "title": "Návrat ztraceného syna", "text": "Návrat ztraceného syna\n\nNávrat ztraceného syna je obraz českého barokního malíře Petra Brandla s klasickým novozákonním námětem.\n\nJindřich Waldes dílo zakoupil od Rudolfa Ryšavého roku 1918. Obraz o rozměrech 109 × 84 cm pocházel z pozůstalosti hudebního skladatele Richarda Rozkošného na Smíchově. Vystaven v kladenské Galerii 1924. Roku 1939 byl zabaven – arizován a svěřen do správy tehdejší Státní sbírky starého umění v Praze. Dědicové rodiny Waldesovy dílo zrestituovali a darovali Národní galerii. Nyní je prezentován v permanentní expozici ve Schwarzenberském paláci na Hradčanech.\n\n"}
{"id": "462837", "url": "https://cs.wikipedia.org/wiki?curid=462837", "title": "Ospalky", "text": "Ospalky\n\nOspalky jsou odpadní produkt organismu, který vzniká v oblastech očních koutků. Vyskytuje se u organismů, které mají oči vlhčeny slzami. Jedná se o drobné krystalky vzniklé odpařováním slz během fáze spánku, kdy oči v rámci automatického pohybu kmitají ze strany na stranu a vylučují drobné nečistoty do kouta oka. Větší ospalky po probuzení mohou být příznakem zánětu spojivek.\n\nOspalky tvoří zpravidla cizí tělesa, která se během dne dostanou do blízkosti oka, jako jsou např. drobná zrnka písku, mrtvé buňky, pyl, prach a další látky.\n"}
{"id": "462839", "url": "https://cs.wikipedia.org/wiki?curid=462839", "title": "Barry Manilow", "text": "Barry Manilow\n\nBarry Manilow, rodným jménem Barry Alan Pincus (* 17. června 1943 Brooklyn, USA) je americký zpěvák a skladatel. Patří mezi nejznámější a nejprodávanější zpěváky a skladatele v oblasti americké pop music od první poloviny sedmdesátých let. Celkově prodal kolem 80 milionů hudebních nosičů. Je držitelem stovek zlatých a desítek platinových desek. Mezi jeho nejznámější hity patří písně jako \"Mandy\" (v Česku známá pod názvem \"Jsou svátky\" -Karel Gott), \"Copacabana\" nebo \"Could it be magic\".\n\nSvé největší úspěchy slavil v Las Vegas, kde i doteď pravidelně vystupuje se svojí show v hotelu Las Vegas Hilton.\n\nMezi jeho přátele patří nejen skoro všichni velikáni americké hudby, ale i politici jako Hillary Clinton nebo Barack Obama.\nJe držitelem hudebních cen jako Grammy (za píseň \"I Write The Songs\" 1977, dále za \"Copacabana\" 1979), American Music Awards (v roce 1978, 1979, 1980) nebo Emmy (2006)\n\nJiž jeho první hit Mandy, který se okamžitě stal Nr. 1 v amerických Billboard Charts, odstartoval v roce 1974 jeho další dráhu jako zpěvák-skladatel. V dalších letech se i další jeho hity ocitly na prvních příčkách amerických hitparád, jako například \"Tryin' to Get the Feeling\", \"This One's for You\", \"Even Now\" a \"One Voice\". „Barry Manilow je můj legitimní nástupce,“ prohlásil Frank Sinatra v roce 1985, je však známo, že mezi jeho obdivovatele a přátele patřili například i Michael Jackson nebo Sammy Davis jr.\n\nBarry Manilow se angažuje jíž přes třicet let v různých projektech, věnoval velkou část ze svých soukromých prostředků obětem hurikánu, angažuje se v boji proti AIDS, je členem různých charitativních organizacích po celém světě. Svoje soukromí si velmi střeží, dle jeho vlastních slov „proto, protože jsem 98 % svého času veřejnou osobou a ta zbývající dvě procenta si nechám pro sebe.“\n\nV roce 2014 uzavřel v Palm Springs registrované partnerství se svým dlouholetým přítelem a manažerem Garrym Kiefem, čímž byly ukončeny letité mediální spekulace o jeho sexuální orientaci.\n\n"}
{"id": "462840", "url": "https://cs.wikipedia.org/wiki?curid=462840", "title": "Štítník červený", "text": "Štítník červený\n\nŠtítník červený (\"Chelidonichthys lucerna\") je mořská ryba z čeledi štítníkovitých, která dorůstá velikosti obvykle 25 až 50 cm, ve výjimečných případech až 75 cm obývající velkou oblast Atlantského oceánu od Senegalu až po Norsko. Jedná se o dravou rybu, která se živí drobnými malými rybičkami a korýši.\n\nŠtítník červený se vyskytuje v severních a východních oblastech Atlantského oceánu, kde obývá pobřeží od severozápadního pobřeží Afriky, přes Středozemní moře, Černé moře a Norské moře. Nevyskytuje se v pobřežních vodách Islandu, Madeiry a ani Azorských ostrovů.\n\n"}
{"id": "462841", "url": "https://cs.wikipedia.org/wiki?curid=462841", "title": "Kardiotoxicita", "text": "Kardiotoxicita\n\nKardiotoxicita je vlastnost, která vede k poškození srdečního svalu a tím ke zhoršení srdečních funkcí. Oslabené srdce není dostatečně efektivní při pumpování a zajištění oběhu krve. Kardiotoxicita může být způsobena chemoterapií, komplikací z mentální anorexie či nesprávným podáváním léku jako je lokální anestetikum bupivakain.\n\n"}
{"id": "462843", "url": "https://cs.wikipedia.org/wiki?curid=462843", "title": "Omezení rychlosti na pozemních komunikacích", "text": "Omezení rychlosti na pozemních komunikacích\n\nOmezení rychlosti nebo rychlostní limit je závazná mezní hodnota rychlosti, která nesmí být překročena. Vztahuje se ke konkrétnímu druhu vozidla nebo ke konkrétnímu druhu silnice. Může být definován obecně zákonem, lokální omezení rychlosti je označeno na místě samém dopravními značkami.\n\nRychlostní limity jsou určeny především na ochranu samotných účastníků silničního provozu. Pro jejich zavedení hovoří dále například ekologické důvody - s rostoucí rychlostí se zvyšuje spotřeba pohonných hmot a tím i emise škodlivin - a také hlučnost, která s rostoucí rychlostí stoupá. Od roku 2022 budou nová vozidla v EU tak mít systém automatického dodržování maximální povolené rychlosti.\n\nPoslední významnou změnou nejvyšší povolené rychlosti v České republice byla úprava rychlostního limitu v obci (ze 60 km/h na 50 km/h) a na dálnicích a silnicích pro motorová vozidla (ze 110 km/h na 130 km/h). Tato změna vstoupila v platnost 1. října 1997. Od 1. ledna 2001 jsou maximální rychlosti stanoveny zákonem č. 361/2000 Sb., hodnoty zůstaly stejné jako u předchozího právního předpisu.\n\nTéměř ve všech zemích Evropy existují rychlostní limity pro všechny druhy silnic a motorových vozidel; některé z limitů (např. 90 km/h v Česku) se nevztahují na nemotorová vozidla . Nejznámějším příkladem neomezené rychlosti jsou německé dálnice, kde existuje pouze doporučená rychlost 130 km/h. Nicméně zhruba na třetině jejich celkové délky existuje omezení rychlosti dané místním dopravním značením.Dalším případem země bez rychlostních limitů je Ostrov Man, kde neplatí žádná omezení pro žádný druh vozidla ani žádný druh silnice.\n\nRychlostní limity dnes neexistují ve státech Afghánistán, Bhútán, Haiti, Libanon, Myanmar, Nepál, Severní Korea, Somálsko, Vanuatu a v indickém státě Uttarpradéš. V některých z těchto států jsou ale poměrně častá místní omezení rychlosti.\n\nToto je tabulka rychlostních limitů pro osobní automobily, které jsou platné v uvedených státech na silnicích a dálnicích. Všechny rychlostní limity jsou uvedené v km/h.\n\n"}
{"id": "462845", "url": "https://cs.wikipedia.org/wiki?curid=462845", "title": "Průmysl holocaustu", "text": "Průmysl holocaustu\n\nPrůmysl holocaustu s podtitulem Úvahy o zneužívání židovského utrpení (z anglického originálu \"The Holocaust Industry: Reflections on the Exploitation of Jewish Suffering\") je kniha napsaná v roce 2000 americkým politologem Normanem G. Finkelsteinem, který v ní argumentuje, že establishment amerických Židů zneužívá památku nacistického holocaustu pro politické a finanční zisky, stejně holocaust zneužívá pro propagaci zahraniční politiky a jiných zájmů Izraele.\n\nKniha se v stala bestsellerem v Evropě, Blízkém východě a Severní a Jižní Americe a doposud byla přeložena do 16 jazyků.\n\nPodle autora tento holocaustový průmysl podryl židovskou kulturu a autentickou vzpomínku na holocaust.\n\nFinkelstein nezpochybňuje holocaust ani jeho rozsah – jeho rodiče byli oba drženi v koncentračních táborech (jeho matka byla ve Varšavském ghettu a táboře Majdanek, otec též ve Varšavském ghettu, táboře Auschwitz-Birkenau a absolvoval pochod smrti), oba holocaust přežili. Zbytek Finkelsteinovy rodiny byl, nicméně, vyhlazen.\n\nV aktualizovaném vydání z roku 2003 Finkelstein kapitolu 3 rozšířil o 100 stránek nového materiálu týkajícího se švýcarských bankovních kont.\n\n\n\n\n\n"}
{"id": "462850", "url": "https://cs.wikipedia.org/wiki?curid=462850", "title": "Stojan Protić", "text": "Stojan Protić\n\nStojan Protić, cyrilicí Стојан Протић (16. leden 1857 - 28. říjen 1923) byl srbský politik a novinář. Jelikož Protić vystřídal 20. prosince 1918 ve funkci premiéra Nikolu Pašiće, který dosluhoval ještě jako premiér Srbského království, bývá označován za ministerského předsedu první vlády Království Srbů, Chorvatů a Slovinců.\n\nStojan Protić se narodil v Kruševaci. Navštěvoval gymnázia v Kruševaci a Kragujevaci. V letech 1876 až 1880 studoval Bělehradskou Univerzitu - obor historie a filozofie. Po univerzitě krátce pracoval jako účetní a středoškolský učitel. Po vzniku Národní radikální strany v roce 1881 se začal angažovat ve stranických novinách \"Samouprava\", kde se koncem roku 1881 stal šéfredaktorem. Jeho další novinářská činnost byla spojena s tituly \"Odjek\" a \"Delo\". Protić, který měl zkušenosti s psaním článků i knih, prohlašoval, že neexistuje nezávislý novinář a že myšlenka nezávislé žurnalistiky je podvod. V roce 1887 byl zvolen členem parlamentu a již v roce 1888 byl tajemníkem ústavodárné komise, která připravovala ústavu Srbského království. V následujících letech zastával různé funkce ve státní správě. V letech 1900 až 1901 byl ředitelem Národní knihovny Srbska. V roce 1901 se opět stal členem parlamentu. V letech 1903 - 1905, 1906 - 1907 a 1912 - 1914 byl ministrem vnitra, v letech 1909 - 1912 a 1917 - 1918 ministrem financí a v roce 1918 krátce i zastupujícím ministrem zahraničních věcí. 20. prosince 1918 se stal předsedou první společné vlády Království Srbů, Chorvatů a Slovinců, do které vstoupili zástupci většiny politických stran. Vláda padla vlivem vnitropolitické krize již v srpnu 1919. Premiérem byl krátce opět v roce 1920. Koncem února 1920 vydala jeho vláda \"Předběžné ustanovení o přípravě pozemkové reformy\", kterým byly zrušeny feudální povinnosti v Bosně a Hercegovině, Makedonii, Kosovu a Sandžaku, systém kolonátu v Dalmácii a byl přislíben rychlý průběh pozemkové reformy. Protićova vláda padla již v květnu, ale pozemková reforma trvala víc jak deset let.\n\n\n"}
{"id": "462853", "url": "https://cs.wikipedia.org/wiki?curid=462853", "title": "Adad-nirári I.", "text": "Adad-nirári I.\n\nAdad-nirári I. (také \"Adad-narári\"),(1307 – 1275 př. n. l. nebo 1295 - 1263 př. n. l.) byl asyrský král, syn a nástupce předchozího krále Arik-dín-iliho. Je prvním (nejstarším) asyrským vladařem, z jehož období se nám dochovaly oficiální úřední záznamy.\n\nAdad-nirári I. se stal obávaným velitelem asyrské armády a za jeho vlády Asýrie začala hrát roli mocnosti v mezopotámském regionu.\n\nPodařilo se mu dobýt rozlehlé oblasti severní Mezopotámie a pokořit Mitannskou říši (jeho předchůdci na trůnu byli většinou vazaly Mitanni). Podle zachovalých záznamů porazil kašitského krále Nazimaruttaše (vládce Babylónu) v bitvě u Kar-Ištar a s jeho synem Kadašman-Turgem uzavřel mírovou smlouvu, díky které si uvolnil ruce na pozdější boje s Chetity. Zvítězil i v dalších válkách s Mitanni pod vedením krále Šattuara I. i pod vedením jeho syna Wasašatta, přičemž kolem r. 1290 př. n. l. dobyl hlavní město Mitanni, Vaššukkani. Adad-nirárimu se dokonce kolem r. 1308 př. n. l. podařilo Šattuara I. zajmout a donutit ho k uznání svého vazalství. Tato vítězství vedla k sjednocení celé Mezopotámie pod jeho vládou. V pozdějších válkách s Chetity opět část území ztrácí. Na východě se mu naopak podařilo úspěšně odrážet útoky horských kmenů.\n\nBronzový meč Adad-niráriho je vystaven v Metropolitan Museum of Art.\n\n"}
{"id": "462857", "url": "https://cs.wikipedia.org/wiki?curid=462857", "title": "Vojtěch Kotek", "text": "Vojtěch Kotek\n\nVojta Kotek, rodným jménem Vojtěch Kotek, (* 8. ledna 1988 Praha) je český herec, dabingový herec, režisér a hudebník.\n\nPochází z divadelnické rodiny, jeho otec, Václav Kotek, byl hercem v divadle Járy Cimrmana a maminka Alena vystudovala produkci na DAMU. Kromě činoherního a filmového herectví se věnuje také moderování a dabingu. Hraje na baskytaru v hudební skupině TH!S.\n\n7. ledna 2011 měl premiéru v Divadle Járy Cimrmana, kde vystoupil ve hře \"Vražda v salonním coupé\" v roli praktikanta Hlaváčka. Premiéra se uskutečnila v kulturním sále / kině v Janských Lázních.\n\n\n\n\n\n\n\n"}
{"id": "462858", "url": "https://cs.wikipedia.org/wiki?curid=462858", "title": "FreeOTFE", "text": "FreeOTFE\n\nFreeOTFE je free program s otevřenými zdrojovými kódy pro „on-the-fly“ transparentní šifrování disku pro PC a PDA. S tímto programem můžete vytvořit jeden nebo více virtuálních disků. Tento disk se chová jako normální disk s tím drobným rozdílem, že cokoliv zapsané na takový disk se transparentně a bezpečně zašifruje předtím, než se to uloží na hard disk.\n\nFreeOTFE podporuje mnoho různých kryptografických algoritmů.\n\n\n\n\n"}
{"id": "462862", "url": "https://cs.wikipedia.org/wiki?curid=462862", "title": "Idiopatická trombocytopenická purpura", "text": "Idiopatická trombocytopenická purpura\n\nIdiopatická trombocytopenická purpura seu \"morbus maculosus Werlhofi\" (ITP) je nejčastější stav, při němž má člověk bez jakýchkoliv známých příčin (idiopaticky) nízký počet krevních destiček (trombocytopenie). Ve většině případů má onemocnění původ v protilátkách proti krevním destičkám. ITP je často asymptomatická, ačkoliv velmi nízký počet krevních destiček může vést k viditelným symptomům, jako je purpura (modřiny), či mnohem závažnější krvácení.\n\nRozlišují se dvě formy:\n\nImunitní trombocytopenická purpura (ITP) je autoimunitní onemocnění způsobené protilátkami proti krevním destičkám. Vlivem těchto protilátek dochází ke zvýšené destrukci krevních destiček a zároveň je nedostatečná jejich produkce v kostní dřeni. Onemocnění je charakterizované přechodným nebo trvalým poklesem počtu krevních destiček a z toho vyplývajícím zvýšeným rizikem krvácení v závislosti na závažnosti trombocytopenie.\n\nTypické je krvácení kožně-slizniční, tj. drobné krvácení do kůže velikosti špendlíkové hlavičky (tzv. petechie), plošná kožní krvácení, zvýšená tvorba modřin, krvácení z nosu a dásní. V závažnějších případech se také může vyskytnout krvácení do zažívacího, močového a genitálního traktu a krvácení do centrální nervové soustavy.\n\n"}
{"id": "462869", "url": "https://cs.wikipedia.org/wiki?curid=462869", "title": "Arálie", "text": "Arálie\n\nArálie (\"Aralia\"), česky též aralka, je rod rostlin z čeledi aralkovité. Jsou to vytrvalé byliny i dřeviny se složenými střídavými listy a drobnými květy nejčastěji v okolících, skládajících složená květenství různých typů. Plodem je bobule. Květy jsou opylovány hmyzem, semena rozšiřují ptáci. Rod zahrnuje asi 75 druhů a je rozšířen v temperátní až tropické Asii a Americe.\nNěkteré dřevnaté i bylinné druhy jsou pěstovány jako okrasné rostliny. V České republice se pěstuje zejména arálie štíhlá. Arálie mají také význam v medicíně, poskytují zeleninu a jsou zdrojem dřeva.\nJako arálie bývá často nesprávně označována jiná rostlina z čeledi aralkovité, prodara japonská (\"Fatsia japonica\"), pěstovaná jako pokojovka.\n\nArálie jsou ostnité či bezostné, opadavé nebo stálezelené stromy a keře nebo bezostné vytrvalé byliny s podzemními oddenky, řidčeji i liány (arálie šplhavá). Stromovitá \"Aralia excelsa\" z tropické Ameriky dorůstá výšky až 20 metrů. Listy jsou střídavé, 1x až 4x zpeřené, s článkovaným vřetenem, většinou s palisty. Jednotlivé lístky jsou celokrajné, zubaté, jemně pilovité, vroubkované nebo vlnité. Květenství jsou úžlabní nebo vrcholová, latovitá, chocholíkovitá nebo okolíkovitá, složená z kulovitých okolíků nebo řidčeji z hlávek či hroznů. Květní stopky jsou pod semeníkem článkované. Koruna i kalich jsou pěti až dvanáctičetné. Kališní lem nese 5 zoubků. Tyčinek je 5 až 12. Semeník je spodní, srostlý z 5 až 12 plodolistů (u některých zástupců je počet plodolistů vlivem aborce redukovaný na 3). Čnělek je 5 a jsou volné nebo na bázi či po celé délce srostlé a tvořící sloupek. Plodem je kulovitá nebo hranatá bobule obsahující zploštělá semena.\n\nRod arálie zahrnuje asi 75 druhů. Je rozšířen v Asii a Americe. V Asii sahá jeho areál od Afghánistánu přes Indický poloostrov a Čínu po ruský Dálný východ a Japonsko a přes Indočínu a jihovýchodní Asii po Novou Guineu. V Americe sahá areál od severní Kanady přes celé Spojené státy americké a Střední Ameriku po severní Argentinu a Paraguay. Chybí v Amazonii. Největší počet druhů roste ve východní a jihovýchodní Asii. V jihovýchodní Asii rostou zejména v horských lesích až do nadmořských výšek okolo 3000 metrů, některé druhy i v nížině nebo naopak nad hranicí lesa.\nSezónně opadavý druh \"Aralia warmingiana\" tvoří jednu ze složek stromového patra subtropických lesů v oblasti jižní Brazílie, Paraguaye a severovýchodní Argentiny. Řada druhů z Latinské Ameriky jsou pionýrské dřeviny, osídlující mýtiny, opuštěná pole, narušená místa a podobně. Arálie mandžuská je charakteristickou pionýrskou dřevinou Dálného východu.\n\nKvěty arálií jsou opylovány hmyzem.\nKvěty \"Aralia hispida\" jsou opylovány zejména čmeláky. V první fázi po rozvinutí květenství jsou květy pouze samčí a mají krátké, k sobě přitisklé čnělky. Později květy přecházejí do samičí fáze, při níž se čnělky od sebe rozestupují a blizny se stávají receptivními. Po vykvetení hlavního květenství se rozvíjejí květenství dalších řádů a proces se opakuje. Tento mechanismus zabraňuje samoopylení. Semena jsou podobně jako u jiných aráliovitých šířena především ptáky, kteří konzumují plody, v určité míře i netopýry.\nNa listech arálií se živí housenky některých druhů denních či nočních motýlů. V Severní Americe je to např. modrásek krušinový a můry bekyně velkohlavá (\"Lymantria dispar\"), \"Eupithecia satyrata\" a \"Sabulodes caberata\". Ve větvích hlodají housenky \"Papaipema araliae\" a \"P. polymniae\". V Japonsku se na listech živí housenky můr \"Ectropis excellens\", \"E. obliqua\", \"Hemithea aestivaria\" a \"Phthonosema invenustaria\".\n\nArálie nejsou významně jedovaté rostliny a případy otrav nejsou známy. Hlavními obsahovými látkami jsou triterpenoidní saponiny, známé jako aralosidy. Dále jsou přítomny silice, glykosidy, pryskyřice a cholin.\n\nNejstarší známé fosílie rodu \"Aralia\" pocházejí z období křídy. Z přelomu svrchní a spodní křídy (alb) pocházejí fosílie druhu \"Aralia saportanea\". Z Německa byl popsán druh \"Aralia antiqua\" rovněž křídového stáří.\n\nRod \"Aralia\" je v rámci čeledi \"Araliaceae\" řazen do podčeledi \"Aralioideae\" a tribu \"Aralieae\".\nNejblíže příbuzným rodem je dle výsledků fylogenetických studií rod \"Panax\" (ženšen), mezi další blízce příbuzné rody patří např. \"Polyscias\" a \"Pseudopanax\".\nRod je členěn do 6 sekcí, které jsou podle výsledků fylogenetických studií monofyletické, vztahy mezi nimi však nejsou zcela dořešené. Druhy sekce \"Pentapanax\" byly v minulosti řazeny do samostatného stejnojmenného rodu. Rovněž druh \"Aralia excelsa\" byl řazen do samostatného monotypického rodu \"Sciadodendron\".\n\n\n\n\n\n\n\n\nDřevnaté arálie jsou pěstovány jako efektní solitéry s nápadnými, kapradinovitými listy na vrcholu tlustých, řídce větvených, ostnitých stonků, a s rozměrnými vrcholovými květenstvími. Mezi nejčastěji vysazované druhy náleží arálie štíhlá a arálie ostnitá. Oba jsou poměrně zimovzdorné a dorůstají výšky až 4 metrů. Odlišují se mj. dobou květu a ostnitostí stonků. Jsou pěstovány též kultivary arálie štíhlé s efektně panašovanými listy, např. 'Variegata' a 'Aureovariegata'. Pro skupinovou výsadbu se hodí nízká arálie štětinatá. Dřevnaté arálie vyžadují slunné až polostinné, chráněné stanoviště a výživnou, vlhkou, dobře propustnou avšak ne příliš lehkou půdu. V zimě mohou namrzat, dobře však regenerují. Množí se odkopky, podzimními kořenovými řízky nebo podzimním výsevem na stinné místo přímo na záhon. Mladé semenáčky vyžadují ochranu před zimním sluncem. Při jarním výsevu často semena přeléhají nebo vůbec nevyklíčí. Pestrolisté kultivary se roubují na podnož nebo na kořeny arálie štíhlé.\nZ bylinných druhů je jako stínomilná trvalka pěstována zejména arálie srdčitá, ceněná pro rozměrné, nápadné listy i hojné okolíky bělavých květů. Pěstují se i některé další druhy. V dostatečně vlhké půdě prospívají i na výsluní. Arálie hroznovitá se může nežádoucím způsobem rozrůstat.\nStromovitá \"Aralia excelsa\" je v tropické Americe pěstována jako okrasná rostlina a vysazuje se k zalesňování narušených půd. Dřevo slouží k výrobě beden, tužek, sirek a hraček. Ze dřeva \"Aralia warmingiana\" se v Argentině vyrábějí překližky.\n\nVýhony arálie srdčité se používají v japonské kuchyni jako excelentní zelenina a přidávají se do polévek. Rostlina je v Japonsku hojně pěstována v zahradách i na polích. Jedlé jsou i výhony arálie štíhlé a druhu \"Aralia armata\".\nKořeny arálie hroznovité slouží v Severní Americe k výrobě kořenového piva. Menominíové používali kořeny spolu s divokou cibulí, angreštem a cukrem jako potravu.\n\nCelá řada druhů arálií je v Asii i Americe využívána v místní a domorodé medicíně. Z asijských druhů je to zejména arálie srdčitá a arálie štíhlá, ze severoamerických arálie hroznatá, arálie nahá, arálie ostnitá, arálie štětinatá a arálie kalifornská. Preparáty z některých druhů arálií mají adaptogenní účinek. Pomáhají při celkové únavě, depresích a rekonvalescenci po těžkých chorobách. Snižují také hladinu cukru v krvi u diabetiků.\nAralosid A, saponin izolovaný z kůry kořenů arálie štíhlé, působí jako silný inhibitor vzniku lézí při vzniku žaludečního vředu.\n\n"}
{"id": "462884", "url": "https://cs.wikipedia.org/wiki?curid=462884", "title": "Zápisky starého prasáka", "text": "Zápisky starého prasáka\n\nZápisky starého prasáka (v prvním českém překladu jako Paměti starého chlapáka, anglicky \"Notes of a Dirty Old Man\") je kniha amerického autora Charlese Bukowského.\n\nV předmluvě spisovatel uvádí, že se původně jedná o soubor povídek a fejetonů psaných pro časopis \"Open City\" v letech 1968–1969. Tento undergroundový týdeník založil John Bryan poté, co odešel z místních novin \"L.A. Free Press\". Poskytl Bukowskému prostor pro realizaci a ponechal mu volnost ve výběru témat. Tyto fejetony a postřehy se staly zanedlouho oblíbenými.\n\nČtenář zde narazí na příběhy Henryho Chinaskiho, ale například i na úvahy o tehdejší politické situaci v zemi. Dozví se i něco o autorově setkání s Jackem Kerouacem, či Nealem Cassadym, známým jako Dean Moriarty z Kerouacovy knihy \"Na cestě\", o událostech roku 1968 a Alexandru Dubčekovi atd.\n\n\n"}
{"id": "462885", "url": "https://cs.wikipedia.org/wiki?curid=462885", "title": "Remek (planetka)", "text": "Remek (planetka)\n\n(2552) Remek je planetka obíhající v hlavním pásu planetek mezi Marsem a Jupiterem. \n\nByla objevená 24. září 1978 Antonínem Mrkosem na Hvězdárně na Kleti. Název získala po prvním československém kosmonautovi Vladimíru Remkovi, který se téhož roku v březnu zúčastnil vesmírné mise Sojuz 28.\n\n\n"}
{"id": "462886", "url": "https://cs.wikipedia.org/wiki?curid=462886", "title": "Strojně oddělené drůbeží maso", "text": "Strojně oddělené drůbeží maso\n\nStrojně oddělené drůbeží maso (SOM), zvané též jako drůbeží separát jsou složky masa z kostí jatečně opracovaných těl drůbeže. Jedná se o zbytky, které vznikají po oddělení kvalitního masa. \n\nPodle zpracování existují dva druhy strojově odděleného masa:\n\n\n\nDrůbeží separáty se široce začaly používat jako náhražka masa od 90. let 20. století. Tento produkt výrazně zlevňuje výrobky, do kterých je přidáván. \n\nStrojně oddělené maso nesplňuje dle \"Specifických požadavků na označování masných výrobků\" definici pro maso a nesmí\nproto být při označování masných výrobků započítáváno do deklarovaného obsahu masa. \n\n"}
{"id": "462898", "url": "https://cs.wikipedia.org/wiki?curid=462898", "title": "Česká florbalová extraliga mužů 2007/08", "text": "Česká florbalová extraliga mužů 2007/08\n\nČeská florbalová extraliga mužů 2007/08 (podle sponzora také Fortuna extraliga) byla nejvyšší mužskou florbalovou soutěží v sezóně 2007/08 v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off, ostatní 4 týmy hrály o udržení (play-down).\n\nVítězem ročníku se po osmé v řadě a po dvanácté celkem stal tým FO Tatran Střešovice po porážce týmu 1. SC SSK Vítkovice ve finále.\n\nNováčkem v této sezoně byl tým SK FBC Třinec, který do extraligy postoupil podruhé po roce v 1. lize.\n\nPo prohře v play-down sestoupil po pěti sezónách v extralize do 1. ligy tým EVVA FBŠ Bohemians. Byl v následující sezóně nahrazen vítězem 1. ligy, týmem TJ VHS Znojmo, který do extraligy postoupil poprvé. Dále po prohře v baráži sestoupil po třech sezónách v extralize tým M&M Reality Sokol Pardubice po prohře s poraženým finalistou 1. ligy, týmem AC Sparta Praha, který se do extraligy vrátil po třech sezónách v 1. lize. Bylo to poprvé co se prvoligový tým probojoval do Extraligy přes baráž.\n\nO pořadí na 4. a 5. místě rozhodla vzájemná utkání: SSK Future s FBC Liberec 5:6 p a 7:6 p\n\nHrálo se na 3 vítězství. O 3. místo se nehrálo. Získal ho poražený semifinalista, který měl po základní části lepší umístění.\n\nFO Tatran Střešovice – Torpedo Pegres Havířov 3 : 1 na zápasy<br>\n1. SC SSK Vítkovice – Bulldogs Brno 3 : 2 na zápasy<br>\nFBK Sokol Mladá Boleslav – FBC Pepino Ostrava 3 : 1 na zápasy<br>\nSSK Future – M-COM FBC Liberec 3 : 0 na zápasy<br>\n\nFO Tatran Střešovice – SSK Future 3 : 2 na zápasy<br>\n\n1. SC SSK Vítkovice – FBK Sokol Mladá Boleslav 3 : 0 na zápasy\n\nFO Tatran Střešovice – 1. SC SSK Vítkovice 3 : 1 na zápasy\n\nHrálo se na 3 vítězství.\n\nTJ JM Chodov – EVVA FBŠ Bohemians 3 : 0 na zápasy\n\nM&M Reality Sokol Pardubice – SK FBC Třinec 2 : 3 na zápasy\n\nM&M Reality Sokol Pardubice – EVVA FBŠ Bohemians 3 : 2 na zápasy\n\nM&M Reality Sokol Pardubice – AC Sparta Praha 1 : 3 na zápasy\n\n – sestup po baráži po zápasech s týmem AC Sparta Praha 1:3 na utkání\n\n\n"}
{"id": "462900", "url": "https://cs.wikipedia.org/wiki?curid=462900", "title": "Výrobna", "text": "Výrobna\n\nVýrobna je obecné označení pro místo, kde se něco vyrábí neboli produkuje. Jedná se o místo,\nkde se provádí cílená hromadná přeměna různých vstupních surovin na nějaký výrobek (výrobky) , \nkterý již není surovinou.\n\nVe výrobnách se pomocí lidské práce za pomocí nástrojů, strojů, přístrojů a dalších technických pomůcek\npřeměňují suroviny na různé energie, látky a předměty praktické denní potřeby a spotřeby.\n\nMůže se tedy jednat např. o továrnu, řemeslnickou dílnu, elektrárnu, \ncukrovar, konzervárnu, teplárnu, pivovar, pekárnu, \nlihovar, cementárnu, cihelnu atd. apod. \nPraktickým příkladem budiž třeba tepelná elektrárna, kde se z fosilního paliva\nza pomocí vzduchu a vody vyrábí ve větším měřítku elektrická energie nebo teplárna, kde se z týchž\nsurovin vyrábí tepelná energie resp teplo.\n\nVýrobnami v tomto smyslu je tedy převážná většina všech běžných průmyslových podniků a závodů.\n\nVýrobnou v tomto smyslu tedy není pouhá úpravna surovin. Příkladem budiž třeba vodárna, která vstupní surovinu,\njíž je zde voda, pouze upravuje obvykle tak že ji mechanicky filtruje, chemicky čistí a dezinfikuje apod.\nProduktem vodárny je opět voda, tedy táž surovina jako byla na vstupu. Výrobnou také nejsou lomy, doly, \npískovny a jiné těžební provozovny, kde se těží suroviny z volné přírody. Úpravnou surovin je také například samostatná třídírna surovin, sušárna zemědělských produktů apod.\n"}
{"id": "462902", "url": "https://cs.wikipedia.org/wiki?curid=462902", "title": "Laquinimod", "text": "Laquinimod\n\nLaquinimod je experimentální imunomodulátor, vyvíjený farmaceutickými společnostmi Active Biotech a Teva Pharmaceuticals. Je určen k perorální léčbě pacientů s roztroušenou sklerózou (RS). Jeho chemický vzorec je CHClNO.\n\nLaquinimod je nástupcem neúspěšného experimentálního imunomodulátoru linomid, vyvíjeného rovněž společností Active Biotech.\n\nImunomodulátor byl zkoumán ve dvou studiích ve II. fázi klinických testů za využití opakovaných snímků magnetické rezonance (MRI). Podle výsledků se zdá být laquinimod schopný redukovat aktivitu RS. U obou studií se však projevily odlišné reakce na podanou dávku laquinimodu.\n\nOd roku 2008 je imunomodulátor ve III. fázi klinických testů.\n\n"}
{"id": "462903", "url": "https://cs.wikipedia.org/wiki?curid=462903", "title": "Jan Kuklík (historik)", "text": "Jan Kuklík (historik)\n\nJan Kuklík (23. června 1940 Praha — 22. srpna 2009 Praha) byl český historik a pedagog, specializující se v oblasti českých dějin především na období Protektorátu a Mnichovské krize.\n\nPo úspěšných studiích na Filosofické fakultě Karlovy univerzity nastoupil tamtéž v roce 1964 vědeckou aspiranturu a od té doby na fakultě soustavně působil. Specializoval se na československé dějiny 20. století, pro tento obor se i habilitoval a v roce 1997 byl jmenován profesorem. Od roku 2003 pedagogicky působil i na katedře historie Pedagogické fakulty UJEP v Ústí nad Labem, od roku 2006 na Filozofické fakultě tamtéž.\n\nNa konci šedesátých let začal pracovat jako tajemník na Letní škole slovanských studií, v roce 1989 se stal ředitelem Letní školy i Ústavu bohemistických studií.\nProfesor Kuklík byl autorem osmi monografií a stovek vědeckých studií. Často spolupracoval především s historikem Janem Gebhartem. Zemřel v srpnu 2009 v průběhu 53. běhu Letní školy slovanských studií ve věku 69 let. 17. září 2009 se mělo konat řízení k udělení titulu doktor věd profesoru Kuklíkovi.\n\nJan Kuklík byl otcem českého historika a právníka Jana Kuklíka ml.\n\n\n\n\n\n"}
{"id": "462904", "url": "https://cs.wikipedia.org/wiki?curid=462904", "title": "Česká florbalová extraliga mužů 2006/07", "text": "Česká florbalová extraliga mužů 2006/07\n\nČeská florbalová extraliga mužů 2006/07 (podle sponzora také Fortuna extraliga) byla nejvyšší mužskou florbalovou soutěží v sezóně 2006/07 v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off, ostatní 4 týmy hrály o udržení (play-down).\n\nVítězem ročníku se po sedmé v řadě a po jedenácté celkem stal tým FO Tatran Střešovice po porážce týmu Torpedo Pegres Havířov ve finále. Bylo to poprvé po čtyřech sezónách, kdy se ve finále nepotkal s Tatranem tým FBC Ostrava. Havířov účastí ve finále vyrovnal svůj historický úspěch ze sezóny 2001/02.\n\nNováčkem v této sezoně byl tým TJ Sokol Královské Vinohrady, který do Extraligy postoupil poprvé po vítězství v 1. lize v minulém ročníku. V extralize se ale neudržel a sestoupil zpět do nižší ligy. Byl v následující sezóně nahrazen vítězem 1. ligy, týmem SK FBC Třinec, který do Extraligy postoupil podruhé po roce v 1. lize.\n\nHrálo se na 3 vítězství. O 3. místo se nehrálo. Získal ho poražený semifinalista, který měl po základní části\nlepší umístění.\n\nFO Tatran Střešovice – TJ JM Chodov 3 : 0 na zápasy<br>\nSSK Future – FBK Sokol Mladá Boleslav 2 : 3 na zápasy<br>\nBulldogs Brno – FBC Pepino Ostrava 2 : 3 na zápasy<br>\nTorpedo Pegres Havířov – 1. SC SSK Vítkovice 3 : 1 na zápasy<br>\n\nFO Tatran Střešovice – FBK Sokol Mladá Boleslav 3 : 0 na zápasy\n\nTorpedo Pegres Havířov – FBC Pepino Ostrava 3 : 0 na zápasy\n\nFO Tatran Střešovice – Torpedo Pegres Havířov 3 : 0 na zápasy\n\nHrálo se na 3 vítězství, poražení z prvního kola se utkali v druhém kole, po kterém poražený přímo sestoupil a vítěz hrál baráž o udržení s\nklubem z 1. florbalové ligy.\n\nM&M Reality Sokol Pardubice – TJ Sokol Královské Vinohrady 3 : 1 na zápasy\n\nEVVA FBŠ Bohemians – FBC Liberec 0 : 3 na zápasy\n\nEVVA FBŠ Bohemians – TJ Sokol Královské Vinohrady 3 : 1 na zápasy\n\nEVVA FBŠ Bohemians – SK Bivoj Litvínov 3 : 0 na zápasy\n\n\n"}
{"id": "462907", "url": "https://cs.wikipedia.org/wiki?curid=462907", "title": "Jan Kuklík", "text": "Jan Kuklík\n\nJméno a příjmení Jan Kuklík nosí více osobností:\n\n"}
{"id": "462913", "url": "https://cs.wikipedia.org/wiki?curid=462913", "title": "Gaussovo kvadraturní pravidlo", "text": "Gaussovo kvadraturní pravidlo\n\nGaussovo kvadraturní pravidlo je způsob, jakým aproximovat hodnotu integrálu. Jedná se o metodu numerické integrace.\n\nV mnoha aplikacích je potřeba vypočítat určitý integrál formula_1. Může se ovšem stát, že integrál nelze přesně vypočítat, nebo je jeho výpočet příliš složitý. V takovém případě je tedy vhodné integrál vhodně aproximovat. Jednou z možností je užít kvadraturních vzorců, formula_2 , mezi něž patří Newtonovy-Cotesovy vzorce a dále také Gaussova kvadraturní formule.\nPak platí formula_3, kde formula_4 značí chybu kvadraturní formule.\n\nKvadraturní vzorec se nazývá Gaussův, má-li algebraický řád rovný formula_5, tj. pro chybu kvadraturní formule platí formula_6 pro formula_7 a formula_8. \n\nPotřebujeme nalézt koeficienty formula_9 a uzly formula_10. Protože má Gaussův vzorec algebraický řád roven formula_5, dostáváme soustavu formula_12 rovnic o formula_12 neznámých,\n\nformula_14.\nTyto neznámé lze však získat mnohem snadněji.\nPro danou funkci sestrojíme Hermiteův interpolační polynom formula_15, který splňuje podmínky formula_16 a formula_17, a tento polynom zintegrujeme. Dostáváme vztahy\nformula_18, kde \nformula_19 a formula_20.\nNyní uvažujme kvadraturní vzorec formula_21. Platí totiž formula_22. \n\nVzorec je Gaussův, právě tehdy, když pro uzly formula_23 platí \nformula_24,\nkde formula_25, pro každý polynom formula_26 stupně nejvýše formula_27. Jinými slovy, je třeba, aby polynom formula_28 byl ortogonální ke všem polynomům stupně nejvýše formula_27. Toto skutečně platí, máme totiž \nformula_30 \ndle předpokladu. Zbývá nalézt uzly formula_31. Tyto uzly splňují podmínku formula_32, kde formula_33 jsou kořeny \"Legendrova polynomu\" formula_34, což jsou ortogonální polynomy s vahou 1 v intervalu formula_35, určené např. rekurencí formula_36.\n\n"}
{"id": "462914", "url": "https://cs.wikipedia.org/wiki?curid=462914", "title": "Vratislav Kulhánek", "text": "Vratislav Kulhánek\n\nVratislav Kulhánek (* 20. listopadu 1943 České Budějovice) je český manažer v automobilovém průmyslu a bývalý předseda Českého svazu ledního hokeje.\n\nKandidoval v prezidentských volbách 2018, kde se v prvním kole umístil na 9. místě se ziskem 24 442 hlasů (0,47 %).\n\nVystudoval Vysokou školu ekonomickou a European Business School. V letech 1967–1977 pracoval v Českém Krumlově v tamním Okresním stavebním podniku. V letech 1984–1992 byl zaměstnán v Motoru Jikov.\n\nOd roku 1987 byl neoprávněně evidován jako kandidát tajné spolupráce Státní bezpečnosti a o rok později jako agent s krycím jménem „Luboš“. Vratislav Kulhánek tvrdil, že neví, jak se v seznamu ocitl a evidenci ve svazcích StB napadl u soudu. V roce 2004 tak rozhodl Městský soud v Praze, na základě svědectví bývalých pracovníků StB, a konstatoval, že Kulhánek byl ve svazcích StB evidován neoprávněně a jeho jméno má být z evidence vymazáno.\n\nOd roku 1992 působil jako výkonný ředitel ve společnosti Robert Bosch České Budějovice. Z této pozice v roce 1997 přešel do automobilky Škoda Auto a stal se zde předsedou představenstva, kde nahradil tragicky zesnulého Ludvíka Kalmu. V říjnu 2004 se zde stal předsedou dozorčí rady automobilky. Svou působnost na této pozici ukončil v roce 2007.\n\nOd roku 1997 do roku 2007 také působil jako prezident Sdružení automobilového průmyslu a též jako viceprezident Svazu průmyslu a dopravy Od roku 2002 je navíc členem světového výkonného výboru Mezinárodní obchodní komory. Roku 2001 se stal předsedou dozorčí rady společnosti Akuma.\n\nOd 1. listopadu 2007 působí jako předseda správní rady společnosti AAA Auto, dále jako prezident Czech Institute of Directors a též jako člen výboru Asociace exportérů. V současné době dále působí jako člen dozorčí rady Pojišťovny Kooperativa a ve Vědecké radě Vysoké školy ekonomické v Praze. Působí také jako poradce ve firmě Tatra Trucks.\n\nDříve působil též ve Správní radě Karlovy univerzity a ve správní radě Technické univerzity v Liberci. Mezi roky 2004 a 2008 stál v čele Českého svazu ledního hokeje. Působil též ve výkonném výboru Českého olympijského výboru.\n\nMá rád jízdu závodními automobily. V sedmdesátých letech 20. století se jako spolujezdec účastnil automobilových závodů s automobilem Škoda 110 R. Dříve též hrával první ligu ve volejbale, běhával a dodnes hraje tenis.\n\n29. června 2017 oznámil svou kandidaturu pro volby prezidenta České republiky v roce 2018, o funkci se bude ucházet pod hlavičkou ODA, politické strany nově založené v roce 2016. Dne 18. října 2017 oznámil, že se mu podařilo získat podporu 24 poslanců z šesti politických stran a může tedy kandidovat na prezidenta republiky.\n\nV červenci 2017 ve zpravodajském webu kritizoval prezidenta Miloše Zemana kvůli jeho rétorice na adresu muslimů. Podle něj by pro Česko nemělo být problém okamžitě přijmout až 10 tisíc uprchlíků. Dále také nesouhlasí se žalobou, kterou Česko podalo na směrnici EU o omezení zbraní. Podporuje přijetí euro měny, ale zároveň by byl pro to, aby bylo Řecko vyloučeno z eurozóny jelikož prý pravděpodobně na euro nemá. Obchodní vztahy s Ruskem a Čínou považuje za velmi málo zajímavé a není pro jejich další prohlubování. Ekonomické sankce vůči Rusku od Evropské unie ale nepovažuje za správné, jelikož prý poměrně hodně poškodily evropský průmysl, byl by pro ponechání jen sankcí politických. Jednoznačně stojí za členstvím v EU a byl by proti referendu o odchodu Česka z unie. Považuje se za pravicového, konzervativního voliče, nejvíce inklinoval k Unii svobody a ODA, ve volbách v roce 2013 volil ANO, i když ne se vším byl u nich poté spokojený. Neblokoval by vládu s komunisty, ačkoli by ho to nepotěšilo, ale nemůže se prý zasahovat do toho, koho lidé zvolili.\n\nV listopadu 2017 se díky podpoře 24 poslanců stal jedním z devíti prezidentských kandidátů.\nV roce 2003 mu byla na Vysoké škole ekonomické udělena medaile Aloise Rašína.\n"}
{"id": "462916", "url": "https://cs.wikipedia.org/wiki?curid=462916", "title": "Augustus d'Este", "text": "Augustus d'Este\n\nSir Augustus Frederick d'Este KCB KCH (3. ledna 1794, Essex – 28. prosince 1848, Kensington Gore) byl syn prince Augusta Fredericka, vévody ze Sussexu a lady Augusty Murray, a vnuk krále Jiřího III. Jelikož manželství jeho rodičů bylo v rozporu se zákonem Royal Marriages Act z roku 1772, byl považován za nelegitimního syna.\n\nAugustus d'Este je jedna z prvních osob, u níž lze historickou rekonstrukcí potvrdit diagnózu roztroušené sklerózy (RS). Vývoj jeho RS, nemoci jenž za jeho života ještě nebyla známá, je znám z jeho deníků, které si psal. Ve svých denících zanechal detailní popis 22 let svého života s touto nemocí. Deník začal psát v roce 1822 a poslední záznam pochází z roku 1846; až do roku 1948 se však o deníku nevědělo.\n\nJeho symptomy začaly ve věku 28let náhlou přechodnou ztrátou zraku po pohřbu jeho přítele. V průběhu nemoci se u něj projevila slabost v nohou, těžkopádnost rukou, necitlivost, závratě, poruchy močového měchýře a erektilní dysfunkce. V roce 1844 začal používat kolečkové křeslo. Navzdory své nemoci si zachoval optimistický pohled na život.\n\n"}
{"id": "462917", "url": "https://cs.wikipedia.org/wiki?curid=462917", "title": "Wang Chao (atlet)", "text": "Wang Chao (atlet)\n\nWang Chao (: ; *16. srpna 1989) je čínský atlet, chodec. Je vicemistrem světa v chůzi na 20 km z berlínského mistrovství světa.\n\nPro svoji zemi vybojoval historicky první medaili mezi muži z chodeckých soutěží na 20 km. Na letních olympijských hrách 2008 v Pekingu skončil těsně pod stupni vítězů, když došel na čtvrtém místě, pět sekund za bronzovým Australanem Jaredem Tallentem ( vítěz závodu Valerij Borčin ).\n"}
{"id": "462927", "url": "https://cs.wikipedia.org/wiki?curid=462927", "title": "Orlybus", "text": "Orlybus\n\nOrlybus je obchodní jméno autobusové linky 283, kterou provozuje společnost RATP. Linka spojuje Paříž a Letiště Orly. Na lince platí zvláštní tarif (od 1. ledna 2015 stojí jízdenka 7,70 €). Její název je odvozen od názvu letiště, potažmo města Orly, u kterého letiště leží.\n\nZpočátku jezdila na Letiště Orly linka 285 ze stanice Porte d'Italie. V roce 1962 ji nahradila linka 215 ze stanice Denfert-Rochereau, jejíž trasa byla shodná se současnou linkou Orlybus. Kromě toho byla kolem roku 1968 na letiště prodloužena linka 283 ze stanice Porte de Choisy. Později byla linka 215 zrušena a nahradila ji linka 283 s názvem Orlybus.\n\nTrasa je dlouhá 13,3 km a má 10 zastávek. Linka je v provozu denně od 5.35 do 23.30 a spoje odjíždějí ve všední dny zhruba každých 15–20 minut. Doba jízdy se pohybuje v závislosti na hustotě provozu mezi 20 a 30 minutami. Stanice jsou vybaveny informačními terminály SIEL ukazující reálný čas odjezdů a příjezdů autobusů.\n\nKonečná stanice na náměstí \"Denfert-Rochereau\" ve 14. obvodu je v bezprostřední blízkosti stanice Denfert-Rochereau umožňující přestup na linku metra 4 a linku RER B.\n\n\n\n"}
{"id": "462930", "url": "https://cs.wikipedia.org/wiki?curid=462930", "title": "Didactica magna", "text": "Didactica magna\n\nDidactica magna, česky Velká didaktika, je první z velkých spisů Jana Amose Komenského o pedagogice a školství, napsaný v letech 1627 – 1638 česky a poprvé vydaný latinsky roku 1657. Jde o jedno z prvních soustavných didaktických děl vůbec a nejvýznamnější didaktické dílo Komenského.\n\nKniha se považuje za první velké dílo moderní pedagogiky a obsahuje celkem 33 kapitol. Slovo didaktika chápe Komenský v daleko širším smyslu jako obecné pojednání o školství, výchovných a vzdělávacích postupech i učitelských dovednostech. Po úvodním výkladu o užitku učitelství Komenský pojednává nejprve o člověku, který je pro něho jak tím posledním, tak také nejdokonalejším z celého Stvoření. Cíl lidského života však leží mimo tento život, ve věčném životě, na nějž se člověk musí soustavně připravovat. Je k tomu ostatně dobře vybaven přirozenou zvídavostí, zejména v mladém věku.\n\nČlověk se musí teprve tvořit, a to výchovou. Vzdělávat a vychovávat se mají úplně všichni, bez ohledu na pohlaví a postavení, zejména v mládí, a to společně ve školách. Dosavadní školy potřebují reformu, aby vyučovaly v souladu s přírodou. Vzdělání musí být univerzální a zahrnovat:\nUčitel má učit stručně, laskavě a názorně, aby děti všechno pochopily.\n\nZákladem reformy je přesný řád, odvozený z přírody, který dovolí, aby se děti učily snadno a lehce, důkladně a rychle. Komenský pak popisuje didaktické zásady pro vzdělávání ve vědění, v mravech a ve zbožnosti a vykládá metody učení umění i jazykům. Školský systém se má skládat ze čtyř stupňů, školy mateřské, školy v mateřském jazyce, školy latinské a univerzity. Poslední kapitoly knihy jsou věnovány školnímu řádu a univerzální vyučovací metodě.\n\n\n"}
{"id": "462933", "url": "https://cs.wikipedia.org/wiki?curid=462933", "title": "Nádory štítné žlázy", "text": "Nádory štítné žlázy\n\nI když patří maligní nádory štítné žlázy mezi vzácnější nádory a představují jen 0,5 – 1 % všech nádorových onemocnění, jde o jednu z nejčastějších endokrinologických malignit. Incidence se pohybuje mezi 36-60 případy na milión obyvatel za rok, od poloviny 20. století však narůstá. V současnosti se v ČR objeví ročně kolem 400 nových onemocnění. Přestože jde o poměrně vzácnou chorobu, při podrobném zkoumání štítných žláz mrtvých lze malé a klinicky se neprojevující karcinomy, tzv. mikrokarcinomy, prokázat až u 10% populace.\n\nPři vzniku nádorů štítné žlázy se uplatňuje celá řada rizikových faktorů:\n\nNejčastějším typem benigních nádorů štítné žlázy jsou z epitelu vycházející adenomy (adenom štítné žlázy). Existuje několik histologických podtypů, z nichž některé mohou produkovat hormony štítné žlázy a benigní nádor se projeví tyreotoxikózou – potom hovoříme o toxickém adenomu. Samotná hranice mezi benigními a maligními nádory však není zcela zřetelná.\n\nDrtivá většina maligních nádorů štítné žlázy představuje nádory epiteliální (karcinomy), ve štítné žláze však může vzniknout i lymfom a štítná žláza se může stát cílem pro metastázy jiných nádorů. Základní dělení maligních nádorů štítné žlázy je:\n\nFolikulární karcinom štítné žlázy může vzniknout malignizací benigního folikulárního adenomu. Jeho incidence po zavedení jodace (přidávání jódu do potravin) poklesla. Folikulární karcinom postihuje jen výjimečně osoby mnladší než 40 let. Již i malé tumory mohou zakládat metastázy, nejčastěji v plicích, kostech a CNS. Prognóza je méně příznivá než u papilárního karcinomu. Histologickou variantou je karcinom z oxyfilních buněk.\n\nPapilární karcinom je nejčastějším diferencovaným karcinomem štítné žlázy. Maximum výskytu je kolem 40. roku věku, ale postihuje i mladší věkové skupiny včetně dětí. Papilárním karcinomem jsou postiženy mnohem častěji ženy, představují přibližně tři čtvrtiny všech nemocných. Asi v 5 % případů je výskyt papilárního karcinomu spojen s dědičným syndromem, např. s Gardnerovým syndromem.\n\nHistologicky se papilární karcinom poznává podle toho, že jádra nádorových buněk mají charakteristický tvar, hovoří se o matnicovitých buňkách. Podobně jako u folikulárního karcinomu je i u papilárního karcinomu jeho variantou karcinom z oxyfilních buněk.\n\nKlinicky se papilární karcinom projeví obvykle jako uzel na štítné žláze, vzácněji může být odhalen až díky metastázám; naopak u dětí jsou mnohdy patrné metastázy prvním projevem. Mikrokarcinomy, tedy nádory menší než 1 cm, mohou být i náhodným nálezem při operaci štítné žlázy z jiného důvodu.\n\nPapilární karcinom metastazuje především do krčních lymfatických uzlin na straně postižené nádorem i na straně opačné, dále do lymfatických uzlin v mezihrudí (mediastinu). Orgánové metastázy může zakládat především v plicích a v kostech, vzácněji i v CNS.\n\nPrognóza papilárního karcinomu je příznivá, prognózu ještě zlepšuje nižší věk nemocného. Zajímavé je, že prognózu nemocného zlepšuje i probíhající chronický zánět. Prognosticky nepříznivými faktory jsou střední věk a mužské pohlaví. Velmi nepříznivou prognózu mají agresivně se chovající karcinomy u dětí z Černobylské oblasti.\n\nAnaplastický karcinom se objevuje nejčastěji ve vysokém věku. Vyskytuje se poměrně zřídka, vyšší výskyt je jen v oblastech s nedostatkem jódu. Jeho základní histologickou charakteristikou je ztráta prakticky jakékoliv podobnosti s původní tkání. Rychle roste a zakládá metastázy, prognóza je velmi nepříznivá a doba přežití dosahuje jen několika měsíců.\n\nNa rozdíl od folikulárního a papilárního karcinomu nevzniká medulární karcinom z buněk folikulů, ale z buněk parafolikulárních. Parafolikulární buňky se nepodílejí na metabolismu jódu, jejich úkolem je regulace metabolismu vápníku prostřednictvím hormonu zvaného kalcitonin. Medulární karcinom představuje 5-10% všech karcinomů štítné žlázy. Jeho výskyt může být sporadický, ve 20-25 % je však dědičný; může být spojen s některými dědičnými syndromy, např. se syndromem MEN II (mnohočetné endokrinní neoplazie). Poměrně brzy a poměrně často metastazuje medulární karcinom do jater.\n\nLymfomy vzniklá ve štítné žláze se ve svém průběhu nijak neliší od lymfomů vzniklých na jiných místech těla. Nejčastěji se objevuje B lymfom u žen s dlouhodobě probíhajícím autoimunitním zánětem štítné žlázy.\n\nŠtítná žláza může být, tak jako prakticky každý orgán, cílem metastáz nádorů z jiných orgánů. Nejčastěji do štítné žlázy metastazují karcinom ledviny, bronchogenní karcinom, karcinom prsu, melanoblastom a lymfomy.\n\nNádor štítné žlázy se může projevit čtyřmi typickými klinickými obrazy\n\nV tomto případě nemusí mít pacient žádné obtíže, pouze je v jeho štítné žláze prokázaný uzel, tedy ložisko palpačně tužší nebo na ultrazvuku odlišné tkáně. Protože příčinou uzlu může být mnoho nemaligních stavů, je nutné vždy ověřit nález biopticky.\n\nLokální uzlinový syndrom je způsoben zduřením spádových lymfatických uzlin, nejčastěji uzlin krčních. Protože tyto uzliny obsahují nádorové buňky, je v terapii indikováno jejich odstranění.\n\nPrvním nálezem může být až nález metastáz. Nejčastěji se jedná o nález plicních metastáz při náhodném snímku hrudníku. Metastáza do kosti může dlouho unikat pozornosti a projevit se až patologickou zlomeninou, tedy zlomením metastázou poškozené kosti v neobvyklém místě. Vzácně mohou být prvním projevem i mozkové metastázy.\n\nMikrokarcinom, nebo též minimální karcinom, je malý nádor obvykle do 1 cm (podle novější klasifikace až do 2 cm), mnohdy se diagnostikuje zcela náhodně. Jeho biologické chování je natolik klidné, že se mnohdy ani nedoporučuje terapie a pacient se pouze sleduje.\n\nV terapii nádorů štítné žlázy je k dispozici několik postupů:\n\nV rámci chirurgické terapie se nejčastěji používá totální thyroidektomie (TTE), tedy mezi odstraněním celé štítné žlázy. Výkon však může být zatížen komplikacemi, nejčastější z nich je obrna vratného nervu a tím poškození hlasu; postiženo je 2,5 – 15 % operovaných.\n\nAlternativou u nádorů, které jsou schopny akumulovat jód, že podání smíšeného β a γ zářiče I. Radiojód se selektivně akumuluje v buňkách štítné žlázy a v nádorových buňkách, poškození jiných tkání je minimální. Terapii radiojódem nelze nikdy použít u medulárního karcinomu, protože jeho buňky nevycházejí z tkáně schopné akumulovat jód.\n\nNa rozdíl od zvyklostí v onkologii se u nádorů štítné žlázy nehodnotí přežití nemocných po 5 letech ale až po 20 nebo více letech. Důvodem je, že u nádorů štítné žlázy může docházet k recidivám i po řadě let. Prognostické faktory se liší typ od typu nádoru, prognosticky příznivým faktorem je však vždy schopnost nádoru akumulovat jód.\n\nPodle agresivity lze nádory seřadit v pořadí papilární karcinom jako biologicky nejpříznivější, folikulární karcinom, medulární karcinom a vysoce maligní anaplastický karcinom.\n\nPrognózu obecně zhoršuje velikost a rozrůstání nádoru, rozsah T4 je spojen se špatnou prognózou, přítomnost a rozsah metastáz v lymfatických uzlinách, N1a je spojeno ještě s dobrou prognózou, N1b má už prognózu horší. Prognózu zhoršuje i přítomnost orgánových metastáz (M1).\n\nNaopak velmi příznivou prognózu má mikrokarcinom – stádium T1N0M0 obvykle není nutno léčit a postačuje pouhé sledování nemocného.\n\n"}
{"id": "462935", "url": "https://cs.wikipedia.org/wiki?curid=462935", "title": "Stavovské panství", "text": "Stavovské panství\n\nStavovské panství též immediátní panství (německy \"Freie Standesherrschaft\", polsky \"Państwo stanowe\") byla správní jednotkou, resp. autonomním vrchnostenským panstvím ve Slezsku a v Lužici od 15. století.\n\nPojem stavovská panství se používal ještě ve třech dalších významech:\n\n1. Panství německých mediatizovaných rodů po roce 1806 (bývalá říšská knížectví a hrabství) v jejich názvu se vynechává výraz \"Svobodné\" na rozdíl od Svobodných stavovských panství zemí Koruny české.\n\n2. Tzv. stavovská panství zřizovaná v 19. století Pruskou korunou mimo bývalé země Koruny české, disponovala jen malou mírou autonomie, ovšem s jejich držbou bylo spojeno privilegium zasedat v kurii stavovských pánů na zemských sněmech (1814 panství Neu-Hardenberg v Braniborsku, 1819 knížectví Krotoszyn v Poznaňsku, 1827 panství Cappenberg a Scheda ve Vestfálsku, 1839 panství Boitzenburg (od r. 1856 hrabství) v Braniborsku, 1840 hrabství Putbus na Rujáně, 1841 hrabství Dohna ve Východním Prusku, 1843 hrabství Rautenburg ve Východním Prusku, aj.).\n\n3. V Bádenském velkovévodství byly jako stavovská panství označovány některé domény náležející velkovévodskému domu.\n\nStavovská panství vznikala ze slezských knížectví, v kterých vymřel knížecí rod a připadla panskému rodu, případně došlo k povýšení prostého panství na stavovské. Stavovská panství se dělila na \"status minor\" a svobodná stavovská panství \"status maior\", která disponovala stejnou mírou autonomii, jen jejich držitelé mohli navíc zasedat na sněmu slezských knížat. K autonomním právům, víceméně stejným, jakými byly obdařena slezská knížectví, patřilo právo vlastní správy s funkcemi jako kancléř, komoří apod., kostelní a školní patronát, výkon soudnictví druhé instance (původně i hrdelní soudnictví pro poddané), dohled nad lesní správou a lovectvím, v některých případech horní regál, právo na vlastní lenní šlechtu a v době protireformace velmi důležité právo na určení \"státního\" náboženství na panství. O autonomii přišla panství v Prusku kolem roku 1830, v Českém Slezsku roku 1848, resp. 1850, některá práva, zejména u pruských panství, ale přetrvala do konce monarchie, potažmo do roku 1945.\n\nSvobodná stavovská panství byla vyloučena z knížecí správy a podléhala bezprostředně českému králi. Pokud se týkalo justice, odvolacím soudem byl až pražský apelační soud. Majitelé svobodných stavovských panství zasedali ve slezském sněmu ve knížecí kurii, nicméně měli jen jeden hlas dohromady (zatímco knížata měla každý svůj hlas).\n\nStavovská panství status minor byla taktéž vyňata ze správy knížectví, v jehož hranicích ležela, ale neměla zastoupení v knížecí kurii. V roce 1740 jich bylo ve Slezsku 24.\n\n\n\nStavovská panství v obou Lužicích se rozsahem své samosprávy shodovala s panstvími ve Slezsku. Pouze namísto zastoupení na sněmu knížat, který v Lužicích neexistoval, bylo zde určeno právo nezávislosti na nařízení zemského fojta, který zastupoval panovníkovy zájmy a posléze i dědičné zastoupení v provinciálním sněmu v kurii panstva. Panovník sám tak byl jediným pojítkem mezi držitelem panství a korunní zemí. V r. 1635 přešla všechna panství pod saskou svrchovanost, většina z nich r. 1815 pod svrchovanost pruskou. Autonomie pruských panství skončila kolem roku 1830, saských pak v roce 1856, resp. 1920. Pro panství v Dolní Lužici nelze obvykle jasně určit datum zřízení, většina jich vznikla spontánně z pozemků nejmocnějších dolnolužických šlechticů. Obojí Lužice také zná pouze panství se statusem maior.\n\nLužická stavovská i ostatní panství získala svá mimořádná privilegia především v průběhu 16. století. 1. února 1507 potvrdil Vladislav Jagellonský na žádost svého bratra Zikmunda, tehdy horno- a dolnolužického zemského fojta napříště fojtům obou zemí právo udílet léna bez královského potvrzení. V roce 1526 potom Ludvík Jagellonský povoluje držitelům lén v obou Lužicích s nimi nakládat prakticky po libosti. Nejzásadnější bylo ovšem tzv. \"Privilegium Ferdinandeum\", vydané 26. května 1538 ve Zhořelci králem Ferdinandem I. Toto privilegium se již týkalo pouze Dolní Lužice a omezovalo královská práva, takže král mohl v případě zrady pouze udělit pokutu nebo zabrat statek, nikoli však vzít si zpět léno. To bylo nadále možné jen v případě vymření všech přímých potomků a zároveň při současném vymření spoluvlastníků léna (léno totiž bývalo mnohdy později rozděleno mezi více držitelů). Tím se de facto rušilo právo královské odúmrti. Není náhoda, že většina stavovských panství povstala během několika desítek let, od vydání tototo privilegia.\n\n\nStavovské panství Baruth (1596 - 1830/1945) nebylo nikdy součástí Dolní Lužice, nýbrž Saska, po r. 1815 Pruska. Ležela ovšem bezprostředně za dolnolužickou západní hranicí a patrně bylo zřízeno pod českým vlivem. Panství Teupitz (v 18. století spojené s braniborským Königs-Wusterhausenem) náleželo původně k Dolní Lužici (v jejím rámci připomínáno ještě jako \"obyčejné\" panství r. 1307, před r. 1350 patřilo Míšni, v l. 1350-1370 Braniborsku a pak v l. 1370-1432/62 znovu k Dolní Lužici, než se stalo opět součástí Braniborska. Svou autonomii a práva stavovského panství si vydobylo díky pohraniční poloze a střídání lenních pánů. Panství Sonnewalde a Dobrilugk zase byla prohlášena za stavovská panství v době, kdy tato území již k Dolní Lužici nadále nepatřila a byla přímou součástí Saska (Dobrilugk se po připojení Lužic k Sasku r. 1635 do svazku stavů Dolní Lužice a tím i do země samé opět vrátil). Některé zdroje chybně uvádí mezi dolnolužickými stavovskými panstvími také klášterní panství Neuzelle. Ačkoli jeho opat zasedal na zemském sněmu v kurii stavovských pánů, jeho panství privilegia stavovských panství nikdy neobdrželo.\n\nJeště před vznikem prvních stavovských panství ve Slezsku došlo k oddělení tzv. Frankenštejnské vikipildy, která se postupně dostala v léno třem českým panským rodům. V roce 1351 Frankenštejn s okolím oddělil od svého knížectví a odprodal české Koruně zadlužený minsterberský kníže Bolek III., čímž vznikla zdejší samospráva (vikipilda). Frankenštejnsko spolu s klášterem v Kamenci i českým Kladskem, které tehdy ještě nebylo hrabstvím, získal r. 1431 od Koruny do zástavy kladský hejtman Půta mladší z Častolovic. Ten měl již od roku 1426 právo razit v Kladsku mince a toto právo přenesl i do téměř nezávislého Frankenštejnska. Půta byl navíc od roku 1429 i zástavním pánem samotného Minsterberského knížectví a jeho frankenštejnská a minsterberská zástava mu byly proměněny roku 1434 v dědičné léno. Vlastnictví slezského knížectví Půtovi dávalo vladařská práva, ačkoli neznamenalo automaticky přiznání knížecího (vévodského) titulu. Po Půtově smrti zdědil léno Hynek Krušina z Lichtenburka, který se oženil s vdovou po Půtovy, Annou z Koldu. Hynkovi Krušinovi se podařilo roku 1441 získat znovu do zástavy také Kladsko. Mincovní právo a další vladařská práva, jako vlastní zemský soud, výběr cla a vlastní lenní šlechta byla rovněž předmětem dědictví po Častolovicovi.  Lichtenburk však přepjal své finanční možnosti a musil své slezské léno i kladskou zástavu roku 1454 prodat Jiřímu z Poděbrad, který v této době byl zemským správcem, ovšem zemi koupil jako soukromá osoba, nikoli jménem Koruny.  Svou koupi si Jiří roku 1456 pojistil vyplacením nároku knížete Arnošta Opavského (Arnoštův zesnulý bratr Vilém byl manželem Půtovy dcery Salome), od kterého navíc od roku 1454 skupoval také Opavsko, přemyslovské rodové knížectví. Jiří obě slezská knížectví i Kladsko a Frankenštejn držel zpočátku jako pouhý pán, neměl nárok na knížecí důstojnost. Po nástupu na trůn povýšil r. 1459 Kladsko na hrabství, což si nechal téhož roku ztvrdit i císařem Fridrichem III., od kterého si zároveň vyprosil povýšení svých synů r. 1459 (Viktorin) a 1462 (Jindřich a Hynek) na říšská knížata a knížata (vévody) z Minsterberku i hrabata kladská. Jiřího synové se posléze ve Slezsku ujali skutečné vlády již jako knížata, ale povědomí o zvláštním postavení Frankenštejnska, které se nikdy knížectvím nestalo, nevymizelo. Roku 1472 král Vladislav jmenuje výslovně Frankenštejnsko zvlášť při udělení Minsterberska v léno knížeti Jindřichovi a v l. 1509-1529 je Frankenštejn opět dočasně a naposledy od Minsterberského knížectví oddělen a dán v zástavu knížeti Janu II. Opolskému.  Zvláštní pojmenování jako dvou území se udrželo ještě v pruských úředních záznamech v 19. století (viz výše). Ačkoli se v dobových právních dokumentech nesetkáváme s termínem „Stavovské panství“, vzhledem k obdobným quasi-vladařským právům o nich zřejmě můžeme v případě Frankenštejnska a snad i Minsterberska (event. poděbradovské části Opavska a českého Kladska) hovořit, neboť je v l. 1434-1458 držely postupně tři příslušníci panského stavu, ovšem nadaní vladařskými právy slezských knížat.\n\nPanství Aš bývalo původně říšským lénem (zpočátku součástí Fojtlandu) a říšsky bezprostředním územím. V roce 1331 bylo prodáno českému králi Janu Lucemburskému, ovšem Česká koruna Ašské panství nadále udílela opětovně v léno. Po událostech šmalkaldské války a Wittenberské kapitulace, kdy se zbytek Fojtlandu na čas dostal zpět pod českou vládu, prohlásil císař Ferdinand I. r. 1557 Ašsko za léno českého státu. V Ašsku platily ovšem (na rozdíl od Čech a Moravy) říšské zákony. Lenní panství bylo od r. 1394 v držení rodu Zedwitzů, kteří v l. 1766 a 1790 získali také hraběcí titul. Částečná nezávislost na českých zákonech umožnila dokonce i po vydání Obnoveného zřízení udržet na panství evangelické náboženství. K rekatolizaci zde nedošlo. Roku 1774 ovšem Marie Terezie provedla plnou mediatizaci Ašska a jeho inkorporaci do českého státu. \n\n\n"}
{"id": "462939", "url": "https://cs.wikipedia.org/wiki?curid=462939", "title": "Roissybus", "text": "Roissybus\n\nRoissybus je obchodní označení autobusové linky 352, kterou provozuje společnost RATP. Linka spojuje Paříž a Letiště Charlese de Gaulla. Její název je odvozen od města Roissy, u kterého leží letiště, které se také takto dříve označovalo.\n\nLinka byla otevřena 1. prosince 1992. Vyjížděla od stanice metra Opéra na letiště Charlese de Gaulla. Na lince byly nasazeny autobusy firmy Renault, které byly v dubnu 2000 nahrazeny typem Agora L. Tyto autobusy jsou v současnosti nahrazovány autobusy firmy Mann.\n\nTrasa je dlouhá 30 km a má 11 zastávek, z nichž pouze jedna je v Paříži, zbývající se nacházejí na letišti. Linka je v provozu denně od 6 do 23 hodin a spoje odjíždějí do 19 hodin každých 15 minut a poté po 20 minutách. Doba jízdy se pohybuje v závislosti na hustotě provozu mezi 45 a 60 minutami.\n\n\n\n\n\n\n"}
{"id": "462940", "url": "https://cs.wikipedia.org/wiki?curid=462940", "title": "Důvod", "text": "Důvod\n\nDůvod je abstraktní obecné označení pro nějakou entitu, která následně způsobí změnu ve stavu, chování nebo jednání nějaké jiné entity. Důvod tedy vždy časově předchází změnu. O důvodech lze v užším smyslu uvažovat pouze v případě chování a jednání živých organismů, tedy entit pocházejících z prostředí živé přírody, u entit pocházejících z prostředí neživé přírody hovoříme obvykle o příčinách.\n\nIndividuální důvody pro změnu v lidském chování či jednání samozřejmě bývají u různých lidí různé. V praxi může být takovým důvodem třeba myšlenka, biologický instinkt, praktická osobní zkušenost, individuální znalost, subjektivní dojem, individuální vjem, nějaká vnější událost nebo čin apod. Důvodem může být nějaký dlouhodobější i děj, jev, proces či stav pocházející z okolního prostředí atd.\n\nDůvody změn v lidském chování a jednání také velmi často působí ve vzájemných kombinacích takže je někdy velmi obtížné určit jejich přesný původ. Souhrn důvodů působících ve vzájemných kombinacích pak označujeme obecným\npojmem zdůvodnění nebo odůvodnění.\n\nVe společenské praxi se různá zdůvodnění a odůvodnění objevují ve všech fázích rozhodování a řízení společnosti. Pro písemné zdůvodňování společenských změn se běžně používají písemně zpracované důvodové zprávy. V těchto případech se obvykle jedná o určitý agregát individuálních důvodů pocházející od větší skupiny lidí.\n\n\n"}
{"id": "462945", "url": "https://cs.wikipedia.org/wiki?curid=462945", "title": "Itapecuru", "text": "Itapecuru\n\nItapecuru ( ) je řeka na severovýchodě Brazílie (Maranhão). Je přibližně 650 km dlouhá. Povodí má rozlohu přibližně 40 000 km².\n\nPramení v horském hřbetu Serra do Itapecuru na severním okraji Brazilské vysočiny. Ústí do zálivu São José Atlantského oceánu.\n\nZdrojem vody jsou především dešťové srážky. Průměrný průtok vody činí méně než 100 m³/s. Povodně nastávají od března do května.\n\nNa řece leží město Codó.\n"}
{"id": "462947", "url": "https://cs.wikipedia.org/wiki?curid=462947", "title": "Svatá Lidwina", "text": "Svatá Lidwina\n\nSvatá Lidwina, známá též jako Lidwina ze Schiedamu (18. března 1380, Schiedam – 14. dubna 1433, tamtéž) byla nizozemská světice. V patnácti letech upadla při ledním bruslení a zlomila si žebro. Nikdy se plně neuzdravila a postupně se stala invalidní po zbytek svého života. Její životopisci uvádějí, že ochrnula s výjimkou levé ruky, značná část jejího těla fyzicky upadala, a popisují rovněž krvácivost z úst, uší a nosu. Svatá Lidwina je považována za jednoho z prvních známých pacientů s roztroušenou sklerózou a její pád a následné postižení je připisováno této nemoci.\n\n"}
{"id": "462952", "url": "https://cs.wikipedia.org/wiki?curid=462952", "title": "Seznam občanských válek", "text": "Seznam občanských válek\n\nObčanská válka je ozbrojený konflikt, ve kterém proti sobě válčí obyvatelé jednoho státu. Bojuje se zpravidla na jeho území.\n\nSeznam občanských válek:\n\n\n\n\n\n"}
{"id": "462956", "url": "https://cs.wikipedia.org/wiki?curid=462956", "title": "Internátní škola", "text": "Internátní škola\n\nInternátní škola je škola, v jejíchž prostorách jsou všichni nebo někteří žáci a případně i učitelé zároveň během období výuky ubytováni. Internátní školy se vyvinuly při středověkých klášterech, kapitulách a panovnických dvorech, kam rodiče posílali chlapce za zkušenostmi a vzděláním od tamních kleriků. Dnes jde o typickou formu soukromých středních škol v zemích ovlivněných britským modelem vzdělání, rovněž se tento způsob často využívá pro výchovu dětí s postižením nebo pro přípravu na některá specifická povolání (vojenské školy).\n"}
{"id": "462964", "url": "https://cs.wikipedia.org/wiki?curid=462964", "title": "Cestovatelé (Hvězdná brána: Atlantida)", "text": "Cestovatelé (Hvězdná brána: Atlantida)\n\nCestovatelé (v anglickém originále Travelers) je pátý čtvrté řady sci-fi seriálu \"\".\n\nSheppard se sám vrací jumperem z mise. Dříve, než stihne proletět branou, je napaden, jumper vyzkratován a přenesen na palubu neznámé lodi. Tam je Sheppard uvězněn rasou lidí, kteří už dlouho žijí pouze v kosmických lodích, aby se ukryli před Wraithy.\n\nMezitím se na Atlantidě McKay pokouší odhalit, co se stalo s jumperem. Zjistí, že Sheppard byl unesen, a zachytí signál S.O.S. Vydá se mu s týmem majora na pomoc.\n\nVysílání však přiláká také Wraithy. Sheppard jejich křižník sestřelí, několika se ale podaří s šipkami přistát na jejich lodi. Jeden z nich napadne Larrin a téměř úplně ji vysaje. Sheppard ho v poslední chvíli zastaví a se slibem, že ho nechá jít, jej přimějě vrátit, co si vzal.\n\nLarrinini lidé přiletí v několika lodích pomoci s opravami lodi. Sheppard je opět zajat. Přilétá také jumper s Lornovým týmem a McKayem. Mají v plánu zneškodnit motory cizích lodí a zachránit Shepparda. Dříve, než to stihnou, zmizí lodě v hyperprostoru. Současně se ale objeví jumper se Sheppardem. Larrin jej pustila, když se dozvěděla, že se chystá replikátorský útok na Wraithy a že při bitvě bude potřeba spolupráce všech, kdo proti Wraithům mohou bojovat.\n"}
{"id": "462970", "url": "https://cs.wikipedia.org/wiki?curid=462970", "title": "Alemtuzumab", "text": "Alemtuzumab\n\nAlemtuzumab (prodávaný pod obchodními názvy Campath, MabCampath či Campath-1H) je monoklonální protilátka používaná při léčbě chronické lymfatické leukemie (CLL), kožních T-lymfomů (CTCL) a T-lymfomů.\n\nAlemtuzumab je namířen proti antigenu CD52, proteinu na povrchu zralých lymfocytů. V současnosti (2009) je ve všech liniích léčby CLL. Ve Spojených státech byl schválen Úřadem pro potraviny a léčiva (FDA) k léčbě pacientů, kteří byli léčeni alkylačními látkami a u nichž neuspěla léčba fludarabinem.\n\nVýznamnou komplikací léčby alemtuzumabem je podstatně zvýšené riziko oportunních infekcí, zejména pak reaktivace cytomegalovirů.\n\nAlemtuzumab je indikován také u některých případů transplantace kostní dřeně či ledvin. V rámci klinických testů se používá pro léčbu některých autoimunitních onemocnění, jako například roztroušené sklerózy, kde má slibné výsledky.\n"}
{"id": "462978", "url": "https://cs.wikipedia.org/wiki?curid=462978", "title": "Milan Pecka", "text": "Milan Pecka\n\nMilan Pecka (* 23. listopadu 1945, Mestečko) je český pedagog, komunální politik, a činovník křesťanských organizací.\n\nByl spoluzakladatelem Katedry křesťanské výchovy Pedagogické fakulty Ostravské univerzity, kde přednášel katechetiku. V letech 2006–2015 byl členem Rady České evangelikální aliance. Dlouhodobě působí jako člen ústředního vedení Křesťanského společenství; v letech 2013–2019 byl jeho předsedou.\n\nPo sametové revoluci působil krátce jako komunální politik ve Svrčinovci. V letech 2006–2011 působil jako místostarosta Českého Těšína. Do městského zastupitelstva byl zvolen za ODS.\n\nMilan Pecka je ženatý a má dvě dcery.\n"}
{"id": "462981", "url": "https://cs.wikipedia.org/wiki?curid=462981", "title": "Marija Šestaková", "text": "Marija Šestaková\n\nMarija Šestaková, rozená Martinovićová (* 17. dubna 1979, Kragujevac, Srbsko) je slovinská atletka, trojskokanka. Je halovou vicemistryní Evropy z roku 2009.\n\nPrvní úspěch zaznamenala v roce 1997 na juniorském mistrovství Evropy v Lublani, kde získala stříbrnou medaili. O rok později na mistrovství světa juniorů ve francouzském Annecy vybojovala bronz. V roce 2000 se kvalifikovala na letní olympijské hry v Sydney, kde však neprošla sítem kvalifikace a do finále s výkonem 13,49 m nepostoupila. Na mistrovství Evropy do 23 let v Amsterdamu 2001 získala stříbrnou medaili. V témže roce získala stříbro také na středomořských hrách v Tunisu. Na halovém ME 2002 ve Vídni se umístila ve finále na šestém místě.\n\nPozději se provdala za slovinského atleta, sprintera Matija Šestaka a od 13. července 2006 reprezentuje v barvách Slovinska. V roce 2007 obsadila na mistrovství světa v Ósace výkonem 14,72 m páté místo. O rok později získala bronzovou medaili na halovém MS ve Valencii (14,68 m). Později reprezentovala Slovinsko na letních olympijských hrách v Pekingu. Hned v první sérii pokusů si vytvořila nový osobní rekord, když doskočila do vzdálenosti 15,03 m a patřila ji stříbrná medaile. Postupně se však zlepšila čtveřice trojskokanek a Šestaková nakonec obsadila šesté místo.\n\nV roce 2009 se stala v Turíně halovou vicemistryní Evropy, když ve finále nestačila pouze na Rusku Anastasii Taranovovou. Neúspěchem pro ni skončila účast na Mistrovství světa v atletice 2009 v Berlíně, kde v kvalifikaci předvedla 13,69 m a do dvanáctičlenného finále nepostoupila.\n\nJejí výkon v hale je čtvrtým nejlepším v celé historii. Dál skočily jen Olga Rypakovová z Kazachstánu (15,14 m), Britka Ashia Hansenová (15,16 m) a světová rekordmanka Ruska Taťána Lebeděvová (15,36 m).\n\n\n"}
{"id": "462983", "url": "https://cs.wikipedia.org/wiki?curid=462983", "title": "Solitéra", "text": "Solitéra\n\nSolitéra (také solitera) je v zahradní architektuře pojem pro strom či keř (někdy i vzrůstnou květinu) vysazený nebo přirozeně rostoucí osamoceně, příp. s velmi nízkým podrostem. Solitéra je prvek používaný v kompozici, v zahradnické tvorbě.\n\nSolitéra přirozeně přitahuje pozornost pozorovatele. Může být zvýrazněna i barevnou odlišností, habituálně (vzhledem), strukturou nebo jinými vlastnostmi okolí. Solitéra je zpravidla středobod zahrady, menší zahrady nebo menší části parku. Je důležité proto vybírat pečlivě umístění, ale i druh, kultivar dřeviny, protože jeho vlastnosti ovlivní zásadně celý vzhled zahrady nebo části parku. V jedné zahradě samozřejmě může být více solitér.\n\nPříliš mnoho solitér však způsobí rozmělnění pozornosti a může vyvolat u pozorovatele i rozpačité pocity. Někdy je takové použití smysluplné, součástí plánu, výrazovým prvkem. Víceméně osamoceně stojící stromy mohou vyvolat asociace založené na romantických představách (dutý starý strom), společenských memech (zmarlika, ginkgo) nebo tradicích (košatá lípa) a individuálních vzpomínkách.\n\nPříklady:\n\nKromě solitér pro malé zahrady například:\n\n"}
{"id": "462985", "url": "https://cs.wikipedia.org/wiki?curid=462985", "title": "Medaile Aloise Rašína", "text": "Medaile Aloise Rašína\n\nMedaile Aloise Rašína je ocenění udělované Vysokou školou ekonomickou v Praze. Jsou jí oceňovány osobnosti, které se významným způsobem zasloužily o rozvoj Vysoké školy ekonomické nebo přispěly k rozvoji ekonomické vědy a vzdělanosti. Poprvé byla medaile udělena v roce 1999.\n\n"}
{"id": "462986", "url": "https://cs.wikipedia.org/wiki?curid=462986", "title": "Eline Beringsová", "text": "Eline Beringsová\n\nEline Beringsová (* 28. května 1986, v Gentu) je belgická atletka, jejíž specializací je běh na 60 a 100 metrů překážek. V roce 2009 se stala v Turíně halovou mistryní Evropy.\n\nNa mistrovství světa do 17 let 2003 v kanadském Sherbrooke skončila na sedmém místě. V roce 2005 se stala v litevském Kaunasu juniorskou mistryní Evropy. Na halovém mistrovství Evropy 2007 v Birminghamu doběhla ve finále na posledním, osmém místě. V témž roce neprošla na mistrovství světa v Ósace úvodním rozběhem. V roce 2008 skončila na halovém MS ve Valencii v semifinále.\n\n26. února 2009 se zúčastnila mítinku světových rekordmanů, který se konal v pražské O2 Areně. Ve finále skončila na druhém místě (7,97 s). O několik dní později, 6. března získala na halovém ME v Turíně zlatou medaili. Ve finále zaběhla šedesátimetrovou trať s pěti překážkami v novém osobním rekordu 7,92 s. O tři setiny pomalejší byla česká překážkářka Lucie Škrobáková a bronz vybojovala Irka Derval O'Rourkeová, která na Belgičanku ztratila pět setin .\n\nNa mistrovství světa v Berlíně 2009 si vyrovnala v semifinále časem 12,94 s osobní rekord, do finále však nepostoupila, když skončila na děleném 13. místě ze 24 závodnic . V roce 2010 na halovém MS v katarském Dauhá se umístila v semifinále časem 8,05 s na celkovém desátém místě a do osmičlenného finále nepostoupila.\n\n"}
{"id": "462989", "url": "https://cs.wikipedia.org/wiki?curid=462989", "title": "Regulátor (automatizace)", "text": "Regulátor (automatizace)\n\nRegulátor je zařízení pro ovlivňování regulovaného systému, automatizovanou regulaci, k dosažení a udržení jeho požadovaného stavu. Typicky se používá v záporné zpětné vazbě systému. Vstupem regulátoru pak nebývá přímo sledovaná veličina jako výstup celého systému, ale jen odchylka od požadované hodnoty. Regulátor pak reguluje systém s cílem buď úplné eliminace odchylky, nebo jeho regulační zásahy odchylku alespoň udržují v předepsaných mezích. Regulátor čte stavy systému, a to buď přímo, anebo, jsou-li nedosažitelné, si je rekonstruuje vlastním modelem. Modelováním systémů a jejich regulátorů se zabývá teorie řízení. Regulátor bývá na systém připojen přes vstupní a výstupní převodníky. Regulace je při čtení systému v čase buď spojitá, nebo diskrétně vzorkovaná. I zásahy do systému mohou být buď analogové, nebo digitální, stupňovité.\n\nDynamika regulátoru může být:\n\n\nVýsledkem činnosti regulátoru po zpracování tzv. regulační odchylky je určení reakce, tedy tzv. akčního zásahu, o který se upraví regulovaná vstupní veličina, typicky odečtením, při záporné zpětné vazbě. Jedna veličina, výsledný signál o akčním zásahu, tedy nese informaci, ne však výkon: Výkonové projevy regulačního signálu zajistí tzv. akční člen, pomocí již dvou výkonových veličin, zobecněného úsilí a zobecněného toku.\n\nStabilita regulace - Průběh ustálení regulované veličiny po jejím vychýlení z rovnovážné úrovně zpět na rovnovážnou polohu nebo na novou rovnovážnou polohu.\n\nKvalita regulace - Souzena podle průběhu (tvar, trvání) přechodového děje a podle odezvy na působení rušivé veličiny.\n\nPřesnost regulace - Úplné přesnosti nelze nikdy docílit, protože ustálený stav nastává v čase t=nekonečno. Princip regulace tedy musí pracovat s určitou chybou - \"regulační odchylkou\". Přesnost regulace je určována regulační odchylkou s jakou systém udržuje regulovanou veličinu v předepsaných mezích.\n\nDoba regulace - značená jako T; doba, po které dosáhne rozkmitaná veličina předepsaných mezí přesnosti a už nevykmitne. Než dosáhne regulace času T, počítají se tzv. přeregulování (počet překmitů veličiny nad a pod požadovanou ustálenou hodnotu)\n\n\n"}
{"id": "462991", "url": "https://cs.wikipedia.org/wiki?curid=462991", "title": "Křivule", "text": "Křivule\n\nKřivule, neboli retorta je staré skleněné laboratorní nádobí sloužící k destilaci. Je to vlastně baňka vyfouknutá s prodlouženým zahnutým krkem. Spodní část slouží jako vařák, zde se zahřívá vložená destilovaná směs; krk slouží vlastně jako chladič, zde dochází ke kondenzaci těkavějších složek a odkapávání do jiné nádoby. Často je křivule vybavena ještě otvorem na vrcholu, sloužícím k dolévání destilované směsi, mytí apod.; během destilace uzavřeným zátkou.\n\nKřivule sehrála důležitou roli ve vývoji alchymie i chemie, před objevem moderní destilační aparatury. Stala se symbolem pro alchymiky i chemiky, často se vyskytuje v ilustracích a filmových záběrech starých laboratoří.\n\nKřivule je jediná heraldicky přípustná figura vztahující se k chemii. V Česku je umístěna na městských znacích měst:\n\n\nV minulosti se křivule objevovala na pohlednicích a upomínkových předmětech města Sázava. Jednalo se však o neoficiální znak z roku 1966. Dnešní znak města křivuli neobsahuje.\n\n"}
{"id": "462992", "url": "https://cs.wikipedia.org/wiki?curid=462992", "title": "Goncourtova cena", "text": "Goncourtova cena\n\nGoncourtova cena (fr. \"Prix Goncourt\") je nejvýznamnější francouzská literární cena. Vznikla na základě závěti Edmonda de Goncourta, v níž ustanovil zřízení desetičlenné akademie (l’Académie Goncourt), která od roku 1903 každoročně vybírá nejvýznamnější román francouzské literatury.\n\nCena je vyhlašována v pařížské restauraci Drouant po skončení oběda členů akademie, kteří zde doživotně vlastní příbor. Hodnotící porota pracuje ve složení devíti spisovatelů a jednoho recenzenta. Každý literát dostává cenu maximálně jednou za život. Jedinou výjimkou je autor Romain Gary, který ocenění obdržel za knihu \"Les racines du ciel\" (1956) a podruhé pod pseudonymem Émile Ajar za \"La vie devant soi\" (1975).\n\nFinanční odměna je zanedbatelná, v roce 2009 činila 10 €. Přesto prestižnost ocenění zajišťuje laureátovi zvýšení prodejnosti jeho děl.\n\n\n"}
{"id": "462998", "url": "https://cs.wikipedia.org/wiki?curid=462998", "title": "Černohorský perper", "text": "Černohorský perper\n\nČernohorský perper (cyrilicí: \"Перпер\") byla měna Černohorského Království, vydávaná za vlády Jeho Veličenstva krále Nikoly I. Jeden perper sestával ze 100 pare (cyrilicí: \"паре\") a v rámci Latinské měnové unie byl stejný s francouzským frankem. Když se Černá Hora stala součástí Království Srbů, Chorvatů a Slovinců (později Jugoslávie), byl perper nahrazen dinárem. \n\nNa konci 20. století Vláda Republiky Černá Hora zvažovala opětovné navrácení perperu do kurzu, ovšem návrh byl změněn a chvíli se platilo markou, a později následoval přestup na euro. \n\nV roce 1906 byly vydány mince v hodnotách 1, 2, 10 a 20 pare. 1 a 2 pare byly z bronzu, 10 a 20 byly z niklu.\nBankovky byly vydány v roce 1912 do státní pokladny v hodnotách 1, 2, 5, 10, 50 a 100 perpera. V roce 1914 vláda vydala tři nové série , v hodnotách 1, 2, 5, 10, 20, 50 a 100 perpera. Během rakouské okupace Rakousko-Uhersko sjednotilo perper s Rakouskouherskou korunou - 1 perper = 1 koruna.\n"}
{"id": "463000", "url": "https://cs.wikipedia.org/wiki?curid=463000", "title": "Regulace (technika)", "text": "Regulace (technika)\n\nRegulace je proces automatického udržování určité veličiny (regulovaná veličina) na stanovené hodnotě nebo hodnotách (referenční nebo požadovaná hodnota). Regulace se objevuje v nejrůznějších systémech, u nichž dochází k interakci s okolím (v přírodě, řídicí technice, ve společnosti).\nAutomatickou regulací a řízením se zabývá kybernetika, což je interdisciplinární obor vzniklý ve 40. letech 20. století. Za zakladatele kybernetiky je považován Norbert Wiener.\n\nZákladním principem regulace je, že se hodnota regulované veličiny měří a porovnává s požadovanou referenční hodnotou, a jejich rozdíl (tak zvaná regulační odchylka) se používá pro ovlivňování soustavy takovým způsobem, aby se regulační odchylka zmenšovala.\nProtože regulace působí proti odchylce od požadované hodnoty, jedná se o zápornou zpětnou vazbu.\n\nS regulací se setkáváme v nejrůznějších oblastech:\n\n\nRegulace určité veličiny neznamená, že je okamžitě a úplně odstraněn vliv jakékoli poruchy.\nZejména větší poruchy obvykle způsobí viditelnou odchylku regulované veličiny, která se jen pomalu zmenšuje, někdy s kolísáním okolo požadované hodnoty (příklad: zvýšená tělesná teplota v nemoci). Určitá malá odchylka často přetrvává (tzv. trvalá regulační odchylka).\n\nNorma DIN IEC 60050-351:2009-06 definuje pojem regulace následovně:\n\nRegulace je proces, při kterém se průběžně ovládá regulovaná veličina jinou proměnnou veličinou (referenční veličina), takovým způsobem, aby došlo k jejich vyrovnání.\n\nPoznámka: poznávacím znamením regulace je uzavřená smyčka zpětné vazby, ve které hodnota regulované veličiny neustále ovlivňuje celý regulační obvod.\n\nV češtině a v němčině by se měly rozlišovat termíny regulace (se zpětnou vazbou, ) a ovládání (bez zpětné vazby, ), a obecnější termín řízení, pro které angličtina používá slovo . Pod vlivem anglické terminologie se uvedené termíny často nerozlišují nebo zaměňují. V angličtině se pro rozlišení používá \"\" pro regulaci a \"\" pro ovládání.\n\n"}
{"id": "463001", "url": "https://cs.wikipedia.org/wiki?curid=463001", "title": "Anna Bogdanovová", "text": "Anna Bogdanovová\n\nAnna Bogdanovová ( ; * 21. října 1984, Petrohrad) je ruská atletka, halová mistryně Evropy v pětiboji.\n\nV roce 2007 na halovém ME v Birminghamu dokončila pětiboj na 13. místě (4 272 bodů) a na světovém šampionátu v japonské Ósace v témže roce skončila v sedmiboji na 10. místě (6 243 bodů). O rok později vybojovala výkonem 4 753 bodů bronzovou medaili na halovém MS ve Valencii. Stříbro získala Kelly Sothertonová z Velké Británie, zlato Tia Hellebautová z Belgie.\n\nNa letních olympijských hrách v Pekingu si vytvořila výkonem 6 465 bodů nový osobní rekord v sedmiboji a v celkovém součtu obsadila sedmé místo. Po následné diskvalifikaci Ukrajinky Blonské se posunula na 6. místo. Největší úspěchy zaznamenala v prvé (běh na 100 metrů překážek) a v druhé disciplíně (skok do výšky), kde skončila na třetím místě. Největší ztrátu naopak zaznamenala v hodu oštěpem. Před touto předposlední disciplínou figurovala na bronzové pozici. Její nejdelší hod však měřil jen 35,41 m a celkově skončila v oštěpu poslední.\n\nV roce 2009 se stala v italském Turíně halovou mistryní Evropy v pětiboji, když celkově získala 4 761 bodů. Stříbrná Jolanda Keizerová z Nizozemska na vítězku ztratila 117 bodů.\n\n\n"}
{"id": "463008", "url": "https://cs.wikipedia.org/wiki?curid=463008", "title": "Diazotypie", "text": "Diazotypie\n\nDiazotypie, blueprint nebo modrák (dříve též diazografie) je fotografický proces a typ reprodukce papírových předloh, obvykle technických nákresů, architektonických nebo strojírenských dokumentů pomocí kontaktního procesu na fotocitlivý papír. Pojmem blueprint se označuje jakýkoliv podrobný plán. Proces byl vynalezen v 19. století a umožnil rychlou a levnou reprodukci dokumentace používané ve stavebnictví a strojírenství. Modrák byl charakteristický bílými čarami na modrém pozadí, negativně vzhledem k originálu. Proces neumožňoval reprodukci barev nebo odstínů šedé. Technologie byla opuštěna s nástupem velkoplošných skenerů a kopírek.\n\nProces diazotypie je v podstatě shodný s kyanotypií, kterou vyvinul britský astronom a fotograf sir John Herschel v roce 1842. Stručně jde o fotografickou techniku využívající fotocitlivosti železných solí, které se nanesou na papír. \n\nPodobný postup se používal při ofsetovém tisku.\n\nPro blueprinty se používaly nejrůznější základní materiály, například len, který se však časem zmenší, dále pergamenový papír a později různé polyesterové fólie, například mylar.\n\nPo téměř jedno století své historie se používala diazotypie pro své nízké náklady ke kopírování výkresů. Poté, co byla vynalezena, našla široké uplatnění, zejména v loďařství a při výrobě železničních lokomotiv a vozového parku.\n\nPotažený materiál citlivou vrstvou a připravený k použití měl trvanlivost pouze dva dny. \n\nKopírování obrazů mělo typický postup. Do dřevěného rámu s odpruženou zadní deskou (podobně jako je rám obrazu s předním sklem) se vložil výkres na připravený citlivý materiál. Ten se pak vynesl na denní světlo a nechal se osvítit. Doba expozice trvala od nejkratší doby asi minutu až po přibližně hodinu (při zatažené obloze). Obraz se odnesl dovnitř budovy, kde se omyl v tekoucí vodě, aby se odstranil nenaexponovaný povlak a usušil se. Tak vznikla jasně čitelná kopie výkresu s bílou čárou na tmavě modrém pozadí. Tato kopie měla neomezenou odolnost vůči světlu a vůči vodě.\n\n"}
{"id": "463009", "url": "https://cs.wikipedia.org/wiki?curid=463009", "title": "DCE", "text": "DCE\n\nZkratka DCE může mít několik významů:\n\n"}
{"id": "463010", "url": "https://cs.wikipedia.org/wiki?curid=463010", "title": "Alembik", "text": "Alembik\n\nAlembik ( الأنبيق (al-anbīḳ), \"ἄμβιξ\" (ambix), \"pohár, číše\") je starodávné destilační zařízení sestávající ze dvou nádob spojených trubkou. Bylo zhotovené z kovu, například z mědi, nebo ze skla. Používalo se v alchymii nebo také v produkci alkoholických nápojů.\n\nTuto destilační aparaturu tvoří zmíněné dvě nádoby – vařák a nádoba na jímání destilátu, které jsou propojeny trubkou. Právě hlava aparatury čili tato nálevkovitá trubka, sloužící jako chladič ke kondenzaci par těkavějších látek, byla původně nazývána alembikem.\n\nV současnosti název alembik označuje celou aparaturu, používanou hlavně k destilaci alkoholických nápojů, jako je whisky, koňak, calvados atd.\n\n"}
{"id": "463012", "url": "https://cs.wikipedia.org/wiki?curid=463012", "title": "Space Disco", "text": "Space Disco\n\nSpace Disco je hudební žánr, který spojoval Euro Disco se synthezátory\" a se \"sci-fi\" motivy.\n\nPopularita tohoto stylu se datuje na rok 1977 do roku 1980 (v době vydání známých filmů \"Star Wars\" a \"Blízká setkání třetího druhu\").\n\nCharakteristické pro tento hudební styl je použití laserových paprsků jakožto světelné efekty na diskotékách a mimozemsky futuristická Sci-fi/Glam rockově inspirovaná móda.\n\nNěkdy se pojmem \"space disco\" může označovat variantu Deep house, což je kombinace Detroitského techna a Italo-disca.\n\nPříklady:\n\n"}
{"id": "463021", "url": "https://cs.wikipedia.org/wiki?curid=463021", "title": "Vlastivěda", "text": "Vlastivěda\n\nVlastivěda je soubor přírodovědných a společenskovědných poznatků o vlasti, popřípadě o nějakém jejím regionu. Prohlubováním těchto poznatků a jejich prezentaci se věnují zejména vlastivědná muzea a vlastivědné kroužky. Podle zaměření lze rozlišovat specializované vlastivědy, např. \"historická vlastivěda\" apod.\n\nVlastivěda se vyučuje jako školní předmět na základní škole, který navazuje na prvouku a bývá součástí 4. a 5. ročníku. Na vlastivědu naopak navazuje dějepis, zeměpis a občanská nauka. Žák se učí zejména o svém regionu, prostředí, kde žije, o jeho zeměpisných, historických i kulturních zvláštnostech a pojmech, kterými je možné tyto zvláštnosti popsat. Mezi naučené schopnosti patří například práce s mapou nebo základní orientace ve státním zřízení.\n\n"}
{"id": "463025", "url": "https://cs.wikipedia.org/wiki?curid=463025", "title": "Deep house", "text": "Deep house\n\nDeep house je podžánr housové hudby. Využívá prvky ze stylů jazz-funk, disco, chicago house, detroit techno a soulová hudba. Rychlost BPM deep housové hudby je kolem 100~125, takže jako u 70s/80s disco hudby. V písni jsou často dojemné vokály, jemné sentimentální melodie. Vliv jazzu na deep house způsobuje, že hudba je více komplexní.\n\nMezi některé deep housové labely patří například Giant Step Records, Naked Music, Om Records, Peacefrog Records, Seasons Recordings,Nightphunk recordings.\n"}
{"id": "463030", "url": "https://cs.wikipedia.org/wiki?curid=463030", "title": "Fluorescenční in situ hybridizace", "text": "Fluorescenční in situ hybridizace\n\nFluorescenční in situ hybridizace (FISH, z angl. \"fluorescent in situ hybridisation\") je cytogenetická metoda, která používá fluorescenčních sond, které se váží pouze na ty části chromosomu s vysokým stupněm komplementarity. Byla vyvinuta biomedicínskými výzkumníky v raných 80. letech a je užívána pro detekci a lokalizaci přítomnosti nebo absence specifické DNA sekvence na chromosomech. FISH je často užívána pro nalezení specifických DNA vlastností pro účely genetického poradenství, medicíny a identifikaci druhů. FISH lze také použít pro detekci a lokalizaci specifické RNA (mRNA, IncRNA a miRNA) v buňkách, nádorových buňkách a tkáňových vzorcích.Preparáty pozorovány pod fluorescenčním mikroskopem.\n\nFISH umožňuje označit konkrétní místo na DNA, a to s rozlišením 500 000–10 000 000 nukleotidů (u tzv. „fibre FISH“ pouze 1000 nukleotidů). V současnosti je možné zvýraznit několik desítek sekvencí DNA v rámci jednoho buněčného jádra („multiplex FISH“). Metodou FISH je také možné obarvit telomery, centromery a různé inzerce. „RNA FISH“ je zase metoda, při níž se fluorescenční barvivo váže na konkrétní typ RNA molekul v buňce (sledování transkripce).\n"}
{"id": "463036", "url": "https://cs.wikipedia.org/wiki?curid=463036", "title": "Mras Su", "text": "Mras Su\n\nMras Su ( ) je řeka v Kemerovské oblasti v Rusku. Je 338 km dlouhá. Povodí má rozlohu 8 840 km². Nazývá se také Akmras ( ).\n\nPramení na Abakanském hřbetu a teče v hluboké dolině po Gorné Šoriji. Koryto je značně členité a vyskytují se v něm četné říční prahy. Ústí zleva do Tomi (povodí Obu) na 635 říčním kilometru.\n\nZdrojem vody jsou především sněhové srážky. Průměrný roční průtok vody ve vzdálenosti 6 km od ústí činí 173 m³/s. Zamrzá v polovině listopadu a rozmrzá v dubnu.\n\nŘeka je splavná. Nedaleko ústí se nachází město Myski. V povodí řeky se nacházejí naleziště železné rudy.\n"}
{"id": "463040", "url": "https://cs.wikipedia.org/wiki?curid=463040", "title": "Chicago house", "text": "Chicago house\n\nChicago house je nejstarší forma house music. Vlastně to ani není označení stylu, jako spíše termín zastřešující nahrávky house music vzniklé v Chicagu v první a druhé polovině 80. let. Mnohé z těchto nahrávek spadají spíše konkrétně do stylu Acid house. Termín house music byl vymyšlen v Severní Americe, Chicagu v nočním klubu s názvem \"The Warehouse\". Proč se house music jmenuje zrovna \"house\" je nejasné. Mezi nejpopulárnější vysvětlení patří, že se jmenuje podle toho klubu. Druhá teorie tvrdí, že je to proto, že nahrávky vznikaly v domácích studiích hudebníku. Hudba začala v undergroundu.\n\nMezi umělce, kteří tento žánr zpopularizovali, byl například například americký post-disco DJ Frankie Knuckles.\n"}
{"id": "463043", "url": "https://cs.wikipedia.org/wiki?curid=463043", "title": "Peter Aufschnaiter", "text": "Peter Aufschnaiter\n\nPeter Aufschnaiter (2. listopadu 1899 Kitzbühel – 12. října 1973 Innsbruck) byl rakouský horolezec, geograf a kartograf.\n\nNarodil se v tyrolském Kitzbühelu, střední školu navštěvoval v Kufsteinu. V roce 1917 šel do války; roku 1919, po složení závěrečných zkoušek, odešel na vysokou školu do Mnichova studovat zemědělství. Už od mladých let se aktivně zajímal o horolezectví.\n\nKoncem třicátých let se účastnil himálajské expedice s cílem zdolat Nanga Parbat, devátou nejvyšší horu světa. To se mu však nepodařilo, při výstupu byl zajat Brity, jelikož hora se nacházela na území Britské Indie, a Britské impérium právě vstoupilo do války s Německou říší. Společně s Heinrichem Harrerem a dalšími zajatci byl odvezen do internačního tábora v Déhrádúnu. Roku 1944 se Aufschnaiterovi, Harrerovi a dalším dvěma Němcům, Hansi Koppovi a Brunu Treipelovi, podařilo ze zajateckého tábora utéci.\n\nAufschnaiter a Harrer zamířili do Tibetu. Dostali se i do Lhasy, což se před nimi podařilo jen několika málo lidem ze Západu. Aufschnaiter pracoval pro tibetskou vládu coby geograf a kartograf, jeho příběh později vylíčil Harrer ve své knize \"Sedm let v Tibetu\". Počátkem 50. let Aufschnaiter Tibet opustil a usadil se nejdříve na čas v Nepálu a Indii, kde působil jako kartograf a zemědělský inženýr.\n\nZemřel v Innsbrucku v roce 1973.\n\nVe filmu \"Sedm let v Tibetu\" z roku 1997 Aufschnaitera ztvárnil anglický herec David Thewlis.\n"}
{"id": "463050", "url": "https://cs.wikipedia.org/wiki?curid=463050", "title": "Angelique Kerberová", "text": "Angelique Kerberová\n\nAngelique Kerberová, nepřechýleně Angelique Kerber (* 18. ledna 1988 Brémy, Západní Německo) je německá profesionální tenistka polského původu hrající levou rukou, vítězka ženské dvouhry na Australian Open 2016, US Open 2016 a ve Wimbledonu 2018, stejně tak i stříbrná olympijská medailistka z Riodejaneirských her 2016. Mezi lety 2016–2017 byla ve třech obdobích světovou jedničkou ve dvouhře, když na této pozici celkově strávila 34 týdnů. Po Steffi Grafové se tak stala druhou Němkou na vrcholu světové klasifikace, dvacátou druhou v pořadí, vůbec nejstarší takovou hráčkou v prvním období a první novou jedničkou od sezóny 2012, kdy se do čela posunula Azarenková.\n\nVe své dosavadní kariéře vyhrála na okruhu WTA Tour dvanáct turnajů ve dvouhře. V rámci okruhu ITF získala jedenáct titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v září 2016 na 1. místě a ve čtyřhře pak v srpnu 2013 na 103. místě. Od listopadu 2018 do července 2019 ji trénoval krajan a bývalá singlová světová pětka Rainer Schüttler. Dříve tuto roli plnili Torben Beltz či Belgičan Wim Fissette (2018).\n\nNa nejvyšší grandslamové úrovni vyhrála melbournský Australian Open 2016, kde ve finále zdolala Američanku Serenu Williamsovou. Druhou trofej získala na US Open 2016 po výhře nad Češkou Karolínou Plíškovou a třetí major ovládla ve Wimbledonu 2018 po vítězství nad Serenou Williamsovou.\n\nV německém fedcupovém týmu debutovala v roce 2007 tojotskou baráží o Světovou skupinu proti Japonsku, v níž prohrála dvouhry s Takaovou i Moritovou. Ve Světové skupině 2014 vyhrála v roli jedničky družstva vždy po dvou singlech ve čtvrtfinále se Slovenskem i v semifinále proti Austrálii a stala se hlavní strůjkyní postupu Němek po 22 letech do finále proti České republice. V něm pak nestačila na Šafářovou a v nedělním boji ani Kvitovou, přestože ve třetí sadě vedla již 4–1 na gamy. Němky odjely z Prahy poraženy 1:3. Do roku 2019 v soutěži nastoupila ke čtrnácti mezistátním utkáním s bilancí 13–12 ve dvouhře a 0–0 ve čtyřhře.\n\nNěmecko také reprezentovala na londýnských Hrách XXX. olympiády, kde v soutěži dvouhry prohrála ve čtvrtfinále se světovou jedničkou Viktorií Azarenkovou. Společně se Sabine Lisickou vypadly ve druhém kole ženské čtyřhry. S Philippem Petzschnerem nastoupili do smíšené čtyřhry, v níž také nepřešli přes úvodní fázi turnaje.\n\nV sezóně se kvalifikovala na melbournský Australian Open, na kterém poprvé v kariéře postoupila do třetího kola, když vyřadila Olgu Govorcovovou a dvacátou třetí nasazenou Francouzku Aravane Rezaïovou. Poté však v třísetové bitvě nestačila na zástupkyni ruského tenisu Světlanu Kuzněcovovou.\n\nPremiérové finále na okruhu WTA Tour si zahrála na bogotském Copa BBVA Colsanitas, v němž ji zdolala kolumbijská hráčka Mariana Duqueová Mariñová. V předcházejícím semifinále zdolala nejvýše nasazenou Argentinku Giselu Dulkovou. Ve druhém kole MPS Group Championships ji vystavila stopku Američanka Varvara Lepčenková. Do třetí fáze se probojovala na charlestonském Family Circle Cupu, hraném na zelené antuce. Skončila zde na raketě Daniely Hantuchové. Ve čtvrtfinále jediné africké události roku Grand Prix SAR La Princesse Lalla Meryem, probíhající v Marrakéši, byla nad její síly Češka Renata Voráčová.\n\nPařížský French Open znamenal vypadnutí ve druhém kole od Aravane Rezaïové. Na trávě prošla do třetí fáze AEGON Classic, kde ji zdolala pozdější čínská šampionka Li Na. Nizozemský turnaj UNICEF Open opustila již po otevíracím zápase porážkou od zástupkyně belgického tenisu Justine Heninové. Ve Wimbledonu si poradila s indickou hráčku Saniou Mirzaovou a izraelskou turnajovou třináctkou Šachar Pe'erovou, aby vzápětí travnatý pažit opustila po prohře od Australanky Jarmily Grothové.\n\nSezónu otevřela na Moorilla Hobart International, kde skončila ve čtvrtfinále na raketě americké tenistky Bethanie Mattekové-Sandsové. Následovala šňůra šesti porážek v řadě, kterou protrhla až na The Bahamas Women's Open, kde se probojovala do finále. V něm nenašla recept na Anastasiji Jakimovovou. Březnový Sony Ericsson Open znamenal vyřazení ve druhém kole od Italky Francescy Schiavoneové. Na wimbledonské trávě podlehla 17leté britské teenagerce Lauře Robsonové.\n\nDo newyorského US Open vstupovala v roli 92. hráčky žebříčku. Poté, co vyřadila americkou naději Lauren Davisovou po třísetovém průběhu, postarala se o překvapení grandslamu, když přehrála dvanáctou nasazenou Agnieszku Radwańskou po třech setech. Ve třetím kole ji nezastavila ani ruská hráčka Alla Kudrjavcevová a v osmifinále zdolala Rumunku Monicu Niculescuovou. Postoupila tak do svého premiérového čtvrtfinále na majoru, kde stopku vystavila turnajové dvacet šestce Flavii Pennettaové po třísetovém průběhu. Až v semifinále skončila na raketě turnajové devítky a pozdější vítězky Samanthy Stosurové z Austrálie. Bodový zisk znamenal postup na kariérní maximum, když v následném vydání světové klasifikace figurovala na 34. místě.\n\nV sezóně vyhrála dva turnaje ve dvouhře a poprvé postoupila do elitní světové desítky, až na 5. místo.\n\nPremiérový titul kariéry získala na pařížském Open GDF Suez, kde si ve finále poradila s francouzskou hráčkou Marion Bartoliovou. Druhé vítězství přidala v polovině dubna na kodaňském e-Boks Open poté, co v boji o turnajový pohár zdolala dánskou obhájkyni titulu Caroline Wozniackou.\n\nNa druhém grandslamu French Open skončila ve čtvrtfinále na raketě finalistky turnaje Sary Erraniové ve dvou setech. Během wimbledonské přípravy na eastbourneském turnaji AEGON International byla vyřazena Rakušankou Tamirou Paszekovou po dramatickém průběhu, přestože v rozhodující sadě vedla 5–3 a neproměnila pět mečbolů. Ve Wimbledonu došla do svého druhého grandslamového semifinále. V něm ji porazila Agnieszka Radwańská.\n\nBěhem letní části na amerických betonech si zahrála první finále turnaje Premier 5, do něhož prošla na Western & Southern Open. Cestou do něj jí podlehly překvapivě Serena Williamsová a Petra Kvitová. Její přemožitelkou se stala čínská tenistka Li Na, na kterou nestačila. Na newyorském US Open, kde obhajovala semifinálovou účast, skončila ve čtvrtém kole na raketě Italky Erraniové.\n\nVýsledky z průběhu roku ji zajistily premiérovou účast na istanbulském Turnaji mistryň. Tam však prohrála všechna svá utkání.\n\nV sezóně získala jediný turnajový titul v jejím závěru na lineckém turnaji. Z dalších dvou finále odešla poražena. Během roku neopustila elitní světovou desítku a na istanbulský turnaj se kvalifikovala podruhé v řadě.\n\nAčkoliv byla sezóna méně úspěšná než předchozí, figurovala v jejím průběhu v první světové desítce. Premiérové finále si zahrála na mexickém Monterrey Open, v němž podlehla Anastasii Pavljučenkovové. Do druhého boje o titul se probojovala až na sklonku sezóny na tokijském Toray Pan Pacific Open, kde nestačila na Češku Petru Kvitovou. Po návratu do Evropy si připsala jediný turnajový triumf roku, když na říjnovém Generali Ladies Linz přehrála ve finále Srbku Anu Ivanovićovou poté, co proměnila čtvrtý mečbol.\n\nNa grandslamech se neprobojovala dále než do osmifinále. Ve čtvrtých kolech skončila na Australian Open, kde ji vyřadila Jekatěrina Makarovová, na French Open po prohře se Světlanou Kuzněcovovou, a také na US Open po porážce od Carly Suárezové Navarrové. Ve Wimbledonu, kde obhajovala semifinálovou účast, skončila již ve druhém kole na raketě Estonky Kaii Kanepiové, přestože v tiebreaku druhé sady vedla 5–1 a byla dva míče od postupu.\n\nVe své druhé účasti na závěrečném Turnaji mistryň, naposledy probíhajícím v Istanbulu, skončila v základní skupině. Zaznamenala jediné vítězství nad Agnieszkou Radwańskou a poražena odešla od Sereny Williamsové a Petry Kvitové.\n\nV závěrečné klasifikaci žebříčku WTA jí patřilo 9. místo.\n\nDo sezóny vstoupila na Brisbane International, kde skončila ve čtvrtfinále na raketě Srbky Jeleny Jankovićové. Navazující turnaj Apia International Sydney znamenal postup do finále, v němž překvapivě podlehla až kvalifikantce a 107. hráčce žebříčku Cvetaně Pironkovové po dvousetovém průběhu. Na úvodním grandslamu Australian Open ji v osmifinále zastavila italská tenistka Flavia Pennettaová ve třech sadách. Pařížský Open GDF Suez, konaný v únoru, představoval čtvrtfinálové vyřazení od zástupkyně ruského tenisu Anastasie Pavljučenkovové.\n\nV prvním únorovém kole Světové skupiny Fed Cupu vedla německým tým za vítězstvím na bratislavské půdě proti Slovensku. Na výsledku zápasů v poměru 3:1 se podílela dvěma body, když zdolala čerstvou finalistku Australian Open Dominiku Cibulkovou i Danielu Hantuchovou. Na arabské události Qatar Total Open v Dauhá se probojovala do finále, kde ji přehrála Rumunka Simona Halepová, aby získala první titul z kategorie Premier 5. Do prvního ze dvou povinných amerických turnajů BNP Paribas Open vstupovala jako pátá nasazená. Po volném losu však nestačila na španělskou hráčku Maríu Teresu Torróvou Florovou. Po přesunu do floridského Key Byscaine prošla na Sony Open Tennis mezi poslední osmičku tenistek, kde ji vyřadila světová jednička Serena Williamsová ve dvou setech.\n\nNa Mutua Madrid Open skrečovala zahajovací zápas proti Francouzce Caroline Garciaové pro poranění zad. Po třísetové bitvě odešla poražena na Internazionali BNL d'Italia od Petry Cetkovské. Poslední přípravou před pařížským majorem se stal norimberský Nürnberger Versicherungscup, kam přijela jako turnajová jednička. Ve čtvrtfinále však skončila na raketě další české hráčky Karolíny Plíškové. Její cestu pavoukem French Open ukončila ve čtvrtém kole Kanaďanka Eugenie Bouchardová.\n\nTravnatou část roku otevřela na AEGON International v Eastbourne, kde byla nad její síly americká tenistka Madison Keysová. V roli deváté nasazené ve Wimbledonu zdolala na úvod Polku Urszulu Radwańskou. V další fázi vyřadila Heather Watsonovou a obhájkyni semifinálové účasti Kirsten Flipkensovou z Belgie. V osmifinále zvládla duel s novou šampionkou Roland Garros Marií Šarapovovou, aby ji podruhé za sebou na grandslamu vystavila stopku Eugenie Bouchardová, tentokrát ve čtvrtfinále.\n\nV červenci se účastnila stanfordského Bank of the West Classic, kde jako nasazená trojka rozehrála turnaj ve druhém kole vítězstvím nad Američankou Coco Vandewegheovou po třísetovém průběhu. Poté na její hru nenašly recept Garbiñe Muguruzaová a Varvara Lepčenková. V sezóně tak postoupila do čtvrtého finále, v němž narazila na favorizovanou Serenu Williamsovou. Přestože do zápasu vstoupila lépe a v úvodní sadě vedla, z duelu odešla poražena. Další týden plnila roli turnajové šestky na tradičním Rogers Cupu, hraném v Montréalu. Po volném losu oplatila květnovou prohru Caroline Garciaová, než ji zastavila Venus Williamsová po těsném třísetovém průběhu. Opět jako šestka startovala na cincinnatském Western & Southern Open. Ve druhé fázi zdolala Jekatěrinu Makarovovou. Ve třetím kole však nestačila na dánskou bývalou světovou jedničku Caroline Wozniackou. Také poslední major roku US Open znamenal vyřazení ve třetím kole od 17leté švýcarské naděje Belindy Bencicové poté, co předtím přehrála Xenii Pervakovou a Allu Kudrjavcevovou.\n\nNa asijské túře si z pozice nejvýše nasazené tokijského Toray Pan Pacific Open poradila s Elinou Svitolinovou a Dominikou Cibulkovovou, aby ji v semifinále zastavila pozdější srbská vítězka Ana Ivanovićová. Premiérový ročník čínské události Wuhan Open pro ni znamenal postup přes Zarinu Dijasovou a Barboru Záhlavovou-Strýcovou. Mezi zbylou osmičkou hráček ji však dále nepustila Svitolinová. Na posledním čtvrtém turnaji Premier Mandatory – China Open, neúspěšně bojovala o účast na Turnaji mistryň. Porážka ve třetím kole od zkušené Světlany Kuzněcovové znamenala, že se na závěrečnou událost roku podívá jen jako náhradnice.\n\nV listopadu vedla německé družstvo do finále Fed Cupu proti České republice. Němky postoupily do boje o vítězný pohár po 22 letech. V otevírací dvouhře podlehla Šafářové, když v obou sadách prohospodařila náskok 4–2. V neděli pak svedla třísetový boj proti Kvitové. V rozhodujícím setu již vedla 4–1 na gamy, ale náskok opět ztratila. Soupeřka zahrála pět her v řadě a získala třetí vítězný bod českého týmu.\n\nNa úvod sezóny prohrála ve čtvrtfinále Brisbane International s ukrajinskou hráčkou Elinou Svitolinovou. Navazující Apia International Sydney znamenal semifinálovou porážku od Karolíny Plíškové. Poprvé od Wimbledonu 2011 pak vypadla v úvodním kole grandslamu, když v melbournském Australian Open nestačila na Rumunku Irinu-Camelii Beguovou.\n\nRychlé vyřazení přišlo na belgickém Diamond Games, když nenašla recept na Francescu Schiavoneovou. Ztráta bodů znamenala opuštění elitní světové desítky, a to premiérově od roku 2012. Arabský Dubai Tennis Championships přinesl účast ve třetím kole, v němž ji stopku vystavila další Italka Flavia Pennettaová. Zlepšení formy nepřinesl ani Qatar Total Open, kde ji zastavila bývalá světová jednička hrající na divokou kartu Viktoria Azarenková. Na dvou velkých amerických turnajích, Indian Wells Masters a Miami Open, vyhrála jediný zápas. Na prvním z nich skončila na raketě Sloane Stephensové. Ve druhém případu zdolala Britku Watsonovou, aby ji poté zastavila Světlana Kuzněcovová.\n\nNa Family Circle Cupu, probíhajícím na zelené antuce, se probojovala do svého prvního finále v roce. Přes něpříznivý vývoj gamů 1–4 ve třetí sadě, průběh otočila a na úkor Američanky Madison Keysové získala čtvrtý titul v rámci okruhu WTA Tour. Porsche Tennis Grand Prix přinesl další finálovou účast a opět musela dohánět nepříznivý poměr her 3–5 v rozhodujícím dějství. Nakonec triumfovala nad Dánkou Caroline Wozniackou. Vítězná série skončila v prvním kole Mutua Madrid Open, kde ji zastavila Samantha Stosurová. Časné vyřazení přišlo také na Italian Open, když nenašla ve druhé fázi recept Irinu Beguovou. Před semifinále Nürnberger Versicherungscup odstoupila pro bolestivá zada. Konečnou fází French Open se stalo třetí kolo, v němž ji zdolala zlepšující se Španělka Garbiñe Muguruzaová. Přesto se poprvé od února vrátila do světové desítky na 10. místo.\n\nV těsném třísetovém finále travnatého AEGON Classic vrátila lednovou porážku Karolíně Plíškové, což znamenalo její třetí sezónní trofej. Pařížský scénář se opakoval ve Wimbledonu, když ve třetím fázi dohrála opět na raketě pozdější finalistky Muguruzaové, a po grandslamu opustila elitní světovou desítku.\n\nAmerickou letní sérii rozehrála na Bank of the West Classic, na němž postoupila do finálového klání proti Karolíně Plíškové. Vyšla z něj vítězně. Mezi poslední šestnáctkou hráček Canada Masters jí stopku vystavila Simona Halepová. Navazující Western & Southern Open znamenal vyřazení od švýcarské teenagerky Belindy Bencicové. Newyorský US Open přinesl opuštění třetího grandslamu za sebou ve třetí fázi, tentokrát po prohře od Azarenkové.\n\nPodzimní asijskou část otevřela čtvrtfinálem na tokijském Toray Pan Pacific Open, v němž byla nad její síly Wozniacká. V semifinále Wuhan Open počtvrté v sezóně narazila na Muguruzaovou, která ji opět na čínské události zdolala. Mezi poslední osmičkou tenistek China Open nezvládla duel proti Agnieszce Radwańské. Divokou kartu pak obdržela na Hong Kong Open, kde pronikla do finále. Z boje o titul však odešla poražena od Srbky Jeleny Jankovićové. Dne 21. října se potřetí v kariéře kvalifikovala na Turnaj mistryň, hraný podruhé v Singapuru. Do turnaje vstupovala jako 6. nasazená, když byla vylosována do bílé skupiny spolu s Garbiñe Muguruzaovou a českými levačkami Petrou Kvitovou a Lucie Šafářovou. Ve skupině dokázala porazit jen Kvitovou a nedokázala tak postoupit dále. Sezónu nakonec zakončila čtvrtým rokem v Top 10 jako světová hráčka číslo 10.\n\nNovou sezónu zahájila v Brisbane, kde se jako 4. nasazená dokázala dostat postupně přes Camilu Giorgiovou, Madison Brengleovou, Anastasiji Pavljučenkovovou a Carlu Suárezovou Navarrovou až do finále, kde byla však krátká na Bělorusku Viktorii Azarenkovou, které podlehla ve dvou setech. V Sydney poté přešla v úvodním kole přes Elinu Svitolinovou z Ukrajiny, ale do následného souboje nenastoupila, jelikož ji trápily střevní potíže.\n\nDo prvního grandslamu ročníku Australian Open vstupovala jako 7. nasazená hráčka. V 1. kole udolala Japonku Misaki Doiovou, když ve druhém setu musela odvracet mečbol soupeřky. V dalších třech kolech proti rumunské tenistce Alexandře Dulgheruové, Madison Brengleové a krajance Annike Beckové neztratila ani jeden set a postoupila do svého prvního čtvrtfinále v Melbourne, čímž zkompletovala všechna čtvrtfinále na všech čtyřech Grand Slamech. V něm porazila poprvé až v sedmém vzájemném střetnutí Viktorii Azarenkovou. Semifinálovou účastí vyrovnala své grandslamové maximum, které následně dokázala vylepšit, když v něm ve dvou sadách přehrála Britku Johannu Kontaovou a postoupila poprvé do finále grandslamového turnaje. V něm pak přehrála světovou jedničku a favorizovanou obhájkyni titulu Serenu Williamsovou ve třech sadách. Stala se tak prvním německým šampionem na Grand Slamu od triumfu Steffi Grafové na French Open 1999, stejně jako druhou německou šampionkou na turnajích velké čtyřky a druhou Němkou, která vystoupala na 2. místo žebříčku WTA. Představovala prvního tenistu historie, který vyhrál dvouhru na Grand Slamu poté, co odvrátil mečbol v prvním kole. V zápase proti Misaki Doiové bojovala s křečemi a vyčerpáním.\n\nPrvní událostí po triumfu na australských kurtech se pro ni stal Fed Cup, kde Němky přivítaly Švýcarsko. Kerberová nejprve ve dvou setech porazila Timeu Bacsinszkou, aby stejným poměrem později nestačila na Belindu Bencicovou. Němky v sérii prohrály 2:3 na zápasy. Pro poranění pravého stehne se odhlásila z následného turnaje kategorie WTA Premier v Dubaji.\n\nDalším turnajem byl pro ni katarský Qatar Total Open, kde jako nejvýše nasazená hráčka nestačila ve 2. kole na nenasazenou Číňanku Čeng Saj-saj. Stejný scénář ji čekal i na americké části sezóny BNP Paribas Open v Indian Wells, kde jako 2. nasazená hráčka po volném losu v úvodním kole nestačila na českou tenistku Denisu Allertovou, které podlehla dvakrát 5–7. Na dalším americkém Majoru Miami Open už si vedla lépe, když se jako 2. nasazená hráčka probojovala přes Barboru Strýcovou, Kiki Bertensovou, Tímeu Babosovou a Madison Keysovou do semifinále, v němž ve dvou setech podlehla Bělorusce Viktorii Azarenkové. Jako obhájkyně titulu na zelené antuce v Charlestonu odstoupila v semifinále za stavu 1–6 a 0–3 kvůli nemoci proti nakonec vítězce celého turnaje Sloane Stephensové z USA. V polovině dubna pak pomohla dvěma body německým tenistkám nad Rumunkami k udržení se ve světové skupině Fed Cupu, když ve dvou setech porazila Irinu-Cameliu Beguovou a následně i Rumunskou jedničku Simonu Halepovou.\n\nNa dubnovém Porsche Tennis Grand Prix prošla přes Petru Kvitovou do finále. V něm zdolala kvalifikantku a krajanku Lauru Siegemundovou ve dvou setech. Připsala si tak devátý singlový titul na okruhu WTA Tour a poprvé v kariéře ovládla jeden turnaj dvakrát. Vyjma finanční odměny obdržela také model sportovního vozu Porsche 718 Boxster S pro rok 2017. Na turnaji kategorie Premier Mandatory Mutua Madrid Open skončila hned v úvodním kole, když ve dvou sadách podlehla Češce Barboře Strýcové. V Římě ji následně po volném lose v 1. kole zastavila ve třech setech Eugenie Bouchardová. Jako jedna z favoritek ztroskotala hned v prvním kole vrcholu antukové sezóny French Open na nizozemské tenisce Kiki Bertensové, s níž uhrála jeden set.\n\nPřed Wimbledonem stihla odehrát na trávě pouze turnaj AEGON Classic v Birminghamu, kde ji ve čtvrtfinále jako obhájkyni titulu oplatila ve dvou setech porážku z Fed Cupu Simona Halepová. Na londýnský Grand Slam přijížděla jako čtvrtá hráčka světové žebříčku a stejnou pozici ji udělili i pořadatelé v nasazení jednotlivých hráček. Na úvod si poradila s domácí tenistkou startující na divokou kartu Laurou Robsonovou, již povolila jen 4 gemy. Jen o jeden gem více povolila ve 2. kole Američance Varvaře Lepčenkové. Ve 3. kole přešla i přes krajanku Carine Witthöftovou, již zdolala ve dvou setech V další fázi porazila za 64 minut japonskou hráčku Misaki Doiovou. Ve čtvrtfinále podruhé v sezóně porazila Simonu Halepovou, které sebrala hned šestkrát podání a zvítězila. Podruhé v kariéře tak postoupila v All England Clubu do semifinále. V něm ji nedokázala sebrat set ani Venus Williamsová, kterou porazila a postoupila do svého druhého grandlsamového finále v kariéře, druhého i v sezóně 2016. V něm se v odvetě z finále Australian Open utkala s mladší sestrou Venus, Serenou. V utkání ji nabídla soupeřka při svém vlastním podání pouze jedinou šanci k brejknutí, kterou nevyužila, a jelikož sama přišla o svůj servis dvakrát, podlehla obhájkyni titulu.\n\nPo travnaté části sezóny odcestovala do švédského Båstadu, kde na tamějším antukovém Swedish Open plnila roli nejvýše nasazené hráčky. V úvodním kole vydřela třísetové vítězství nad 664. hráčku žebříčku domácí Cornelii Listerovou, jež v turnaji startovala díky divoké kartě. Před 2. kolem se však kvůli problémům s levým loktem z turnaje odhlásila. Po turnaji se přesunula do kanadského Montréalu, podniku jenž byl součástí americké šňůry na tvrdých betonech US Open Series 2016. Po volném losu v úvodním kole, si v dalších dvou kolech shodně ve třech setech poradila nejprve s Mirjanou Lučićovou Baroniovou z Chorvatska a následně s Elinu Svitolinovou. Ve čtvrtfinále postoupila přes Rusku Darju Kasatkinovou do semifinále. V něm nestačila na pozdější vítězku celého turnaje Simonu Halepovou. V roli druhé nasazené odehrála srpnový olympijský turnaj v Riu de Janeiru. Na její raketě postupně zůstaly Kolumbijka startující na divokou kartu Mariana Duqueová Mariñová, Kanaďanka Eugenie Bouchardová, australská tunajová třináctka Samantha Stosurová, britská nasazená desítka Johanna Kontaová a v semifinále pak sedmička soutěže Madison Keysová ze Spojených států. Na cestě do finále neztratila žádný set. V něm však za 2:09 hodin podlehla portorické 34. ženě žebříčku Mónice Puigové po třísetovém průběhu a odvezla si stříbrnou olympijskou medaili.\n\nPo hrách se přesunula do Severní Ameriky, kde měla na americkém turnaji Western & Southern Open v Cincinnati po odstoupení Sereny Williamsové šanci stát se novou světovou jedničkou. K tomu však potřebovala na tomto podniku triumfovat. Po volném losu v 1. kole prazila ve dvou setech nejprve Kristinu Mladenovicovou z Francie a následně i podruhé v sezóně Barboru Strýcovou. Ve čtvrtfinále si ve třech sadách poradila s Carlou Suárezovou Navarrovou a v boji o finále zdolala Simonou Halepovou. Finálová výhra nad Češkou Karolínou Plíškovou, se kterou přechozí dvě jediné finále ovládla, ji dělila od trůnu světové hráčky číslo jedna, k čemuž po vítězném semifinále poznamenala: „\"Pořád mi schází jedna výhra. Celý týden jsem o tom nepřemýšlela. Každý se mě na to ptá. Pokud se mi to podaří, bude to úžasné. Ale já se budu soustředit na finále, ve kterém mě čeká velmi těžká soupeřka\".“ V něm však patnáctá nasazená Plíšková nedala Kerberové šanci a po hladkém průběhu ji o tuto možnost připravila.\n\nNa US Open přijela v roli světové dvojky. Na cestě do finále neztratila žádný set. V prvním zápase uštědřila na úvod Slovince a 120. hráčce žebříčku Poloně Hercogové „kanára“, když vyhrála všechny své servisy bez ztráty míče. Po zahájení druhé sady si soupeřka vyžádala zdravotní přestávku a utkání následně skrečovala pro nemoc. Ve druhé fázi přešla přes Chorvatku Mirjanu Lučićovou Baroniovou, aby ve třetím kole ztratila jen dvě hry s americkou kvalifikantkou Catherine Bellisovou. Poté na její raketě skončila za 87 minut česká turnajová čtrnáctka Petra Kvitová, které prolomila v první sadě třikrát podání. Ve vyrovnanějším druhém setu soupeřka zakončila zápas sedmou dvojchybou. Sedmá nasazená Italka a obhájkyně finálové účasti Roberta Vinciová dohrála ve čtvrtfinále, když úvodní dějství zakončila druhým servisem se zahlášenou chybou nohou. Přesto v ní předtím držela vedení 5–4 a 30:0. Němka získala devět závěrečných gamů v řadě a z posledních 38 odehraných míčů vyhrála 28. Italka se potýkala se zraněním Achillovy šlachy a potížemi zad. Do semifinále proti 74. hráčce žebříčku a dvojnásobné finalistce newyorského grandslamu Caroline Wozniacké již nastupovala s jistotou posunu do čela světové klasifikace. Rychlé vedení her 4–0 proměnila v zisk úvodního setu poměrem 6–4. Uprostřed druhého Dánce opět vzala servis a brejk si pohlídala až do závěru. Bilanci vzájemných zápasů tak navýšila na 8–5 a poprvé v kariéře postoupila do finále US Open. V něm pak porazila za 2:09 hodin jedenáctou hráčku žebříčku Karolínu Plíškovou ve třech sadách. Stala se tak první tenistkou, vyjma Sereny Williamsové, která získala více než jeden grandslam během kalendářní sezóny od roku 2007 a Justine Heninové. Následně se ve vydání žebříčku WTA z 12. září 2016 posunula na 1. místo jako 22. světová jednička v pořadí a po Steffi Grafové druhá z Německa. Kerberová vyhrála US Open jako čtvrtá levoruká tenistka v historii.\n\nNa konci září odcestovala do Číny, kde poprvé v pozici světové jedničky startovala na turnaji kategorie Premier 5 ve Wu-chanu. Po volném lose v úvodním kole, porazila v další fázi ve třech setech Kristinu Mladenovicovou. V osmifinále však po více než třech a čtvrt hodinách podlehla Petře Kvitové, se kterou prohrála poprvé v sezóně. Ve stejné části skončila i na turnaji kategorie Premier Mandatory v Pekingu, kde ji po výhrách nad Češkami Kateřinou Siniakovou a Barborou Strýcovou vyřadila ve dvou setech Elina Svitolinová. Na turnaji Hong Kong Tennis Open jí pak zastavila ve čtvrtfinále Darja Gavrilovová, která Kerberové dovolila pouhé čtyři hry.\n\nDne 17. října 2016 oznámila Serena Williamsová, že kvůli přetrvávajícím problémům s ramenem nebude startovat na Turnaji mistryň a ukončila sezónu. To zajistilo Kerberové, že si udrží pozici světové jedničky do konce sezóny. Keberová tak poprvé v kariéře zakončila sezónu jako hráčka číslo jedna. Jakožto nejvýše postavená vstupovala do singapurského Turnaje mistryň, kde v základní skupině ani jednou nezaváhala a postupně porazila Dominiku Cibulkovou, Simonu Halepovou a Madison Keysovou, čímž se na čtvrtý pokus poprvé probojovala do semifinále tohoto turnaje. V něm lehce přemohla Agnieszku Radwańskou a postoupila do závěrečného utkání o cenný vavřín. V něm však podlehla ve dvou setech Dominice Cibulkové, kterou dokázala přemoci v základní skupině.\n\nPo konci sezóny byla poprvé v kariéře vyhlášena nejlepší světovou tenistou roku podle Mezinárodní tenisové federace (ITF).\n\nSezónu zahájila australským podnikem Brisbane International, kam přijela jako turnajová jednička. Po volném losu porazila ve 2. kole Australanku startující na divokou kartu Ashleigh Bartyovou po třísetovém průběhu, aby ve čtvrtfinále podlehla Ukrajince Elině Svitolinové opět ve třech sadách. Ještě dříve skončila v Sydney, kde ji po volném losu ve druhém kole vyřadila 19letá ruská tenistka Darja Kasatkinová. Do prvního grandslamu sezóny Australian Open vstoupila jako obhájkyně titulu a poprvé na grandslamu plnila roli nejvýše nasazené. Na úvod potřebovala tři sety k výhře nad Lesjou Curenkovou z Ukrajiny. Stejný počet sad odehrála i ve druhé fázi s krajankou Carinou Witthöftovou a následně hladce vyřadila Češku Kristýnu Plíškovou. V osmifinále pak podlehla nenasazené Američance Coco Vandewegheové, když tak ve třetím vzájemném utkání poprvé neuspěla. Bodová ztráta a turnajové prvenství Sereny Williamsové způsobily, že se do čela světové klasifikace místo Němky 30. ledna vrátila Američanka.\n\nProhru v prvním kole zaznamenala na únorovém Qatar Total Open, když opět nestačila na Kasatkinovou. Na následujícím Dubai Tennis Championships se mohla případným vítězstvím opět vrátit na tenisový trůn. Po třech dvousetových výhrách nad Monou Barthelovou, Mónicou Puigovou a Anou Konjuhovou podruhé v sezóně prohrála s pozdější vítězkou turnaje Svitolinovou.\n\nPokles formy pokračoval i na amerických betonech. Přestože na BNP Paribas Open v Indian Wells prohrála již ve čtvrtém kole s Ruskou Jelenou Vesninovou, vrátila se po turnaji díky absenci Sereny Williamsové na první místo tenisového klasifikace. Na Miami Open v Key Biscayne na její raketě skončily tři nenasazené tenistky, než byla ve čtvrtfinále vyřazena americkou veteránkou Venus Williamsovou. Na jediné finále v sezóně dosáhla na mexickém Monterrey Open z kategorie International. V repríze tamějšího finále z roku 2013 byla poražena Anastasijí Pavljučenkovovou.\n\nVinou změny termínů turnajů ztratila opět před začátkem antukové části sezóny tenisový trůn. Do čela se mohla vrátit po týdenní přestávce, pokud by na stuttgartském Porsche Tennis Grand Prix došla alespoň do semifinále. Jako dvojnásobná obhájkyně titulu však opustila turnaj hned ve druhém kole po prohře s Kristinou Mladenovicovou. Zápas třetí fáze proti Kanaďance Bouchardové musela za stavu 3–6 a 0–5 pro zranění stehna vzdát. Tento výsledek se současným přerušením kariéry Sereny Williamsové jí zajistily třetí období na pozici světové jedničky. Na pařížském French Open se porážkou od Jekatěriny Makarovové stala první nejvýše nasazenou hráčkou historie Roland Garros, která nepostoupila do druhého kola.\n\nNa travnatém povrchu zaznamenala čtvrtfinálovou účast na AEGON International v Eastbourne, přestože byla v úvodním zápase proti Češce Kristýně Plíškové dva míče od vyřazení. Po dvousetových výhrách v prvních dvou kolech dokázala otočit průběh ze stavu 4–6, 2–4 a brejkbolu proti Američance Shelby Rogersové. Vyřazena byla v osmifinále po třísetové bitvě s pozdější vítězkou Garbiñe Muguruzaovou. Bodová ztráta ji definitivně připravila o pozici světové jedničky, kterou se po turnaji stala Česka Karolína Plíšková.\n\nZ pozice třetí nasazená vypadla ve třetím kole kanadského Rogers Cupu až s 934. hráčkou žebříčku, a po zranění vracející se Sloane Stephensovou. Další porážku v první fázi utrpěla na Western & Southern Open v Cincinnati, přestože měla na Rusku Makarovovou mečbol v tiebreaku rozhodující sady, který nakonec ztratila poměrem 11–13. Na zářijovém US Open prohrála překvapivě již v prvním kole s Naomi Ósakaovou. Poprvé od roku 2005 a teprve podruhé v historii newyorského grandslamu tak obhájkyně triumfu vypadla již v úvodním utkání. Němka v důsledku porážky opustila po turnaji první desítku pořadí tenistek.\n\nMírný nárůst formy zaznamela na podzimních turnajích v Asii. Na Toray Pan Pacific Open oplatila porážky Ósakové a Kasatkinové, aby ve čtvrtfinále získala jedinou výhru nad hráčkou z elitní desítky, když ve dvou setech vyřadila Karolínu Plíškovou. V semifinále ji však zastavila Anastasija Pavljučenkovová. Následující Wuhan Open ve Wu-chanu pro ni skončil v úvodu a na pekingském China Open dohrála ve druhém kole. Sezónu zakončila dvěma prohrami v základní skupině závěrečného WTA Elite Trophy v Ču-chaji, které ji v konečné klasifikaci sezóny stály místo mezi prvními dvaceti tenistkami, mezi něž patřila nepřetržitě od února 2012. Sezónu zakončila na 21. místě.\n\nSezónu rozehrála na Hopman Cupu, kde byl jejím spoluhráčem v německém týmu Alexander Zverev. Ve třech dvouhrách základní skupiny zůstala neporažena a dopomohla k postupu Němců do finále proti Švýcarsku. V něm zdolala Belindu Bencicovou, ale z rozhodujícího mixu proti Bencicové s Federerem odešla německá dvojice poražena. První individuální turnaj odehrála na Sydney International, kde na úvod odvrátila dva mečboly Češky Lucie Šafářové. Následně vyřadila Venus Williamsovou, Dominiku Cibulkovou i Italku Camilu Giorgiovou, což znamenalo postup do finále. V něm zdolala Australanku Ashleigh Bartyovou po dvousetovém průběhu a poměr vzájemných utkání navýšila na 2–1. Jedenáctý singlový titul na okruhu WTA Tour pro ni znamenal první trofej po šestnáctiměsíčním čekání od US Open 2016.\n\nDo Australian Open vstoupila dvousetovými výhrami nad Annou-Lenou Friedsamovou a Donnou Vekićovou. Ve třetí fázi za 64 minut hladce vyřadila 48. hráčku žebříčku Marii Šarapovovou, když jí pětkrát prolomila servis. V pavouku tak zůstala jedinou tenistkou, která během kariéry byla světovou jedničkou a vyhrála grandslam. Po vyřazení Tchajwanky Sie Su-wej prošla do čtvrtfinále, v němž zaznamenala čtrnáctý vítězný zápas na túře WTA v řadě, když za necelou hodinu hladce porazila americkou turnajovou sedmnáctku Madison Keysovou. Semifinálovou bitvu se Simonou Halepovou zahájila nepřesnou hrou, když v prvních pěti gamech získala jen pět z dvaceti pěti výměn. Z poměru her 0–5 dokázala výsledek úvodní sady trvající 25 minut zkorigovat na 3–6. Rumunská světová jednička pokračovala v aktivním přístupu a Němka jí nabídla za stavu 1–3 a 30:40 brejk na odskočení o dvě podání. Po jeho nevyužití pak Kerberová zachránila i další dvě brejkové příležitosti soupeřky při dalším servisu a zlepšeným výkonem otočila průběh setu šňůrou tří gamů, která vedla ke srovnání. V rozhodujícím dějství se Halepová ocitla dvakrát na prahu vyřazení a opuštění čela žebříčku, když odvracela dva mečboly z poměru 5–6 a 15:40. Přesto to byla ona, kdo prolomil podání Němky a postoupil do finále po výhře 9–7. Bodový zisk jí zajistil návrat do první světové desítky, kde figurovala na 9. příčce.\n\nNa únorovém Qatar Total Open v Dauhá postoupila přes Samanthu Stosurovou a Johanna Kontaovou do čtvrtfinále, z něhož odešla poražena od nové světové jedničky Caroline Wozniacké ve třech setech. Poté zavítala na Dubai Tennis Championships, kde si poradila s Barborou Strýcovou i kvalifikantkou Sarou Erraniovou. Mezi poslední osmičkou zdolala třetí nasazenou Karolínu Plíškovou, ovšem v semifinále nenašla recept na ukrajinskou turnajovou jedničku Elinu Svitolinovou. Od China Open 2016 tak Ukrajince podlehla popáté za sebou.\n\nBřeznový BNP Paribas Open v Indian Wells otevřela vítězstvími nad deblovými spoluhráčkami Jekatěrinou Makarovovou a obhájkyní trofeje Jelenou Vesninovou. Následně zvládla duel se světovou sedmičkou Caroline Garciaovou, než ji stopku ve čtvrtfinále vystavila Darja Kasatkinová, když uhrála jen dva gamy. Do čtvrtfinálové fáze prošla i na Miami Open po výhrách nad Johannou Larssonovou, Anastasijí Pavljučenkovovou a Wang Ja-fan. V něm však podlehla pozdější americké šampionce Sloane Stephensové.\n\nVe stuttgartské Porsche-Arena plnila roli německé týmové dvojky v semifinále Fed Cupu proti České republice. Na antuce prohrála obě dvouhry, sobotní s Karolínou Plíškovou i nedělní proti Petře Kvitové a Češky postoupily do finále. Na navazujícím Porsche Tennis Grand Prix oplatila Kvitové na stejném dvorci čtyři dny starou porážku a vítězstvím srovnala poměr vzájemných duelů na 6–6. ve druhém kole s Anett Kontaveitovou však zápas skrečovala a přišla také o antukový Madrid Open. Na dvorce se vrátila jako jedenáctá nasazená římským Internazionali BNL d'Italia, kde na její raketě dohrály Zarina Dijasová, Irina-Camelia Beguová a Maria Sakkariová, než ji opět ve čtvrtfinále zastavila Svitolinová. V roli turnajové dvanáctky vítězně rozehrála French Open proti krajance Moně Barthelové. Také druhý duel s Anou Bogdanovou i třetí proti osmnácté nasazené Kiki Bertensové zvládla. V osmifinále podruhé v sezóně přešla přes turnajovou sedmičku Caroline Garciaovou a po šesti letech postoupila do čtvrtfinále. V něm ji zastavila pozdější šampionka Simona Halepová ve třech setech.\n\nTravnatou sezónu rozehrála jako druhá nasazená na Mallorca Open, kde na úvod skončila na raketě Američanky Alison Riskeové. Na eastbourneském Nature Valley International se přes Cibulkovou, Danielle Collinsovou a Darju Kasatkinovou probojovala do semifinále, v němž ji vyřadila Caroline Wozniacká. Třetí grandslamovou trofej v kariéře si pak odvezla z Wimbledonu. Cestou do finále postupně vyřadila bývalou finalistku turnaje Věru Zvonarevovou, úřadující vítězku juniorky Claire Liuovou a osmnáctou nasazenou Naomi Ósakaovou, Švýcarku Belindu Bencicovou. Vzhledem rekordnímu počtu již vyřazených nasazených zůstala ve čtvrtfinále, jako turnajová jedenáctka, nejvýše nasazenou tenistkou v soutěži. Vítězstvími nad Kasatkinovou a Lotyškou Jeļenou Ostapenkovou došlo k repríze finále z roku 2016, když se proti ní postavila sedminásobná wimbledonská šampionka Serena Williamsová. 36leté Američance vzhledem k dlouhodobé absenci pro mateřské povinnosti patřila až 181. příčka žebříčku, ovšem organizátory byla nasazena jako pětadvacítka. 30letá Kerberová triumfovala po dvousetovém průběhu a stala se první německou šampionkou Wimbledonu od Steffi Grafové v roce 1996. Bodový zisk ji zároveň posunul o šest míst výše, zpět do elitní světové pětky, na 4. místo.\n\nNa letních amerických betonech i asijské podzimní túře zaznamenala pokles formy, když po volném losu kanadského Rogers Cupu nestačila na Alizé Cornetovou. Následně skončila ve třetích kolech čtyř turnajů, a to na amerických Western & Southern Open a US Open, respektive čínských Wuhan Open a China Open. V prvním případě nenašla recept na Madison Keysovou, ve druhém na Dominiku Cibulkovou, na wuchanské akci ji lednovou porážku oplatila Ashleigh Bartyová a v Pekingu soutěž opustila po prohře s Čang Šuaj.\n\nJako druhá v pořadí se 10. září 2018 kvalifikovala na Turnaj mistryň. Po odstoupení Halepové na singapurském WTA Finals plnila jako světová dvojka roli nejvýše nasazené hráčky. Turnaj se odehrál ve druhé polovině října. V bílé základní skupině porazila Naomi Ósakaovou. Ovšem porážky od Sloane Stephensové a Kiki Bertensové znamenaly konečné třetí, první nepostupové místo. Sezóna přesto ukončila na 2. místě.\n\nPodruhé za sebou začínala sezónu na exhibičním Hopman Cupu a stejně jako předcházející rok prohráli s Alexandrem Zverevem finálový zápas proti Federerovi a Bencicové, přestože sama za celý turnaj neprohrála singlové utkání a v rozhodující smíšené čtyřhře měli na švýcarské duo dva mečboly. V roli obhájkyně titulu postoupila na turnaji v Sydney do čtvrtfinále, kde v nočním zápase přerušovaném deštěm nestačila na pozdější vítězku Petru Kvitovou.\n\nRodiče Sławomir a Beata Kerberovi pocházejí z Polska a tenistka kromě němčiny hovoří také polsky a anglicky. Má sestru Jessicu a matka je její manažerkou. Žije v polské obci Puszczykowo. Oblíbeným povrchem je podle jejího vyjádření tvrdý podklad. Když vyrůstala, byla jejím idolem krajanka Steffi Grafová.\n\n"}
{"id": "463053", "url": "https://cs.wikipedia.org/wiki?curid=463053", "title": "Detroit techno", "text": "Detroit techno\n\nDetroit techno je nejstarším stylem jednoho z žánrů elektronické hudby zvaného techno. Techno hudba vznikla původně v Detroitu jako odpověď na tzv. Chicago house . Za zakladatele Detroit techno hudby jsou považováni Juan Atkins, Derrick May a Kevin Saunderson - tzv. Trio z Belleville. K tvorbě Detroit techna se nejčastěji používají analogové syntezátory a tehdejší bicí automaty jako Roland TR-909, jejichž zvukem je tento styl techno hudby specifický. V pozdějších nahrávkách se začaly používat různé digitální emulátory, napodobující charakteristický zvuk těchto nástrojů.\n\nPrvními tvůrci Detroit techna byli v půlce 80. let Juan Atkins, Kevin Saunderson a Derrick May, kteří se seznámili na střední škole v Belleville, městě vzdáleném 47 kilometrů od Detroitu. K této tzv. první generaci Detroit techna patřil i Eddie \"Flashin\" Fowlkes, Frankie Knuckles a Blake Baxter. Na ně později navázala tzv. druhá generace, mezi kterou patřili umělci jako Carl Craig, Jeff Mills, Robert Hood, Kenny Larkin, Stacey Pullen, Mad Mike, Jay Denham, Kelli Hand a další.\n\nMezi nejvýznamnější labely, vydávající Detroit techno patřily (a dosud patří) Underground Resistance a Detroit Techno Militia. Jeff Mills vydával svá alba na prvním jmenovaném, později založil vlastní label Axis a jeho sublabel Purpose Maker.\n\nV Evropě se do širšího povědomí Detroit techno (a potažmo celá techno scéna) dostala především (avšak nejen) zásluhou výše zmíněných umělců a berlínského klubu a labelu Tresor, který začal jako jeden z prvních v Evropě vydávat vinylové desky s tímto žánrem elektronické hudby.\n"}
{"id": "463054", "url": "https://cs.wikipedia.org/wiki?curid=463054", "title": "Srpen 2009", "text": "Srpen 2009\n\n"}
{"id": "463055", "url": "https://cs.wikipedia.org/wiki?curid=463055", "title": "Uhlíková nanotrubice", "text": "Uhlíková nanotrubice\n\nUhlíkové nanotrubice (anglicky: carbon nanotubes - CNTs) jsou podlouhlé útvary, jejichž stěny jsou tvořeny atomy uhlíku (podobné kulovitým fullerenům) o průměru 1 až 100 nanometrů a o délce do 100 µm. Mohou být jedno- či vícestěnné.\n\n\nKdyž jsou vloženy do matrice materiálu, dobře rozptýlené nanotrubičky vytvářejí 3D zesílenou a vodivou síť, přičemž výrazně sníží dopad na originální barvu a další klíčové vlastnosti materiálu. Díky svým malým rozměrům, nanotrubice mají velmi velký specifický povrch (Plocha povrchu pevné látky, vztažená na jednotku hmotnosti (obvykle m g).\nUhlíkové nanotrubice se využívají např. v elektrotechnice. Mohou sloužit jako výborné elektrické vodiče, neboť se v nich mohou elektrony pohybovat téměř volně, odpor nanotrubic je velmi malý a téměř nezávisí na její délce.\n\nV roce 1985 byly při pokusech vaporizace grafitu s pomocí laseru s vysokou energií nalezeny tzv. buckminsterské fulereny (C). V roce 1991 objevili japonští vědci, že tyto molekuly mají válcový tvar a že uhlíkové nanotrubice mohou dosáhnout pevnosti kolem 1 TPa (200 x vyšší než molekuly oceli ve stejné velikosti). Syntéza nanotrubic se dá provádět několika metodami:\n\nS cílem zvýšení pevnosti textilních vláken byly prováděny pokusy s kompozity z různých polymerů s příměsí uhlíkových nanotrubic. Výsledky pokusů s polyamidem, polypropylenem, UHMWPE a dalšími zůstaly však daleko za teoretickými předpoklady.\n\nV roce 2013 bylo z uhlíkových nanotrubic získaných (pravděpodobně) pyrolýzou celulózy při teplotách 1500 až 2200 °C laboratorně vyrobeno (v Číně) textilní vlákno o délce 550 mm s tažnou pevností 120 GPa. Filamenty z uhlíkových nanotrubic zpracovaných gelovým zvlákňováním byly pokusně vyrobeny s průměrem 46 nm. Maximální tažná pevnost dosáhla cca 270 MPa s modulem do 10 GPa.\n\nAmeričtí vědci prokázali mnohé toxické a rakovinotvorné zplodiny z výroby uhlíkových nanotrubic, například 15 aromatických uhlovodíků jako benzo(a)pyren nebo benzen, ale i další látky jako 1,3-butadien.\n\nV květnu 2008 zveřejnil britsko-americký výzkumný tým studii, podle které uhlíkové nanotrubice v dutině břišní pokusných zvířat způsobují podobné patologické změny jako např. vlákna azbestu. Švédský výzkum zase ukázal, že u myší způsobuje vdechování jednostěnných uhlíkových nanotrubic plicní zánět a fibrózu. Zjištěny byly i genotoxické účinky uhlíkových nanotrubic. Některé jiné studie však strach z použití uhlíkových trubic zmírňují. Podle IARC nebyla provedena žádná epidemiologická studie na CNT. Pokud jde o karcinogenitu u experimentálních zvířat, byly informace pro MWCNT-7 dostatečné, ale pro dva typy MWCNT s rozměry podobnými MWCNT-7 byly informace nedostatečné. Rovněž byly nedostatečné informace i pro SWCNT. MWCNT-7 byla klasifikována jako možná karcinogenní látka pro člověka (skupina 2B). SWCNT a MWCNT, s výjimkou MWCNT-7, byly kategorizovány jako neklasifikovatelné, pokud jde o jejich karcinogenitu pro lidskou populaci(skupina 3) .\n\nUhlíkové nanotrubice jsou v životním prostředí biologicky dostupné pro živé organismy, mají schopnost dlouhodobě přetrvávat v prostředí a hromadit se v potravních řetězcích.\n\n\n\n"}
{"id": "463056", "url": "https://cs.wikipedia.org/wiki?curid=463056", "title": "Juan Atkins", "text": "Juan Atkins\n\nJuan Atkins (* 9. prosince 1962 v Detroitu, Michigan, USA) je americký electro hudebník a inovátor techno hudby, především jeho předchůdce detroitského techna, společně s Derrickem Mayem, Kevinem Saundersonem.\n\n\n\n"}
{"id": "463059", "url": "https://cs.wikipedia.org/wiki?curid=463059", "title": "Římskokatolická farnost Volfartice", "text": "Římskokatolická farnost Volfartice\n\nŘímskokatolická farnost Volfartice (něm. \"Wolfersdorf\") je územní společenství římských katolíků ve Volfarticích a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze. Posledním sídelním duchovním správcem byl do roku 1991 Josef Slavík. Ve 2. dekádě 21. století farnost administruje \"excurrendo\" Viliam Matějka z České Lípy.\n\n\nFarnost je ve Volfarticích připomínána již ve 14. století, gotický farní kostel tehdy stál na místě dnešního rokokového. Později farnost zanikla a byla obnovena až v roce 1756. Farnosti se při jejím obnovení ujali Maltézští rytíři, jejichž kněží zde pak vykonávali duchovní správu až do roku 1921.\n\nV roce 1921 správu farnosti převzala litoměřická diecéze a duchovní správu zde vykonávali diecézní kněží. V roce 1954 sem přišel jako farář-administrátor R. D. Josef Slavík. Ten zde pak působil až do své smrti v roce 1991. Za něj byla zřízena zimní kaple v přízemí fary a liturgický prostor v kostele byl upraven dle liturgických reforem Druhého vatikánského koncilu. Z Volfartic byly tehdy spravovány také farnosti Horní Libchava a Slunečná.\n\nOd roku 1991 začala být duchovní správa obstarávána excurrendo kněžstvem z děkanství v České Lípě.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n\n"}
{"id": "463065", "url": "https://cs.wikipedia.org/wiki?curid=463065", "title": "Hustler", "text": "Hustler\n\nHustler je měsíční pornografický časopis, který založil Larry Flynt roku 1974. Jeho předchůdcem byl zpravodaj \"Hustler Newsletter\", který sloužil jako reklama pro Flyntovy striptýzové kluby. Ze slabých počátků se časopis vyšplhal až k nákladu okolo tří milionů kusů měsíšně, dnes si drží průměr okolo pěti set tisíc kusů.\n\nHustler je první americký magazín, který v magazínu zobrazil ženský pohlavní orgán a pubické ochlupení.\n\nČasopis Hustler vydává společnost Larry Flynt Publications, kterou roku 1974 založil Larry Flynt. Hustler od svého počátku dodnes obsahuje více explicitní materiál než jeho konkurenti Playboy a Penthouse. Známou přílohou jsou sarkastické kresby, které občas znázorňují násilí a mysogynii, jako hromadné znásilnění, incest, pedofilii a rasismus. Třináct let v časopisu vycházel i známý strip \"Chester the Molester\", který popisoval život pedofila. Tyto kresby vyvolaly řadu kritik, zejména z řad feministek, ale Flynt je vždy hájil jako společenskou satiru. Kritiku vyvolal i každoměsíční sloupek \"Asshole of the Month\", ve kterém byly zesměšňovány veřejné osoby.\n\nČasto je obsahem časopisu i komentář k politickému či ekonomickému dění. Redaktoři Hustleru dlouho psali z pozice levice, i proto byli obviňováni z populismu a snahy oslovit pracující vrstvu. V 80. letech 20. století Flynt svůj časopis využil ke kritice politiky tehdejšího prezidenta USA Ronalda Reagana a jeho vlády, ale i proti křesťanské pravici. Například v roce 1983 Hustler ve své parodii reklamy na Campari zesměšnil fundamentalistického protestantského reverenda Jerryho Falwella, spor se dostal k soudu, kde Flynt zvítězil při obhajobě svobody projevu a satiry vůči veřejné osobě. Kvůli obsahu časopisu byl Flynt také několikrát žalován z obscénnosti.\n\n\n"}
{"id": "463069", "url": "https://cs.wikipedia.org/wiki?curid=463069", "title": "Michael Frater", "text": "Michael Frater\n\nMichael Frater (* 6. října 1982, Manchester Parish) je jamajský atlet, závodící na sprinterských tratích. V éře svých legendárních krajanů Usaina Bolta a Asafy Powella nemá obvykle šanci vítězit, přesto patří ke světové špičce. Při výšce 170 cm a hmotnosti 67 kg je jedním z nejmenších sprinterů ve světové špičce. Ve štafetě na 4 × 100 metrů z roku 2008 běžel 2. úsek za 9,01 s. Pro doping Nesty Cartera však nejde o vítězný závod. Dne 4. září 2011 na MS v Tegu tento výkon spolu s Boltem, Blakem a Carterem vylepšil na 37,04 s.\n\n\nNa Letních olympijských hrách 2008 v Pekingu byl ve finále členem štafety na 4 × 100 metrů, která zaběhla původní světový rekord, jehož hodnota byla 37,10 s. Závod rozbíhal Nesta Carter, později odhalen jako dopingový hříšník, který předával štafetový kolík Michaelu Fraterovi. Třetí úsek běžel Usain Bolt a finišmanem byl Asafa Powell.\n\nNa Letních olympijských hrách 2012 v Londýně byl ve finále členem štafety na 4 × 100 metrů, která zaběhla nový světový rekord, jehož hodnota je 36,84 s. Závod rozbíhal Nesta Carter, který předával štafetový kolík Michaelu Fraterovi. Třetí úsek běžel Yohan Blake a finišmanem byl Usain Bolt.\n"}
{"id": "463071", "url": "https://cs.wikipedia.org/wiki?curid=463071", "title": "Ass to mouth", "text": "Ass to mouth\n\nAss to mouth (česky doslova ze zadku do pusy) je hovorový termín pro situaci, kdy se vyjme penis z řitního otvoru (anusu) partnera/partnerky a následně se vloží do úst partnera či partnerky. Při této praktice existuje nebezpečí, že subjekt může získat sexuálně přenosné nemoci, jako genitální herpes virus či HIV. Dalším rizikem je přenos střevních parazitů či hepatitidy typu A.\n\n\n"}
{"id": "463074", "url": "https://cs.wikipedia.org/wiki?curid=463074", "title": "Kolokvializmus", "text": "Kolokvializmus\n\nKolokvializmus je hovorový výraz, slovo patřící do prostěsdělovacího stylu, běžně nepoužívané ve formálních situacích. V angličtině např. patří mezi neformální výrazy \"Y'all\" (you all), \"gonna\", \"wanna\", fráze jako \"ain't nothin'\", \"graveyard dead\", nebo aforismus/metafory typu \"There's more than one way to skin a cat\" (problém má více řešení).\n\n"}
{"id": "463076", "url": "https://cs.wikipedia.org/wiki?curid=463076", "title": "Hurtigruten", "text": "Hurtigruten\n\nHurtigruten (v českém překladu Rychlá cesta, v angličtině někdy nazýván Norwegian Coastal Express) je označení pro systém rozvozu pošty loděmi podél dva tisíce sedm set kilometrů dlouhého západního norského pobřeží, který byl spuštěn v roce 1893. V současnosti jsou lodě Hurtigrutenu plující mezi městy Bergen a Kirkenes určeny k převozu nákladu, pasažérů na krátké vzdálenosti i pro výletní plavby. V létě je jejich jízdní řád obohacen o návštěvy Trollfjordu a Geirangerfjordu. Hurtigruten je v současnosti kromě prostředku pro dopravu zboží podél pobřeží i populární turistickou atrakcí.\n\nPro pochopení významu a nutnosti propojit místa na norském pobřeží nám pomůže pohled na norskou geografii. Dnešní Norsko má na délku po severo-jižní ose asi 2650 kilometrů. Od nepaměti mírné klima pozitivně ovlivňovalo především jižní část země, která dominovala jak v počtu obyvatel, tak i v hospodářském vlivu. Sídlům a obcím na severu země, která žila z rybolovu ve vodách bohatých na ryby okolo Lofot, Vesterál a v Severním moři, chyběl vhodný způsob k přepravě ulovených ryb, ale také k zásobování základním zbožím a výrobky, které nebyla žádná z obcí schopna vyprodukovat.\n\nOd začátku devatenáctého století začalo být realizováno spojení mezi Bergenem, obchodím centrem země, a periferními Lofotami, avšak jen příležitostně. Zejména během dlouhých zim byl sever země prakticky izolován od zbytku světa. Norský stát si byl vědom rozdílů mezi centrálními a periferními oblastmi a hledal způsob, jak zlepšit dopravní spojení se severem. V roce 1875 byl vypracován první plán pravidelného státem dotovaného spojení měst Bergen a Stavanger na jihu země s velkými obcemi na severu Norska prostřednictvím malých obchodních lodí.\n\nHurtigruten byl původně soukromým rejdařstvím \"Vesteraalens Dampskibsselskap\" a první spojení mezi Trondheimem a Hammerfestem začal realizovat v roce 1893. První pravidelné a především celoroční poštovní spojení mezi jihem a severem země se uskutečnilo díky nasazení zkušeného kapitána Richarda Witha. Společně s lodivodem Andreasem Holtem od roku 1882 pečlivě přemýšlel nad možnostmi provedení lodi norskými pobřežními vodami. Jako první si troufl plavit se na trase do Hammerfestu v noci a v temných zimních měsících, což byla podmínka pro zisk státních dotací, bez kterých by doprava pošty na sever nebyla rentabilní.\n\nV letech 1889 a 1890 byl uznávaným kapitánem Augustem Kriegsmannem Granem z pověření ministerstva vnitra vypracován plán celoročního provozu podél celého západního pobřeží. Ten 18. dubna 1891 vyústil ve vypsání tendru na lodní spojení. O dva roky později, 2. července 1893, podnikla loď D/S Vesteraalen pod velením kapitána Richarda Witha cestu z Trondheimu do Hammerfestu. Při této první cestě, která trvala 67 hodin, navštívila Withova loď celkem devět obcí: Rørvik, Brønnøysund, Sandnessjøen, Bodø, Svolvær, Lødingen, Harstad, Tromsø a Skjervøy.\n\nNásledovaly dvě další linky Hurtigrutenu, takže na přelomu století existovaly celkem tři lodní poštovní linky. První vedla z Trondheimu do Hammerfestu, druhá z Bergenu do Hammerfestu a třetí z Hammerfestu dále na sever, do Vadsø. Ta byla v roce 1908 prodloužena až do města Kirkenes, které je konečnou Hurtigrutenu dodnes. Lodě na těchto linkách byly v té době vypravovány dvakrát týdně, jak v létě, tak i v zimě.\n\nDíky lodnímu spojení se zásadně změnily životní podmínky v izolovaných oblastech na severu země. Hurtigruten formoval a sjednocoval zemi. Obtížné pozemní cestě přes členitý norský terén se nyní bylo možno vyhnout. V roce 1898 byla jižní část linky prodloužena z Bergenu až do Stavangeru, avšak již v roce 1919 byly v hustě zalidněné jižní části země vybudovány silnice a železnice do té míry, že doprava pošty lodí byla zrušena. Od té doby dodnes je Bergen nejjižnějším bodem na trase Hurtigrutenu.\n\nV létě 1922 byla slavnostně otevřena Risøyrenna, úzká námořní cesta mezi vesterálskými obcemi Sortland a Risøyhamn. Tato cesta je součástí trasy Hurtigrutenu dodnes. Od 1. června 1936 byly tři původní trasy nahrazeny jednou vedoucí z Bergenu až do Kirkenes. Díky čtrnácti lodím ze šesti rejdařství bylo zajištěno pravidelné denní spojení.\n\nBěhem obou světových válek a především během druhé, kdy byla za okupace Norska zpustošena řada obcí na severu, bylo z větší části nemožné naplňovat primární úkol Hurtigrutenu a to dopravu pošty. Proto byly lodě Hurtigrutenu nasazeny na pobřežní dopravu a převoz vojáků a ojediněle byl zachován jejich původní účel. V období let 1940 až 1945 došlo k největšímu množství nehod a potopení lodí Hurtigrutenu. Nadále bylo částečně zachováno základní zásobování obcí na severu země, když rejdařství nasadila místo původních, buď zabavených, či potopených lodí, malé nákladní či rybářské lodě.\n\nPo skončení druhé světové války byly ze čtrnácti původních lodí schopny provozu jen tři. Díky státem podporovanému programu obnovy loďtsva bylo od roku 1950 obnoveno pravidelné denní spojení mezi Trondheimem a Hammerfestem. Do roku 1956 bylo do služby zařazeno deset nových lodí a mohlo tak být v plném rozsahu obnoveno pravidelné spojení.\n\nZatímco v počátcích Hurtigrutenu byly používány běžné parní lodě, tato konstrukční řada byla vyvinuta speciálně pro nasazení na lince Hurtigrutenu. Každá další generace lodí Hurtigrutenu vycházela ze zkušeností s předchozími modely. Vzhled a koncept lodí by proto mezitím značně změněn, přesto šlo nadále o lodě speciálně navržené pro tento účel.\n\nDo konce 70. let byl Hurtigruten především v zimě pro některé obce jediným způsobem zásobování a byl proto státem výrazně dotován. Díky rozšiřování silniční sítě a lepší dostupnosti letišť začal Hurtigruten ztrácet svůj hospodářský význam a větší roli pro něj začala hrát turistika. Přesto i nadále přepravují lodě Hurtigrutenu zboží a pasažéry mezi jednotlivými přístavy.\n\nS výstavbou lodí nové, prostřední generace v 80. letech 20. století došlo díky zavedení principu RoRo k racionalizaci přepravy nákladu. Prostoj mezi připlutím a odplutím lodě z Bergenu tak byl snížen ze dne a půl na osm hodin. Díky této změně bylo pro zachování denního provozu potřeba jen jedenáct místo čtrnácti lodí.\n\nJelikož norský stát omezil od 90. let 20. století dotování Hurtigrutenu pouze na zimní část roku, snaží se rejdařství nasazením moderních a komfortnějších lodí nalákat větší množství zahraničních turistů a zvyšováním jejich počtu kompenzovat ztráty dotací. V zimním období je ovšem vytížení lodí tak malé, že se Hurtigruten dostává do ztráty. Za účelem omezení ztrát vysílá rejdařství každou zimu dvě své největší lodě do Antarktidy na expediční mise a na pravidelné linky nasazuje lodě s podstatně omezenou posádkou. Na konci roku 2004 byl norskou vládou garantován balíček dotací ve výši 1,9 miliard norských korun (cirka 216 milionů Euro), čímž byl zajištěn provoz až do zimy 2011/12. Škrty v dotacích se po uplynutí tohoto termínu však nedají očekávat, protože denní spojení je pro Nory, především na severu země, základním symbolem vzájemného porozumění. Právě proto se nese toto spojení čestné jméno Riksvei Nr. 1 (Cesta č. 1).\n\nZajímavé okamžiky z historie Hurtigrutenu od jeho vzniku až po současnost nabízí muzeum Hurtigrutenu, které bylo v roce 1993 otevřeno ve Stokmarknes.\n\nPo druhé světové válce přepravovaly lodě Hurtigrutenu ročně více než 410 tisíc pasažérů. Přitom se struktura pasažérů začala značně měnit. Zatímco během 40. a 50. let tvořili většinu pasažérů lidé, kteří lodě využívali relativně pravidelně během roku pro plavby na střední a delší vzdálenosti, v současnosti jsou lodě Hurtigrutenu v letních měsících využívány především turisty pro okružní pobřežní plavby. Bez zaměření na turisty by společnost nebyla schopna pokrýt náklady na provoz lodí. Prudký rozvoj individuální dopravy a stavba nových letišť v průběhu 70. let způsobily rejdařství značné problémy. Ke konci 80. let poklesl počet pasažérů natolik, že se začalo vážně uvažovat o opuštění denní frekvence spojení. Během následné snahy reagovat na požadavky turistů, aniž by lodě ztratily charakter poštovních, došlo od začátku 90. let k opětovnému nárůstu počtu pasažérů. Mezitím se počet pasažérů ustálil na 500 až 550 tisících ročně, z nichž přibližně 70 procent tvoří turisté, kteří se vydávají na okružní plavbu.\n\nZměna účelu lodí se zrcadlila v jejich dalších zřetelných změnách. Lodě postavené v 50. letech byly vybaveny ještě relativně malými a prostými kajutami s více postelemi a většinou bez vlastních toalet a k tomu měly jen jednu jídelnu a jeden bufet. Také na lodích prostřední generace se vedle již velmi pohodlných kajut nacházely také kajuty vybavené až deseti jednoduchými lehátky pro pasažéry na dálkových cestách, ale ty se již v současnosti nepoužívají.\n\nLodě nové generace jsou výrazně pohodlnější. Vedle relativně luxusních kajut se sprchami a toaletami se turistům vedle restaurací a kaváren nabízí též panoramatické salóny, vířivky, bary, tělocvičny a společenské místnosti. K okružním plavbám patří rovněž organizované výlety na pevninu, ale na lodích Hurtigrutenu však chybí další jinak obvyklé společenské události typické pro ostatní výletní plavby, například Kapitánova večeře či kulturní program s divadelními a hudebními vystoupeními. Na lodích Hurtigrutenu rovněž není vyžadováno formální oblečení a to ani při večeřích. Výhradně kvůli turistům jsou do letního jízdního řádu přidány Geirangerfjord a Trollfjord.\n\nZatímco od konce druhé světové války počet přepravovaných osob rostl, objem zboží převáženého loděmi Hurtigrutenu postupně klesal. Tento trend se v průběhu 90. let změnil a objem přepraveného zboží a automobilů začal růst. Zatímco v roce 1990 přepravil Hurtigruten 7 500 osobních aut a 100 tisíc tun nákladu, v roce 2002 to bylo již více než 55 000 osobních aut a 165 tisíc tun nákladu.\n\nHlavním důvodem této změny je zavedení nového systému nakládání a vykládání zboží u takřka všech lodí na začátku 90. let, čímž došlo k zefektivnění celého procesu a tudíž i ke snížení ceny dopravy nákladu. Všechny lodě s výjimkou MS Lofoten a MS Nordstjernen disponují postranními vraty, kterými mohou být automobily a zboží s pomocí nákladního výtahu umístěny přímo na nákladní palubu (paluba 2 či paluba B). Tento způsob znamená značnou úsporu času a personálu oproti nakládání zboží jeřábem používanému až do 80. let, kdy musely být každý kus zboží a každé auto jednotlivě zvednuty jeřábem na palubu, což bylo finančně nákladné.\n\nLodě Hurtigrutenu cestují na základě pevného jízdního řádu. Každý den ve stejný čas vyplouvá z Bergenu loď a po dvanácti dnech se vrací zpět. Pro přístavy na trase Hurtigrutenu a jejich obyvatele, především v oblasti severního Norska, jsou pravidelné příjezdy lodí pevnou součástí jejich denní rutiny. Případná zpoždění či vynechání pravidelného cyklu některou lodí jsou pro místní média událostí hodnou zpracování. Nejen že se díky Hurtigrutenu do nejodlehlejších vesnic dostanou lidé a zboží, ale též se takto rychle šíří zprávy a informace. Jízdním řádem jsou ovlivňovány rovněž termíny návštěv lékařů, úřadů a rodinná setkání. V malých přístavech na severu plní Hurtigruten také sociální funkci. Během maximálně půlhodinových zastávek se obyvatelé obcí vydávají na palubu, kde v bufetu společně vypijí kávu, vymění informace a obstarají si nejnovější časopisy. Tito návštěvníci, označovaní jako kaffegjengs, opouštějí loď až bezprostředně před jejím odplutím.\n\nBěhem cesty z Bergenu do Kirkenes navštíví lodě Hurtigrutenu tyto přístavy:\nKirkenes je poslední zástavkou lodí Hurtigrutenu. Odtud se lodě vydávají takřka stejnou cestou zpět do Bergenu. Přístavy navštívené při cestě na sever v průběhu noci jsou většinou během zpáteční cesty navštíveny ve dne, takže všechny přístavy jsou alespoň jednou navštíveny během dne.\n\nČas strávený v přístavech se stanovuje na základě množství nakládaného a vykládaného zboží a také turistické atraktivnosti lokality. V některých přístavech trvají zastávky až šest hodin. Při takto dlouhých zastávkách se mohou pasažéři zúčastnit organizovaných prohlídek města či jiných zajímavých míst.\n\nV průběhu let se trasa Hurtigrutenu z různých důvodů, především hospodářských a námořních, měnila. Následuje seznam přístavů, kde Hurtigruten v minulosti kotvil a to ze severu na jih.\n\n\nSeverně a jižně plující lodě se pravidelně vzájemně potkávají v následujících místech:\nPři setkání se lodě navzájem zdraví následujícími signály: Loď plující na sever vysílá dvakrát dlouhý a jednou krátký signál, zatímco loď plující na jih zdraví dvakrát dlouze, jednou krátce a jednou dlouze. Za dne probíhá pozdrav prostřednictvím lodní sirény a v noci se používají reflektory. Dle tradice zdraví jako první loď plující na sever.\n\nV létě činí délka plavby na sever z Bergenu přes Geiranger až do Kirkenes 1460 námořních mil (2703 km) a plavba na jih je dlouhá 1335 námořních mil (2472 km). Okružní plavba je tudíž dlouhá 2795 námořních mil (5176 km). Do zimního jízdního řádu nejsou zařazeny návštěva Geirangeru při cestě na sever a plavba Trollfjordem při cestě na jih, čímž se celková délka plavby zkrátí na 2670 námořních mil (4946 km).\n\nOd založení Hurtigrutenu provozovalo lodě celkem devět různých rejdařství. Do poloviny 20. století existovalo šest samostatných rejdařství, které na okružní trase provozovaly své lodi. Ekonomické tlaky nutily od poloviny 70. let rejdařství ke slučování a k fúzím. V roce 1979 vzniklo sloučením DSDC a BDS rejdařství TFDS. Na konci došlo k fúzi ODS a VDS a ke vzniku OVDS. Tato dvě zbývající rejdařství, TFDS a OVDS, se sloučila a 1. března 2006 dala vzniknout společnosti HURTIGRUTEN GROUP ASA, která dnes provozuje všechny lodě; od dubna 2007 pod jménem Hurtigruten ASA. Společnosti NDS a FFR se již dříve z provozování Hurtigrutenu stáhly.\n\nKromě lodí na okružní trase kolem Norska provozuje rejdařství HURTIGRUTEN ASA další lodní spoje na severu Norska. Tudíž i na lodích na těchto trasách se nachází logo společnosti, byť tyto lodě s tradiční trasou Hurtigrutenu nemají nic společného.\n\nVšechna rejdařství:\n\n\nPro zachování každodenních odjezdů na okružní cesty je zapotřebí jedenácti lodí. Ve službě je jich v současnosti třináct. Lodě tradiční generace jsou na trasu nasazovány převážně v zimní sezóně, kdy nahrazují lodě moderní generace, které jsou v této době využívány pro plavby v chilských vodách a v okolí Antarktidy. Například v zimní sezóně 2005/2006 nebyly lodě MS Nordnorge a MS Nordkapp nasazeny na okružní trasu okolo Norska. V letní sezóně byly lodě tradiční generace a některé lodě prostřední generace naopak využívány k plavbám v Severním moři a na Špicberky a příležitostně též byly připraveny jako rezervní lodě s menší posádkou.\n\nSoučasné lodě jsou děleny do tři kategorií a to na lodě tradiční, střední a nové generace. Pro všechny tři kategorie je společné, že se u nich počítá s přepravou zboží i pasažérů a byly navrženy přímo pro nasazení na trase Hurtigrutenu. U mol kotví všechny lodě levou stranou, protože pouze na ní se nachází jak vrata pro nakládání zboží, tak nástupní můstek pro pasažéry.\n\nLodě této generace by při porovnání se současným standardem mohly působit zastarale. Kajuty jsou díky odhlučnění komfortní, ale vybavení není srovnatelné s loděmi nové generace. Rovněž nakládání a vykládání zboží lodním jeřábem je časově náročné a zdlouhavé. Přesto jsou dvě zbývající lodě tradiční generace u turistů velice oblíbené, neboť si jako málo lodí v Evropě byly schopny udržet nostalgický charakter starých poštovních lodí. Stará MS Finnmarken, sesterská loď stále aktivní MS Lofoten, byla v Norsku vyhlášena kulturní památkou a lze si ji prohlédnout v muzeu Hurtigrutenu v Stokmarknes. V na pasažéry slabé zimě jsou lodě této generace stále nasazovány na okružní plavby po trase Hurtigrutenu, zatímco v létě jsou používány jako na jiných výletních trasách či jako případná záloha.\n\nStále aktivní lodě této generace:\n\nŽivotopis těchto lodí, označovaných za lodě prostřední generace, odráží zásadní změny v politice rejdařství v 80. letech. Původně byla naplánována přeprava zboží v kontejnerech umístěných na zádi. Tento koncept se ovšem neosvědčil a naděje vkládané do této formy dopravy zboží se nenaplnily a na druhou stranu byl počet kajut na palubě nedostatečný. V roce 1988 došlo k přestavbě tří sesterských lodí. Při ní došlo na místě pro kontejnery na zádi k výstavbě nových kajut. Spolu s dodatečně vybudovaným panoramatickým salonem uprostřed lodi došlo ke zdvojnásobení počtu kajut a též se výrazně zvýšil komfort pasažérů. Dobré zkušenosti získané při změně konceptu lodí měly hlavní vliv na vývoj nové generace lodí. S přestavbou lodí této generace docházelo ke kompletní změně politiky rejdařství, které se začalo zaměřovat na komfortní okružní plavby více než na přepravu zboží a pasažérů na kratší vzdálenosti. Ze tří lodí prostřední generace je ve službě pouze jediná, MS Vesterålen (Rok výstavby: 1983, BRZ: 6.261, 560 pasažérů, délka 108,6 m, šířka 16,5 m, 7 palub), která ve střednědobém horizontu ve flotile zůstane. Další dvě lodě prostřední generace MS Narvik a MS Lyngen byly v roce 2007 prodány.\n\nJiž při projektování lodí nové generace počítalo rejdařství s tím, že by šlo o lodě vybavením a komfortem srovnatelné s malými výletními loděmi. Poprvé byly na lodě instalovány bazény, apartmány či tělocvičny. Bylo také možno tyto lodě, především v zimní sezóně, použít jako takzvané expediční lodě a otevřít tak novou novou formu podnikání. MS Fram, nejnovější loď nové generace založena na tomto konceptu je využívána výhradně jako expediční loď. Lodě této generace i přes společný koncept od sebe výrazně liší v rozměrech, designu a vybavení a tudíž je nelze označit za sesterské lodě. Lodím je společný výrazný panoramatický salón umístěný nad můstkem na palubách 7 či 8, který nabízí pasažérům i při špatném počasí dobrý výhled.\n\nV současnosti jsou na trasu Hurtigrutenu nasazovány tyto lodě:\nLodě nenasazené na trasu Hurtigrutenu:\n\nRok udává uvedení do služby a zkratka označuje příslušné rejdařství provozující danou loď.\n\nV abecedním pořadí:\n\nPři pojmenovávání lodí sledovala všechna rejdařství konzervativní linii. Při vyřazení lodi ze služby bylo její jméno častokrát převedeno na loď novou. Proto se ve flotile objevuje relativně málo nových jmen. Rovněž jména jsou tradiční a odkazující na severnorskou krajinu či mají souvislost s rejdařstvím. Některé lodě byly pojmenovány rovněž po norských králích a náčelnících. Velká část současně provozovaných lodí nese jméno, které již bylo dříve ve flotile Hurtigrutenu použito. Jméno Sanct Svithun naopak neponese žádná další loď, protože dvě lodě tohoto jména byly ztraceny při neštěstích.\n\nLodě Hurtigrutenu byly budovány v různých loděnicích. Kromě velkých a malých norských loděnic, například Trondheim Mekaniske Verksted, Kaarbø Verft A/S nebo Fredrikstad Mekaniske Verksted, bylo mnoho lodí postaveno ve známých zahraničních loděnicích. V padesátých letech byla řada lodí postavena společností Blohm & Voss z Hamburku. Mnoho nových lodí bylo vybudováno italskou loděnicí Cantieri Riuntini dell Adriatico z Ancony. Některé z lodí nové generace byly objednány také u německé společnosti Stralsunder Volkswerft, ale též u norských Kværner Kleven Ulstein A/S a Fosen Mekaniske Verksted. Nejnovější přírůstek do flotily Hurtigrutenu, MS Fram, byl v roce 2007 dodán italskou společností Fincantieri z Terstu.\n\nPokud odhlédneme od ztrát při druhé světové válce, zaznamenal Hurtigruten vzhledem k náročným vodám a více než milionu ujetých námořních mil ročně relativně málo tragických nehod. Při samotné druhé světové válce ztratil Hurtigruten deset lodí a dvě byly natolik poškozeny, že již nemohly být nasazeny. Prokázáno bylo přes 430 obětí mezi pasažéry a členy posádky a dle odhadů okolo 200 vojáků, kteří se rovněž nacházeli na palubě.\n\nNásleduje seznam nejzávažnějších nehod s oběťmi na životech od spuštění provozu.\n\nDne 16. června 1924 se okolo 23:00 severně od ostrova Landsgode srazily lodě Hurtigrutenu D/S Haakon Jarl a D/S Kong Harald. D/S Haakon Jarl se potopil a zahynulo 17 lidí.\n\nDne 6. října 1929 najel D/S Haakon 7 v noci a při špatné viditelnosti před obcí Florø na útes a potopil se. Utopilo se celkem 18 ze 100 osob na palubě.\n\nKrátce po půlnoci 18. března 1931 najela D/S Hera u Havøysundu na pevninu. Zemřelo devět lidí, 64 se jich zachránilo.\n\nDevět lidí zahynulo při německém náletu na lodě D/S Prins Olav a D/S Ariadne dne 8. června 1940.\n\nDne 23. října 1940 se krátce po poledni v důsledku exploze ve Vestfjordu potopila D/S Prinsesse Raghild, pravděpodobně najela na minu. Na palubě bylo okolo 500 osob a z nich se zachránilo jen 156. Toto neštěstí připomíná památník v přístavu v Bodø.\n\nDne 13. září 1941 se okolo 2:00 mezi Skutvikem a Tranøyem po zásahu britským torpédem potopila D/S Barøy 2. Přežilo jen 18 z přibližně 130 pasažérů.\n\nRovněž 13. září 1941 byl britským torpédem u Hammerfestu zasažen a potopen D/S Richard With. Zahynulo 99 osob.\n\nDne 17. října 1941 byla po zásahu torpédem u Hasviku potopena D/S Vesteraalen. Zemřelo 26 členů posádky a 71 pasažérů.\n\nLoď D/S Sanct Svithun (1) se potopila 30. září 1943 okolo 19:00 mezi Ålesundem a Havdou po náletu britského letadla. Neštěstí nepřežilo 38 lidí a 76 se jich zachránilo.\n\nNa palubě D/S Irma přišlo 13. února 1944 o život 35 členů posádky a 25 pasažérů, když byla loď okolo 18:30 zasažena torpédy vypálenými z norské válečné lodi.\n\nRáno okolo 9:00 dne 24. března 1944 byla před Honningsvågem dvěma britskými torpédy zasažena loď D/S Nordnorge 2. Přežili pouze dva členové třináctičlenné posádky. Pasažéři se na palubě nenacházeli.\n\nDne 22. září 1954 okolo 2:00 najela D/S Nordstjernen v Raftsundu na pevninu a potopila se. Zemřelo pět z 220 osob na palubě.\n\nZatímco M/S Erling Jarl kotvila dne 8. ledna 1958 v přístavu v Bodø, rozpoutal se v části s kabinami ničivý požár, který si vyžádal čtrnáct obětí.\n\nStejně jako předcházející loď stejného jména, potopila se též M/S Sanct Svithun (2). Dne 21. října 1962 najela před Rørvikem na skálu. Zemřelo 42 lidí, zatímco 48 se zachránilo. Po tomto neštěstí neponese žádná další loď Hurtigrutenu toto jméno.\n\nToto je doposud poslední nehoda vedoucí ke kompletní ztrátě lodi. Od té doby se udály pouze malý nehody a havárie a to bez obětí na životech. Tato pozitivní bilance je z větší části způsobena vyspělými navigačními technologiemi, dobře vyškolenou posádkou a vyššími technickými standardy lodí. Posádka každé lodi Hurtigrutenu prochází každých jedenáct dní při zastávce v Honningsvågu několikahodinovým školením pro nebezpečné situace na moři. Kromě toho absolvují posádky pravidelně výcvik pro různé krizové situace.\n\nVšechny lodě Hurtigrutenu plují pod norskou vlajkou. Jelikož je velká část nákladů pokryta státními dotacemi, má rejdařství zákaz plout pod jinou vlajkou. Také jsou na palubě všech lodí, jen s několika výjimkami, norští důstojníci. Rovněž u zbývajících členů posádky je podíl Norů velice vysoký. V porovnání s ostatními rejdařstvími je počet zaměstnanců velice malý. Lodě Hurtigrutenu mají posádky o 31 (MS Vesterålen) až 85 mužích (MS Finnmarken). Posádka absolvuje dvě okružní plavby, tudíž je na palubě 22 dni a následně má 22 dní volno. Posádky se mění v Bergenu.\n\n\n\n"}
{"id": "463077", "url": "https://cs.wikipedia.org/wiki?curid=463077", "title": "Březnové deportace", "text": "Březnové deportace\n\nBřeznové deportace (estonsky märtsiküüditamine, lotyšsky marta deportācijas, litevsky kovo mėnesio trėmimai) byla jedna z řady sovětských genocidních akcí zaměřených proti Estoncům, Lotyšům a Litevcům, která proběhla 25. až 29. března 1949. Oficiálním cílem akce bylo „vysídlení rodin kulaků, banditů a nacionalistů“, a na rozdíl od Červnových deportací postihla především ženy a děti. Téměř 100 000 lidí z okupovaných pobaltských republik bylo v nelidských podmínkách násilně deportováno na nucené práce na Sibiř. Podle rozhodnutí Evropského soudu pro lidská práva z roku 2006 byly březnové deportace zločinem proti lidskosti.\n\nPoměrně záhy po začátku sovětské okupace pobaltských zemí v létě 1940 zahájila sovětská moc tvrdé represálie proti „třídnímu nepříteli“, k němuž byla počítána velká většina obyvatel Pobaltí od městské inteligence po prosté rolníky. Represe během necelého roku nestačily zlomit odpor obyvatelstva, ba vedly velmi rychle ke vzniku Lesních bratří, silného pobaltského protisovětského partyzánského hnutí. V létě 1941 pak byla sovětská okupace přerušena vojenským obsazením Pobaltí hitlerovským Německem. Po vítězném tažení Rudé armády na západ byla v Pobaltí opět obnovena sovětská moc i represe vůči domácímu obyvatelstvu. Vlna poprav a zatýkání však zprvu především posílila odpor a odboj; sověty vyžadovaná kolektivizace postupovala velmi pomalu (na počátku roku 1949 bylo kolektivizováno jen 5,8 % hospodářství) a obyvatelstvo hmotně podporovalo Lesní bratry. Sovětské vedení tedy hledalo možnost, jak obyvatele Pobaltí plošně zastrašit a ochromit jejich odpor. \n\nJako nejvhodnější postup byla zvolena masová deportace obyvatelstva na nucené práce do východních oblastí sovětské říše. Podkladem pro akci se stalo nařízení k vypracování operativního plánu deportací, vydané 26. listopadu 1948 Nejvyšším sovětem SSSR. Plán vypracovalo Ministerstvo státní bezpečnosti SSSR pod krycím názvem „Priboj“. 28. ledna pak Rada ministrů SSSR přijala opatření k „nápravě zemědělství v Estonské, Lotyšské a Litevské SSR“ a následujícího dne vydala nařízení č. 390-138ss „O vysídlení rodin kulaků, banditů a nacionalistů“ (plným názvem \"«О выселении с территории Литвы, Латвии и Эстонии кулаков с семьями, семей бандитов и националистов, находящихся на нелегальном положении, убитых при вооруженных столкновениях и осужденных, легализованных бандитов, продолжающих вести вражескую работу, и их семей, а также семей репрессированных пособников бандитов»\"). \n\nNařízení bylo předáno Radám ministrů Estonské, Lotyšské a Litevské SSR, které měly připravit seznamy rodin k odsunu. S pomocí krajských a místních sovětů byly sestaveny seznamy 7 702 estonských, 13 537 lotyšských a 8 012 litevských rodin. 28. února podepsal ministr státní bezpečnosti SSSR Viktor Abakumov rozkaz č. 0068 o přípravě a provedení deportací; velitelem operace byl jmenován generálporučík Burmak, který rozkazem č. 00225 určil další ozbrojené složky pro provedení akce. Do Pobaltí bylo na posílení tamních jednotek přesunuto 8850 vojáků a 2210 specialistů ministerstva státní bezpečnosti. Pro přesun deportovaných bylo připraveno 8422 nákladních aut, z nichž část byla umístěna za hranicemi pobaltských republik, aby nevzbudila podezření obyvatel, a do Pobaltí vjela až po začátku akce. Celkem byly pro akci alokovány profesionální i dobrovolnické jednotky ministerstva státní bezpečnosti o síle téměř 50 000 mužů, k nimž se připojilo téměř 30 000 místních komunistických aktivistů. Pro hladký průběh celé operace byla přesně určena místa pro shromažďování a nakládání zatčených i trasy a harmonogramy přesunu kolon vozidel.\n\nVšechny přípravy operace „Priboj“, které bylo možno provést v tajnosti, byly dokončeny 21. března. Teprve několik hodin před akcí pak byly do středisek obcí a na shromažďovací místa rozeslány radiostanice s obsluhou i seznamy osob k deportaci, a rovněž teprve krátce před začátkem zatýkání se do pobaltských republik přesunuly, za hranicemi připravené, kolony vozidel. 25. března ráno mezi 4. a 6. hodinou začalo zatýkání. Zatčení byli v nákladních autech sváženi na železniční překladiště, kde byli až po padesáti nakládáni do dobytčích vagónů, v nichž měli být dopraveni na Sibiř. Osoby uvedené v seznamech, které v době zatýkání nebyly přítomny v místě bydliště, byly v některých případech následně hledány jako uprchlíci, v jiných případech bez následků ponechány svému osudu. Na několika místech pronikla k ohroženým krátce před akcí varování, takže se některým podařilo skutečně uniknout, jiní byli zatčeni dodatečně nebo zastřeleni na útěku. V řadě případů takto došlo k rozdělení rodin, v některých případech též odtržení malých dětí od matek.\n\nCesta deportovaných v nákladních vlacích trvala až 11 dní. Stovky z nich do cílových nádraží nedorazily — řada jich zemřela cestou (z nich nejmladší byla pravděpodobně jednoměsíční Virve Eliste), jiní byli zastřeleni při pokusu o útěk, některým se podařilo uprchnout, osud dalších není znám:\n\nPo skončení přepravy byli deportovaní přinuceni podepsat souhlas se statusem „zvláštních přesídlenců“, jímž ztráceli právo na návrat i na svobodný pohyb. Následně byli rozděleni k nuceným pracím:\n\nCelkem je doložena deportace 20 722 lidí z Estonska, 43 230 lidí z Lotyšska a 33 500 lidí z Litvy (skutečná čísla mohou být o něco vyšší). Nejmladší známou obětí byla tři dny před deportací narozená Anne Ojaäär, nejstarší 95letá Maria Räägel. Deportovaní byli rozmístěni v Irkutské oblasti (přes 25 tisíc), Omské oblasti (přes 25 tisíc), v Tomské oblasti, v Krasnojarském kraji, v Novosibirské oblasti a v Amurské oblasti, zprvu bez naděje na návrat, na kontakt s domovem a na dlouhodobé udržení svého jazyka a kultury. Vzhledem k velikosti tří pobaltských národů to znamenalo několikaprocentní změnu ve struktuře obyvatelstva pobaltských republik a zároveň hluboké psychické trauma, které se týkalo téměř každé širší rodiny nebo vesnice:\n\nPod dojmem tohoto zásahu se během jednoho roku podařilo přinutit většinu pobaltských rolníků ke vstupu do kolchozů (ke konci roku 1949 bylo kolektivizováno 80 % rolnických hospodářství).\n\nZa úspěšné provedení akce byl rozhodnutím prezídia Nejvyššího sovětu SSSR v srpnu téhož roku 75 vykonavatelům udělen Řád rudého praporu a 17 dalším Řád Vlastenecké války I. stupně.\n\nBrzy po Stalinově smrti na jaře 1953 se pozice deportovaných obyvatel Pobaltí začala měnit. Stalinův bývalý nejbližší spolupracovník Berija v rámci boje o moc v Kremlu začal podporovat odsouzení Stalinových zločinů a rehabilitaci jejich obětí. Jeho příkazem byla vyhlášena rozsáhlá amnestie, která se týkala též deportovaných Estonců, Lotyšů a Litevců. Ještě během roku 1953 se vrátila více než třetina deportovaných do pobaltských republik. Návrat ostatních, jejichž politická „provinění“ byla podle oficiálních seznamů větší, se vlekl až do roku 1956, kdy Chruščov vyhlásil konečnou amnestii všem obětem stalinských represí. V letech 1956–1961 se pak postupně mohl vrátit i zbytek deportovaných.\n\nPo obnovení estonské suverenity v roce 1991 bylo zahájeno nejprve historické zkoumání, od roku 1995 vyšetřování zločinů sovětského režimu v Estonsku. Za aktivní podíl na Březnových deportacích bylo nakonec za účast na nepromlčitelných zločinech proti lidskosti odsouzeno osm viníků, u nichž byla jasně prokazatelná vina na provádění deportací, a u nichž zdravotní stav dovoloval provedení soudního přelíčení: Johannes Klaassepp, Vasilij Beskov, Michail Neverovskij, Vladimir Loginov, Jurij Karpov, August Kolk, Pjotr Kislyj, Vladimir Kask. Všichni byli odsouzeni k podmíněným trestům odnětí svobody; jednalo se o tresty spíše symbolické, mající jasně vyslovit společenský postoj k sovětským zločinům. Nejtěžší vinu prokázalo vyšetřování u Arnolda Meriho, který však ze zdravotních důvodů před soudem stanul až v květnu 2008, a zemřel před ukončením procesu. August Kolk a Pjotr Kislyj podali po svém odsouzení stížnost k Evropskému soudu pro lidská práva, který ji však zamítl jako neodůvodněnou a dal za pravdu Estonské republice a jejímu právnímu postupu.\n\n"}
{"id": "463083", "url": "https://cs.wikipedia.org/wiki?curid=463083", "title": "Julia Schruffová", "text": "Julia Schruffová\n\nJulia Schruffová (* 16. srpna 1982 v Augsburgu, Německo) je současná německá profesionální tenistka. Jejím trenérem je její otec Gerhard Schruff, který ji k tenisu přivedl již ve věku 5 let. Ve své dosavadní kariéře zatím nevyhrála na okruhu WTA žádný turnaj.\n\nJulia Schruffová se zúčastnila 4 zápasů ve Fed Cupu za tým Německa s bilancí 1-3 ve dvouhře a 1-2 ve čtyřhře.\n\n\n"}
{"id": "463084", "url": "https://cs.wikipedia.org/wiki?curid=463084", "title": "Creampie", "text": "Creampie\n\nCreampie (česky „krémový koláč“) či internal cum shot (česky „vnitřní výstřik“) je slangový termín, kdy muž ejakuluje partnerce do vaginy či konečníku, případně partnerovi do konečníku. Termín byl vymyšlen v americké pornografii kolem roku 2000. Mezi další creampie termíny patří například creampie gang bang. Jedná se o situaci, kdy někdo dostává několik creampie od několika mužů. \n\nProvádění creampie vyžaduje nechráněný pohlavní styk, zvyšuje se tím riziko otěhotnění a přenosu sexuálně přenosných nemocí. V případě sexuálně přenosných nemocí toto riziko ještě více roste při ejakulaci do konečníku.\n\n"}
{"id": "463085", "url": "https://cs.wikipedia.org/wiki?curid=463085", "title": "Milena Vukotić", "text": "Milena Vukotić\n\nMilena Teodózie Vukotić, cyrilicí: \"Милена Теодосија Вукотић\" (4. května 1847, Čevo, Černá Hora – 16. března 1923, Cap d´Antibes, Francie) byla černohorská kněžna a později královna, manželka Nikoly I. Petroviće-Njegoše - knížete a krále černohorského.\n\nSňatkem se tak stala členkou černohorské královské rodiny a dynastie Petrovićů-Njegošů.\n\nMilena se narodila 4. května 1847 v Čevu jako jediné dítě černohorských diplomatů velkovévody Petra Stefanova Vukotiće a Jeleny Voivodićové. Její otec byl jedním z největších vlastníků půdy v Černé Hoře a blízkým přítelem velkovévody Mirka Petroviće-Njegoše (bratra knížete Danila II.), se kterým bojoval v bitvách v letech 1850-1859. Oba přátelé se rozhodli pro spojení svých dětí - v roce 1853 byla tedy šestiletá Milena zasnoubena s Mirkovým jediným synem Nikolou, kterému bylo dvanáct let. Nikola byl synovec a dědic bezdětného vládnoucího knížete Danila II.\n\nV roce 1856, po smrti své matky, byla Milena poslána do Cetinje - již se životem zajištěným na dvoře černohorských vládců. V letech 1856-1860 vyrůstala v domácnosti velkovévody Mirka, svého pozdějšího tchána, především po boku Mirkovy nejstarší dcery Anastázie. Během těchto čtyř let se stala v rodině velmi oblíbenou: „Můj otec a matka ji brali jako svou vlastní dceru“, napsal později Nikola. „Můj zesnulý strýc (kníže Danilo) ji také velmi miloval a jednal s ní jako s vlastním dítětem, a Milena se mu ze všech sil snažila svou lásku a úctu ve všech směrech opětovat. Byla velice krásná, sladká, laskavá, jemná a především oddaná.“\n\nBěhem těchto šťastných let však Milena jen zřídka viděla svého snoubence a budoucího manžela. Ten, o šest let starší, byl vzděláván nejprve v Terstu, později v Paříži.\n\nAtentát na knížete Danila 12. srpna 1860 měl za následek rychlý a nečekaný nástup osmnáctiletého Nikoly na trůn. Krátce poté Nikola onemocněl zápalem plic. Naštěstí se z této choroby po několika týdnech vyléčil a bylo ihned rozhodnuto o co nejdřívějším uspořádání svatby. Milenin otec Petr odcestoval do Petrohradu a informoval o sňatku cara Alexandra II., vládce Ruského impéria, největší černohorské spojenecké země. Dne 8. listopadu 1860, ve věku 13 let, se Milena vdala za devatenáctiletého Nikolu I., nyní knížete černohorského, jenž se stal v roce 1910 králem. Jejich svatba byla sice jednoduchým, ale krásným obřadem, konajícím se v kostele \"Vlaska Crkva\" v Cetinje v Lovćenském údolí.\n\nManželství bylo především politické: Milenina rodina hrála důležitou roli v černohorské politice. I přes tyto skutečnosti se manželé velice milovali a zplodili spolu dvanáct dětí.\n\nV prvních letech po sňatku byla Milena jako choť a kněžna poněkud obtížná. Byla totiž nezkušenou a zpočátku osamělou postavou, kterou velice zastiňovala bývalá kněžna Darinka Kvekić, vdova po zesnulém knížeti Danilovi, která měla s Nikolou dobrý vztah. Během prvních pěti let manželství neměla dosud velmi mladá kněžna Milena ještě žádné dítě. Avšak po smrti Darinky se začal Milenin život zlepšovat a v roce 1865 upevnila kněžna svou pozici tím, že dala knížeti Nikolovi prvního potomka - princeznu Ljubicu, později známou pod jménem Zorka. Právě po porodu dcery začali žít manželé v cetinjském knížecím paláci spolu a navzájem se více sblížili. V letech 1865 a 1869 měla Milena další tři dcery v rychlém sledu a ohromnou slávou bylo narození následníka trůnu Danila Alexandra, pozdějšího černohorského korunního prince v roce 1871. Avšak později postihla královský pár smutná událost - po narození dalších dvou dcer zemřela na jaře 1876 v Podgorici ve věku necelých dvou měsíců mladičká dcerka Sofie. Na Nikolův příkaz jí byl po smrti udělen titul \"vévodkyně Podgorická\". Milena si toto pozdější hlavní město Černé Hory oblíbila a za jeho zvelebení jí byl udělen Nikolou titul \"Podgorická velkovévodkyně\". Milenin vztah s manželem se však touto událostí ještě více upevnil, později přišli na svět ještě další dvě dcery a dva synové a kněžna se stala respektovanou a vlivnou osobností.\n\n28. srpna 1910, při příležitosti dvousetleté vlády dynastie Petrovićů-Njegošů v Černé Hoře, bylo v Cetinje vyhlášeno Černohorské království. Milena se tak stala, po boku svého manžela, historicky první černohorskou královnou. 8. listopadu 1910 pak manželé oslavili svou zlatou svatbu.\n\nPo čas celé jejího dlouholetého působení po manželově boku byla černohorská kněžna a později královna Milena vlídnou, mírumilovnou a laskavou dámou, velmi oblíbenou u dvora i u poddaných. Na svého manžela měla velký vliv a na její rady také Nikola I. často zmírňoval tresty, navržené parlamentem či vládou.\n\nMilena byla až do svých 13 let v zásadě negramotná, přesto měla velkou slabost pro vzdělání. Po svatbě začala navštěvovat soukromou školu v Bijelo Polje, největších znalostí a dovedností však nabyla doma v Cetinje - především samovýukou. Zajímala se o historii, přírodu a botaniku - na její přání nechal Nikola I. také postavit roku 1889 Zimní palác v Milenině oblíbeném městě Podgorici, pro který částečně sama navrhla celou zahradu se spoustou stromů, keřů, bonsají a jiných cizokrajných i místních rostlin. Nadaná byla také na hudbu. Naučila se hrát na zobcovou flétnu a hoboj.\n\nPostupem času se stávala zkušenou i v politických záležitostech. Zatímco byl její manžel v zimě 1868-1869 na státních návštěvách v Rakousko-Uhersku a Rusku, měla kněžna Milena na starosti soudní záležitosti. Své návštěvy přijímala většinou v podgorickém paláci.\n\nMilena Vukotić měla dvanáct dětí (devět dcer a tři syny), pět vnoučat, jednoho pravnuka, dvě prapravnoučata a jednu praprapravučku.\n\nPět z jejích dcer uzavřelo manželství, z nichž každá se vdala za knížete či krále, což Mileninu manželovi zajistilo přezdívku \"tchán Evropy\". Tuto přezdívku sdílel s dánským králem Kristiánem IX.\n\n\nSoučasný následník trůnu Nikola II. Petrović-Njegoš (* 1944) je pravnuk královny Mileny, syn prince Michaela Černohorského.\n\n\n\n\n\n\n\n\n\nV důsledku připojení Černé Hory ke Království Srbů, Chorvatů a Slovinců v roce 1918 musel král Nikola I. abdikovat. On a jeho rodina ještě do roku 1919 pobývala v podgorickém paláci, který se stal organizačním centrem protestů proti sjednocení jihoslavanských zemí (nejdůležitějším bylo Vánoční povstání). Poté byla královská rodina nucena odejít do exilu.\n\nKrálovna Milena zemřela 16. března 1923 v Cap d´Antibes ve Francii, dva roky po smrti svého manžela. Před svou smrtí vytrvale usilovala o navrácení dynastie Petrovićů-Njegošů na černohorský trůn. Byla pohřbena v San Remo v Itálii. V roce 1989 byly ostatky krále Nikoly, královny Mileny a princezen Xenie a Věry převezeny do královské kaple Ćipur v Cetinje.\n\nU Černohorců se stala již za svého života a je i v současnosti velmi oblíbenou kněžnou, královnou a celkově důležitou postavou černohorských dějin.\n\n\nItalské království\nFrancie\n\nOsmanská říše\n\nPortugalské království\n\nRakousko-Uhersko\n\nRuské impérium\n\nPlný oficiální titul Mileny Vukotić zněl: \"Její Veličenstvo Milena Teodózie Vukotić, z milosti Boží kněžna a následná královna černohorská, velkovévodkyně Podgorická a hraběnka Andrijevická.\"\n\nZnámá byla ale pod tituly \"Její Výsost kněžna\" a později \"Její Veličenstvo královna\".\n\n"}
{"id": "463086", "url": "https://cs.wikipedia.org/wiki?curid=463086", "title": "Stacie Orrico", "text": "Stacie Orrico\n\nStacie Joy Orrico (3. března 1986) je popová zpěvačka-skladatelka, textařka a příležitostná herečka.\n\nDebutovala albem \"Genuine\" (2000), když jí bylo 14 let.\n\nMezi její některé hity patří písně jako \"(There's Gotta Be) More to Life\" či \"Stuck\".\n\n\n\n\n"}
{"id": "463088", "url": "https://cs.wikipedia.org/wiki?curid=463088", "title": "Eurythmics", "text": "Eurythmics\n\nEurythmics bylo britské duo, které vzniklo v roce 1980. Jeho členy byli Annie Lennox a Dave Stewart. K jejich největším hitům patří písně „Sweet Dreams (Are Made of This)“, „Who's That Girl“, „Sexcrime (Nineteen Eighty-Four)“ či „Sisters Are Doin' It For Themselves“.\n\nTento hudební pár dosáhl na celosvětové hudební scéně výrazného komerčního úspěchu, ale i uznání ze strany hudebních kritik. Je držitelem několika hudebních ocenění, má za sebou několik úspěšných koncertních vystoupení a svým celosvětovým prodejem, více než 75  milionů hudebních nosičů, patří mezi nejprodávanější hudební a pěvecké dvojice. Jejich popové nahrávky jsou charakteristické dynamickým altovým zpěvem Annie Lenox ve skladbách z inovativní produkce Dave Stewarta.\n\nAnnie Lenox a Dave Stewart začali spolupracovat v roce 1976 v punk rockové kapele The Catch, která si po vydání jednoho singlu změnila jméno na The Tourists. The Tourists se nestali nijak výrazněji úspěšným seskupením a tak se Annie a Dave, kteří spolu v té době chodili, pokoušeli experimentovat s kombinací popové elektronické hudby. Sami sebe nazývali \"Eurythmics\". Bylo to podle tanečního stylu nazvaného \"Eurythmy\", který Annie znala ještě z dob, kdy navštěvovala základní školu. Po krátkém čase dvojice, která se od původní skupiny The Tourists odčlenila svým hudebním směrováním, dostala nabídku podepsat nahrávací smlouvu s hudebním vydavatelem RCA Records. Prvním albem uskupení bylo \"In the Garden\" z roku 1981. Šlo o směs psychedelické hudby, krautrocku a elektropopu. Ohlasy kritik i komerční úspěch tohoto projektu byly nevýrazné. První dva singly byly propadáky, až třetí, \"Never Gonna Cry Again\", se dostal do britských žebříčků.\n\nKomerční úspěch seskupení Eurythmics dosáhlo svým druhým albem \"Sweet Dreams (Are Made of This)\" z roku 1983 a především jeho titulní skladbou, která se nejprve dostala na vrcholy britských a potom i amerických hitparád. Popularitu získal i jejich předešlý singl a videoklip k písni \"Love Is A Stranger\". Zároveň se stala Annie Lennox tváří, která se objevila na obálce časopisu \"Rolling Stone\". Následující projekt, album z roku 1983 s názvem \"Touch\", bylo prvním, které se dostalo na první místa žebříčků. Úspěšné byly i tři singly tohoto alba: \"Who 's That Girl?\", \"Right by Your Side\" a \"Here Comes the Rain Again\".\n\n"}
{"id": "463092", "url": "https://cs.wikipedia.org/wiki?curid=463092", "title": "Akreční klín", "text": "Akreční klín\n\nAkreční klín je oblast nahromaděných a zvrásněných mořských sedimentů na okraji subdukující se oceánské desky a ostrovního oblouku či v oblasti aktivního okraje kontinentální desky v oblasti konvergentního rozhraní litosférických desek. Občas v oblasti akrečního klínu probíhá nízkoteplotní metamorfóza. Pokud je akreční klín formován déle či dojde k akumulaci velkého množství materiálu, vznikne akreční orogen.\n\nBěhem protisměrného pohybu desek dochází k tomu, že se jedna deska (zpravidla oceánská) zasunuje pod kontinentální desku (či pod jinou oceánskou desku), čímž dochází k nárůstu napětí na povrchu subdukující oceánské desky. Odpor při zasunování má na svědomí, že se začnou tektonicky shromažďovat převážně sedimentární horniny, ale v některých případech také magmatické horniny z povrchu subdukující desky. Čím více se deska zasunuje, tím více materiálu je zde shromažďováno a následně shrnováno, což vede k jeho rozlévání do okolí a vzniku tvaru v podobě klínu.\n\n"}
{"id": "463093", "url": "https://cs.wikipedia.org/wiki?curid=463093", "title": "Instinkt (Hvězdná brána: Atlantida)", "text": "Instinkt (Hvězdná brána: Atlantida)\n\nInstinkt (v anglickém originále Instinct) je sedmý díl druhé řady sci-fi seriálu \"\".\n\nPlaneta, kterou navštíví Sheppardův tým, žije na úrovni pozemského středověku. Zdejší obyvatele sužuje Daimos – stvoření, které v noci chytá lidi a vysává z nich život. Jedná se o Wraitha, který před deseti lety havaroval s lodí v blízkých horách. Vesničané nevěděli, kdo cizinci jsou, a ze strachu je všechny pobili. Jeden ale unikl a skrývá se v místních lesích. Sheppard slíbí vesničanům pomoc s jeho chycením.\n\nV horách na jednoho skutečně narazí. Jedná se však o vyděšené mladé wraithtské děvče. Jeden z vesničanů ji po havárii našel – tenkrát to byla malá holčička. Nedokázaj ji zabít, a proto se s ní ukryl a vychovával ji jako vlastní dceru. Pojmenoval ji Elia. Zpočátku jí stačilo běžné jídlo jako jiným dětem. Když začala dospívat, její hlad se neustále zvětšoval. Její otec začal experimentovat a nakonec vynalezl lék, který neutišitelný hlad dokázal potlačit – Elia se tak nemusela krmit na lidech. To však znamená, že se v lesích ukrývá ještě jeden Wraith – dospělý. Sheppard s Rononem se vydají jej hledat.\n\nDoktor Beckett vysloví teorii, podle které by bylo možné využít faktu, že se Wraithové v mládí krmí jako lidé. Snad by tak šlo vyvinout lék, který by jejich sklony v dospělosti dokázal potlačit a vlastně je přeměnit na lidi. Beckett nápad svěří Elinininu otci, rozhovor však slyší i Elia a rozhodne se v příhodný okamžik ukrást zkušební retrovirus a aplikovat si ho. Otci se svěřuje, že jeho bylinky neúčinkují, že se stále musí krmit na lidech.\n\nLék navíc působí přesně opačně, než Beckett doufal – potlačuje lidské rysy a zesiluje znaky iratuského brouka. Elia v panice utíká do lesa, zabije druhého Wraitha, chystá se však zabít i Sheppardův tým. Během souboje těžce zraní otce a Ronon ji nakonec zastřelí.\n\nVesničané najdou jejího otce – umírajícícho. Ten jim vše vypráví. Dovolil Elii, aby se na něm krmila, když už se její hlad stal nezvladatelným. Elia se tedy rozhodla předstírat, že jeho bylinky účinkují. Cítila přítomnost druhého Wraitha a poznala, kdy se krmí. Ve stejnou dobu útočila na vesničany i ona sama.\n"}
{"id": "463094", "url": "https://cs.wikipedia.org/wiki?curid=463094", "title": "Vláda Ladislava Adamce", "text": "Vláda Ladislava Adamce\n\nVláda Ladislava Adamce existovala od 12. října 1988. Po sametové revoluci došlo 3. prosince 1989 k personálním změnám ve vládě, a vláda tak pokračovala dále pod vedením Mariána Čalfy (pověřen řízením od 7. prosince) až do 10. prosince.\n\n\n"}
{"id": "463095", "url": "https://cs.wikipedia.org/wiki?curid=463095", "title": "První vláda Mariána Čalfy", "text": "První vláda Mariána Čalfy\n\nPrvní vláda Mariána Čalfy existovala v období 7.–10. prosince 1989. Jednalo se o pokračování vlády Ladislava Adamce (působící od 12. října 1988) s personálními změnami, provedenými 3. prosince 1989 v důsledku Sametové revoluce. Tato Čalfova vláda byla vůbec tou nejkratší vládou v dějinách Československa: již od 10. prosince t. r. vládla tzv. Vláda národního porozumění.\n\n\n\n"}
{"id": "463096", "url": "https://cs.wikipedia.org/wiki?curid=463096", "title": "Registr komunálních symbolů", "text": "Registr komunálních symbolů\n\nRegistr komunálních symbolů (zkráceně REKOS) je česká celostátní databáze, která eviduje obecní symboly (znaky a vlajky) v České republice. Registr spravuje Parlament České republiky.\n\nRegistr navrhl v průběhu 4. volebního období (2002–2006) tehdejší místopředseda Podvýboru pro heraldiku a vexilologii poslanec Zbyněk Novotný (ODS). 26. ledna 2005 byl tento návrh podpořen Výborem pro vědu, vzdělání, kulturu, mládež a tělovýchovu a pověřil jej projednáním této problematiky s Kanceláří Poslanecké sněmovny a jejím vedoucím Ing. Petrem Kynštetrem (usnesení VVVKMT č. 221).\n\nDatabáze REKOS obsahuje k 25.10.2019 záznamy o 5246 obcích (5209 vlajek a 4961 znaků) a je stále doplňována. Obecní symboly udělované od 90. let 20. století mají rovněž uvedené i datum a číslo rozhodnutí, kterým obec symbol obdržela. U některých symbolů je uvedeno, že je znak či vlajka historická (např. Neratovice).\n\nDatabáze k 1. 9. 2009 obsahovala záznamy k 3480 sídlům (městům, městským částem, městysům a obcím). Evidence zahrnovala k tomuto datu 3426 slovních popisů vlajek, z nichž 3420 měla uvedené i vyobrazení a 3071 popisů znaků, které byly doplněny 2206 obrázky. Kromě těchto symbolů byly do databáze zahrnuty i státní znak, vlajka a dále znaky a vlajky hlavního města Prahy a krajů. Databáze obsahovala k danému datu jen minimum znaků a vlajek udělených městům v předchozím období. Byly to Bečov nad Teplou (znak), Benešov (vlajka), Doloplazy (znak), Poděbrady (vlajka) a Přerov (vlajka).\n\nKromě REKOSu existuje i Národní registr vlajek a praporů, spravovaný Českou vexilologickou společností.\n\nV tomto registru jsou evidovány vlajky:\n\n\ns výjimkou vlajek České republiky stanovených zákonem a vlajek udělovaných na základě zákonů České republiky.\n\n\n"}
{"id": "463097", "url": "https://cs.wikipedia.org/wiki?curid=463097", "title": "Priekulė (okres Klaipėda)", "text": "Priekulė (okres Klaipėda)\n\nPriekulė (německy \"Prökuls\"), je město v západní části Litvy, v Žemaitsku, v Klaipėdském kraji, na západním (pravém) břehu Minije, 20 km na jih od Klaipėdy. Ve městě je zděný katolický kostel Sv. Antonína Padovského (litevsky Šv. Antano Paduviečio bažnyčia), postavený v letech 1937–1938 a evangelický luteránský kostel. V centru města je krčma \"Mingė\". V lesoparku Vingio je již ztrouchnivělý, padlý Priekulský dub, dříve ceněná přírodní památka. V tomto parku je také dostihové závodiště. Několik kroků od parku je memoriální muzeum Ievy Simonaitytė (založeno roku 1984). (memoriální muzeum - letní sídlo Ievy Simonaitytė) (1897 - 1978) (Adresa muzea: Vingio g. 11, Priekulė, LT-96340). V centru je památník Ievě Simonaitytė. Pošta v Priekuli má PSČ LT-96047.\n\nPodle Melnské mírové dohody s řádem německých rytířů (v roce 1422) byla utvrzena hranice mezi Pruskou provincií a Litvou. Priekulė a její okolí (kde bydlelo nemálo Žemaičiů / Litevců) a samozřejmě také blízký Memel připadlo řádu a později bylo začleněno do Pruska a hranice zůstala nezměněna až do roku 1919. Sama Priekulė je zmiňována od první poloviny 16. století. V letech 1923 - 1938 a po II. světové válce v roce 1945 připadla Litvě. Městská práva získala až v roce 1946. V letech 1950–1959 byla okresním městem. Městský znak byl potvrzen dekretem prezidenta Litvy 19. prosince 2002.\n\nV první polovině 16. století na místě dnešní Priekulė byla ves jménem Paminija (nebo Paminijas), celkem 3 usedlosti. Starosta této vsi byl \"Lukas Priekulis\" nebo Priekulė. Takže názvem města je příjmení. Původ samého příjmení je pravděpodobně lotyšský.\n\nHlavní silniční směry:\nDůležitější z vedlejších směrů:\n\nZa mostem přes Miniji se v době každoročních (nejčastěji v předjaří) záplav stává silnice č. 141 neprůjezdná. V tomto období dopravu zajišťují obojživelné transportéry. Roky, kdy záplavy nejsou jsou spíše výjimkou.\n"}
{"id": "463098", "url": "https://cs.wikipedia.org/wiki?curid=463098", "title": "Lipská univerzita", "text": "Lipská univerzita\n\nLipská univerzita ( , ), sídlící v Lipsku ve Svobodném státu Sasko, je jednou z nejstarších univerzit na území současného Německa. Měřeno dobou provozu, je v Německu dokonce druhou nejdéle fungující univerzitou po Heidelberské univerzitě (dříve založená univerzita v Rostocku totiž byla zrušena a nějakou dobu neexistovala, později byla zase obnovena). V současné době má zhruba 26 772 studentů (stav v akademickém roce 2012/2013).\n\nUniverzita byla založena 2. prosince 1409 a předlohou pro ni byla Univerzita Karlova, kterou opustila řada studentů a profesorů kvůli neshodám, jež vyvrcholily vydáním Kutnohorského dekretu. \n\nV období NDR, konkrétně v letech 1953—1991, byla univerzita pojmenována po Karlu Marxovi.\n\n"}
{"id": "463105", "url": "https://cs.wikipedia.org/wiki?curid=463105", "title": "Plazmaferéza", "text": "Plazmaferéza\n\nPlazmaferéza (z řeckého πλάσμα – plazma a ἀφαίρεσις – aphairesis/feréza = odebrat) je léčebný postup, při němž dojde k odebrání, léčbě a následnému navrácení krevní plazmy do krevního oběhu. Jedná se o mimotělní terapii, která je prováděna v případech, kdy krevní plazma obsahuje tělu škodlivé látky, které není možné jiným způsobem odfiltrovat. Jiným případem, kdy dochází k plazmaferéze je sběr plazmy za účelem dalšího zpracování ve farmaceutickém průmyslu pro výrobu různých léků.\n\nTento léčebný postup se používá k léčbě různých onemocnění, včetně onemocnění imunitního systému jako jsou například Guillain-Barrého syndrom, roztroušená skleróza, systémový lupus erythematodes, trombotická trombocytopenická purpura, myasthenia gravis, wegenerova granulomatóza, Behçetova nemoc, atd.\n\nExistují dva druhy plazmaferézy:\n\n"}
{"id": "463106", "url": "https://cs.wikipedia.org/wiki?curid=463106", "title": "Antonio Bonfini", "text": "Antonio Bonfini\n\nAntonio Bonfini ( ) (1427 Patrignone – 1503 Budín) byl italský humanista a básník, který od roku 1486 žil v Budíně jako historik na dvoře uherského krále Matyáše Korvína. Bonfini byl Korvínem pověřen vytvořit kroniku o dějinách Uher. Kniha byla pojmenována \"Rerum Ungaricarum decades\" (1497). Toto dílo mělo velký vliv na uherskou humanistickou historiografii. První úplné vydaní díla vyšlo v Basileji v roce 1568 zásluhou J. Sambuca.\n"}
{"id": "463107", "url": "https://cs.wikipedia.org/wiki?curid=463107", "title": "Pieris nana", "text": "Pieris nana\n\nPieris nana je druh rostliny z čeledi vřesovcovité. Je to nízká, polštářovitá rostlina podobná kyhance (\"Cassiope\"). V minulosti byla řazena do samostatného rodu Arcterica. Výška 5 - 10 cm. Květy džbánkovité, bílé, vonné. Vyžaduje rašelinné půdy. Množí se semenem a dělením.\n\nDruh se vyskytuje v severním Japonsku, Kamčatce a na Kurilských ostrovech.\n\n"}
{"id": "463108", "url": "https://cs.wikipedia.org/wiki?curid=463108", "title": "Taťjana Černovová", "text": "Taťjana Černovová\n\nTaťjana Sergejevna Černovová ( ; * 29. ledna 1988, Krasnodar) je ruská atletka, jejíž specializací je víceboj. V roce 2011 získala v korejském Tegu titul mistryně světa v sedmiboji.\n\nPrvní úspěch zaznamenala v roce 2005 na mistrovství světa do 17 let v Marrákeši, kde získala zlatou medaili. O rok později se stala v Pekingu juniorskou mistryní světa. V roce 2008 skončila na letních olympijských hrách v Pekingu původně na čtvrtém místě s celkovým počtem 6 591 bodů. Později ji však byla přidělena bronzová medaile, když Ukrajince Ludmile Blonské, která získala stříbro byl prokázán pozitivní dopingový nález na anabolický steroid methyltestosteron a byla diskvalifikována.\n\nO rok později skončila na světovém šampionátu v Berlíně na 8. místě, když nasbírala celkově 6 288 bodů. K medaili ji nepomohlo ani vítězství v poslední, sedmé disciplíně běhu na 800 metrů, kde časem 2:09,11 vybojovala 978 bodů i druhé místo ve skoku dalekém (650 cm). Bronz vybojovala Polka Kamila Chudziková, která získala o 183 bodů více.\n\nTěsně pod stupni vítězů, na 4. místě skončila v roce 2010 na evropském šampionátu v Barceloně. Sedmiboj dokončila s počtem 6 512 bodů a na bronzovou medaili, kterou získala Němka Jennifer Oeserová ztratila 171 bodů.\n\nJeden ze svých největších úspěchů zaznamenala v roce 2011 na světovém šampionátu v jihokorejském Tegu, kde si vylepšila dva osobní rekordy (100 m přek., 200 m) a vyhrála dálkařskou část sedmiboje. Před poslední disciplínou (800 m) měla náskok 133 bodů na druhou Jessicu Ennisovou. Závěrečnou osmistovku zaběhla v čase 2:08,04 (993 bodů) a vylepšila si osobní rekord z kladenského TNT - Fortuna Meetingu o 107 bodů na 6 880 bodů.\n\nVysvětlivky: * – nedokončeno\n\n\n"}
{"id": "463109", "url": "https://cs.wikipedia.org/wiki?curid=463109", "title": "George Peacock", "text": "George Peacock\n\nGeorge Peacock (9. dubna 1791, Denton, Yorkshire, Spojené království – 8. listopadu 1858, Pall Mall, Londýn, Spojené království) byl anglický matematik.\n\nGeorge Peacock se narodil 9. dubna 1791 reverendovi Thomasovi Peacockovi, který byl duchovním anglikánské církve a padesát let kaplanem farnosti Denton. Peacock zísskal základní vzdělání od svého otce a v 17 letech odešel do Richmondu, kde byla škola, která ho připravila pro přijetí na univerzitu. V roce 1809 se stal studentem Trinity College v Cambridge.\n\nZde se seznámil s Charlesem Babbagem a Johnem Herschelem. Spolu založili Analytical Society, která měla umožnit zájemcům přístup k moderní neanglické matematice, z nichž nejlepší byla francouzská díla. V této době však probíhala blokáda Anglie nařízená Napoleonem a tedy nebylo snadné se k těmto knihám dostat. Nejdříve přeložili Lacroixovo dílo\" Traité du calcul différentiel et du calcul intégral\", které porovnávalo Newtonův, Leibnitzův a Lagrangeův přístup k diferenciálnímu počtu. Překlad vydali v roce 1816. Pak následoval překlad sbírky příkladů použití diferenciálního a integrálního počtu vydaný v roce 1820.\n\nPeacock provedl reformu výuky algebry v Anglii. V roce 1830 publikoval monografii nazvanou Treatise on Algebra, která položila matematickou algebru na vědecký základ.\n\nPro pozvednutí úrovně astronomie v Anglii, založili Peacock, Babbage and Herschel Astronomical Society of London, později přejmenovanou na Royal Astronomical Society (Královskou astronomickou společnost).\n\nV roce 1837 byl Peacock jmenován profesorem astronomie na University of Cambridge. Další z publikací, které napsal byla dvoudílná kniha o algebře. První díl dostal název Arithmetical Algebra, druhý Symbolical Algebra.\n\nGeorge Peacock zemřel 8. listopadu 1858.\n\n\n"}
{"id": "463110", "url": "https://cs.wikipedia.org/wiki?curid=463110", "title": "Kult (hudební skupina)", "text": "Kult (hudební skupina)\n\nKult je rocková hudební skupina, která se zformovala v Polsku roku 1982.\n\n\n"}
{"id": "463111", "url": "https://cs.wikipedia.org/wiki?curid=463111", "title": "Vyšebrodský průsmyk", "text": "Vyšebrodský průsmyk\n\nVyšebrodský průsmyk je průsmyk u města Vyšší Brod, oddělující Šumavu od Šumavského podhůří (a v širším slova smyslu od východněji situovaných Novohradských hor). Nachází se na státní hranici s Rakouskem v nadmořské výšce 752 m. Poblíž průsmyku se nalézá nejjižnější bod České republiky.\n\nVyšebrodským průsmykem vedla Linecká stezka − jedna z nejstarších soumarských stezek, která vedla od Dunaje do Čech již v dobách bójského osídlení. Tudy přicházeli do Boiohaema římští obchodníci a opačným směrem germánští Markomané na římské tržiště do Lentie (dnešní Linec). Využívána byla i v později - z roku 906 pochází zmínka v Raffelstetském celním řádu, že po ní dopravovali obchodníci z Čech na podunajské tržiště otroky, koně a vosk, aby je vyměnili zpravidla za sůl. Ve 12. a 13. století byla stezka nazývaná „\"soumarská silnice\"“, „\"soumarská cesta\"“, nebo také „\"stará cesta do Čech\"“. V současnosti přes průsmyk vede silnice II. třídy II/161.\n"}
{"id": "463116", "url": "https://cs.wikipedia.org/wiki?curid=463116", "title": "Con Funk Shun", "text": "Con Funk Shun\n\nCon Funk Shun je americká kapela z Vallejo, Kalifornie, která byla populární v osmdesátých letech minulého století. Kapela byla u Mercury. Mezi repertoár skupiny patří R&B, funk a soulová hudba.\n\nPříčky v hudebních žebříčcích publikoval Allmusic\n"}
{"id": "463117", "url": "https://cs.wikipedia.org/wiki?curid=463117", "title": "DT-54", "text": "DT-54\n\nDT-54 byl sovětský pásový zemědělský traktor pro všeobecné použití. \nTraktor se vyráběl v letech 1949–1963 ve Stalingradském traktorovém závodě, v letech 1949 – 1961 v Charkovském traktorovém závodě a v letech 1952–1979 v Altajském traktorovém závodě v Rublovsku. Celkem bylo vyrobeno 957 900 kusů.\n\nTraktor byl velice rozšířen nejen v samotném Sovětském svazu, ale vyvážel se i do světa, zejména do spřátelených zemí (mj. i do Československa).\n\nDT-55 byl podobný, ale měl jiné, širší pásy pro práci v bažinatém terénu (z důvodu nižšího měrného tlaku). Říkalo se mu „bahňák“. Navíc se boční stěny daly složit do jedné čtvrtiny plochy vedle sedadla řidiče, takže kabina byla z bočních stran otevřená. Tento traktor se používal na rekultivační orbu močálových a slatinných luk – rašelinových. Tento traktor byl velmi vhodný např. pro obdělávání půdy a pro lesní práce. Měl velkou váhu motoru a dobré rozložení váhy, takže nepotřeboval závaží, to byla výhoda tohoto stroje. (Popis řízení u těchto strojů viz článek Dozer).\n\n"}
{"id": "463118", "url": "https://cs.wikipedia.org/wiki?curid=463118", "title": "Drama Jacqua", "text": "Drama Jacqua\n\nDrama Jacqua je umělecký pseudonym bubeníka, producenta a elektronického experimentátora Thoma Heriana (* 7. srpna 1980, Teplice), který je členem několika hudebních kapel a projektů, především s orientací na drum'n'bass, jungle, electronic, nujazz a world music. \n\nPochází z hudební rodiny, narodil se v Teplicích, kde vystudoval konzervatoř, obor bicí nástroje. Po absolutoriu se přestěhoval do Prahy, kde působí dodnes. \n\nV současné době působí jako bubeník různých hudebních projektů, například \"S.O.I.L.\", \"Montage\", \"Segundo\", \"Sato-San To\", \"Rimbambo\", \"Feng Jung Song & Trio PUO\", \"Why Not Patterns\" atp. Od poloviny 90. let se zajímá o práci se zvukem, konkrétně hudební kompozice na poli elektronické hudby a v rámci svého sólového projektu Drama Jacqua se představuje nejen jako bubeník, ale i jako producent, který během svého aktivního vystupování používá elektronické přídavné přístroje (trigger, multipad, effector, sequencer a sampler). Jeho specialitou jsou rychlé beaty hrané na živo na bicí soupravu.\n\nJeho touha po neustálém vytváření nových a zajímavých experimentů ho žene do spolupráce s mnoha dalšími umělci – v projektu \"Sato-San To\" spojil své nápady s Oskarem Törökem (tp) a Jaromírem Honzákem (b), začátkem roku 2009 krátce spolupracoval s bubeníkem BJ Tzzarem, se kterým vytvářel hudební smršť na dvou bicích soupravách, v rámci live d’n’b setu v současnosti spolupracuje s DJ Stanzimem a známou DJ Babe LN. Aktivně dále spolupracuje s umělci jako MC Vaant, MC Jacob, Petr Alexa (kytara), Flautistar, Philip T.B.C., Stephunk T. (UK), MC Funes nebo DJ Bica. \n\nKromě aktivního vystupování se věnuje pedagogické činnosti, ve které se především snaží uplatnit poznatky a zkušenosti z vlastního vystupování v oblasti elektroakustického zvuku.\n\nSólový projekt bubeníka Thoma Heriana aka Drama Jacqua je postaven na struktuře junglu, zrychleného a mnohovrstevného breakbeatu, freetekna a drum'n'bassu, do kterého nejrůzněji sampluje nosné motivy. Specializací v jeho hře na bicí jsou groovy lámaných beatů ostřejšího tempa. Nechává se inspirovat charakteristickými melodickými útržky nejen z populární hudby ale i z filmových soundtracků, nebo vychází z vlastní tvorby, ve které se zrcadlí prvky world music v podobě etnických nástrojů či stupnic. \n\n\n\n"}
{"id": "463119", "url": "https://cs.wikipedia.org/wiki?curid=463119", "title": "Give It to Me", "text": "Give It to Me\n\nGive it to me může znamenat\n"}
{"id": "463120", "url": "https://cs.wikipedia.org/wiki?curid=463120", "title": "Blueprint", "text": "Blueprint\n\nBlueprint může být:\n\n"}
{"id": "463124", "url": "https://cs.wikipedia.org/wiki?curid=463124", "title": "Energetický štít", "text": "Energetický štít\n\nEnergetický štít (futuristická technologie, sci-fi) je tvořen polem silně nabitých částic tvořených generátorem štítu. Podle hustoty štítu se zvyšuje (nebo snižuje) nejen síla a absorpce, ale i propustnost štítu jednotlivým látkám a energetické nároky na funkčnost štítu.\n\nAbsorpce kinetické energie - při dopadu tělesa na štít pohltí kinetickou energii částice v místě dopadu, které se částečně vybijí. K opětovnému nabití částic dojde, až když generátor vytvoří dostatek energie k nabití těchto částic. \n\nAbsorpce koncentrovaného proudu energie - po zásahu koncentrovaného proudu energie se částice, které tvoří štít, částečně přetíží, při čemž dojde jak ke snížení síly štítu, tak ke snížení absorpce štítu.\n\nEnergetický štít je použit např. v seriálu Stargate nebo Star Trek a Avengers endgame\n"}
{"id": "463128", "url": "https://cs.wikipedia.org/wiki?curid=463128", "title": "Csepel D 352", "text": "Csepel D 352\n\nCsepel D 352 byl maďarský nákladní automobil vyráběný od 50. let 20. století. Kromě nákladní verze byly produkovány vozy z různými nástavbami, jako požární, cisternové či skříňové verze a obměny se speciálními nástavbami.\n\nAutomobil se vyvážel do zemí bývalého východního bloku včetně Československa.\n\n"}
{"id": "463131", "url": "https://cs.wikipedia.org/wiki?curid=463131", "title": "Menara Kuala Lumpur", "text": "Menara Kuala Lumpur\n\nMenara Kuala Lumpur je věž v Kuala Lumpur v Malajsii. Byla postavena v roce 1995. Nachází se 920 metrů od dvojčat Petronas Twin Towers. Má 4. patra; nejnižší je ve výšce 295 metrů a nejvyšší je ve výšce 308 metrů a s anténou měří 421 metrů.\n\n"}
{"id": "463132", "url": "https://cs.wikipedia.org/wiki?curid=463132", "title": "František Čuba", "text": "František Čuba\n\nFrantišek Čuba (23. ledna 1936 Březová – 28. června 2019) byl český agronom, pedagog a politik, známý jako předseda JZD Slušovice. V letech 2012 až 2016 působil jako zastupitel a člen Rady Zlínského kraje, od roku 2013 byl poradcem prezidenta republiky pro oblast zemědělství a hospodářství. V říjnu 2014 byl jakožto člen SPO zvolen senátorem za obvod č. 78 – Zlín. Od roku 2016 se neúčastnil jednání senátu, na mandát rezignoval 28. února 2018.\n\nNarodil se v obci Březová, obci vzdálené 2,5 km od Slušovic. Vystudoval střední školu v Rožnově pod Radhoštěm. V roce 1960 promoval na Vysoké škole zemědělské v Praze, provozně-ekonomické fakultě. Poté působil jako agronom v JZD Březůvky. Následně pracoval na Okresním národním výboru v Gottwaldově (nyní Zlín) jako zástupce vedoucího zemědělského odboru. Přes mnohé spory a neustálé kontroly ze strany komunistického režimu od poloviny šedesátých let postupoval po žebříčku KSČ až do zemědělské komise ústředního výboru. Řadu let působil v České komisi pro vědeckotechnický a investiční rozvoj.\n\nV letech 1963 až 1990 byl předsedou JZD Slušovice. Je považován za člověka, který podnik změnil v gigant s obratem několika miliard korun. V řízení zavedl nové prvky hodnocení pracovníků, stimulační faktory – seberealizační, hmotné zainteresovanosti, morálního ocenění, radosti z práce apod. V roce 1989 dosahoval Agrokombinát Slušovice obratu 7 miliard a ročního zisku téměř 850 milionů. Tehdejšímí pracovníky, kteří na éru Slušovic dle svých slov vzpomínají zpravidla jako na úžasné a nezapomenutelné období, jsou jako hlavní přednosti docenta Františka Čuby jmenovány tyto: sociální cítění, vizionář, geniální podnikatel, řídící pracovník. Pravidelnými návštěvníky JZD Slušovice byly výpravy z celého světa, které sledovaly například v průměru až trojnásobnou produkci krav oproti zažitým standardům. Za úspěchem podniku podle něj bylo využívání vědeckých a technických poznatků.\n\nJako předseda JZD Slušovice se v roce 1989 setkal s Donaldem Trumpem.\n\nV roce 2011 byl František Čuba při 750. výročí Slušovic oceněn.\n\nV roce 1990 se měl Čuba s dalšími spolupracovníky údajně dopustit protiprávního jednání tím, že bez souhlasu Státní banky československé umožnili ve vnitropodnikové bance družstva vznik soukromých kont i pro klienty, kteří nebyli členy družstva. V roce 1998 mu za to byl uložen trest odnětí svobody na jeden rok s tříletou podmínkou, Čuba se odvolal a v roce 2000 byl obžaloby zproštěn.\n\nZ funkce předsedy agrokombinátu odstoupil den po projevu prezidenta Václava Havla k výročí okupace v roce 1968, proneseném na Václavském náměstí v Praze 21. srpna 1990, kde Havel mj. řekl: \"„Za vším se skrývají chapadla neviditelných mafií, které se snaží kšeftovat s majetkem, který jim nepatří, ustavují podezřelé akciové společnosti a hledají cesty, jak bezpečně ulít nelegálně získaný kapitál. Krajně temné slušovické žilky nenápadně prorůstají celým naším potravinářstvím.“\"\n\nV roce 1999 natočil Robert Sedláček dokumentární film \"František Čuba: Slušovický zázrak\".\n\nV roce 2004 vyhlásil soud konkurs na Čubovu společnost Agro Avan, jednu z nástupnických firem podnikajících s majetkem původního družstva. Agro Avan se dostala do úpadku kvůli dluhům ve výši desítek milionů korun za nedodržení podmínek pro vývoz potravinářské pšenice a másla. Čuba podal trestní oznámení pro podvod směřované na neznámého pachatele uvnitř Státního fondu tržní regulace v zemědělství, které ale policie odložila. Čuba pak neuspěl ani s žalobou proti postupu policie a státního zastupitelství k Ústavnímu soudu.\n\nPozději odešel do důchodu, v něm se ale věnoval také přednášení na vysokých školách.\n\nV únoru 2013 mu nabídl budoucí prezident Miloš Zeman místo poradce prezidenta v oblasti zemědělství a hospodářství, které Čuba přijal.\n\nV roce 1956 se stal členem KSČ, už v době studia na vysoké škole. Postupně pracoval ve výboru ZO KSČ ve Slušovicích, dále v plénu a předsednictvu OV KSČ Gottwaldov. V roce 1989 byl jmenován členem zemědělské komise ÚV KSČ. Vždy zdůrazňoval, že je podnikatel a že podnikat se dá za jakéhokoliv režimu. Socialistického i kapitalistického. Jeho spory s režimem KSČ a tehdejším prezidentem Gustávem Husákem popisuje dokumentární film \"František Čuba: Slušovický zázrak\". V roce 2010 prohlásil, že se za své členství v KSČ nestydí.\n\nV roce 2010 oznámil Miloš Zeman jeho kandidaturu za Stranu práv občanů, která se tehdy neúspěšně pokusila vstoupit do Parlamentu České republiky. V krajských volbách 2012 z posledního místa na kandidátce uspěl a stal se zastupitelem a radním pro oblast zemědělství a spolupráce s východními trhy. Připravoval projekt zemědělsko-potravinářského kombinátu v prázdné průmyslové zóně v Holešově. Představil také koncepci tzv. zemědělských koncernových podniků, které by měl vybudovat každý kraj v republice a které by tak každému kraji zajistily svou komplexní produkcí samostatnost v této oblasti.\n\nV předčasných sněmovních volbách v roce 2013 byl rovněž na kandidátce SPOZ. Získal nejvyšší počet preferenčních hlasů, ale SPOZ nepřekročila celorepublikově ani na Zlínsku pětiprocentní hranici.\n\nVe volbách do Senátu PČR v roce 2014 kandidoval za Stranu Práv Občanů v obvodu č. 78 – Zlín. Se ziskem 23,89 % hlasů vyhrál těsně první kolo, a postoupil tak do kola druhého. O týden později jej vyhrál se ziskem 54,01 %, a porazil tak dlouholetou senátorku ČSSD Alenu Gajdůškovou, která získala 45,98 % hlasů. V průběhu předvolební kampaně slíbil, že se v případě svého vítězství vzdá funkce radního Zlínského kraje. V květnu 2015 však oznámil, že tento slib dodržet nehodlá. Důvodem je podle něj zájem o udržení koalice ve vedení kraje a zachování pevných vazeb mezi koaličními stranami. Nakonec dne 13. června 2016 na posty radního i krajského zastupitele rezignoval. Důvodem dle jeho slov bylo, že funkční období už skoro končí a bude se také moci věnovat práci v Senátu.\n\nV polovině roku 2016 se u něj projevily zdravotní problémy, v Senátu PČR se objevil naposledy v srpnu 2016. I nadále mu však na účet chodily plný plat a náhrady, v nichž bylo také cestovné do Prahy. V polovině června 2017 se tak už jednalo o období dlouhé 9 měsíců. Dne 14. června 2017 předal předseda SPO Jan Veleba dopis předsedovi Senátu PČR Milanu Štěchovi, v němž se Čuba vzdal platu i cestovních náhrad. Mandát si však ponechal, úřadovat chtěl ze Zlína. Podle Štěcha však toto řešení nebylo z právního hlediska možné. V únoru 2018 oznámil v dopise svou rezignaci na post senátora ke konci měsíce. Jako důvody uvedl silný tlak a nepříjemné útoky, kterým byl vystaven nejen on, ale i jeho příbuzní a přátelé. Svou rezignaci Čuba oznámil rok a půl poté, co se naposledy zúčastnil zasedání Senátu. I přesto mu náleželo odchodné ve výši 303 600 Kč.\n\nByl ženatý, měl dceru Ludmilu a syna Rostislava, druhá dcera zemřela. Zemřel dne 28. června 2019 ve věku 83 let.\n\nV roce 1962 mu byla udělena medaile Za službu vlasti, v roce 1978 státní vyznamenání Za vynikající práci, v roce 1986 Řád práce a v roce 1989 titul Hrdina socialistické práce.\n\nDne 28. října 2013 ho prezident Miloš Zeman vyznamenal medailí Za zásluhy.\n\n\n"}
{"id": "463134", "url": "https://cs.wikipedia.org/wiki?curid=463134", "title": "Ben", "text": "Ben\n\nBen může být:\n\n\n"}
{"id": "463137", "url": "https://cs.wikipedia.org/wiki?curid=463137", "title": "Platinotypie", "text": "Platinotypie\n\nPlatinotypie, platinotisk nebo platinový proces je fotografický proces, který vynalezl John Herschel a později rozvinul William Willis. Ten jej zdokonalil v roce 1873 a o pět let později jej patentoval. Proces je založen na citlivosti platinových solí na osvětlení. Na papír se nanese vrstva platiny zkombinované se solemi železa, která se exponuje a vyvolá. Jedná se o nejtrvanlivější fotografickou techniku, odstín obrazu je neutrální až šedočerný, bohatý na detaily a šedou škálu s výbornou kresbou ve stínech. Syté tóny jsou však bez absolutní černé. Obrázek není v koloidní vrstvě, ale přímo v papírových vláknech. Tato metoda se používá především v náročné portrétní fotografii, ale kvůli vysoké ceně platiny se téměř nerozšířila.\n\nPrvní člověk, který poprvé pozoroval působení paprsků světla na platinu byl Ferdinand Gehlen z Německa v roce 1830. V následujícím roce jeho krajan Johann Wolfgang Dobereiner zjistil, že vliv světla na platinu je poměrně slabý, ale že ještě musí existovat látka, která by v kombinaci s platinou citlivost ještě zvýšila. Experimentováním nakonec zjistil, že tou chybějící ingrediencí je šťavelan železitý. Kombinace těchto dvou kovů je základem platinotypie dodnes.\n\nV roce 1832 angličané John Herschel a Robert Hunt prováděli současně vlastní pokusy a zpřesnili chemický proces s platinou. V roce 1844 Hunt ve své knize \"Researches on Light\" zaznamenal první známý popis využití platiny ve fotografickém tisku. Nicméně, i když se vyzkoušel několik různých kombinací látek s platinou, nikdy se mu nepodařilo při výrobě odstranit náhodné neurčitosti v obraze. Navíc všechny jeho printy zmizely po několika měsících.\n\nPlatinotypii dávali přednost ve své tvorbě piktorialisté v období 1880 – 1914. Dalšímu rozšíření bránil růst cen platiny po první světové válce, používala se totiž v platinových katalyzátorech pro výrobu výbušnin a měla nepřímý vliv na omezení fotografického využití tohoto prvku přibližně v roce 1917.\n\nOd roku 1970 zažívá platinotypie znovuoživení u mnoha fotografů, včetně Irvinga Penna a Roberta Mapplethorpa.\n\nNa papír se nanese vrstva platiny zkombinované se solemi železa, která se exponuje a vyvolá.Tónováním okyselenými roztoky chloroplatiničitanu sodného se dosahovalo hnědých až modročerných tónů, k dosažení sépiového tónu se ještě přidával chlorid rtuťnatý. Po roce 1900 se také průmyslově vyráběly platinotypické samotónující papíry, které obsahovaly tónovací sůl již přímo v citlivé vrstvě. Jako citlivé látky se používal šťavelan železitý, redukující se světlem na šťavelan železnatý. Touto solí se pak na osvětlených místech z tónovací substance vyredukovala kovová platina. Tónování platinou se vedle uměleckého účinku a trvanlivosti používalo k odstranění nežádoucích žlutohnědých tónů chlorostříbrných přímokopírujících papírů. Platinotisky se také kolorovaly ručně.\n\nPlatinotypie patrně jako první v českých zemích inzeroval Jan Nepomuk Langhans. Ve sbírkách budou patrně roztroušeny pouze jednotlivé kusy.\n\nToto je seznam nejznámějších fotografů, kteří platinotisk používali:\n\n\n\n"}
{"id": "463140", "url": "https://cs.wikipedia.org/wiki?curid=463140", "title": "Svobodná demokratická strana", "text": "Svobodná demokratická strana\n\nSvobodná demokratická strana (: Freie Demokratische Partei, FDP) je německá liberální politická strana. Jejími voliči jsou tradičně střední třída a vzdělaní intelektuálové. Profiluje se jako strana středo-pravicová. Základními principy jejího programu jsou dle možnosti minimální zásahy státu do života občanů, nedotknutelné soukromé vlastnictví a volný trh.\n\nBarvami strany jsou modrá a žlutá, které jsou považovány za symbol liberalismu.\n\nFDP vznikla po druhé světové válce roku 1948 sloučením zemských liberálních stran západních okupačních zón Německa. Tyto strany byly založeny díky aktivitě bývalých členů Německé lidové strany (DVP) a Německé demokratické strany (DDP), které byly činné již v dobách Výmarské republiky. První předseda strany Theodor Heuss byl právě bývalým členem DDP. Strana vznikla pouze v západním Německu, protože ve východním Německu už od roku 1945 existovala stejnými skupinami vytvořená Liberálně demokratická strana Německa. Poté se strana podílela na většině vlád Západního Německa – jak za vlády CDU – CSU, tak i za vlády SPD. Po sjednocení Německa v roce 1990 se účastnila i vlád sjednocené země. Přestože ihned po sjednocení její potenciál jako koaličního partnera poklesl, tak se tato malá strana později stala důležitým koaličním partnerem velkých politických stran. FDP byla v letech 1949-1956, 1961-1966, 1969-1998 a opět od října 2009 zastoupena spolkovými ministry v koaličních vládách.\n\nOd počátku roku 2011 začala strana prudce ztrácet oblibu u voličů, ale i u vlastních členů. V prosinci roku 2009 měla strana 71 812 členů, v prosinci roku 2011 už to bylo téměř o 9 tisíc členů méně, tedy pouze 63 416.\n\nVe volbách do Německého spolkového sněmu dne 22. září 2013 ztratila FDP velkou část svých dosavadních voličů, tedy lidí, kteří pro ni odevzdali tzv. druhý hlas. Se ziskem pouhých 4,8 % těchto hlasů již v novém parlamentě nebude poprvé po více než 60 letech vůbec zastoupena. Její frakce (klub) ve sněmu byla dne 7. října 2013 oficiálně rozpuštěna. Práci ztratilo více než 500 zaměstnanců frakce a osobních asistentů bývalých poslanců. Strana hledala nové vedení, jediným vážným kandidátem na předsedu celoněmecké strany byl dosavadní předseda ve spolkové zemi Severní Porýní-Vestfálsko, 33letý Christian Lindner. Po svém prvním úspěšném zvolení do úřadu celonárodního předsedy strany FDP a svém opětovném zvolení v roce 2017, přivedl stranu do volebního klání v roce 2017.\n\nVe volbách do Německého spolkového sněmu, jež se konaly dne 24. září 2017, se strana, na rozdíl od předchozích neúspěšných voleb v roce 2013, umístila pod vedením Christiana Lindnera se ziskem 10, 7 % hlasů na čtvrtém místě. V přepočtu na volební křesla tak získala 80 poslanců.\n\n"}
{"id": "463144", "url": "https://cs.wikipedia.org/wiki?curid=463144", "title": "The Brothers Johnson", "text": "The Brothers Johnson\n\nThe Brothers Johnson je americká funková hudební skupina. Kapela se skládá z George a Louise Johnsona. Mezi jejich největší hity patří písně jako \"Strawberry Letter\" a post-discové \"Stomp!\". Louis Johnson rovněž hrál na baskytaru na albu \"Thriller\" od Michaela Jacksona.\n\n"}
{"id": "463146", "url": "https://cs.wikipedia.org/wiki?curid=463146", "title": "Dura Európos", "text": "Dura Európos\n\nDura Európos (\"pevnost Europos\") byla helénským, parthským a římským hraničním městem, vybudovaným v roce 303 př. n. l. na terénní vyvýšenině 90 metrů nad řekou Eufrat na území dnešní Sýrie. Lokalita je velmi významná z archeologického hlediska, protože je stále zachovaná tak, jak byla v letech 256-7 opuštěna po vyplenění Peršany. Předtím byla obývána Římany a na místě se dnes nachází velká sbírka militárií, mincí i jiných archeologických předmětů.\n\nV Dura Európos se zachovala jak unikátně zachovaná starověká synagoga, tak i jedna z prvních nám známých křesťanských staveb využívaných k bohoslužbě, „domus ecclesiae“.\n\n"}
{"id": "463147", "url": "https://cs.wikipedia.org/wiki?curid=463147", "title": "Ljubomir Davidović", "text": "Ljubomir Davidović\n\nProfesor Ljubomir Davidović, cyrilicí Љубомир Давидовић (24. prosinec 1863 – 19. únor 1940) byl srbský politik spojený především s Demokratickou stranou.\n\nNarodil se ve Vlašku Polje. Absolvoval bělehradské gymnázium a poté přírodovědu na tamější vysoké škole. V roce 1885 se zúčastnil jako dobrovolník srbsko-bulharské války, z níž si odnesl stříbrnou medaili za statečnost. Nesouhlas s politikou Obrenovićů ho přivedl k radikálům, které odpustil vlivem jejich vzrůstajícího konzervatismu počátkem dvacátého století. Členem parlamentu se stal v roce 1901. Angažoval se také v hnutí četniků, které chápal jako osvoboditele srbského národa od Dunaje po Vardar. V období před první světovou válkou vykonával funkce ministra školství (1904), předsedy parlamentu (1905) a starosty Bělehradu (1910 - 1914). Po ustavení vlády všenárodní jednoty v prosinci 1914 požadovala právě Davidovićova Nezávislá radikální strana vypracování koncepce národního osvobození všech Jihoslovanů. Davidovićova strana opustila na protest Pašićovu vládu v reakci na soluňský proces. Davidović ve dnech 6. - 9. listopadu 1918 zastupoval na konferenci v Ženevě, kde měla být nalezena shoda v otázce spojení Srbska a jihoslovanských oblastí bývalé rakousko-uherské monarchie, srbskou opozici. V únoru 1919 vzniká Demokratická strana, jejímž předsedou je Davidović až do své smrti v roce 1940. Davidovićova demokraticko-socialistická vláda vystřídala za vnitropolitické krize v srpnu 1919 vládu Stojana Protiće. Situace ale nepřála ani této vládě, a tak byla v únoru 1920 vystřídána opět vládou radikála Stojana Protiće. Po návratu chorvatských poslanců do parlamentu ztratila vláda Nikoly Pašiće většinu, kterou naopak mělo spojení Demokratické strany, Slovinské lidové strany a Jugoslávské muslimské organizace. Novou vládu, která požadovala dodržování zvyklostí demokracie a parlamentarismu, sestavil právě Ljubomir Davidović. Vláda však neměla přízeň krále Alexandra, na jehož pokyn podal v říjnu 1924 demisi ministr války Stefan Hadžić, který tak vyvolal pád celé vlády. V roce 1931 se Davidović postavil do čela sjednocené opozice proti premiéru Petaru Živkovićovi. Davidović a jeho Demokratická strana se také na přelomu let 1937 a 1938 zapojili do \"Bloku národní shody\" – reprezentovaného Vladimirem Mačkem – proti premiéru Stojadinovićovi. Ljuba Davidović zemřel dvacet let po pádu své první vlády – 19. února 1940 v Bělehradě.\n\n\n"}
{"id": "463148", "url": "https://cs.wikipedia.org/wiki?curid=463148", "title": "Ben Kingsley", "text": "Ben Kingsley\n\nSir Ben Kingsley, rodným jménem Krishna Pandit Bhanji (* 31. prosince 1943 ve Scarborough, Yorkshire, Anglie, Spojené království) je britský herec.\n\nMezi jeho nejznámější a nejproslulejší role patří postava Mahátmy Gándhího ze snímku \"Gándhí\" z roku 1982, za kterou obdržel cenu Americké filmové akademie Oscar.\n\n"}
{"id": "463149", "url": "https://cs.wikipedia.org/wiki?curid=463149", "title": "Alexander Stewart Herschel", "text": "Alexander Stewart Herschel\n\nAlexander Stewart Herschel (5. února 1836, Feldhausen, jižní Afrika - 18. června 1907) byl britský astronom, syn Johna Herschela a vnuk Williama Herschela. I když je znám méně než jeho otec a děda, vykonal průkopnickou práci v oblasti spektroskopického zkoumání meteorů. Také pracoval na identifikaci komet jako zdrojů meteorických dešťů.\n\nAlexandrovi rodiče se do Anglie vrátili, když mu byly dva roky. Základní vzdělání získal na Clapham Grammar School v Londýně, pak začal navštěvovat Trinity College v Cambridge. Tu úspěšně ukončil v roce 1859. V roce 1861 začal studovat meteorologii na Royal School of Mines v Londýně.\n\nV této době se začal zabývat spektroskopickým zkoumáním záření vznikajícího při pádu meteoritů. Pro tento výzkum navrhl speciální spektroskop. Jím zkoumal v létě 1866 meteorický déšť Perseid. Výsledky vydal v říjnu 1866 v publikaci \"The Intellectual Observer\". V listopadu téhož roku podobně zkoumal Leonidy.\n\nV tomto roce také přijal místo profesora fyziky na Andersonian University v Glasgowě. V letech 1871–1886 byl profesorem fyziky na Univerzity of Durham College of Physical Science v Newcastlu.\n\nV roce 1867 se stal členem Královské astronomické společnosti a v roce 1884 členem Královské společnosti v Londýně.\n\nPo odchodu na odpočinek roku 1886 se spolu se svým bratrem Johnem nastěhoval do bydliště svého děda ve Slough. Zde se téměř do své smrti 18. června 1907 zabýval pozorováním meteorů. Pohřben byl v rodinné hrobce v Uptonu, stejně jako jeho děd William Herschel.\n\n\n\n"}
{"id": "463151", "url": "https://cs.wikipedia.org/wiki?curid=463151", "title": "Sato-San To", "text": "Sato-San To\n\nProjekt Sato-San To vzniklo na počátku března roku 2008, původně jako experimentální projekt Thoma Heriana (bicí, loops) a Oskara Töröka (trubka, keyboards). Oba dva muzikanti mají bohaté zkušenosti, které získali a získávají působením v různých kapelách, například Oskar Török (držitel dvou Zlatých andělů v kategorii Jazz a world music) ve Vertigo Quintet nebo NUO a Thom Herian (vystupující taktéž pod jménem Drama Jacqua) v S.O.I.L., Montage, Segundo, Trio Puo. \n\nV červenci roku 2008 pokřtili své první album \"Skinny\" (zdarma je stažení na http://freefesttroja.cz/Sato-San_To_-_Skinny.zip). V srpnu 2008 k sobě připojili legendárního jazzového basistu Jaromíra Honzáka (Jaromír Honzák Quartet, Face of the Bass). \n\nFormace Sato-San To v sobě míchá elektroniku, jazzové trumpetové improvizace, junglové rytmické podklady, prvky world music a filmových vypjatostí. Nyní pracují na dalším albu a občasně spolupracují s dalšími hosty, například s Petrem Zelenkou (kytara) nebo s Ondřejem Štveráčkem (saxofon).\n\nAlba\n\n"}
{"id": "463154", "url": "https://cs.wikipedia.org/wiki?curid=463154", "title": "Dolní Borek", "text": "Dolní Borek\n\nDolní Borek je vesnice v okrese Benešov, je součástí obce Neustupov. Nachází se cca 3 km na jih od Neustupova. Je zde evidováno 8 adres. V katastrálním území Dolní Borek leží i části obce Barčov, Chlístov a Záhoříčko.\n\nPrvní písemná zmínka o vesnici pochází z roku 1379.\n"}
{"id": "463155", "url": "https://cs.wikipedia.org/wiki?curid=463155", "title": "Hřib kovář", "text": "Hřib kovář\n\nHřib kovář (\"Neoboletus luridiformis\" ) je jedlá houba z čeledi hřibovitých. Byla řazena do sekce \"Erythropodes\" (případně \"Luridi\") rodu \"Boletus\" a v roce 2014 na základě biomolekulárních analýz přeřazena do nového rodu \"Neoboletus\". Řadí se mezi barevné a modrající hřiby.\n\nPři konzumaci je nutná delší tepelná úprava, poněvadž syrový nebo nedovařený může vyvolat trávicí potíže. Ve starší literatuře bývá oproti stávajícímu úzu prohozen český název hřibu kováře s hřibem kolodějem.\n\n\n\nV České republice je dále znám pod lidovými názvy: cikán, červený hřib, dubovka, jedlový modrák, luháč, máčkový hřib, máčňák, modrák, mračínko, oheňák, počeček, podjalovčák, podlejščák, poteč, sinal, sladký modrák, sural a zaječí hříbek. Na Šumavě-Zadovsku je nazýván hřibem červeným (pozn. název hřib červený v obecném kontextu náleží jiné houbě z okruhu hřibu žlutomasého).\n\nMnohým houbařům se svým vzhledem zdál a zdá strašidelný, proto v němčině obdržel jméno čarodějnice.\n\nV druhé polovině 20. století byl hřib kovář ve většině publikací uváděn pod odborným (latinským) názvem \"Boletus erythropus\", který pochází od mykologa Christiaana Hendrika Persoona z roku 1801. Teprve později bylo zjištěno, že původní Persoonův popis druhu \"Boletus erythropus\" neodpovídá hřibu kováři, takže jej autor musel vztahovat k jiné houbě. Rozdíl spočívá především ve faktu, že \"Boletus erythropus\" podle Persoonova popisu má červenou dužninu ve spodní části třeně, což pro kovář není zcela typické (tento znak se vyskytuje např. u hřibu Quéletova, hřibu koloděje nebo hřibu Melzerova). Z tohoto důvodu byl pro hřib kovář později preferovaný odborný název \"Boletus luridiformis\" zavedený mykologem F. W. G. Rostkoviusem. Tento název je sice novější (1844), ale plně odpovídá znakům hřibu kováře. S ohledem na původní Persoonův popis druhu \"Boletus erythropus\" je tento název dnes používán jako synonymum pro hřib Quéletův (\"Boletus queletii\"). Roku 2014 byla potvrzena příslušnost k roku \"Neoboletus\" a zkombinován nový název \"Neoboletus luridiformis\".\n\nKlobouk má v průměru 5 – 20 cm, v mládí polokulovitě sklenutý, v dospělosti rozložený až polštářkovitý, nejčastěji tmavohnědý, černohnědý, plavě hnědý nebo olivově hnědý, za sucha sametový, za mokra mírně lepkavý, stářím a pomačkáním šedě černající. Okraj klobouku bývá okrově žlutavý.\nRourky jsou žlutozelené, až 30 mm vysoké a na řezu se rychle barví do modrozelena. Ústí rourek jsou drobná. Póry jsou v mládí zpočátku žluté, záhy však tmavě krvavě červené a nakonec blednou do olivova, dotykem rychle modrají. Vzácně se vyskytují i odbarvené variety, které mají oranžově či žlutě zbarvené póry. Podrobnější přehled barevných variet je zahrnut v kapitole níže.\nTřeň je zprvu vejčitý, pak soudkovitý až kyjovitý, 60 – 150 mm vysoký a 20 – 40 mm tlustý, skoro celý červený, pouze v horní části žlutý, uprostřed pak na žlutém podkladu červeně plstnatě tečkovaný, dole do olivova, s plstnatým světle žlutým podhoubím. Otlačením ihned modrá. Třeň nemá síťku.\n\nDužnina je pevná, v klobouku bledožlutá, ve třeni živě žlutá, na vzduchu modrá, později se odbarvuje do šeda. Modré zbarvení při vaření mizí. Má příjemnou vůni a mírnou chuť.\n\nVýtrusy jsou 10 – 18 × 5 – 7 μm, vřetenovité, barvy olivově žluté.\n\nHřib kovář patří k nejrozšířenějším z barevných hřibů. Starší literatura jej obvykle spojuje s konkrétní nadmořskou výškou, pH půdy nebo druhem stromu, ale jde o velmi tolerantní druh. Vyskytuje se od nížin do hor, roste v jehličnatých, smíšených i listnatých lesích a snáší půdy kyselé až mírně zásadité. Tvoří mykorhizu s řadou stromů, jako jsou: smrk, řidčeji jedle, borovice, dub, buk a ještě další listnáče. Plodnice se objevují od května do října.\n\nVyskytuje se v celé Evropě, na Kavkaze a na Malé Asii (tam i ve výši 1600 – 2000 m n. m.).\n\nV rámci chráněných území České republiky byl hřib kovář popsán mimo jiné na následujících lokalitách:\n\n\nHřib kovář vytváří několik vzácnějších variet, které se liší vybarvením – i v důsledku ztráty některých pigmentů v povrchových vrstvách plodnice.\n\n\"Boletus luridiformis\" var. \"junquilleus\" . Oproti klasickému kováři zcela ztratil červené barvivo, takže jsou všechny povrchové části houby zbarveny v různě intenzivních odstínech žluté. Později se na klobouku mohou objevovat narezavělé skvrny. Dužnina na řezu modrá stejně jako u běžné formy.\n\nPůvodně byl za samostatný druh považován - hřib žlutý (\"Boletus junquilleus\" ). Na základě pozdějších poznatků byl v novějších publikacích klasifikován jako xanthoidní varieta hřibu kováře s tím, že otázka této problematiky ještě není definitivně uzavřena. V roce 2014 byl italskými mykology opět povýšen na samostatný druh \"Neoboletus junquilleus\".\n\n\"Boletus luridiformis\" var. \"discolor\" . Plodnici chybějí některé pigmenty. Povrch klobouku je oproti klasickému kováři světlejší – žlutookrový, žlutý, později s oranžovým nebo rezavým nádechem na temeni. Póry jsou zbarvené světleji než u klasického kováře a po otevření klobouku vybledávají. Nejprve je barva červená až cihlová a poté rychle bledne do oranžové, červenožluté až žluté s červenavým nádechem. Dužnina na řezu modrá stejně jako u běžné formy.\n\nSynonyma:\n\n\"Boletus luridiformis var. immutatus\" . Vizuálně totožný s klasickou formou hřibu kováře, oproti kterému se liší absencí modrání dužniny na řezu.\n\n\"Boletus luridiformis\" var. \"rubropileus\" syn. \"Boletus erythropus\" var. \"rubropileus\" . Póry zůstávají červené nebo cihlové, ale povrch klobouku má růžové, červené nebo růžovofialové zbarvení.\n\n\"Boletus melzeri\" . Mykolog Josef Velenovský popsal na základě sběrů Václava Melzera z roku 1920 druh z okruhu hřibu kováře, který se liší zbarvením dužniny na řezu. Ta namísto modrání červená a následně se odbarvuje.\n\nHřibu kováři je z běžných druhů velmi podobný hřib koloděj, který má obvykle světlejší klobouk, a hlavně nápadnou síťku na třeni. Vzdáleně podobný je hřib Quéletův, který má olivově hnědý, oranžově až cihlově červený klobouk, póry jsou také oranžové, na třeni má černohnědé zrnité šupinky a na bázi je karmínově červený. Roste v teplejších listnatých lesích a je jedlý.\n\nZáměna za hřib koloděj souvisí i s nejednotným pojetím názvů hřib kovář a hřib koloděj autory mykologických publikací v průběhu 20. století.\n\nBěžná forma hřibu kováře není chráněna. Xanthoidní varieta hřib žlutý je vedena v Červeném seznamu hub České republiky jakožto kriticky ohrožený druh (CR). Neměl by se proto sbírat pro kuchyňskou spotřebu.\n\nV některé literatuře je proto tento hřib uváděn jako za syrova mírně jedovatý. Obecně bývá doporučeno kvalitní tepelné zpracování (20 minut). Zprávy o údajné jedovatosti pocházely od švýcarských, rakouských a německých houbařů. Podle aktuálních poznatků se zdá, že případné trávící potíže po požití nedostatečně uvařených kovářů jsou způsobeny těžko stravitelnou strukturou této houby, nikoli přítomností jedu – ten totiž houba neobsahuje.\n\n\n"}
{"id": "463157", "url": "https://cs.wikipedia.org/wiki?curid=463157", "title": "Modrák", "text": "Modrák\n\nModrák může být:\n\n\n\n"}
{"id": "463158", "url": "https://cs.wikipedia.org/wiki?curid=463158", "title": "Solitér (rozcestník)", "text": "Solitér (rozcestník)\n\nSolitér nebo solitaire může být:\n\n\n"}
{"id": "463170", "url": "https://cs.wikipedia.org/wiki?curid=463170", "title": "Matylda (rozcestník)", "text": "Matylda (rozcestník)\n\nMatylda či Matilda může znamenat:\n\n\n\n\n\n"}
{"id": "463171", "url": "https://cs.wikipedia.org/wiki?curid=463171", "title": "Leonardo Mayer", "text": "Leonardo Mayer\n\nLeonardo Mayer (* 15. května 1987, Corrientes) je argentinský profesionální tenista, který nastoupil tenisovou kariéru na okruhu ATP v roce 2003. Na něm dosud zvítězil na jednom turnaji. Ve dvouhře zvítězil na několika challengerech, první z nich vyhrál v roce 2008, když ve finále porazil Sergia Roitmana. Na žebříčku ATP byl pro dvouhru nejvýše postaven na 21. místě (22. června 2015), pro čtyřhru pak na 58. místě (21. září 2015). Jeho trenéry jsou Leo Alonson a J. Fernandez, žije v argentinském hlavním městě Buenos Aires.\n\n"}
{"id": "463175", "url": "https://cs.wikipedia.org/wiki?curid=463175", "title": "Michael Connelly", "text": "Michael Connelly\n\nMichael Connelly (* 21. července 1956, Filadelfie, Pensylvánie, Spojené státy americké) je americký spisovatel. Píše především detektivní romány. Michael Connelly se proslavil především jako duchovní otec oblíbeného hrdiny, losangeleského policisty Harryho Bosche, a také právního zástupce Mickeyho Hallera. Jeho knihy byly přeloženy nejméně do 39 světových jazyků a vynesly mu mnoho ocenění. Žije na Floridě. \n\nMichael Connelly se narodil ve Filadelfii v Pensylvánii jako druhé nejstarší dítě stavitele W. Michaela Connellyho a Mary Connellyové. Podle Connellyho byl jeho otec frustrovaný umělec, který podporoval a povzbuzoval své děti v tom, aby byly v životě úspěšné. W. Michael Connelly se nebál riskovat a při honbě za kariérou se mu dařilo přeměnit prohru v úspěch. Connellyho matka byla fanouškem detektivních knih a svého syna přivedla do světa napínavých románů.\n\nVe dvanácti letech se Connelly se svou rodinou přestěhoval z Filadelfie do Fort Lauderdale na Floridě a začal navštěvovat střední školu St. Thomas Aquinas High School. Connellyho zájem ve zločinnosti a tajemnu se vystupňoval poté, co po cestě z hotelu, kde pracoval jako pomocná síla v kuchyni, zahlédl muže jak hází nějaký předmět do živého plotu. Connelly byl zvědavý a rozhodl se plot prozkoumat. Zjistil, že zahozeným předmětem byla zbraň zabalená do dřevorubecké košile. Zbraň poté vrátil zpátky a sledoval podezřelého muže až do místního baru. Pak šel domů a vše pověděl svému otci. Později toho večera zavedl policisty do baru, ale ten muž už tam nebyl. Tato událost Connellymu ukázala svět policejních důstojníků a jejich životů. Ohromil jej při tom způsob, jakým pracují a vystupují.\n\nConnelly zamýšlel následovat otcovu kariéru ve stavebnictví a začal studovat obor stavebnictví a obchod na University of Florida v Gainesvillu. Jeho známky však nebyly takové, jak si představoval. Jednou šel do kina na film Roberta Altmana Dlouhé loučení, a byl okouzlen tím, co viděl. Film natočený podle stejnojmenné knihy Raymonda Chandlera (v českém vydání Loučení s Lenoxem) Connellyho inspiroval a od té doby se chtěl stát spisovatelem detektivních knih. Connelly si pak doma přečetl všechny Chandlerovy knihy, v nichž vystupuje jako hlavní hrdina Philip Marlowe, detektiv z Los Angeles čtyřicátých a padesátých let, a rozhodl se změnit si svůj studijní obor na žurnalistiku s vedlejším zaměřením na kreativní psaní.\n\nPoté co v roce 1980 úspěšně dokončil studia na University of Florida, získal Connelly svou první práci v novinách Daytona Beach News Journal, kde měl na starost kriminální rubriku. Pracoval zde skoro dva roky dokud v roce 1981 nezískal práci ve Fort Laudersale News and Sun-Sentinel. Tady měl na starost kriminální rubriku v období floridských kokainových válek, které s sebou přineslo mnoho násilí a vražd. V těchto novinách pracoval několik let a v roce 1986 vedl společně s dvěma dalšími reportéry rozhovory s přeživšími havárie letu Delta 191 z roku 1985. Tento příběh vynesl Connellymu místo mezi finalisty Pulitzerovy ceny. Vyneslo mu to také práci krimi reportéra pro Los Angeles Times. V roce 1987 se přestěhoval do Kalifornie se svou ženou Lindou McCalebovou, s kterou se seznámil během studií a s níž se oženil v dubnu 1984.\n\nHned poté co se přestěhoval do Los Angeles vyrazil Connelly prohlédnout si High Tower Apartments, kde žil Philip Marlowe, slavná postava Raymonda Chandlera, a kde Robert Altman natočil svůj film. Connelly si promluvil se správcem budovy, a ten slíbil, že mu zavolá v případě, že by se ten byt někdy v budoucnu uvolnil. Za deset let správce budovy skutečně Connellyho vyhledal a ten se rozhodl si byt pronajmout. Sloužil mu pak několik let jako místo pro psaní, ale bylo tomu tak spíše na základě nostalgie než nějakého komfortu (byt například neměl klimatizaci).\n\nPo třech letech u Los Angeles Times napsal Connelly svůj první román Černá ozvěna. Před tím ještě pracoval na dvou nedokončených románech, jež se však ani nepokusil publikovat. Práva na román Černá ozvěna prodal nakladatelství Little, Brown, které jej v roce 1992 vydalo. Román byl také oceněn cenou Edgar za nejlepší prvotinu. Kniha je částečně napsána podle skutečného zločinu a je první knihou, která představuje Connellyho hlavního hrdinu, detektiva z policejního oddělení Los Angeles, Hieronyma „Harryho\" Bosche. Podle samotného Connellyho s ním tato postava sdílí pár povahových vlastností. Connelly pojmenoval Bosche podle holandského malíře Hieronyma Bosche, který je známý pro své malby plné hříchu a vykoupení, včetně malby nazvané „Peklo“. Kopie tohoto obrazu visí v Connellyho kanceláři za jeho počítačem. Connelly popisuje svou práci jako obrovské plátno se všemi postavami z jeho románů, které po něm proplouvají jako vlny po obraze. Tyto postavy na sebe občas nevyhnutelně narážejí a vytvářejí tak další vlny. Toho Connelly dosahuje tím, že znovu využívá postavy ze svých předchozích knih, a přisuzuje jim nové role v knihách napsaných několik let poté, co byly tyto postavy poprvé uvedeny na scénu.\n\nPředtím než Connelly opustil svou práci reportéra napsal ještě tři další romány s detektivem Boschem v hlavní roli – Černý led (1993), Dvanáctá oběť (1994) a Poslední kojot (1995). Poté se začal věnovat psaní na plný úvazek.\n\nConnelly a jeho hlavní hrdina Harry Bosch získali spoustu publicity v roce 1994, když filmové kamery zachytily prezidenta USA Billa Clintona, jak vychází z knihkupectví s výtiskem Connellyho knihy Dvanáctá oběť v ruce. Pro Connellyho bylo velkou ctí získat takového fanouška a s Billem Clintonem se pak setkal i osobně na Losangeleském letišti.\n\nV roce 1996 napsal knihu Básník, která byla první, v níž se neobjevil Harry Bosch. Hlavním hrdinou byl reportér Jack McEvoy. Kniha se stala úspěšnou a Connelly byl kritiky srovnáván s Thomasem Harrisem. V roce 1997 se Connelly vrátil zpátky k Harrymu Boschovi v knize Falešní hráči aby pak napsal knihu Obranná reakce (1998) s dalším novým hlavním hrdinou, agentem FBI Terrym McCalebem. Kniha vznikla poté co jeden z Connellyho přátel prodělal transplantaci srdce a Connelly sledoval jak jeho přítel po operaci trpěl syndromem viny přeživšího. Kniha byla v roce 2002 natočena jako film (v Česku uvedeno pod názvem Krvavá stopa) pod režijním vedením Clinta Eastwooda, který si také zahrál hlavní roli. Příběh se točí kolem Terryho McCaleba, agenta FBI s transplantovaným srdcem, který se snaží najít vraha svého dárce. Když byl Connelly dotázán, jestli má výtky proti příběhovým změnám ve scénáři, jednoduše odpověděl: „Když si od někoho vezmete peníze, je už pak na něm jak bude příběh vyprávět.“\n\nV roce 1999 napsal Connelly Andělský let, další knihu s Boschem v hlavní roli. Další knihou byl Zrádný měsíc (2000), v níž vystupuje zlodějka z Las Vegas jménem Cassie Blacková. Tato kniha zatím nepatří do žádné série. V roce 2001 byla vydána kniha Temnější než noc, v níž se setkávají dva Connellyho hrdinové, Bosch a McCaleb, aby společně pracovali na případu vraždy. V roce 2002 vyšly dvě knihy. Jako první vyšel román Město kostí, který je již osmou knihou s Harrym Boschem. Druhou knihou byla Horká linka, jež není součástí žádné série. V roce 2001 Connelly opustil Kalifornii a přestěhoval se se svou ženou a dcerou do Tampy Bay na Floridě, aby on i jeho žena byli blíže svým rodinám. I když se Connelly přestěhoval z jednoho pobřeží Spojených států na druhé, jeho romány se stále odehrávaly v Los Angeles, protože necítil potřebu psát knihy umístěné na Floridě.\n\nV roce 2003 byl vydán další román s Harrym Boschem pod názvem Ztracené světlo. Společně s touto knihou bylo vydáno CDčko \"Temná posvátná noc, hudba Harryho Bosche\", na němž jsou k nalezení některé z jazzových skladeb, které Bosch poslouchá. Connelly říká, že on sám nejraději poslouchá rock and roll, jazz a blues. Když ale píše své knihy tak poslouchá pouze instrumentální jazz, protože v něm není rušivý zpěv, a protože improvizační hudba inspiruje jeho psaní. Temné proudy byly vydány v roce 2004. Kniha navazuje na příběh z Básníka, ale hlavní postavou je Harry Bosch namísto Jacka McEvoye. Společně s touto knihou bylo vydáno DVDčko \"Modrá neonová noc: Los Angeles Michaela Connellyho\". V tomto filmu nám Connelly představuje vybrané části Los Angeles, které se často objevují v jeho knihách.\n\nPoslední šance byla vydána v květnu 2005 a jedná se o jedenáctý román s Harrym Boschem. V říjnu pak následoval román Advokát, jež byl Connellyho první knihou z právnického prostředí. Hlavní postavou je obhájce Mickey Haller, Boschův nevlastní bratr. Kniha byla v roce 2011 zfilmována v režii Brada Furmana a Mickeyho Hallera si zahrál Matthew McConaughey (v Česku byl film distribuován pod názvem Obhájce). V roce 2006 vydal knihu Crime Beat, která popisuje Connellyho reálné zkušenosti krimi reportéra. Ve stejném roce se vrátil k Boschovi v knize Park ozvěn. Úvodní scéna knihy se odehrává v komplexu High Tower Apartment, kde si Connelly pronajal byt a kde své knihy i psal. Jeho další kniha Vyhlídka byla původně vydána na pokračování v New York Times magazínu. Po úpravách byla vydána také jako román v roce 2007. V roce 2008 napsal Connelly knihu Rozsudek ráže 9, která poprvé svedla dohromady Harryho Bosche a Mickeyho Hallera. Následovala kniha Strašák, která opět představila Jacka McEvoye jako hlavního hrdinu. Román 9 draků pak byl vydán v říjnu 2009 a zavedl Bosche do Hong Kongu. Zrušený rozsudek z října 2010 pak znovu svedl dohromady Bosche a Hallera, kteří zde společně pracují na obnovení soudního řízení s vrahem dětí. Román s Mickeym Hallerem v hlavní roli Pátý svědek vyšel v roce 2011.\n\nPád byl vydán v listopadu 2011 a v roce 2012 následoval román Černá skříňka. V roce 2013 se Connelly vrátil k Mickeymu Hallerovi v knize Bohové viny. V roce 2014 napsal Connelly další knihu s Harrym Boschem v hlavní roli s názvem Hořící pokoj. V dalších dvou knihách s Harrym Boschem se ve vedlejší roli objevuje Mickey Haller. Jedná se o romány Přeběhlík (2015) a Odvrácená strana konce (2016).\n\nConnelly byl tvůrcem a výkonným producentem akčního seriálu Level 9, jehož 13 epizod bylo vysíláno v sezóně 2000 až 2001 na televizní stanici UPN.\n\nJeho kniha Obranná reakce byla v roce 2002 natočena jako film, který byl v Česku uveden do kin pod názvem Krvavá stopa. Scénář napsal Brian Helgeland a režie se ujal Clint Eastwood, který zde také hraje hlavní roli.\n\nV roce 2004 se Connelly objevil v dokumentárním snímku „Modrá neonová noc: Los Angeles Michaela Connellyho“. Příležitostně se také objevuje v dramatickém komediálním televizním seriálu Castle na zabití, kde hraje malou roli sama sebe. Společně se Stephanem J. Cannellem, Jamesem Pattersonem a Dennisem Lehanem je jedním z pokerových spoluhráčů hlavního hrdiny.\n\nConnellyho kniha Advokát byla v roce 2011 natočena jako film s Matthew McConaugheym v hlavní roli právního obhájce Michaela „Mickey“ Hallera. V českých kinech byl film uveden pod názvem Obhájce.\n\nConnelly se také podílí na produkci televizní série s názvem „Bosch“ pro Amazon Studios. Tato televizní série je založena na Connellyho románech s Harrym Boschem. První řada je od února 2015 dostupná ve streamované podobě na službě Amazon Prime. V březnu 2016 měla premiéru druhá řada, která je inspirována Connellyho romány Falešní hráči, Pád a Poslední kojot. Amazon si momentálně objednal natočení již šesté série.\n\nKdyž Connelly začíná psát knihu, většinou ještě nemá o celém příběhu úplně jasno, ale tuší jak se bude vyvíjet. Jeho knihy často odrážejí skutečné světové události jako třeba teroristické útoky z 11. září 2001. V jeho knihách se občas objevují i méně důležité události, protože mají pro Connellyho nějaký osobní význam. Např. v knize Město kostí detektiv Bosch vyšetřuje vraždu dvanáctiletého chlapce. Tato kniha byla napsána v době, kdy byla Connellyho dcera ještě malá. Connelly říká, že jeho záměrem původně nebylo psát o jeho největším životním strachu, ale prostě to tak nakonec vyšlo.\n\nŽivot detektiva Bosche prochází často různými změnami v závislosti na událostech v Connellyho vlastním životě. Když se Connelly přestěhoval přes celé Spojené státy do 4.500 kilometrů vzdálené Floridy, prožil Bosch v knize Město kostí zásadní životní události, které jej poslaly novým směrem. Connelly říká, že jeho „skutečnou“ prací je psát knihy o Boschovi, a v knize Temnější než noc přivedl McCaleba a Bosche dohromady hlavně proto, aby využil postavu McCaleba k pohledu na Bosche z jiné perspektivy, a tím této postavě zachoval její zajímavost.\n\n"}
{"id": "463177", "url": "https://cs.wikipedia.org/wiki?curid=463177", "title": "Podražec", "text": "Podražec\n\nPodražec (\"Aristolochia\") je velký rod rostlin s více než 500 druhy, náležící do čeledě podražcovité (\"Aristolochiaceae\"). Rostliny tohoto rodu jsou široce rozšířené a vyskytují se v nejrůznějších klimatických podmínkách. Některým druhům, jako např. \" A. utriformis\" a \" A. westlandii\", hrozí vyhynutí. V ČR je původní podražec křovištní (\"Aristolochia clematitis\"), nepříjemný jedovatý plevel. , který je jediným zdrojem potravy larev vzácného motýla druhu pestrokřídlec podražcový u nás.\n\n\nPodražec je rod stálezelených listnatých dřevin, lián a trvalek. Jednoduché listy jsou střídavé a srdčité, celokrajné. Nemá palisty.\n\nKvěty vyrůstají v úžlabí listu. Jsou jednotlivé, výrazné, dýmkovitého tvaru, končící jazykovitým, pestrobarevným lalokem.\n\nKvětiny mají specializovaný mechanismus opylování. Vůně rostliny je silná a intenzivně přitahuje hmyz. Vnitřní část okvětí trubice je pokryta chlupy, jako mucholapky. Teprve až je pyl zralý a popráší hmyz, chloupky zvadnou a dovolí hmyzu odletět.\n\nPlod je podlouhlá pukající tobolka s mnoha semeny.\n\nPodražec křovištní (\"Aristolochia clematitis\") ] byl považován za léčivku, používali ho staří Egypťané, Řekové a Římané, a byl užíván až do raného novověku. Také hraje menší roli v tradiční čínské medicíně. Obsažená toxická kyselina aristolochová, je pro člověka smrtelně jedovatá, rostlina obsahuje karcinogenní a genotoxické látky.\n\nZdá se, že znečištění obilí rostlinou podražec křovištní je příčinou tzv. balkánské nefropatie, těžkého onemocnění ledvin vyskytující se v jihovýchodní části Evropy .\n\nPro tvar květu, připomínající ženská rodidla, byla používána při rekonvalescenci po porodu. Následkem byly poruchy funkce ledvin, křeče a smrt rodiček, případně dětí.\n\nPoužívá se hlavně zevně a to v homeopatii na ošetřování proleženin a bércových vředů.\n\nNěkteré druhy jsou používány jako okrasná rostlina. Jejich velké listy a schopnost popnout velké plochy (na treláži) do velké výšky jsou ceněné.\n\nDaří se jim v polostínu v jílovitohlinité zemině, nemá příliš rád výsluní a sucho. Dobře snáší exhalace. Chorobami a škůdci netrpí, ale v suchém prostředí je mohou napadat svilušky. Nejlépe se uplatní ve větších prostorách (působí mohutně). Množí se výsevem pod sklem (semenáčky dlouho rostou), roubováním na vlastní kořeny (velice rychle rostou), nebo hřížením.\n\nMnoho druhů podražce je potravou larev hmyzu :\nChoreutidae\nPapilionidae\nNymphalidae\n\npodražec plstnatý (\"Aristolochia tomentosa\") okrasná rostlina v ČR\n\n\n\n \n"}
{"id": "463181", "url": "https://cs.wikipedia.org/wiki?curid=463181", "title": "Sinhálci", "text": "Sinhálci\n\nSinhálci jsou hlavní etnickou skupinou ostrova Srí Lanka. Hovoří sinhálským jazykem, který naleží do indoárijské větve indoevropské jazykové rodiny. Celkový počet Sinhálců se odhaduje na 15 milionů, z toho zhruba 400 000 mimo Srí Lanku, hlavně v jihovýchodní Asii, na Blízkém východě a ve Spojeném království.\n\nDrtivá většina Sinhálců žije na Srí Lance, hlavně v jižní a západní části ostrova. Velká komunita Sinhálců se nachází v jihovýchodní Asii, kde pracují jako obchodníci. Na Blízkém východě jsou Sinhálci najímání jako zahraniční dělníci (\"gastarbeiteři\") nebo se uplatňují jako úředníci. V menším počtu najdeme Sinhálce v Austrálii, v Evropě (hlavně Itálie a Spojené království) a v Severní Americe (části USA a Kanady).\n\nSpolečným znakem Sinhálců je jejich jazyk, který se nazývá sinhálština. Ta má dvě formy: psanou a mluvenou. Obě formy se od sebe dost liší, psaná sinhálština obsahuje více výpůjček ze sanskrtu, na druhou stranu mluvená forma vypouští časování sloves. Každá varianta jazyka má v běžném životě různé uplatnění, dá se tedy mluvit o diglosii.\n\nSinhálci sdílí Srí Lanku ještě se srílanskými Tamilci, na sinhálštině je tedy patrný silný vliv drávidských jazyků. Léta britské koloniální nádvlady rozšířily i vliv angličtiny na ostrově.\n\nOkolo 93% Sinhálců vyznává buddhismus. Jsou jediným národem v jižní Asii, který je věrný jeho théravádskému směru. Malý počet Sinhálců vyznává křesťanství, a to římskokatolické. Jejich centrum je ve městě Negombo.\n"}
{"id": "463183", "url": "https://cs.wikipedia.org/wiki?curid=463183", "title": "Thutmose (syn Amenhotepa III.)", "text": "Thutmose (syn Amenhotepa III.)\n\nThutmose byl nejstarším synem Amenhotepa III., panovníka 18. dynastie. Jako nejstarší syn byl zároveň i korunním princem, dědicem a následníkem trůnu jako Thutmose V., jímž se však nikdy nestal. Před třicátým rokem vlády svého otce (před rokem 1358 př. n. l.) mizí ze záznamů a předpokládá se, že zemřel. Tato událost zapříčinila změnu následnictví, korunním princem a následníkem trůnu se stal jeho mladší bratr Amenhotep, který však původně nebyl k této pozici vychováván.\n\nThutmose sloužil jako Ptahův kněz ve městě Mennofer. Jeho plná titulatura (jak je uvedená na sarkofágu jeho kočky Ta-miu) zněla \"Korunní princ, Dozorce kněží z Horního a Dolního Egypta, velekněz Ptaha v Memphisu a Sm-kněz (Ptaha)\".\n\nSarkofág kočky prince Thutmose jednoznačně prokázal, že se jednalo o nejstaršího syna Amenhotepa III., neboť je na něm uveden jeho tehdejší titul korunního prince. Thutmosovu existenci dále dokládá sedm párů vápencových a keramických váz uložených v Louvru. V Louvru se také nachází břidlicová soška Thutmose jako mlynáře, zatímco břidlicová soška Thutmose coby mumie se nachází v Berlíně. Thutmose je nejlépe znám z vápencového sarkofágu své kočky Ta-miu, který se nyní nachází v káhirském muzeu. Na břidlicové sošce Thutmose je na třech stranách napsáno: \"(vpravo) ... králův syn sem-kněz Džehutimes; (vlevo) Jsem služebník tohoto ušlechtilého boha, jeho mlynář, (vpředu) Kadidlo pro devatero ze západní nekropole\".\n\n"}
{"id": "463186", "url": "https://cs.wikipedia.org/wiki?curid=463186", "title": "Horacio Zeballos", "text": "Horacio Zeballos\n\nHoracio Zeballos (* 27. dubna 1985 Mar del Plata) je argentinský profesionální tenista hrající levou rukou. Ve své dosavadní kariéře na okruhu ATP Tour vyhrál jeden singlový a patnáct deblových turnajů. Na challengerech ATP a okruhu Futures získal šestnáct titulů ve dvouhře a třicet sedm ve čtyřhře. \n\nNa žebříčku ATP byl ve dvouhře nejvýše klasifikován v březnu 2013 na 39. místě a ve čtyřhře pak v září 2019 na 3. místě. Trénuje ho Alejandro Lombardo.\n\nNa nejvyšší grandslamové úrovni si zahrál finále čtyřhry US Open 2019, v němž se Španelem Marcelem Granollersem podlehli kolumbijským světovým jedničkám Juanu Sebastiánu Cabalovi s Robertem Farahem.\n\nV argentinském daviscupovém týmu debutoval v roce 2010 úvodním kolem Světové skupiny proti Švédsku, v němž s Davidem Nalbandianem vyhrál čtyhřu nad párem Söderling a Lindstedt. Argentinci zvítězili 3:2 na zápasy. Do března 2020 v soutěži nastoupil k devíti mezistátním utkáním s bilancí 2–1 ve dvouhře a 5–4 ve čtyřhře.\n\nNa Panamerických hrách 2007 v brazilském Rio de Janeiru vyhrál čtyřhru s krajanem Eduardem Schwankem.\n\nNa okruhu ATP Tour debutoval ve čtyřhře Chile Open 2008, turnaje hraného na antukových dvorcích areálu ve Viña del Mar. V páru s Američanem Hugem Armandem nepřešli první kolo. Do premiérového finále postoupil během listopadového St. Petersburg Open 2009 v Petrohradu, kde podlehl Ukrajinci Sergiji Stachovskému.\n\nDebut v hlavní soutěži nejvyšší grandslamové kategorie zaznamenal v mužském deblu French Open 2009. S krajanem Lucasem Arnoldem Kerem však v úvodním kole nestačili na turnajové jedničky Daniela Nestora s Nenadem Zimonjićem. Dvouhru si poprvé zahrál během US Open 2009 po zvládnuté tříkolové kvalifikaci. V první fázi hlavní soutěže vyřadil německého kvalifikanta Michaela Berrera, ale poté jeho cestu soutěží ukončil ve čtyřech setech Tomáš Berdych.\n\nSinglovou trofej si odvezl z chilského VTR Open 2013 po finálové výhře nad světovou pětkou Rafaelem Nadalem, která se vracela na okruh po více než půlročním výpadku pro zranění levého kolena. Poprvé v kariéře tak zdolal člena elitní světové desítky. Po Federerovi, Söderlingovi, Djokovićovi a Murraym se stal pátým tenistou, který porazil Španěla na antuce. \n\nDo grandslamového finále se probojoval se Španelem Marcelem Granollersem v deblové soutěži US Open 2019, v němž nestačili na kolumbijské světové jedničky Juana Sebastiána Cabala s Robertem Farahem. Navázal tím na semifinálové účasti ze čtyřhry US Open 2010 a French Open 2013.\n\n"}
{"id": "463188", "url": "https://cs.wikipedia.org/wiki?curid=463188", "title": "Třída Mackensen", "text": "Třída Mackensen\n\nTřída Mackensen byla třídou bitevních křižníků německého císařského námořnictva z doby první světové války. Skládala se z jednotek \"Mackensen\", \"Graf Spee\", \"Prinz Eitel Friedrich\" a \"Fürst Bismarck\". Ani jedna z objednaných lodí však nebyla dokončena.\n\nHlavní výzbroj tvořilo osm 350mm kanónů ve čtyřech dvoudělových věžích, umístěných v ose lodi. Délka hlavně měla být 45 ráží. Sekundární výzbroj tvořilo čtrnáct 150mm kanónů v jednodělových kasematech na bocích trupu. Délka hlavně byla 45 ráží. Na horní palubě bylo osm 88mm kanónů v jednohlavňových věžích. Dále měly lodi nést pět torpédometů (jeden v přídi a po dvou na každém boku).\n\nLodě byly poměrně dobře pancéřovány. Boční pancíř měl na nejexponovanějších místech sílu až 300 mm. Horní paluba měla sílu 25–40 mm a pod ní byla pancéřová paluba o síle 30–80 mm. Všechny lodě měly protitorpédovou obšívku. Velitelský můstek měl pancéřování o síle 200–350 mm. Čela věží měla sílu 320 mm, boky 200 mm, strop až 180 mm a barbety 290 mm. Kasematy děl sekundární ráže měly pancíř o síle 150 mm.\n\nStavba všech čtyř lodí začala v roce 1915, ovšem již jen dvě byly za války spuštěny na vodu (\"Prinz Eitel Friedrich\" byl spuštěn na vodu jen proto, aby byl odtažen na místo rozebrání). Dokončena nebyla žádná. \"Mackensen\" a \"Graf Spee\" byly koncem války ve vysokém stupni rozestavěnosti, dokončeny ale již být nemohly, protože Německu bylo povoleno vlastnění pouze šesti zastaralých predreadnoughtů. V letech 1920–1922 byly trupy všech čtyř rozestavěných lodí sešrotovány.\n\nPodle upraveného projektu, lišícího se zejména použitím věží s 380mm děly, byla objednána stavba další trojice bitevních křižníků, označovaná jako třída \"Ersatz Yorck\". Během války došlo pouze k položení kýlu první z jednotek.\n\nJednotky třídy \"Mackensen\":\n\n"}
{"id": "463198", "url": "https://cs.wikipedia.org/wiki?curid=463198", "title": "US Open 2009 – smíšená čtyřhra", "text": "US Open 2009 – smíšená čtyřhra\n\nVítězem se stal americký pár Carly Gullicksonová a Travis Parrott, který startoval na divokou kartu.\n\nV závorce je kolo, ve kterém páry vypadly.\n\n\nPavouk\n"}
{"id": "463204", "url": "https://cs.wikipedia.org/wiki?curid=463204", "title": "Brekovský hrad", "text": "Brekovský hrad\n\nBrekovský hrad byl středověký hrad, jehož zříceninu lze již zdaleka vidět při cestě mezi obcemi Strážske a Humenné. Stojí na holém kopci v západním výběžku Vihorlatských vrchů, přibližně čtyři kilometry jihozápadně od Humenného v údolí řeky Laborec nad obcí Brekov. Byl vybudován na přelomu třináctého a čtrnáctého století jako strážní hrad spolu s dalšími blízkými hrady Jasenov, Vinné a Čičava.\n\nHrad byl postaven na přelomu třináctého a čtrnáctého století a patřil do soustavy hradů na uhersko-polské cestě. V první polovině patnáctého století bylo zesíleno jeho opevnění a krátce poté sehrál významnou roli ve vnitropolitických zápasech, zejména v roce 1466, kdy se pod jeho hradbami střetla vojska krále Matyáše Korvína a jeho odpůrce, polského krále Kazimíra IV. V letech 1484–1488 byl v rukou Zápolských, kteří hrad rozšířili a dále posílili jeho opevnění. V polovině šestnáctého století se jeho majitel František Kendy přidal ke šlechtické opozici proti králi Ferdinandu Habsburskému, a proto královské vojsko po dobytí roce 1558 hrad zcela vyplundrovalo. Pozdější majitel Mikuláš Drugeth ho však roku 1575 znovu opravil a obnovil. Roku 1644 napadla hrad povstalecká vojska Juraje Rákócziho a byl opět téměř zničen. Částečná oprava obytných traktů mu pouze nakrátko vrátila život, protože ve vlnách protihabsburských stavovských povstání na konci sedmnáctého století se z něj definitivně vytratil. Od té doby hrad pustl a dochovaly se z něj pouze zbytky zdí.\n\nDo roku 1248 byl majitelem Michaloviec (v té době vesnice s velkým panským statkem) Sobieslav (Zabuslo) z rodu Ludany, který byl slovanského původu. Ve středním Zemplíně měl rozsáhlé statky, jemu náležely i hrady Jasenov, Brekov a Vinné. V písemných pramenech se poprvé připomíná v roce 1307 jako „castrum Bark“ a jako jeho majitel je uváděn Peter Peten. Za věrné služby daroval hrad Karel Robert z Anjou v roce 1317 Filipovi Drugethovi spolu s dalšími majetky na východním Slovensku. Drugethovci vlastnili hrad až do roku 1486. V roce 1472 jmenoval král Matyáš za dědičného župana Spiše a za kapitána pro ochranu severovýchodních oblastí Uherska Štěpána Zápoľského. Ten v roce 1488 vystupuje jako „castellanus Castri Bark“. V dalších dvou stoletích ho střídavě vlastnili Drugethovci a obsazovala jej vojska Gabriela Bethlena, Juraje Rákocziho I. (1644) a Imricha Thokolyho, který jej dal v závěru spiknutí (1684) zbourat.\n\nNejstarší jádro hradu má oválný půdorys a je umístěno na nejvyšším místě vápencového brala, k němuž se připojuje na jihozápadě věž. Tato stavební etapa je z přelomu třináctého a čtrnáctého století. Druhá stavební fáze se spojuje s rodem Drugethovců, kteří k věži přistavěli dvoutraktový palác a na severní straně nevelké předhradí. Při rozšiřování tohoto předhradí směrem na východ za Štěpána Zápoľského, byla stará hradba nahrazena novým zdivem na okraji skalní plošiny. Ve čtvrté etapě byla dobudována pozdně gotická bašta při vstupní bráně a ze západní strany k původnímu jádru přistavěna polygonální užitková budova.\n\nZ hradu se dochovaly zdi do výšky až tří podlaží, určující zřetelně předchozí stav budov. Viditelné jsou i brány, přechod do horního hradu, který byl pravděpodobně vybaven i padacím mostem. Pivnice jsou zčásti klenuté a v západní části je jasně viditelná kuchyň s otevřeným ohništěm, výlevkou a obrovským kouřovodem. V přízemí jsou na stěně zachované zbytky nosníků krbu. Z hradní kaple se však mnoho nedochovalo. Mezi nálezy z archeologického výzkumu zemplínského muzea v Michalovcích má významné místo bohatá kolekce pozdně renesančních kachlí. Ještě důležitějším nálezem jsou nálezy keramiky a železných hrotů šípů slovanského hradiště.\n\n\n"}
{"id": "463206", "url": "https://cs.wikipedia.org/wiki?curid=463206", "title": "Sandra Záhlavová", "text": "Sandra Záhlavová\n\nSandra Záhlavová (* 10. října 1985, Plzeň) je bývalá česká profesionální tenistka. Na okruhu WTA nezískala žádný titul.\n\nV rámci okruhu ITF vyhrála devět turnajů ve dvouhře a devět ve čtyřhře. Trénoval jí Václav Zdražila, následně (od 2010) Richard Pergl.\n\nNejvýše postavená na žebříčku WTA ve dvouhře byla v červnu 2010 na 78. místě.\n\nStala se ženskou halovou mistryní České republiky ve dvouhře pro rok 2009 a 2012..\n\nDomovským klubem je T.K. Milten.\n\nOtec Jan Záhlava je lékař, matka Michaela Záhlavová zdravotní sestra a sestra Linda právnička na Krajském soudě v Plzni.\nSandra Záhlavová je v příbuzenském vztahu s tenistkou Barborou Záhlavovou-Strýcovou prostřednictvím svého bratrance Jakuba Herm-Záhlavy, který byl manželem a trenérem Barbory Záhlavové.\n\n"}
{"id": "463208", "url": "https://cs.wikipedia.org/wiki?curid=463208", "title": "Biely Kameň", "text": "Biely Kameň\n\nBiely Kameň je zřícenina gotického hradu ze 13. století nacházející se na zalesněném návrší nad městem Svätý Jur v okrese Pezinok v Bratislavském kraji. Hrad Biely Kameň nahradil ve funkci opevněného sídla starší hradiště situované na opačné straně údolí. Toto hradiště vzniklo v 9. století a svou funkci plnilo i v dalším období. V roce 1209 získal území Svatého Jura rod Hunt-Poznanovců, který si za své sídlo zvolil původní pevnost nad hradištěm Neštich.\n\nV polovině 13. století přestal být rozlehlý areál hradiště vhodnou rezidencí rodu, který začal používat predikát \"ze Svatého Jura.\" Rodina svätojurských hrabat, která se později v důsledku vznikajících majetkových sporů rozdělila na dvě větve (svätojurskou a Pezinskou), a dala proto na opačné straně údolí vystavět nový kamenný hrad. Jako vhodné místo vybrali okraj vyvýšeného úbočí strmě klesající do údolí.\n\nNově postavený hrad se poprvé připomíná v roce 1271 v souvislosti s nájezdy českého krále Přemysla Otakara II. do uherského pohraničí, a pak v roce 1295. V majetku rodu svätojurských zůstal až do jejich vymření v roce 1526. Později se stal majetkem dalšího z velmožských rodů a to Zápoľských. V 17. století získal Svätý Jur do svého držení Štefan Ilešházy, který v městečku pod hradem postavil renesanční zámeček. Zánik hradu se předpokládá v roce 1663 v souvislosti s tureckým vypleněním Svätého Jura, ale není vyloučeno ani jeho dřívější opuštění již na sklonku středověku.\n\nHrad, původně zabírající poměrně velkou plochu návrší, se do současnosti zachoval ve stavu pokročilého rozpadu, který neumožňuje získat bližší informace o jeho původní podobě a vývoji. Dnešní podoba je výsledkem postupných dostaveb v době, kdy na něm vládli pánové ze Svätého Jura. Jádrem celého opevněného komplexu je horní val, zhruba obdélníkového půdorysu, který po obvodu vymezený mohutné hradby, dodnes viditelné na východní straně. K opevnění na vnitřní straně přistavěli obytná křídla vymezují ústřední nádvoří. Z budov je dnes nejlépe zachované krátké východní křídlo se zbytky gotické cihlové klenby. Ze staveb na severní straně nádvoří se zachovala rozsáhlý klenutý sklep.\n\nSpory o majetek mezi oběma větvemi pokračovaly a v soupisu majetku při příležitosti jeho dělení v roce 1412, se v kronikách svätojurské větve zachovaly údaje o hradě Bílý Kámen i jeho popis. Podle něj měl hrad dvě věže, jednu velkou uprostřed a druhou menší. Stavby uvnitř vlastního hradu byly ve dvou řadách podél delších stran obdélníka. Výslovně se v soupise uvádí komora, palác a kaple, pod kterými byl sklep.\n\nVnitřní hrad byl chráněn opevněním nepravidelného oválného tvaru, měl jen jednu bránu na severovýchodní straně, nad kterou byla bašta, lidově zvaná \"Erkel.\" Přístupová cesta k ní vedla po mostě přes příkop. Kromě věže s bránou byly ve venkovním areálu další dvě věže. Kolem vnějšího zdi, z jeho vnitřní strany byly hospodářské budovy, z nichž se výslovně zmiňuje pouze budova pekaře. Horní hrad i celá spodní část měly řadu komor, které svědčí o tom, že byly na hradě uchovávány značné zásoby. Z těchto budov jsou dnes zachovány jen zbytky v podobě sklepa nebo částí obvodových zdí, místy vyčnívající nad terén.\n\n\n"}
{"id": "463209", "url": "https://cs.wikipedia.org/wiki?curid=463209", "title": "Regina Kordová", "text": "Regina Kordová\n\nRegina Kordová, rozená Rajchrtová (* 5. února 1968) je bývalá československá profesionální tenistka, olympionička na LOH 1988 v Soulu, kde vypadla v 1. kole. Její nejvyšší postavení na žebříčku WTA ve dvouhře bylo 26. místo (1. duben 1991). Na turnajích okruhu WTA vyhrála 1 turnaj ve čtyřhře a v rámci série ITF 2 turnaje ve dvouhře a 3 ve čtyřhře.\n\nJejím manželem je bývalý tenista a druhý hráč světa Petr Korda. Mají spolu dvě dcery golfistku Jessicu Reginu (nar. 1993), Nelly Ann a syna Sebastiana Petra.\n\n"}
{"id": "463211", "url": "https://cs.wikipedia.org/wiki?curid=463211", "title": "Pamětice", "text": "Pamětice\n\nObec Pamětice se nachází v okrese Blansko v Jihomoravském kraji. Žije zde obyvatel.\n\nNejstarší písemná zmínka o obci pochází z roku 1167, kdy je obec zmiňována v darovací listině biskupa Jindřicha Zdíka. Vznikla údajně ze čtyř dvorů postavených do čtverce, přičemž jeden z nich vlastnil hospodář Paměta, po němž obec získala svůj název.\n\nNa konci 13. století byla obec přikoupena k vyšehradskému proboštství. Na konci 14. století se v listinách začínají objevovat vladykové z Pamětic (Pešek, Šimon, Beneš a další). Ve stejné době jsou poprvé jako vlastníci části vsi jmenování páni z boskovického hradu. Postupně byly všechny usedlosti ve vsi skoupeny k boskovickému panství – zde jsou jmenovány v roce 1547. K tomuto panství pak obec spadala až do roku 1848, kdy došlo k reformě správy a ke zrušení šlechtických panství.\n\nPo třicetileté válce zůstalo v obci pouze deset obsazených gruntů, protože zdejší obyvatelé byli především evangelického vyznání. To vedlo při násilné rekatolizaci buď k jejich odchodu, nebo k tajnému vyznávání evangelické víry (a následně k nejrůznějším postihům ze strany vrchnosti a církve).\n\nV 18. a 19. století obec postupně rostla díky zlepšování životních podmínek. Velkou ranou pro ni byl požár v roce 1866, kdy vyhořela vyjma 5 čísel popisných celá obec. V roce 1886 zde vznikl sbor dobrovolných hasičů.\n\n\n\n\n"}
{"id": "463213", "url": "https://cs.wikipedia.org/wiki?curid=463213", "title": "Šťavel kyselý", "text": "Šťavel kyselý\n\nŠťavel kyselý (\"Oxalis acetosella\") je lesní rostlina z čeledi šťavelovité (\"Oxalidaceae\").\n\nŠťavel kyselý je poměrně drobná bylina rostoucí do výšky 5–15 cm.\nKvěty rostou jednotlivě na tenké, zakřivené stopce, která zpravidla převyšuje listy.\n\nKvětní obaly jsou rozlišené. Tvoří je pět kališních lístků podlouhlého a vejčitého tvaru a pět podobně tvarovaných korunních lístků bílé barvy s růžovým až nafialovělým žilkováním. Korunní lístky jsou na bázi zdobené žlutou skvrnou a bývají naspodu částečně srostlé. Květní obaly jsou zespodu podepřeny listeny.\n\nVejcovitý semeník obsahuje pět plodolistů a nese pět různě dlouhých čnělek. Z pestíku v době plodu vzniká podlouhlá, cca 10 mm velká tobolka, ze které po uzrání vypadávají kulovitá semena s velmi tvrdým osemením.\n\nTyčinky tvoří v každém květu jediný svazek, který je naspodu srostlý. Podle počtu tyčinek můžeme rozlišit dva typy květů:\n\n\nListy šťavele jsou pouze přízemní, jelikož vyrůstají z vrcholů oddenku (lodyha rostliny je zcela zakrnělá). Listy jsou trojčetné, jednotlivě mají srdčitý tvar. Každý z nich obsahuje jednu hlavní žilku a zpeřeně uspořádané žilky postranní. Povrch listů je obvykle lysý, na jejich spodní straně se však často vyskytují chlupy.\n\nPodzemní část rostliny je tvořena tenkým oddenkem a adventivními kořeny, jež z něj vyrůstají. Oddenek se rozrůstá vodorovným plazením a rozvětvuje se do okolí. Střídají se na něm dlouhé články bez šupin a adventivních kořenů a články kratší s šupinami a adventivními kořeny.\n\nŠťavel kvete v dubnu a květnu. Květy se rozevírají mezi devátou a desátou hodinou ranní a zavírají mezi šestou a sedmou hodinou večerní, případně před deštěm. Květy i listy se sklápějí směrem dolů ke stopce, která se sklání a ohýbá k zemi, díky čemuž lépe zabraňuje úniku vlhkosti z květů a listů. Jednotlivé lístky včetně řapíků se skládají podle hlavní žilky na základě změny turgoru ve stínu.\n\nŠťavel kyselý se zpravidla vyskytuje na vlhkých stinných místech s hlinitou, humózní půdou, bohatou na živiny. K nejčastějším stanovištím této rostliny patří listnaté, smíšené a jehličnaté lesy s dostatkem stínu a vlhkosti, kde jsou nejčastěji k nalezení u potůčků, v roklinách, či v pásmu kosodřeviny. Kromě lesů jim velmi vyhovují také háje a houštiny. Naproti tomu se vyhýbají prosvětleným a suchým místům s písčitým podkladem. Tvoří obvykle rozsáhlé porosty. Vyskytují se od nížin po hory.\nVe světě můžeme tuto rostlinu nalézt především v zemích severní polokoule mírného pásu a na severu Afriky.\n\nŠťavel kyselý je na českém území hojně rozšířený. Nejčastěji se vyskytuje na místech s vyšší koncentrací lesů a v pahorkatinách a horách, kde může zasahovat až do subalpínského vegetačního stupně. Místa se zaznamenaným hojnějším výskytem jsou např. Lužické hory, Střední Povltaví, Českomoravská vrchovina, Džbán, Tepelská vrchovina, Středomoravské Karpaty a Podbeskydská pahorkatina.\n\nNejvyšší zaznamenaný nález šťavele pochází ze Studniční hory v Krkonoších s naměřenou výškou 1450  m n. m. a z Boubínského pralesa na Šumavě s 1362 m n. m.\n\nListy obsahují kyselinu šťavelovou (cca 1,25 % celkové hmotnosti čerstvých listů), která jim dodává charakteristickou kyselou chuť. Ve větším množství jsou však mírně jedovaté, neboť kyselina šťavelová ohrožuje ledviny. Při požití 4 až 5 g čisté kyseliny šťavelové člověku již hrozí smrt.\n\n\n"}
{"id": "463219", "url": "https://cs.wikipedia.org/wiki?curid=463219", "title": "Jáchymovský tolar", "text": "Jáchymovský tolar\n\nJáchymovský tolar ( ) je označení historických stříbrných mincí ražených v Jáchymově v letech 1519 až 1528.\n\nNa přední straně vidíme reliéfní postavu svatého Jáchyma se Šlikovským erbem a nápisem Svatý Jáchym v latině. Po obvodu mince čteme nápis: ARMA=DUOB=SLICOUV=STEFANI=ET=BRATR=COMITU=D=BASAIA - Mince pánů Šliků Štěpána a bratří hrabat z Bassana (\"Arma Dominorum Slickorum Stephani et Fratrum Comitum de Bassano\"). Nápis svatý Jáchym byl u několika ražeb (hlavně zpočátku) nahrazen iniciálami SI a letopočtem ražby.\n\nNa zadní straně Tolaru vidíme Českého královského lva a nápis LUDOVICUS-PRIM-D-GRACIA-REX-BOE = Ludvík první z Boží milosti král Český. Jméno panovníka se samozřejmě měnilo.\n\nVzorem jáchymovského tolaru byla saská mince, ražená v letech 1492-1525 ve Zwickau a Schneebergu, zvaná podle čepic vyobrazených panovníků \" \". Jáchymovský tolar jí odpovídal jak svojí váhou, tak ryzostí. Na rozdíl od ní však byly jáchymovské tolary opatřeny letopočty: 1520, 1525, 1526, 1527 a 1528. Tyto mince vážily 29,23 g při obsahu 27,41 g čistého stříbra.\n\nRažba jáchymovského tolaru byla zahájena z podnětu rodu Šliků kteří kontrolovali těžbu stříbra v Jáchymově. Do té doby stříbro vyváželi do Norimberka; uvědomovali si však, že ražbou mincí dosáhnou většího zisku.\n\nRažbu Šlikům oficiálně povolil český zemský sněm svým rozhodnutím z 9. ledna 1520. Ten jim povolil razit \"větší groše v hodnotě rýnských zlatých, jejich polovin a čtvrtin\". Mince byly raženy v jáchymovské královské mincovně. Podle zpráv z několika zdrojů (jáchymovský teolog a učitel latiny Johannes Mathesius, Georgius Agricola, Johannes Miesel) však byly tolary raženy již roku 1519. Před vydáním úředního svolení vznikaly zřejmě ve sklepech šlikovského hrádku jihozápadně od Jáchymova.\n\nKromě běžných tolarů byly raženy mince v hodnotě čtvrt nebo půl tolaru, avšak pouze výjimečně. Roku 1520 byly vzácně raženy dvou-, tří- a čtyřtolary.\n\nOd roku 1526 byly jáchymovské tolary raženy v další mincovně, která se nacházela pravděpodobně v Horním Slavkově. Lze odhadnout, že celkem bylo vyraženo asi 1,3 miliónu jáchymovských tolarů. Ražba byla zastavena na jaře roku 1528 z příkazu císaře Ferdinanda I.\n\nOd jména jáchymovského tolaru se později odvozovaly názvy dalších mincí a měn - tolary a dolary. (Např. ještě v německém originále děl Karla Maye se vyskytuje označení amerického dolaru německým výrazem \"Taler\".)\n\n\n"}
{"id": "463223", "url": "https://cs.wikipedia.org/wiki?curid=463223", "title": "Tati, tobě přeskočilo", "text": "Tati, tobě přeskočilo\n\nTati, tobě přeskočilo ( ) je novela od amerického spisovatele Williama Saroyana z roku 1957.\n\nKniha je napsána tak, jako by ji vyprávěl autorův syn Aram, jenž se však v ději jmenuje Petr. Sestává z řady krátkých kapitol; každá z nich nese jednoslovný název a kromě příběhu většina z nich pojednává o obecných otázkách lidských vztahů a života. Novela má optimistické vyznění.\n\nDěj začíná v den oslavy chlapcových desátých narozenin, ke kterým dostane od otce - spisovatele novou knihu. Současně se loučí se svojí matkou a sestrou, protože jeho rodiče se rozvedli a on bude nadále žít se svým otcem. Poté se stěhují do jeho domu u moře v kalifornském pobřežním městě Malibu.\n\nZpočátku se zdržují hlavně okolo domu, protože jejich jediným dopravním prostředkem jsou dvě jízdní kola. Společně si užívají volnosti v době prázdnin; chlapec přemítá, že začne psát román, neví však, jak začít. Jeho otec se pokouší psát kuchařskou knihu. Později na dluh koupí ojetý automobil a vydávají se společně na výlet do San Francisca a Půlměsíční zátoky. Navštíví mimo jiné otcovu sestru a obdivují se lodím v sanfranciském přístavu. Cestu si krátí hrami se slovy a debatují o tom, jak se píšou knihy.\n\nPo návratu prázdniny končí a chlapec začíná chodit do nové školy. Otec se pokouší prodat nějaké knihy, které napsal, a vymýšlí nové recepty do své kuchařské knihy. Na Vánoce se pak oba nakrátko vrací za chlapcovou matkou a sestrou, kde otec potkává své bývalé přátele. Nový rok prožívají už opět sami dva. Otci se brzy naskytuje možnost vydělat peníze napsáním divadelní hry, hledá však teprve její námět. Navzdory tomu cítí, že literární tvorba je jeho posláním a i chlapec se rozhoduje stát spisovatelem. Pro jeho otce je to nejsilnější okamžik jeho života.\n\nTati, tobě přeskočilo, vydalo nakl. Tok, Praha 1996, přel. Zdeněk Urbánek, ISBN 80-902008-2-6\n"}
{"id": "463225", "url": "https://cs.wikipedia.org/wiki?curid=463225", "title": "Česká florbalová extraliga mužů 2008/09", "text": "Česká florbalová extraliga mužů 2008/09\n\nČeská florbalová extraliga mužů 2008/09 (podle sponzora také Fortuna extraliga) byla nejvyšší mužskou florbalovou soutěží v sezóně 2008/09 v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off, ostatní 4 týmy hrály o udržení (play-down).\n\nVítězem ročníku se stal tým 1. SC SSK Vítkovice, který ve finále porazil tým FO Tatran Střešovice, který vyhrál předchozích osm ročníků.\n\nNováčky v této sezoně byly týmy TJ VHS Znojmo a AC Sparta Praha, výherci 1. ligy a baráže v předchozí sezóně. Znojmo do Extraligy postoupilo poprvé, Sparta se vrátila po třech sezónách v nižší lize.\n\nPo prohře v play-down sestoupil po dvou sezónách v Extralize do 1. ligy tým SK FbC ZP AGEL Třinec a již se nikdy nedokázal vrátit zpět. Tým byl v následující sezóně nahrazen vítězem 1. ligy, týmem M&M Reality Sokol Pardubice, který se do Extraligy vrátil po jedné sezóně v 1. lize.\n\nHrálo se na 3 vítězství. O 3. místo se nehrálo, získal ho poražený semifinalista, který měl po základní části\nlepší umístění.\n\n1. SC SSK Vítkovice – TJ JM Chodov 3 : 0 na zápasy (7:3, 9:2, 7:3)\nFO Tatran Střešovice – M-COM FBC Liberec 3 : 0 na zápasy (11:4, 3:1, 5:2)\nSSK Future – FBC Pepino Ostrava 3 : 0 na zápasy (10:4, 5:3, 3:2ts)\nBulldogs Brno – FBK Sokol Mladá Boleslav 1:3 na zápasy (5:8, 2:1ts, 1:5, 8:9p)\nts – trestná střílení\n\n1. SC SSK Vítkovice – FBK Sokol Mladá Boleslav 3 : 0 na zápasy\n\nFO Tatran Střešovice – SSK Future 3 : 0 na zápasy\n\n1. SC SSK Vítkovice – FO Tatran Střešovice 3 : 2 na zápasy\n\nHrálo se na 3 vítězství. Poražení z prvního kola se utkaly v druhém kole, kde poražený přímo sestoupil a vítěz hrál baráž o udržení s\nklubem z 1. florbalové ligy.\n\nTorpedo Pegres Havířov – SK FbC ZP AGEL Třinec 3 : 0 na zápasy\n\nTJ VHS Znojmo – AC Sparta Praha 1 : 3 na zápasy\n\nTJ VHS Znojmo – SK FbC ZP AGEL Třinec 3 : 2 na zápasy\n\nTJ VHS Znojmo – EVVA FBŠ Bohemians 3 : 1 na zápasy\n\n – baráž, tým EVVA FBŠ Bohemians po baráži zůstává v 1. florbalové lize.\n\n\n"}
{"id": "463226", "url": "https://cs.wikipedia.org/wiki?curid=463226", "title": "Josefína Dušková", "text": "Josefína Dušková\n\nJosefína Dušková (německy Josepha Duschek, také Josepha Duschkova) (6. března 1754, Praha – 8. ledna 1824, Praha) byla vynikající česká sopránová operní pěvkyně klasického období. Byla přítelkyní Wolfganga Amadea Mozarta, jenž pro ni složil několik pěveckých skladeb.\n\nNarodila se 6. března 1754 v Praze jako Josepha Hambacher; v Praze prožila celý svůj život. Její otec byl zámožný lékárník, Anton Adalbert Hambacher (či \"Hampacher\"), její matka, Maria Domenica Colomba, pocházela ze Salcburku, byla dcerou jeho starosty Ignatze von Weisera a Josefína po něm dědila. Lékárna jejího otce se nacházela v domě čp. 16a/I \"U bílého jednorožce\" na nároží Platnéřské ulice a Mikulášského náměstí . Po otcově smrti se rodina přestěhovala do nedalekého domu „U černého slunce“ na Mikulášském náměstí.\n\nV mládí studovala hudbu společně s Františkem Xaverem Duškem; 21. října 1776 měli svatbu. F. X. Dušek v té době již dosáhl mezinárodního uznání jako učitel hudby a byl vítaným hostem v hudebních salónech. V roce 1784 společně zakoupili v Košířích usedlost s vilou Bertramka, která tehdy ležela za pražskými hradbami. Sem si pak Duškovi zvali často své přátele a pořádali hudební setkání se slavnými lidmi.\n\nBěhem své dlouhé a úspěšné kariéry operní pěvkyně vystoupila na koncertech v mnoha evropských městech – Praze, Vídni, Salcburku, Drážďanech, Výmaru, Berlíně, Varšavě, či Lipsku, kde roku 1796 jako první zazpívala Beethovenovu dramatickou árii \"Ah, perfido!\", opus 65. Nikdy nepřijala stálé angažmá a zůstala tak nezávislou zpěvačkou.\n\nPo smrti svého manžela roku 1799 se stáhla z veřejného života. Prodala vilu Bertramku a žila v Praze, kde si z finančních důvodů najímala stále menší byty. Zemřela v chudobě roku 1824.\n\nJosefína Dušková se s Mozartem seznámila roku 1777 při návštěvě Salzburku, odkud pocházela její matka, jež zde měla příbuzné. Mozart pro ni tenkrát složil recitativ a árii \"Ah, lo previdi,\" KV 272.\n\nMozart ji roku 1786 také doprovázel na soukromém koncertě před Vídeňským dvorem, krátce po úspěšném uvedení opery \"Figarova svatba\". Ta byla v následujícím roce provedena i v Praze; řada milovníků hudby, snad i manželé Duškovi, při té příležitosti Mozarta pozvali do Prahy. Sešli se při jeho vystoupení v koncertním sále Clam-Gallasova paláce na Starém Městě.\n\nMozart se do Prahy roku 1787 vrátil ještě jednou, aby zde dokončil a v premiéře uvedl operu \"Don Giovanni\". Tehdy navštívil Duškovy na Bertramce. Je pravděpodobné, že je tam navštívil i v září roku 1791, kdy dokončoval operu \"La clemenza di Tito\".\n\nBěhem svojí návštěvy roku 1787 Mozart složil koncertní árii \"Bella mia fiamma, addio\" (\"Sbohem, můj krásný plameni\", KV 528, datovanou 3. listopadu 1787) na neznámý text.\n\nO okolnostech jejího vzniku existuje historka přisuzovaná Mozartovu synovi Karlu Thomasovi.\n\nK příběhu se váže komentář Bernarda Wilsona: \"Zdá se, že árie samotná toto vyprávění potvrzuje. Slova \"Quest' affano, questo passo – terribile per me\" (mm. 27-34) doprovázejí závratnou spleť chromatických melodií umělecky konstruovaných tak, aby otestovaly zpěvaččin smysl pro intonaci a její interpretační schopnosti. Paní Dušková zjevně přestála ono \"passo terribile\", neboť na originálu skladby je její jméno napsané Mozartovou rukou.\n\nRoku 1789 Dušková tuto árii a další vokální díla zpívala na Mozartových koncertech v Drážďanech a Lipsku při jeho turné po Německu.\n\nSoučasníci oceňovali hlas Duškové pro jeho rozsah a pružnost. Její obdivovatelé jí přezdívali \"česká Gabrielli\" po slavné italské koloraturní pěvkyni Catterině Gabrielli. Slovník \"Grove Dictionary\" o ní napsal : \"Byla oceňována pro svůj zvučný hlas, jeho rozsah a pružnost, pro svou muzikálnost a vynikající interpretaci jak bravurních árií tak recitativů.\"\n\n"}
{"id": "463227", "url": "https://cs.wikipedia.org/wiki?curid=463227", "title": "Lankupiai (Klaipėda)", "text": "Lankupiai (Klaipėda)\n\nLankupiai je ves v západní části Litvy, v Žemaitsku, v Klaipėdském kraji, 4 km na jihozápad od vsi Vilkyčiai, 28 km na jih od Klaipėdy, na hranici Klaipėdského a Šilutského okresu, na západním (pravém) břehu Minije, na soutoku s říčkou Čigonė (levý přítok) a u vyústění Vilémova kanálu (zprava; zde k vyřešení rozdílu úrovně hladin bylo postaveno zdymadlo [Národní technická památka Litvy]). Ve vsi je škola (filiálka priekulské střední školy jménem \"Priekulės Ievos Simonaitytės vidurinė mokykla\").\n"}
{"id": "463229", "url": "https://cs.wikipedia.org/wiki?curid=463229", "title": "Trogonoptera brookiana", "text": "Trogonoptera brookiana\n\nTrogonoptera brookiana je motýl z rodu ptakokřídleců. Sameček je výrazně černě zbarvený s fosforově zelenými zuby na křídlech. Vyskytuje se v deštných pralesích na Borneu a Malajském poloostrově. Popsaný a pojmenovaný byl v roce 1855 přírodovědcem Alfredem R. Wallacem. Druhové jméno \"brookiana\" dostal podle Jamese Brooka, rádži ze Sarawaku.\n\nRozpětí křídel dosahuje 15–17 cm. Křídla samečků jsou černá a na předních křídlech má 7 fosforově zelených zubů. Na zadních křídlech je zeleně fosforový trojúhelník. Hlava je zářivě červená a tělo je černé s červenými značky. Křídla samiček jsou hnědší s bílými a žlutými záblesky na obou křídlech.\n\nHousenky se živí podražcem \"Aristolochia foveolata\". Dospělí motýli sají rostlinné šťávy a nektar květin.\n\n\"Trogonoptera brookiana\" je chráněný druh motýla, uvedený v příloze II CITES (Úmluva o mezinárodním obchodu s ohroženými druhy volně žijících živočichů a rostlin).\n\n"}
{"id": "463235", "url": "https://cs.wikipedia.org/wiki?curid=463235", "title": "Logaritmicko-normální rozdělení", "text": "Logaritmicko-normální rozdělení\n\nLogaritmicko-normální rozdělení (také log-normální rozdělení) s parametry formula_1 a formula_2, označované formula_3, je spojité rozdělení pravděpodobnosti jednorozměrné reálné náhodné veličiny formula_4 takové, že náhodná veličina formula_5 má normální rozdělení se střední hodnotou formula_1 a směrodatnou odchylkou formula_2.\n\nHustota pravděpodobnosti logaritmicko-normálního rozdělení má tvar:\n\nStřední hodnota logaritmicko-normálního rozdělení je\n\nRozdělení má rozptyl\n\nMedián je roven\n\nKoeficient šikmosti je\n\nTříparametrické logaritmicko-normální rozdělení obsahuje navíc parametr posunu formula_13; platí, že náhodná veličina formula_14 má normální rozdělení se střední hodnotou formula_1 a směrodatnou odchylkou formula_2.\n\n"}
{"id": "463240", "url": "https://cs.wikipedia.org/wiki?curid=463240", "title": "Rhamphocephalus", "text": "Rhamphocephalus\n\nRhamphocephalus (\"zobákovitá hlava\") byl rodem ramforynchoidního ptakoještěra, který žil v období střední jury na území dnešní Velké Británie (Stonesfield Slate). Fosilní pozůstatky tohoto létajícího plaza naznačují celkové rozpětí křídel kolem 2 metrů. Jedná se o četné izolované fragmenty, dosud ne zcela jasně zařazené do systému (\"R. prestwichi\").\n\n"}
{"id": "463243", "url": "https://cs.wikipedia.org/wiki?curid=463243", "title": "William Wyndham Grenville", "text": "William Wyndham Grenville\n\nWilliam Wyndham Grenville, 1. baron Grenville (25. říjen 1759 – 12. leden 1834) byl britský státník, člen strany Whigů a premiér. Pocházel ze šlechtické rodiny Grenvillů, jako jediný v britské historii byl během své kariéry předsedou Dolní i Horní sněmovny. Deset let byl ministrem zahraničí (1791–1801), později předsedou vlády (1806–1807). \n\nWilliam Grenville byl synem britského premiéra George Grenville, člena strany Whigů, a jeho manželky Elizabeth Wyndhamové, dcery britského státníka Williama Wyndhama, člena strany Toryů. Studoval v Etonu, Christ Church v Oxfordu a nakonec na Lincoln's Inn. Poslancem Dolní sněmovny se stal roku 1782.\n\nGrenville se brzy stal přítelem a spojencem premiéra a svého bratrance Williama Pitta mladšího a od roku 1784 se stal členem jeho vlády jako pokladník armády. Roku 1789 působil krátce jako mluvčí dolní komory parlamentu a poté se stal ministrem vnitra. Následující rok byl jmenován baronem z Grenville a stal se vůdcem Sněmovny lordů.\n\nRoku 1791 nahradil ve funkci ministra zahraničí Francise Osborna. Doba jeho působení v této funkci byla poznamenána francouzskými revolučními válkami. Grenville byl vůdcem skupiny, která prosazovala válku na kontinentu jako klíčovou podmínku vítězství, na rozdíl od frakce vedené Henrym Dundasem, která doporučovala zaměřit se na boj v koloniích. Grenville opustil úřad roku 1801 spolu s Pittem na protest proti stavu otázky emancipace katolíků.\n\nV letech strávených v opozici se stal spojencem Charlese Jamese Foxe, a když se Pitt vrátil roku 1804 do úřadu premiéra Grenville se k němu nepřipojil. Po Pittově smrti roku 1806 se Grenville stal předsedou koaliční vlády vytvořené jeho spojenci, příznivci Foxe a spojenci bývalého premiéra Henryho Addingtona. Grenville zastával i funkci ministra financí, zatímco Fox přijal úřad ministra zahraničí. Tato vláda nebyl příliš úspěšná, protože se ji nezdařilo uzavřít mír s Francií ani vyřešit otázku emancipace katolíků. Jejím největším úspěchem tak byl zákaz obchodu s otroky platící od roku 1807.\n\nPo pádu vlády v březnu 1807 se Grenville připojil k opozici a stal se spojencem Charlese Greye a whigů, kteří kritizovali španělskou válku za nezávislost. V poválečném období se Grenvile připojil na stranu Toryů, ale do žádné vlády již nevstoupil.\n\nJeho politickou kariéru ukončila roku 1832 mrtvice. Od roku 1810 až do své smrti roku 1834 zastával také funkci rektora Oxfordské univerzity.\n\n"}
{"id": "463248", "url": "https://cs.wikipedia.org/wiki?curid=463248", "title": "Pavel Francouz", "text": "Pavel Francouz\n\nPavel Francouz (* 3. června 1990, Plzeň) je český hokejový brankář. V roce 2013 a 2014 se zúčastnil mistrovství světa v ledním hokeji jako třetí brankář. V roce 2015 přispěl velkou měrou k titulu HC Verva Litvínov. V roce 2018 podepsal roční smlouvu s týmem Colorado Avalanche. V roce 2019 smlouvu prodloužil.\n\nS hokejem začínal v Plzni. Od roku 2008 nastupoval i v domácí nejvyšší soutěži za Plzeň. Odtud byl na několika střídavých startech v klubech 2. lize a 1. lize. Poté odešel nabírat zkušenosti do prvoligového týmu HC Slovan Ústečtí Lvi. V Ústí nad Labem působil dvě sezóny. Po sezóně 2011/2012 o něj měly zájem hned tři extraligové týmy: HC Oceláři Třinec (za který odehrál už jeden zápas v rámci střídavého startu v sezóně 2011/2012), Piráti Chomutov (extraligový nováček) a HC Verva Litvínov, se kterým se nakonec dohodl. Od sezóny 2012/2013 chytá Tipsport extraligu za HC Verva Litvínov. 24. října 2012 vychytal za Litvínov svou první extraligovou nulu v kariéře (Litvínov vyhrál v Českých Budějovicích 3:0). Pro sezónu 2012/2013 byl vyhlášen nejlepším golmanem Extraligy. V sezóně 2014/2015 se mohl stát prvním brankářem, který vsítí branku. 26. září 2014 v utkání s Mountfield HK ho od tohoto rekordu dělilo půl sekundy, kdy Pavel Francouz při power play soupeře přestřelil celé hřiště a puk dojel do branky o půl sekundy po konečné siréně. 23. dubna 2015 získal s Litvínovem první titul v klubové historii, když porazili HC Oceláři Třinec na jeho ledě v sedmém zápase 2:0.\n\nPrvní zápas za seniorskou reprezentaci odchytal 4. dubna 2013 proti Lotyšsku (1:0)\n\n"}
{"id": "463250", "url": "https://cs.wikipedia.org/wiki?curid=463250", "title": "Nellie Bly", "text": "Nellie Bly\n\nElizabeth Jane Cochrane \"\"Nellie Bly\"\" (5. května 1864 – 27. ledna 1922) byla americká novinářka, spisovatelka, podnikatelka a charitativní pracovnice.\n\nElizabeth se narodila v Pensylvánii asi 40 mil severovýchodně od Pittsburghu. Její otec pracoval jako soudce, ale zemřel, když byla velmi malá. Poté neměla veselé dětství, její matka se provdala za násilnického opilce a tak musela již jako malá projít soudní mašinérií rozvodu. Internátní školu nedostudovala z nedostatku finančních prostředků.\n\nPoté co se její rodina odstěhovala do Pittsburghu v roce 1880, tak začala pracovat pro noviny. V té době bylo běžné, že každý novinář měl pseudonym a tak si vybrala název populární písně od Stephana Fostera - Nelly Bly. Známou odrhovačku o dívce, která zabila svého milého, protože jí zahýbal s prostitutkou jménem Nelly Bly. Češi se s písničkou Frankie And Johnny seznámili v 60. letech díky televiznímu pořadu Revue pro Banjo, k němuž napsal scénář Josef Škvorecký. Srdceryvný příběh zde nezapomenutelně interpretovali Miloš Kopecký a Miroslav Horníček. Jen o málo dříve vznikl v Hollywoodu výpravný snímek s Elvisem Presleym v hlavní roli.\n\nNejdříve psala o těžké situaci pracujících žen a žen továrních dělníků, ale redakci se to nelíbilo a musela začít psát o módě, zahradnictví. Ale to ji nenaplňovalo a tak v 21 letech odcestovala do Mexika a pracovala jako zahraniční zpravodaj. Zde strávila 6 měsíců, bojovala za neprávem uvězněného novináře, za to ji hrozilo uvěznění. O tomto zážitku napsala knihu \"Šest měsíců v Mexiku\".\n\nV roce 1887 začala pracovat pro Josepha Pulitzera v novinách New York World. Tyto noviny byly první, které psaly o senzacích. Jako novinářka pracující v utajení se nechala zavřít do psychiatrické léčebny, kde měla prověřit brutální zacházení s nemocnými. Byla shledána jako \"positivně dementní\" a 10 dnů hrůzy v nemocnici Bellevue mohlo začít. V novinách popsala nelidské podmínky, které v této léčebně panují - jídlo, mučení, chlad. Zveřejnění pravdy pomohlo k nápravě zařízení.\n\nDále se proslavila cestou kolem světa, kterou podnikla z New Yorku dne 14. listopadu 1889. Cesta byla dlouhá 24899 mil, trvala jí 72 dnů 6 hodin a 11 minut. V té době to byl světový rekord, který byl inspirován Juliem Vernem a knihou \"Cesta kolem světa za 80 dní\". Toto prvenství nevydrželo dlouho, o pár měsíců později tento výkon zlepšil George Francis Train, který absolvoval tuto cestu za 67 dní.\n\nElizabeth se provdala v roce 1894 za milionáře Roberta Seamana, který byl o 42 roků starší. Odešla z žurnalistiky a pracovala ve firmě, která vyráběla ocelové nádoby (barely, konvice). Ale manažer firmy, Elizabethinin oblíbenec, defraudacemi přivedl firmu k bankrotu.\n\nOpět začala psát a vybírala si velká témata, například volební právo žen a evropská bojiště během první světové války. Velmi se angažovala v dětských domovech a také se zajímala o otázku umísťování a rovnoprávnost dětí cizích národností.\n\nZemřela na zápal plic v nemocnici svatého Marka v New Yorku v roce 1922. Pohřbena je na soukromém hřbitově Woodlawn v Bronxu, NY.\n"}
{"id": "463261", "url": "https://cs.wikipedia.org/wiki?curid=463261", "title": "Václav Faltus", "text": "Václav Faltus\n\nVáclav Faltus (* 12. února 1956 Ústí nad Orlicí) je český imitátor, prosadil se i v dabingu, daboval Louise de Funèse ve filmu \"Jak vykrást banku\" (pokoušel se napodobit charakteristický hlasový projev zesnulého Františka Filipovského).\n\nVyrostl a dodnes žije ve východočeském Letohradu. Vyučil se elektromechanikem a od svého vyučení pracoval až do roku 1994, kdy odešel na \"volnou nohu\", v letohradských Orlických elektrotechnických závodech. Večerně vystudoval elektrotechnickou průmyslovou školu. První veřejné vystoupení absolvoval v roce 1980. Od té doby začala jeho popularita stoupat a dnes je jedním z mála špičkových imitátorů, který má ve svém repertoáru více než 250 hlasů populárních herců, zpěváků i politiků.\n\n"}
{"id": "463265", "url": "https://cs.wikipedia.org/wiki?curid=463265", "title": "Kvajáva", "text": "Kvajáva\n\nKvajáva (též \"guave\") je ovoce stromu kvajáva hrušková (\"Psidium guajava\") z čeledi myrtovitých, pocházejícího z Jižní Ameriky, kde jsou tyto plody velmi oblíbeným ovocem. Odtud se pěstování rozšířilo do dalších oblastí tropického pásma (Indie, do Středomoří a dále). \n\nPlody mají kulovitý až hruškovitý tvar. Povrch bývá hrbolatý nebo hladký, lesklý, hustě pokrytý tečkami. Dužina plodu je žlutavě bílá až červená, šťavnatá, výrazné vůně. Chutí připomíná fíky a hrušky. Obsahuje množství malých tvrdých semen. Do Česka se dováží nejen čerstvé, ale i konzervované.\n\nOvoce kvajávy obsahuje asi 15 % cukrů. Má vysoký obsah vitaminu C – asi 5x více než citrony nebo pomeranče, vitaminu A a značné množství vápníku. Nezralé plody jsou zelené, plně dozrálé slámově žluté. Zralý plod se lehce poddá tlaku prstů.\n\nV roce 2016 bylo ve světě vypěstováno 46,5 milionu tun kvajávy, největším producentem byla Indie, která se na celkové produkci podílela 41 procenty. Dalšími producenty v pořadí byly Čína (10 %) a Thajsko (7 %).\n"}
{"id": "463266", "url": "https://cs.wikipedia.org/wiki?curid=463266", "title": "Polské království (1916–1918)", "text": "Polské království (1916–1918)\n\nPolské království (německy \"Regentschaftskönigreich Polen\", polsky \"Regencyjne Królestwo Polskie\") nebo Regentské království polské byl satelitní stát vytvořený 5. listopadu 1916 na dobytých územích Ruského impéria obývaných převážně polským obyvatelstvem. Protichůdné názory a zájmy rakouských, polských, ukrajinských a litevských stran znemožnily vytvořit fungující stát. Nový polský král nebyl nikdy zvolen, místo něj vládla trojčlenná regentská rada. Stát zanikl 11. listopadu 1918, kdy byla vyhlášena druhá polská republika.\n\nV roce 1914 přišel německý kancléř Theobald von Bethmann-Hollweg s návrhem, jak bránit východní hranici Německa proti ruské agresi a zamezit zvyšování počtu polského obyvatelstva v říši. Na bývalých ruských územích obývaných převážně Poláky měl být vytvořen nový polský stát, do kterého by byli přesídleni i Poláci žijící na území Německa. Návrh byl schválen na začátku první světové války německým císařem Vilémem II. Pruským. Na bývalých ruských územích tak měl vzniknout loutkový polský stát, ve kterém by byla ekonomika, doprava a armáda plně v rukou Němců.\n\nV prvním roce války proti Rusku slavily německé síly velké úspěchy a obsadily celé území bývalého Kongresového Polska a v roce 1915 si Němci s Rakušany rozdělili správu území. Severní část území s hlavním městem ve Varšavě spadla pod sféru vlivu Německa, jih s centrem v Lublinu byl pod vlivem Rakouska-Uherska. V následujícím roce generál Hans Hartwig von Beseler v několika memorandech navrhl vznik nezávislého polského království. Stal se však naprostý opak a začalo docházet k anexi jednotlivých polských území k Německu, Rakousku či k loutkovému Litevskému království. Dělení bylo ukončeno až na přímý zásah Gerharda von Mutius.\n\nRakušané měli tři rozdílné plány, jak naložit s Poláky obývaným územím. První tzv. \"rakousko-polské\" řešení počítalo s vytvořením nezávislého Polského království, které by bylo personální unií spojené s Rakouskem. Avšak Němci a Maďaři rakousko-polské řešení striktně odmítali, protože se báli vytvoření čistě slovanského státního celku v rámci Rakouska-Uherska. Také císař František Josef I. byl proti, ale jeho nástupce od roku 1916 Karel I. se stavěl k návrhu mnohem pozitivněji. Druhým a třetím řešením bylo rozdělení polského území buď mezi Rakousko a Německo, či mezi Rakousko a Litevské království. Rakousko ale velmi podcenilo německé plány na vytvoření polského státu. Zamýšlené Polské království vedené Němci by obklopovalo rakouskou Halič, která byla převážně osídlena Poláky. Nově vzniklý stát by mohl znamenat pro Rakušany velké nepokoje v řadách rakouských Poláků nebo dokonce ztrátu celého území. Rakušané tak nakonec dali přednost vytvoření vlastního loutkového Polského království.\nVyhlášení polského království začalo dostávat pevnější obrysy až po porážce Němců v bitvě u Verdunu a rakouských neúspěších v bojích s Itálií. Od vytvoření polského státu a posléze nové polské armády podléhající velení Centrálních mocností si Němci a Rakušané slibovali zacelení ran, které v uplynulých bojích obě armády utrpěly. Generál Hans Hartwig von Beseler zajistil podporu Poláků v Rakousku a příznivců generála Piłsudského. Polští národní demokraté, kteří sídlili v Paříži, ale odmítli s Centrálními mocnostmi spolupracovat. Dne 5. listopadu 1916 byla podepsána tzv. \"Listina 5. listopadu\", která zpečetila vznik Polského království. Poprvé od roku 1831 byla na královském hradě ve Varšavě vyvěšena polská vlajka. Rakouský generál Karl Kuk podnikl stejné kroky jako jeho kolega ve Varšavě a v Lubinu a Polské království tak vzniklo i v rakouské okupační zóně.\n\nDne 14. ledna 1917 vznikla Národní rada fungující jako prozatímní vláda, složená z patnácti členů vybraných rakouskou a německou správou. Do čela státu se postavil Waclaw Niemojowski a jeho zástupcem se stal Józef Mikułowski-Pomorski. Velení polské armády převzali Franciszek Pius Radziwiłł a Józef Piłsudski. Rada vyhlásila jako státní zřízení království a dostala plnou kontrolu nad soudy, vzděláváním a propagandou. To se ale zdálo polským studentům málo a 3. dubna 1917 zorganizovali stávku, která vyústila v dočasné uzavření polských vysokých škol.\n\nV prosinci 1917 vstoupily do Varšavy \"Polské legie\" vedené Stanisławem Szeptyckim, aby vytvořily jádro nově vznikající polské armády. Velitel armády generál Piłsudski ale byl zklamaný z vývoje v Polsku, které zdaleka nedosáhlo úplné nezávislosti, a tak začal hledat podporu u dohodových států. Navíc německá okupační správa požadovala od polských legií přísahu poslušnosti a věrnosti německému císaři Vilému II. Inspirovány generálem Piłsudskim odmítla 1. a 3. brigáda složit přísahu. Nastala velká politická krize, která byla zakončena transportem polských vojáků do německých zajateckých táborů. Sám Piłsudski a jeho podřízený Kazimierz Sosnkowski byli uvězněni v německé pevnosti Magdeburg. Krize vyústila k rezignaci hlavy státu Waclawa Niemojowského a nakonec v rozpuštění Národní rady dne 25. srpna 1917.\n\nMoci ve státu se následně ujal tzv. \"Dočasný výbor prozatímní rady státu\". Byla vytvořena dočasná ústava, která určila Polsko jako monarchii s dvoukomorovým parlamentem. Před volbou krále byla utvořena \"Regentská rada\", která měla vykonávat roli parlamentu. Členy rady neboli regenty byly tyto osoby:\n\nRegentská rada začala oficiálně fungovat od 15. října 1917, ale faktická moc i tak zůstala v německých rukou, a to především generála Otty von Steinmeister. V březnu 1918 rozhodl německý parlament, že v německých loutkových státech musí přejít správa území z armády na místní obyvatelstvo. Nařízení se týkalo Polského království, Litevského království a baltského Vévodství Kuronsko a Zemgalsko. Německá správa v Polsku se ale odmítla podřídit nařízení a k předání moci do polských rukou nikdy nedošlo. Po \"Krizi přísahy\" neměly odvody do polské armády žádnou podporu, a tak výsledky byly mizivé. Armádu tvořilo necelých 5 000 mužů. K posílení došlo až v květnu 1918 s příchodem jednotek generála Dowbór-Muśnického, které sloužily v carské armádě. V srpnu 1918 byli ze zajateckých táborů propuštěni vojáci uvěznění během Krize přísahy.\n\nNejvětší událostí regentství byl příjezd vatikánského velvyslance Achille Ratti v srpnu 1918. Později se stal Ratti arcibiskupem naupaktským a apoštolským nunciem pro celé Polsko. Achille Ratti byl spolu s britským velvyslancem jedinými zahraničními diplomaty, kteří při obležení Varšavy Rudou armádou v roce 1920 neopustili město (více Bitva u Varšavy). Po odvolání z Polska v roce 1921 byl jmenován arcibiskupem milánským. V roce 1922 byl zvolen papežem a přijal jméno Pius XI.\n\nPo neúspěšné německé ofenzívě na jaře 1918 bylo jasné, že Německo válku na západní frontě nevyhraje. Generál Erich Ludendorff musel pod tíhou porážky přistoupit na tzv. Čtrnáct bodů prezidenta Wilsona, kde se ve 13. bodu zavazuje k \"zřízení nezávislého Polska s přístupem k moři\". Dne 3. října Německo přijalo všech čtrnáct bodů a zavázalo se rozpustit vojenskou správu na okupovaných územích. O tři dny později regentství taktéž přijalo Wilsonovy body jako základ pro vytvoření nezávislého polského státu. Regentská rada oficiálně 7. října 1918 deklarovala nezávislost Polska.\n\nBývalá rakouská okupační zóna s centrem v Lubinu udělala totéž a vyhlásila tzv. \"Polskou lidovou republiku\". Do jejího čela se postavil bývalý polský poslanec v rakouském parlamentě Ignacy Daszyński a hlavou armády se stal maršál Edward Rydz-Śmigły. Lubinská vláda vyhlásila radikální sociální reformy, které byly pro vládu ve Varšavě zcela nepřijatelné. V nastalé krizi začaly varšavské síly upínat své naděje ke generálu Piłsudskému, který byl v celém Polsku velkou autoritou. Piłsudski byl ale stále držen v německém zajetí v Magdeburgu a jeho propuštění bylo dojednáno až přes diplomata a umělce Harryho Kesslera. Generál Piłsudski tak dorazil do Varšavy 10. listopadu 1918. Den nato podepsali Němci příměří a německé jednotky ve Varšavě se nechaly dobrovolně odzbrojit. Jak regentství, tak vláda Polské lidové republiky předaly veškerou moc do rukou Piłsudskému jako dočasnému vůdci země a samy se dobrovolně rozpustily. Józef Piłsudski převzal vojenskou moc z rukou Regentské rady ve Varšavě 14. listopadu 1918, což bylo oficiální ukončení existence regentství.\n\nPotenciální kandidát na trůn byl rakouský arcivévoda Karel Štěpán (popř. jeho syn Karel Albrecht), který žil v Żywieci v rakouské Haliči a mluvil plynně polsky. Navíc dvě z jeho dcer byly provdány za polské šlechtice. Jeho mladší syn Vilém byl možný kandidát jako král Ukrajiny.\nNevýhodou pro Karla Štěpána bylo, že jako člen rakouského císařského rodu potřeboval svolení císaře Karla I., aby se mohl ucházet o cizí trůn a nepřišel o své členství v dynastii. To se nelíbilo jak německému velení tak samotnému císaři Karlovi I., který plánoval obsadit trůn pro sebe. Zmíněné \"rakousko-polské řešení\" by tak nakonec dopadlo tak, že by se císař Karel I. stal polským králem a k Polskému království by bylo připojeno území Haliče obývané Poláky. Však i toto řešení se nelíbilo německé straně a navíc také maďarským představitelům.\n\nDalší možní kandidáti na prázdný trůn byli z katolického Bavorska a Saska. Bavorsko navrhovalo prince Leopolda, který byl vojenským velitelem na východní frontě a Sasko navrhovalo prince Fridricha Kristiána, druhorozeného syna saského krále Fridricha Augusta III., především díky historickým vazbám na polsko-litevský stát (tři z jeho předků byli polskými králi).\n\n\nÚzemí nebylo stálé, záleželo na vývoji frontové linie. Království se dělilo na dva tzv. \"generální gouvernementy\":\n\nZ původních administrativních jednotek gubernií byl odvozen a použit název Gouvernement/Gubernatorstwo. Během polského království během 1. světové války byly vyhlášeny dva generální gouvernementy, protože byly pod faktickou vládou německých a rakousko-uherských generálů. Název „generální gouvernement“ převzal později, zřejmě z důvodu domnělé kontinuity, Adolf Hitler, když po začátku druhé světové války vyhlásil na dobytých polských územích Generalgouvernement für die besetzten polnischen Gebiete (v platnosti od 12. 10. 1939).\n\n\n"}
{"id": "463267", "url": "https://cs.wikipedia.org/wiki?curid=463267", "title": "Boletus erythropus", "text": "Boletus erythropus\n\nBoletus erythropus je odborný název hřibovité houby, který zavedl Christiaan Hendrik Persoon v roce 1801. Na základě odlišné interpretace původního popisu v pozdějších dobách byl používán pro několik různých druhů hub:\n\n\nPředevším ve druhé polovině 20. století byl název \"Boletus erythropus\" spojen s hřibem kovářem. Tato vazba však byla chybná, Persoon ve svém popisu uváděl znak v podobě červené dužiny ve spodní části třeně, který však hřib kovář nevykazuje. Z tohoto důvodu je pro kováře aktuálně používán název \"Boletus luridiformis\", který zavedl mykolog F. W. G. Rostkovius roku 1844. Původní Persoonův popis druhu \"Boletus erythropus\" ve skutečnosti odpovídá druhu hřib Quéletův (\"Boletus queletii\").\n"}
{"id": "463268", "url": "https://cs.wikipedia.org/wiki?curid=463268", "title": "Medingėnai", "text": "Medingėnai\n\nMedingėnai (žemaitsky Medingienā) je ves v západní části Litvy, v Žemaitsku, v Telšiajském kraji, \"okres\" (lit.: savivaldybė) Rietavas, 13 km na severovýchod od Rietava, na levém břehu řeky Minija. Ve vsi je pošta (PSČ LT-90012), v roce 1902 byl zásluhou kněze Kazimiera Mikalauska postaven podle projektu Nikolaje Andrejeva nynější neogotický dřevěný kostel Nejsvětější Trojice (lit. Švč. Trejybės bažnyčia). U Minije je koupaliště (je tam vodopád). Panoráma (části) Medingėnů je hezky vidět z kopce Palikimo kalnas.\n\nMedingėnai byly známy již ve 12. či 13. století (v zemi Cẽklisu v Kurši). Je to jedno z nejstarších měst Žemaitska. V roce 1667 je zmiňován jako centrum Medingėnského povietu (lit.: pavietas, polsky: powiat). V roce 1671 byl péčí kněze Geča postaven první dřevěný kostel (Nejsvětější Trojice). V roce 1881 byl prodloužen, v roce 1889 byla vedle postavena zděná zvonice. V roce 1902 byl postaven nynější kostel, v roce 1907 instalovány nové varhany. V 16. století zde bylo kolem 3500 obyvatel.\n\n\nMedingėnai jsou v češtině i v litevštině rodu mužského, vzor tvrdý, neživotný, číslo pomnožné.\nPřivlastňovací tvary: Medingėnský, -á, -é, obyvatelé: Medingėňané.\nTento způsob skloňování není potvrzen ÚJČ AV ČR!\n\n"}
{"id": "463270", "url": "https://cs.wikipedia.org/wiki?curid=463270", "title": "Ernestinum (Praha)", "text": "Ernestinum (Praha)\n\nErnestinum, jinak Ústav idiotů Jednoty paní sv. Anny v Praze, (název \"Ernestinum\" získal ústav až v roce 1898) byl ústav pro choromyslné, který založil Karel Slavoj Amerling 17. června 1871 v Praze.\n\nÚstav, první zařízení svého druhu v tehdejším Rakousko-Uhersku, zpočátku sídlil v Kateřinské ulici na Novém Městě pražském, avšak už 1. listopadu téhož roku se ale přestěhoval do svého nového útočiště, Šternberského paláce na pražských Hradčanech (dnes jedna z poboček Národní galerie). Své jméno \"Ernestinum\" dostal na počest kněžny Ernestiny z Auerspergu, rozené Festetics de Tolna (1831–1901), která byla čestnou předsedkyní Spolku paní a dívek sv. Anny a jeho štědrou mecenáškou\n\nAmerling o chodu ústavu napsal (německy, protože nevěřil v odpovídající ohlas v češtině) práci \"Die Idiotenanstalt des Sct. Anna-Frauen-Vereines in Prag nach ihrem zwölfjährigen Bestande vom J. 1871-1883 (von Dr. Karl Amerling)\" (vydáno v Praze v roce 1883 vlastním nákladem autora), do češtiny byla přeložena až roku 1997 Janou Kepartovou. Jde o neobyčejně náročný text, neboť Amerling používá mnoho vlastních neologismů, do nichž promítá své rozsáhlé vzdělání - např. jeho vlastní metody \"diasofie\" (\"průvěda\", něm. \"Orientierungslehre\") a \"mathese\"; dále pojmy jako \"dioikete, edentát, archonom, exilast, chrémat\" (výrobní pud), \"makropelmus\" (jedinec s nezvykle širokýma nohama a podobnýma rukama), \"psychozot\", \"proterot\" (\"upovídaný, zbrklý blázen\"), \"hyperkinet\" (\"němý, neklidný běžec\") aj.\n\nPodle Amerlinga se lidský život dělí do dvanácti fází po sedmi letech, přičemž \"\"všechny roky po ukončení 84. roku života jsou mimořádné a taktéž všechny roky před 84. rokem života, neboť životní řád obnáší přesně dvanáctkrát sedm let.\" (sic!)\"\n\nBěhem existence ústavu se v něm vystřídalo asi 166 chovanců (mužů i žen), ročně od šesti (v Kateřinské ulici) do šedesáti roku 1883.\n\n"}
{"id": "463273", "url": "https://cs.wikipedia.org/wiki?curid=463273", "title": "SS Majestic (1890)", "text": "SS Majestic (1890)\n\nSS \"Majestic\" byl parník vybudovaný v roce 1890 v loděnicích Harland & Wolff pro společnost White Star Line.\n\nMajestic byl spuštěn na vodu a pokřtěn 29. června 1889. Následující měsíce byl dokončován a připravován na doručení společnosti White Star Line v březnu 1890. White Star Line žádala vládu o finanční podporu pro jeho stavbu a také i pro stavbu sesterského \"Teutoniku\" a jejich návrh byl podepsán s tím, že v případě války mohou tyto lodě být předány Royal Navy.\n\n2. dubna 1880 vyplul na svou šestidenní a desetihodinovou plavbu z Liverpoolu do New Yorku. V té době White Star Line silně prahla po Modré stuze, ocenění za nejrychlejší přeplutí Atlantiku. Jeho první plavba nepřekonala čas lodě \"City of Paris\", ale na zpáteční cestě, na které plul mezi 30. červencem a 5. srpnem, byl tento cíl pokořen s průměrnou rychlostí 20,1 uzlů. Toto ocenění držel jen dva týdny, kdy ho překonal \"Teutonic\" rychlostí 20,35 uzlů. O rok později získala \"City of Paris\" Modrou stuhu zpět.\n\nV roce 1885 dostal Majestic nového kapitána, stále slavnějšího Johna Edwarda Smithe, který později velel i na \"Titaniku\". Kapitánem na Majestiku byl devět let. Když roku 1899 začaly Búrské války, Smith s Majestikem přepravoval vojáky do Cape Colony do jižní Afriky. Celkem tam plul dvakrát, poprvé v prosinci 1899, poté v únoru 1900. Obě plavby se obešly bez nehod.\n\nV letech 1902-03 byla loď upravena a dostala nové kotle a delší komíny. Potom se vrátila zpět na transatlantickou linku. V roce 1904 z něj odešel kapitán Smith, aby přešel na nový \"Baltic\", tehdy největší loď na světě. V roce 1905 ho v uhelně zachvátil požár, ale neutrpěl vážnější poškození. V roce 1907 přemístila White Star Line své hlavní sídlo do Southamptonu a 26. června se odtud plavil Majestic poprvé.\n\nKdyž byl uveden do služby \"Olympic\", stal se Majestic rezervní lodí zakotvenou v Birkinheadu. Když se \"Titanic\" roku 1912 potopil, vrátil se Majestic zpět do služby na transatlantické lince místo Titaniku.\n\n17. října 1913 zachraňoval lidi na palubě škuneru \"Garonne\", který ztroskotal. 14. ledna 1914 vyplul na svou poslední plavbu. Poté byl prodán za 26 700 liber do šrotu v Morecambe. Před sešrotováním si jej mohli turisté prohlédnout a některé jeho části interiéru byly zachráněny a použity v kancelářích Ward company.\n"}
{"id": "463277", "url": "https://cs.wikipedia.org/wiki?curid=463277", "title": "Washington Irving", "text": "Washington Irving\n\nWashington Irving (3. duben 1783, New York – 28. listopad 1859, Tarrytown, stát New York) byl americký romantický spisovatel, humorista, autor povídek, historických studií a životopisů. Byl rovněž americkým velvyslancem ve Španělsku. Díky filmovým zpracováním jsou dnes známé jeho povídky \"Legend of Sleepy Hollow\" (\"Legenda o Spícím luhu\", film \"Ospalá díra\") a \"Rip Van Winkle\", obě ze sbírky \"Kniha skic\". Dále jsou stále uváděny jeho příběhy a pohádky ze Španělska (například \"O princi poutníkovi\", \"Maurův odkaz\" a další).\n\nByl nejmladším z jedenácti dětí obchodníka z New Yorku. Jeho otec William Irving starší pocházel ze Skotska a matka Sarah (rozená Sanders) z Anglie. V roce 1800 začal studovat na Collumbijské koleji. Měl se stát právníkem, ale raději se věnoval umění a bohémskému životu. Začal psát humorné a satirické povídky a komentáře, které se věnovaly společenské a divadelní scéně. Ty otiskoval od roku 1802 v novinách \"The Morning Chronicle\" a později byly vydány ve sbírce \"Letters of Jonathan Oldstyle\". Aby zlepšili jeho zdravotní stav, financovali Washingtonovi bratři jeho cestu do Evropy v letech 1804–1806. Po návratu z Evropy pokračoval ve studiu práv, ale studia zanedbával a nedokončil. Začal vydávat vlastní časopis \"Salmagundi\" (1807–1808). Výběr článků z tohoto časopisu vyšel v roce 1823 pod titulem \"Salmagundi or the whimwams and opinions of Lancelot Langstaff and others\". V roce 1809 jej proslavila satirická kniha \"Dějiny New Yorku od Dietricha Knickerbockera\". Uvedení knihy předcházela mystifikační kampaň, kdy v novinách vycházely inzeráty, hledající fiktivního historika Dietricha Knickerbockera a jeho otištěné \"Dějiny\", které údajně zapomněl v hotelu, měly být nápomocny tomuto pátrání.\n\nV době britsko-americké války v roce 1812 byl pobočníkem Daniela D. Tompkinse, guvernéra New Yorku a velitele milice, pozdějšího viceprezidenta USA. Dosáhl hodnosti plukovníka, do vlastních bojů se ale nezapojil.\n\nVálka zdecimovala rodinnou obchodní firmu a tak Washington Irving v roce 1815 odcestoval do Anglie, aby ji zachránil. To se mu nepodařilo, firma vyhlásila po dvou letech bankrot. Irving ale v Evropě zůstal a strávil zde následujících sedmnáct let (1815–1832). Procestoval Anglii, Nizozemsko, Francii, Itálii a Německo. V létě 1822 navštívil i Prahu. V roce 1825 byl pozván tehdejším vyslancem USA Alexandrem Hillem Everettem do Madridu. Ve Španělsku pak strávil čtyři roky a načerpal zde látku pro své historické práce (Kryštof Kolumbus, dobytí Granady) i pro povídky a pohádky (Alhambra).\n\nV letech 1829-1831 pracoval jako sekretář na vyslanectví USA v Londýně. Zde se seznámil s řadou britských spisovatelů (např. Walter Scott) a rovněž se zde zasloužil o pokrok v otázce autorských práv k literárnímu dílu a jejich ochrany.\n\nV roce 1832 se vrátil do Spojených států a usídlil se ve starém domě „Sunnyside“ v městečku Tarrytown. Ve svých knihách se začal věnovat fenoménu, který v době jeho odjezdu do Evropy neexistoval – osidlování Západu (knihy \"Cesta prériemi\", \"Dobrodružství kapitána Bonnevilla\", \"Astoria čili podnikání za Skalistými horami\").\n\nV letech 1842–1846 byl americkým vyslancem ve Španělsku. Vzhledem ke složité vnitrostátní situaci i situaci ve španělských koloniích (viz Dějiny Španělska#Krize monarchie) to byla velmi obtížná mise.\n\nPo návratu do USA pokračoval ve svých historických a životopisných pracích. Obdržel velké dědictví od svého ctitele Johna Jacoba Astora. Zemřel krátce poté, co dokončil pětidílný životopis George Washingtona.\n\nJako první americký spisovatel se zcela uživil jen svými knihami. Rovněž byl jedním z prvních amerických spisovatelů, kteří se proslavili v Evropě. Po něm následovali další (například: Nathaniel Hawthorne, Herman Melville, Henry Wadsworth Longfellow, Edgar Allan Poe).\n\nEvropské romantické principy aplikoval na americkou realitu, v jeho dílech se mísí romantické i realistické prvky. Měl velký smysl pro místní kolorit – některé jeho pojmy zlidověly (například přezdívka Knickerbocker pro obyvatele Manhattanu).\n\nNěkterá díla uváděl pod pseudonymy \"Jonathan Oldstyle, Launcelot Langstaff, Will Wizard, Diedrich Knickerbocker, Geoffrey Crayon\" nebo \"Fray Antonio Agapida\".\n\n\n\n\n\n\n"}
{"id": "463284", "url": "https://cs.wikipedia.org/wiki?curid=463284", "title": "Slovník české literární fantastiky a science fiction", "text": "Slovník české literární fantastiky a science fiction\n\nSLOVNÍK české literární fantastiky a science fiction je kniha encyklopedického charakteru, jejímž autorem byl Ivan Adamovič. Knihu vydalo nakladatelství R3 v roce 1995.\n\nKnihu napsal a svými fotografiemi opatřil Ivan Adamovič, úvodním slovem ji doplnil Ondřej Neff, některé statě připsal Jaroslav Olša, jr. Některá hesla napsali Zdeněk Rampas, Tomáš Štipský, Egon Čierny a Přemysl Houžvička. Grafickou úpravu navrhl Oldřich Pošmurný. Vydalo ji v roce 1995 nakladatelství R3 z Prahy 1 jako svou 60. publikaci v nákladu 3 000 výtisků. Kniha má 352 stran, je vázaná s tmavou obálkou. Doporučená cena tehdy byla 190 Kč.\nNa počátku knihy je krátký úvod od nakladatele Richarda Knota. Pak je úvodní slovo na čtyři stránky od autora knihy, kde objasňuje systém řazení hesel, své zdroje. Další úvod napsal Ondřej Neff s dějinami SF literatury a rozčlenil je do šesti kapitol (strany 11 – 23).\n\nHlavní částí knihy jsou hesla o 400 spisovatelích. Hesla jsou různě dlouhá a podrobná, obsahují životopis a bibliografii, malé fotografie jsou včleněny do hesel. Řazení autorů je abecední a na konci každého hesla jsou uvedeny zdroje.\n\nKe konci knihy je soupis autorů s nejistou národností, výčet knih se sporným zařazením, údaje o anketách a cenách. Pak je zde na třech stranách článek Jaroslava Olši jr. o české SF v krajanských a exilových vydáních. Na úplném závěru knihy je obsah a tiráž.\n\n"}
{"id": "463286", "url": "https://cs.wikipedia.org/wiki?curid=463286", "title": "Burglinde Pollaková", "text": "Burglinde Pollaková\n\nBurglinde Pollaková, rozená Grimmová (* 10. června 1951, Werder, Braniborsko) je bývalá německá atletka, která se věnovala tehdejšímu pětiboji pod otevřeným nebem.\n\nZískala bronzovou medaili na letních olympijských hrách v roce 1972 a 1976. Je trojnásobnou vicemistryní Evropy z let 1971, 1974 a 1978. Reprezentovala tehdejší německou demokratickou republiku.\n\n"}
{"id": "463290", "url": "https://cs.wikipedia.org/wiki?curid=463290", "title": "Šumavan Vimperk", "text": "Šumavan Vimperk\n\nŠumavan Vimperk je vimperský fotbalový klub hrající I.A třídy. Klub byl založen v roce 1909. V roce 1971 vybojoval klub historický postup do krajského přeboru jihočeského kraje.\n\nFotbalový stadion Vimperk má kapacitu 1000 diváků.\n\n"}
{"id": "463291", "url": "https://cs.wikipedia.org/wiki?curid=463291", "title": "William Willis", "text": "William Willis\n\nWilliam Willis junior (1841–1923) byl britský vynálezce, který rozvinul fotografický platinový proces na základě citlivosti platinových solí na světlo, který původně objevil John Herschel.\n\nWillis zhotovil a patentoval první platinotisk v roce 1873, ale proces nebyl příliš dokonalý a přitahoval malý zájem. \n\nV roce 1874 ohlásil britský magazín \"British Journal of Photography\" jeho vylepšený proces platinotisku. Podrobnější popis procesu zveřejnil 4. června 1875. V roce 1879 již dovedl platinotisk do kvalitního konce a to byl dostatečný důvod k založení soukromé společnosti \"Platinotype Company\", která vyráběla vlastní fotografické papíry. Na trh je začala dodávat o rok později. \n\nWillis převzal obchodní praktiky od Louise Daguerra, který vlastnil práva na fotografický proces daguerrotypie. Willis prodával fotografům, kteří chtěli platinotypii používat, licence a poté jim prodával také příslušný fotografický materiál.\n\n\n"}
{"id": "463293", "url": "https://cs.wikipedia.org/wiki?curid=463293", "title": "Julien Gracq", "text": "Julien Gracq\n\nJulien Gracq [grak] (27. července 1910 Saint-Florent-le-Vieil – 22. prosince 2007 Angers), vlastním jménem Louis Poirier, byl francouzský spisovatel, jenž navazoval na poetiku surrealismu. Bývá řazen do druhé vlny francouzského surrealismu vedle autorů jakými byli André Pieyre de Mandiargues, Michel Leiris, Georges Limbour, ale i vedle Georgese Bataille anebo Maurice Blanchota.\n\nNáměty pro své přízračné texty se složitou symbolikou čerpal ze středověkých legend a raného německého romantismu; jeho romány-mýty jsou plné tajemné atmosféry, ve kterých se dlouhé popisy stávají projekcí vnitřního světa postav, jejich temných vášní a tajných snů. Z jeho díla má největší význam jeho románová tvorba, ale psal i dramata, básně v próze a posledních 30 let svého života pouze eseje.\n\nRomány a novely\n\nRozsáhlejší výběr Gracqových próz vyšel ve slovenštině.\n\nDramata\n\n\n"}
{"id": "463294", "url": "https://cs.wikipedia.org/wiki?curid=463294", "title": "Seznam politických stran v Rakousku", "text": "Seznam politických stran v Rakousku\n\nToto je seznam politických stran v Rakousku.\n\n\n\n\nPoznámka: Tento seznam je neúplný - obsahuje pouze vybrané politické strany. V Rakousku je registrováno asi 700 stran, ale jen zlomek je znám širší veřejnosti.\n\n"}
{"id": "463301", "url": "https://cs.wikipedia.org/wiki?curid=463301", "title": "Loso", "text": "Loso\n\nLoso (thajsky โลโซ) byla thajská rocková skupina působící v letech 1996-2003, jejíž hlavní postavou byl zpěvák, kytarista a skladatel Seksan Sukpimai, který od r. 2003 vystupuje samostatně jako Sek Loso. Název kapely (\"lo-so\" = low society) odráží původ muzikantů a je narážkou na \"hi-so\" (z angl. high society), jak se v thajském slangu označují příslušníci nejbohatší vrstvy společnosti. Loso dosáhli hned prvním albem \"Lo Society\" (1996) neuvěřitelného úspěchu, když se – pouze oficiálně – prodalo v Thajsku asi 1 a půl milionu disků. Své výsadní postavení na thajské hudební scéně potvrzovala skupina i v dalších letech velkým množstvím hitových písní, které zdomácněly nejen v Thajsku, ale i v sousedním Laosu a částečně i Kambodži. Je zároveň první thajskou rockovou kapelou, jejíž věhlas přesáhl i hranice světadílu; Loso vystoupili mj. na známém festivalu Glastonbury. Od r. 2003 hraje Sek Loso s novou doprovodnou kapelou a kromě několika dalších, vesměs rovněž velmi zdařilých thajských alb vydal v r. 2007 i jedno anglické album, natočené ve Spojených státech amerických.\n\n"}
{"id": "463302", "url": "https://cs.wikipedia.org/wiki?curid=463302", "title": "Wizz Air", "text": "Wizz Air\n\nWizz Air Hungary Ltd (maďarsky: Wizz Air Hungary Légiközlekedési Kft.) je maďarská nízkonákladová letecká společnost. Byla založena v roce 2003 a v současné době je významným evropským dopravcem s mnoha základnami napříč střední, východní Evropou a na letišti Londýn-Luton. Jedná se o největší leteckou společnost Maďarska, přesto že není národní. Současným generálním ředitelem je József Váradi, který šéfoval také zaniklé společnosti Malév.\n\nV roce 2016 Wizz Air přepravil 23 milionů pasažerů, což představovalo nárůst 19 % oproti předchozímu roku.\n\nWizz Air, podobně jako další nízkonákladové letecké společnosti, využívá především menší, sekundární letiště s nejnižšími poplatky, které tak snižují náklady společnosti a mohou nabízet levné letenky svým zákazníkům. V roce 2015 pokrývala nabídka letů společnosti Wizz Air více než 390 pravidelných linek. Nabídka spojení nezahrnuje jen evropské destinace, ale i destinace na asijském kontinentu a například populární dovolenkové destinace ve středomoří. \n\nV prosinci roku 2012 zahájil Wizz Air první mimoevropskou linku mezi letišti Budapešť-Ference Liszta a izraelským Ben Gurionovým mezinárodním letištěm v Tel-Avivu, v roce 2013 následovalo spojení do Ázerbájdžánu na letiště Baku, dále do Istanbulu na letiště Sabiha Gökçen a spojení do Dubaje na nově otevřené  mezinárodní letiště Al-Maktúma, kde spolu se saúdskými aeroliniemi Nas Air Wizz Air zahájil pravidelný provoz. Společnost Wizz Air téhož roku zahájila pravidelný provoz na lince mezi Budapeští a Moskvou na letiště Vnukovo.\n\nLetiště Václava Havla Praha se stalo jedenáctou základnou společnosti WIzz Air v roce 2009. Již první rok Wizz Air z Prahy létal do 6 destinací: Londýn–Luton, Řím–Ciampino, Bergamo, Brusel, Beauvais a Eindhoven. V lednu 2018 oznámil, že od 14. června 2018 základnu v Praze uzavírá a ruší také linky do Trevisa, Ejlatu a další. Naopak v červenci 2020 přidává WizzAir lety z Prahy do rumunské Bukurešti.\n\nV lednu 2020 Wizz Air pravidelně z Prahy létal do následujících destinací:\n\nDopravce v minulosti létal také na české letiště Brno–Tuřany. Wizz Air odsud provozoval třikrát týdně pravidelné spojení do Londýna–Lutonu (2010 až leden 2018), dvakrát týdně do Eindhovenu (prosinec 2011 až říjen 2017) a do Říma-Fiumicina (březen 2011 až říjen 2012).\n\nWizz Air na palubě svých letadel nabízí občerstvení (Wizz Café servis) za poplatek a doplňkový prodej (Wizz Boutique) parfémů, kosmetických doplňků, šperků, hraček a na vybraných letech prodej jízdenek na přepravu mezi letištěm a městem. Na všech letech lze platit v EUR, na linkách z Prahy v CZK a na linkách směřujících do Velké Británie v GBP, dále je akceptována většina platebních karet MasterCard a Visa.\n\nSpolečnost byla založena v září 2003, hlavním investorem byla americká soukromá firma Indigo Partners specializující se na investice v dopravním průmyslu.\n\nManagement dlouhá léta prohlašoval, že Wizz Air je v zisku a využíval to jako jeden z prioritních argumentů proti jiným společnostem, které se dostaly do ztráty (např. SkyEurope Airlines). Koncem roku 2009 však unikly finanční výsledky společnosti, které dokazují to, že společnost o své finanční situaci lhala. Podobně jako již zkrachovalá SkyEurope Airlines, ani jednou od svého vzniku nebyla v zisku. Někteří analytici proto nedávali Wizz Airu velké šance na úspěch, jiní dokonce předpokládali, že Wizz Air bude v blízké době další evropskou společností, která zkolabuje.\nWizz Air v lednu 2020 využíval následné typy letounů, průměrné stáří letky bylo 5,7 let:\n\n"}
{"id": "463303", "url": "https://cs.wikipedia.org/wiki?curid=463303", "title": "Pes (řeka)", "text": "Pes (řeka)\n\nPes ( ) je řeka v Novgorodské a ve Vologdské oblasti v Rusku. Je dlouhá 145 km. Povodí řeky je 2730 km².\n\nOdtéká z jezera Rakitinskoje (2,7 km²). Ústí zprava do Čagody (povodí Volhy).\n\nZdrojem vody jsou převážně sněhové srážky. Průměrný roční průtok vody ve vzdálenosti 123 km od ústí činí 6,4 m³/s. Zamrzá v listopadu až v prosinci a rozmrzá v dubnu až na začátku května.\n\nŘeka je splavná.\n"}
{"id": "463306", "url": "https://cs.wikipedia.org/wiki?curid=463306", "title": "Česká florbalová extraliga mužů 1993/94", "text": "Česká florbalová extraliga mužů 1993/94\n\nČeská florbalová extraliga mužů 1993/94 (v té době jako 1. florbalová liga mužů) byl 1. ročník nejvyšší mužské florbalové soutěže v Česku.\n\nSezóně předcházela kvalifikace, ve které se 16 týmů utkalo o 10 míst v lize. Kvalifikace proběhla na podzim roku 1993. Každý tým měl odehrát 15 zápasů (některé byly kontumované).\n\nSamotná sezóna trvala jen čtyři měsíce na začátku roku 1994. Soutěž se hrála systémem 2× každý s každým bez play-off. Hrací čas byl třikrát 15 minut hrubého času. Hrálo se turnajovým systémem. Všechny zápasy odehrály na turnajích v Praze, Ostravě a Brně.\n\nVítězem se stal tým IBK Forza Tatran.\n\nSestoupil tým VŠT Brno. Z důvodu rozšíření soutěže na 12 týmů v následující sezóně postoupily tři nové týmy, Sharks Havlíčkův Brod, UHC Ostrava a O. A. Hovorčovická.\n\nZdroj:\n\n"}
{"id": "463310", "url": "https://cs.wikipedia.org/wiki?curid=463310", "title": "Mistrovství světa v orientačním běhu 2010", "text": "Mistrovství světa v orientačním běhu 2010\n\n27. Mistrovství světa v orientačním běhu 2010 proběhlo v Norsku s centrem ve městě Trondheim (kraj Trøndelag), v termínu 7. až 15. srpna. Hlavním pořadatelem byla Norská federace orientačního běhu (Norges Orienteringsforbund) spolupracující se sedmi lokálními kluby.\n\nNominační závody české reprezentace proběhly 19. - 26. června 2010 v norském Trondheimu za účasti A i B týmů.\n\nNominováni byli:\n\nŽeny: Dana Brožková 1981 (SC Jičín), Eva Juřeníková 1978 (Domnarvets GoIF), Vendula Klechová 1981 (Halden SK), Šárka Svobodná 1988 (Kotlářka Praha), Iveta Duchová 1986 (Lokomotiva Pardubice). Poslední volné místo na krátké trati si zajistila po akademickém MS Radka Brožková 1984 (SC Jičín).\n\nMuži: Tomáš Dlabaja 1983 (Žabovřesky Brno), Adam Chromý 1988 (Žabovřesky Brno), Jan Procházka 1984 (Praga Praha), Michal Smola 1981 (SKOB Zlín), Jan Šedivý 1984 (Praga Praha). Necestujícím náhradníkem je Štěpán Kodeda 1988 (SC Jičín).\n\nÚplná medailová tabulka:\n"}
{"id": "463315", "url": "https://cs.wikipedia.org/wiki?curid=463315", "title": "Mistrovství světa v orientačním běhu 2006", "text": "Mistrovství světa v orientačním běhu 2006\n\n23. Mistrovství světa v orientačním běhu proběhlo v Dánsku s centrem ve městě Aarhus, jenž leží na východním pobřeží Jutského poloostrova při Århuském zálivu (Århus Bugt). Termín konání mistrovství byl 29. červenec - 5. srpna 2006. Šlo o dvacáté třetí mistrovství světa a druhé pořádané Dánským svazem orientačního běhu (Dansk Orienterings-Forbund).\n\nNominovaní byli:\n\nŽeny: Dana Brožková 1981 (SC Jičín), Radka Brožková 1984 (SC Jičín), Zuzana Macúchová 1979 (Tesla Brno), Eva Juřeníková 1978 (Domnarvets GOIF), Zdenka Stará 1979 (Tesla Brno). Náhradnice: Martina Dočkalová 1983 (Lokomotiva Pardubice).\n\nMuži: Tomáš Dlabaja 1983 (Žabovřesky Brno), Petr Losman 1979 (OK 99 Hradec Králové), Vladimír Lučan 1977 (Lokomotiva Pardubice), Jan Šedivý 1984 (Praga Praha), Michal Smola 1981 (SKOB Zlín). Náhradník: Jan Palas 1985 (Žabovřesky Brno)\n\n"}
{"id": "463316", "url": "https://cs.wikipedia.org/wiki?curid=463316", "title": "Telfs", "text": "Telfs\n\nTelfs je třetí největší obcí rakouské spolkové země Tyrolska. Leží na západě okresu Innsbruck-venkov mezi levým břehem Innu a úpatím 2662 metrů vysoké hory Hohe Munde. Přestože je od roku 1908 stále oficiálně jen městys, lze jej s jeho počtem obyvatel i typem zástavby a infrastruktury považovat za plnohodnotné město.\n\nNachází se zde okresní soud, řada menších obchodů, několik supermarketů i malé a střední firmy. Nejvýznamnějším ze zdejších 5 kostelů je novorománský farní kostel sv. Petra a Pavla se dvěma věžemi.\n\n\n"}
{"id": "463317", "url": "https://cs.wikipedia.org/wiki?curid=463317", "title": "Česká florbalová extraliga mužů 1994/95", "text": "Česká florbalová extraliga mužů 1994/95\n\nČeská florbalová extraliga mužů 1994/95 (v té době jako 1. florbalová liga mužů) byla nejvyšší mužskou florbalovou soutěží v sezóně 1994/95 v Česku.\n\nPočet týmu v soutěži byl rozšířen z 10 na 12. Soutěž se hrála systémem 2× každý s každým bez play-off. Hrálo se turnajovým systémem. Všechny zápasy odehrály na turnajích v Praze, Ostravě, Hradci Králové a Havlíčkově Brodě.\n\nVítězem se stal tým TJ Tatran Střešovice. Na druhém místě skončil Dream Team Ostrava se stejným počtem bodů jako Tatran, po prohře v obou vzájemných zápasech. Třetí byl tým 1. SC SSK Vítkovice, přejmenovaný z 1. SC Ostrava.\n\nNováčky v této rozšířené sezóně byly týmy Sharks Havlíčkův Brod, UHC Ostrava a O. A. Hovorčovická. Havlíčkův Brod a UHC Ostrava skončily na čtvrtém a pátém místě.\n\nDo 2. ligy sestoupil tým FBC Mušle Praha. Po skončení sezóny se tým O. A. Hovorčovická sloučil s AC Sparta Praha. V následující sezóně byly tyto týmy nahrazeny postupujícími týmy VSK FS Brno a Slavia TU Liberec. Brno se vrátilo po jedné sezóně v nižší soutěži. Liberec postoupil poprvé.\n\n"}
{"id": "463318", "url": "https://cs.wikipedia.org/wiki?curid=463318", "title": "Caroline Herschel", "text": "Caroline Herschel\n\nCaroline Lucretia Herschel (16. března 1750 Hannover, tehdy součást personální unie Království Velké Británie - Hannoverské království – 9. ledna 1848 Hannover, Prusko) byla astronomka, která spolupracovala se svým bratrem Williamem Herschelem na katalogizaci hvězd a dvojhvězd severní oblohy. Kromě toho také sama objevila osm komet, z nichž jedna 35P/Herschel-Rigollet byla na její počest pojmenována.\n\nNarodila se 16. března 1750 v Hannoveru jako dcera Isaaca Herschela a Anny Ilse (rozené Moritzen). Isaac Herschel se svou ženou měli celkem deset dětí, z nichž se dospělosti dožilo pouze šest – Sophia Elizabeth (1733 – ?), Heinrich Anton Jacob (1734 – 1792), William Frederick (1738 – 1822), Johann Alexander (1745 – 1821), Caroline Lucretia a nejmladší Johann Dietrich (1755 – 1827). Její otec byl hobojistou ve vojenské kapele a své děti také vedl k hudbě. Caroline učil hrát na housle tak, aby mohla hrát v orchestru.Její matka, která to však nerada viděla, ji vychovávala pro práci v domácnosti.\n\nV roce 1757 zemřel její otec Isaac a téhož roku v září odešel její bratr William do Anglie, následován v říjnu bratrem Jacobem, který střídavě bydlel v Bath v Hannoveru. V červenci 1770 odjel do Anglie bratr Alexandr, který se usadil v Bath a žil zde až do roku 1816. Sestra byla již v té době provdána a Caroline se soustředila pouze na jedinou věc, aby pomohla matce v domácnosti a při výchově nejmladšího bratra Dietricha.\n\nProtože byl její bratr v Anglii úspěšný, vedl symfonický orchestr v Bath, usadil se zde natrvalo a pozval Caroline k sobě do Anglie. Ta se sem nastěhovala 16. dubna 1772. William plánoval, že Caroline bude v Anglii zpívat a pomáhat mu. Caroline se po příjezdu do Anglie začala učit anglicky, studovat matematiku a její bratr ji učil zpěv. Po několika měsících studia již mohla zpívat na koncertech v Bath a Bristolu. Také vyučovala hudbu.\n\nV té době začal ve svém volném čase vyrábět velké dalekohledy a systematicky katalogizovat hvězdnou oblohu. Caroline při jeho pozorování zaznamenávala naměřené údaje. Jeho přesnost a systematičnost vedla k tomu, že 13. března 1781 objevil objekt, který se pohyboval. Byla to planeta, která dostala později název Uran.\n\nTento objev vedl k tomu, že William Herschel získal od krále Jiřího III. stálý roční plat, byl jmenován královským astronomem a mohl se tak natrvalo věnovat své zálibě pozorování hvězdné oblohy. Také hudební kariéra Caroline se tím skončila, protože jako asistentka královského astronoma začala v roce 1787 pobírat stálý roční plat 50 liber, a hudbě se již nemusela věnovat.\nV roce 1786 byl William poslán králem do Göttingenu, aby tam předal jeden ze svých nových dalekohledů, a Caroline se sama starala o jeho hvězdárnu. Také sama pozorovala a 1. srpna 1786 objevila kometu. Byla první ženou v historii, která objevila kometu.\n\nDalší kometu objevila před Vánocemi roku 1788. V té době již bydlela mimo Williamův dům, protože ten se v květnu oženil. I nadále mu však pomáhala při pozorování.\n\nV letech 1796 – 1798 sama provedla kontrolu Flamsteedova katalogu hvězd a opravy vyšly v roce 1798 na náklady Královské společnosti.\n\nHerschelovi měli dobré vztahy s královskou rodinou, jak si Caroline poznamenala do svého deníku, 23. února 1801 ji navštívila princezna Augusta a Amelia v doprovodu hraběte z Cambridge.\n\nV roce 1822 zemřel William, jeho práci dokončoval jeho syn John a Caroline odjela zpět do Hannoveru. Žila ze svého důchodu 50 liber a starala se o svého nemocného bratra Dietricha a do jeho smrti v 1827.\n\nOd dubna 1825 ještě prováděla podle písemných pokynů svého synovce Johna kontrolu údajů, které byly v katalozích vytvořených Williamem Herschelem, a tyto údaje uspořádala do „zón“. Vznikl tak \"Zone Catalogue\", který byl vytvořen hlavně pro Johna, a proto nebyl nikdy publikován. John Herschel otcovy údaje a své údaje zjištěné při pětiletém pobytu v jižní Africe zpracoval do katalogu publikovaného v roce 1864.\n\nZa svou práci obdržela Caroline v roce 1828 od Královské astronomické společnosti Gold Medal a v roce 1835, se stala čestným členem Královské astronomické společnosti. V roce 1838 byla jmenována čestným členem Královské irské akademie. Dva roky před svou smrtí ještě obdržela Prussian Gold Medal for Science.\n\nZemřela ve věku 98 let 9. ledna 1848 v Hannoveru, kde je také pohřbena.\n\nJejí jméno nese kráter C. Herschel na Měsíci, asteroid objevený v roce 1888 byl o rok později nazván 281 Lucretia, což bylo Carolinino druhé jméno.\n\n\nCaroline Herschel zveřejňovala své články prostřednictvím svého bratra Williama v časopise Královské učené společnosti nazvaném \"Philosophical Transactions\". Byly to tyto články:\n\n\n\n"}
{"id": "463322", "url": "https://cs.wikipedia.org/wiki?curid=463322", "title": "Skácel", "text": "Skácel\n\nPříjmení Skácel má více nositelů:\n\n"}
{"id": "463324", "url": "https://cs.wikipedia.org/wiki?curid=463324", "title": "Ernst Ludwig Kirchner", "text": "Ernst Ludwig Kirchner\n\nErnst Ludwig Kirchner (6. května 1880 – 15. června 1938) byl německý expresionistický malíř, grafik a sochař. Byl jedním ze čtveřice zakladatelů umělecké skupiny Die Brücke a její čelný představitel, během první světové války se dobrovolně přihlásil do armády, ale byl propuštěn. Po nástupu nacismu v Německu byl zakázán jako zvrhlý umělec a roku 1937 bylo 639 jeho děl vládou prodáno nebo zničeno. O rok později spáchal sebevraždu ve Švýcarsku.\n\nErnst Ludwig Kirchner se narodil v bavorském Aschaffenburgu. Jeho otec Ernest byl chemický inženýr, matka Elise pocházela z podnikatelské rodiny v Braniborsku. V 80. letech se mu narodili dva bratři. Roku 1890 se rodina přestěhovala do Saské Kamenice.\nV roce 1901 začal studovat architekturu na Königliche Technische Hochschule v Drážďanech. Škola nabízela řadu dalších studijních možností krom architektury, jako kreslení od ruky, perspektivní kreslení a historii umění. Zde se také stal blízkým přítelem Fritze Beyla, se kterým se seznámil v prvním semestru. Spolu diskutovali o umění a studovali přírodu, přičemž se ukázalo, že mají společné radikální názory. Mezi lety 1903–1904 studoval Kirchner v Mnichově. Mnoho času strávil návštěvami muzeí a výstav, během návštěvy Norimberku ho zaujaly grafiky Albrechta Dürera. V roce 1905 se vrátil do Drážďan, aby dokončil studium.\n\n7. června 1905 založil spolu s Bleylem a dvěma dalšími studenty architektury, Karlem Schmidtem-Rottluffem a Erichem Heckelem, uměleckou skupinu Die Brücke (Most). Také se rozhodl pro dráhu výtvarného umělce. Jednotícím prvkem této skupiny bylo odmítnutí tehdejšího teoretického akademismu a nalezení nového uměleckého vyjádření, které by vybudovalo most mezi minulostí a současností. Mezi znovuobjevené výtvarné prostředky patřila starší tiskařská technika dřevorytu. V roce 1906 byl vydán manifest skupiny, který z větší části vytvořil právě Kirchner. Specifický umělecký styl, který tato skupina vytvořila, se dnes nazývá expresionismus.\n\nKirchnerův ateliér v Berliner Strasse 60 se stal místem, kde neplatily společenské konvence, což zahrnovalo i volnou lásku a nuditu. Modelky pro skupinové malby byly vybírány z různých sociálních vrstev. Malíři zpočátku tvořili tzv. čtvrthodinové akty, kdy museli během této doby skicu dokončit, pak si měnili místa. Tak vzniklo někdy až sto obrázků denně. Měla se tak posílit spontánnost kresby; to bylo preferováno před najímáním profesionálek. První výstava skupiny proběhla v září 1906 v továrně na lampy K. M. Seiferta a tematicky byla zaměřena především na ženské akty.\n\nRoku 1907 se Kirchner seznámil s Doris Großeovou, která se stala jeho oblíbeným modelem a přítelkyní zároveň až do jeho odchodu do Berlína v roce 1911. V letech 1907 až 1911 pobýval Kirchner v létě střídavě v Moritzburgu u Drážďan a na ostrově Fehmarn spolu s dalšími členy skupiny, z tohoto období pochází převážně ženské akty v přírodní scenérii. Roku 1908 uviděl na výstavách poprvé na vlastní oči obrazy fauvistů a van Gogha. Jeho první dřevěné plastiky pocházejí z roku 1909. V roce 1911 také spolu s Otto Muellerem navštívil české expresionisty z bývalé skupiny Osma v Mníšku pod Brdy.\n\nPoté se celá skupina přesunula do Berlína, kde Kirchner založil spolu s Maxem Pechsteinem soukromou školu MUIM-Institut ( – Moderní metody v malování). Tento projekt se nesetkal s úspěchem a byl zrušen následujícího roku 1912, protože se přihlásili jen dva žáci. V této době se spřátelil s Alfredem Döblinem, kterého portrétoval. Poznal také Ernu Schillingovou a její sestru Gerdu. Poměr s Ernou , kterou si ovšem nikdy nevzal, trval až do konce jeho života.\n\nRoku 1913 napsal Kirchner \"Chronik der Brücke\", ve které neúměrně vyzdvihl svůj podíl na založení, programu a činnosti skupiny. To vedlo k rozpuštění die Brücke. V této době také začíná sám vystavovat, nejprve v essenském Museum Folkwang. Další dvě léta se věnoval malbě „“ (obrazů velkoměsta), zachycujících Berlín, kde hrají nezanedbatelnou roli prostitutky, tehdy nazývané kokoty. Ve stejném roce vystavoval na Armory Show, což byla vůbec první velká výstava v Americe představující moderní umění.\nPo vypuknutí první světové války se Kirchner s Ernou vrátili z baltského Fehmarnu, který byl prohlášen za militarizovanou zónu, do Berlína. Kirchner s hrůzou očekával povolávací rozkaz a obavy utápěl v absintu, podle Erny až litru denně. Aby se vyhnul osudu pěšáka na frontě, přihlásil se, podle svých slov jako nedobrovolný dobrovolník, ke službě řidiče u polních dělostřelců. Po dvou měsících základního výcviku v Halle se ale v září 1915 nervově zhroutil a byl z armády propuštěn. Následně se dva roky léčil v sanatoriích v Königsteinu v Taunusu, Charlottenburgu a Davosu. V reakci na trauma války namaloval autoportrét, v kterém se stylizoval do role vojáka s amputovanou rukou.\n\nV roce 1918 se usadil v horské chatě \"In den Lärchen\" (V modřínech) ve Frauenkirchu nad Davosem, zde maloval především horské motivy. Jeho věhlas vzrůstal s několika výstavami pořádanými v Německu a Švýcarsku v roce 1920. V roce 1923 se přestěhoval do prostornějšího statku rovněž ve Frauenkirch s názvem \"Wildboden\". Galerie umění v Basileji uspořádala obsáhlou výstavu Kirchnerových děl, načež založili švýcarští malíři Paul Camenisch, Albert Müller a Hermann Scherer spolek „Rot-Blau“ (červená-modrá).\n\nV roce 1926 se Kirchner poprvé vrátil do Německa. Navštívil Frankfurt nad Mohanem, Saskou Kamenici, Drážďany a Berlín. Cestu do vlasti si zopakoval ještě roku 1929. Po zbytek desetiletí malířova sláva notně vzrůstala: vyšla o něm monografie, v roce 1926 byla vydána část jeho grafik, dostal zakázku na nástěnnou malbu pro Museum Folkwang v Essenu, která se ale nerealizovala. V roce 1928 vystavoval na benátském Biennale a v roce 1931 se stal členem Pruské akademie umění. Roku 1933 mu Kunsthalle Bern uspořádala velkou retrospektivu.\n\nHluboká deziluze se Kirchnera zmocnila poté, co se vlády v Německu chopili nacisté a označili jeho dílo jako zvrhlé umění. Byla mu doporučena rezignace v akademii umění, v roce 1937 bylo přes 600 jeho obrazů zabaveno z veřejných německých museí a vydraženo nebo zničeno. 32 jeho obrazů bylo součástí mnichovské výstavy Zvrhlé umění. Pod tlakem těchto okolností spolu s anšlusem Rakouska, kterým se nacisté dostali ještě blíže k jeho domovu spáchal sebevraždu střelou do srdce. Z dopisů mezi Kirchnerem a jeho lékařem Frédéricem Bauerem vyplývá, že za sebevraždou mohlo být také snižování dávek morfia, na kterém byl závislý od roku 1932.\n\nK rehabilitaci Kirchnerova díla došlo v Německu po roce 1945. Jedna retrospektivní výstava byla pořádána Národní galerii v Berlíně a rovněž v dalších městech u příležitosti stého výročí umělcova narození. Roku 1992 bylo v místě posledních let umělcova života zřízeno Kirchner Museum v Davosu, které obsahuje největší sbírku Kirchnerova díla mimo Německo. V Německu drží největší sbírku Städel Museum ve Frankfurtu.\n\nV Americe byla Kirchnerovi věnovaná velká výstava v roce 1992 pořádaná National Gallery of Art, mezinárodní výstava z vypůjčených děl proběhla v roce 2003. V roce 2006 byl v Christie's vydražen obraz z řady \"Berlínských pouličních scén\" (1913) za 38 milionů USD, což je umělcův rekord. V roce 2008 pořádalo Museum of Modern Art výstavu „snad zahrnující to nejlepší z jeho díla“.\n\n\n"}
{"id": "463325", "url": "https://cs.wikipedia.org/wiki?curid=463325", "title": "Progresivní multifokální leukoencefalopatie", "text": "Progresivní multifokální leukoencefalopatie\n\nProgresivní multifokální leukoencefalopatie (PML), známá též jako progresivní multifokální leukoencefalitida, je vzácné a obvykle fatální virové onemocnění, které je charakteristické progresivním poškozením (\"-patie\") nebo zánětem bílé hmoty (\"leuko-\") mozku (\"-enfefalo-\") na různých místech (\"multifokální\"). Vyskytuje se téměř výhradně u lidí s těžkou imunodeficiencí, například u pacientů po transplantaci na imunosupresivech, u pacientů podstupujících některé druhy chemoterapie, lidí s roztroušenou sklerózou užívající natalizumab (Tysabri), pacientů s psoriázou dlouhodobě užívající efalizumab (Raptiva) či pacientů s AIDS.\n\nJejím původcem je JC virus. Diagnostikuje se pomocí počítačové tomografie (CT), magnetické rezonance (MRI), analýzou mozkomíšního moku získaného lumbální punkcí, či biopsií.\n"}
{"id": "463327", "url": "https://cs.wikipedia.org/wiki?curid=463327", "title": "Štikotvární", "text": "Štikotvární\n\nŠtikotvární (Esociformes) je řád sladkovodních ryb, jehož zástupci se vyskytují v oblasti Severní Ameriky a Eurasie. Typickým znakem pro tento řád je výrazně vzadu postavená hřbetní a řitní ploutev.\n\nŘád zahrnuje dvě čeledi s celkem dvanácti druhy ve čtyřech rodech.\n\n\n"}
{"id": "463330", "url": "https://cs.wikipedia.org/wiki?curid=463330", "title": "Plán", "text": "Plán\n\nPlán je obecný pojem, kterým obvykle popisujeme časovou i věcnou posloupnost budoucích možných dějů. Může ale jít i o konkrétní písemný dokument, který znázorňuje stávající strukturu nějakého území – např. plán budovy, plán města apod. Plán může být jak pouhá jednoduchá představa v něčí mysli, tak se může ale jednat i o nějaký velice významný a značně rozsáhlý dokument (např. plán velké vojenské operace nebo plán výstavby přehradní hráze apod.). \n\nLidská činnost zabývající se tvorbou plánů se pak nazývá plánování, člověk, který se zabývá sestavováním plánů může být označován jako plánovač nebo plánovačka. Logistické plánování zdrojů (plán distribuce, plán výroby, plán kapacit, plán zásobování) je základem řízení každého průmyslového podniku (závodu, továrny, firmy) \n\nSocialistická vláda obecně přiznávala plánům a plánování (na rozdíl od principů trhu a tržní ekonomiky) velký význam. Marxističtí ekonomové a ekonomičtí ideologové věřili (případně byli nuceni předstírat, že tomu věří) tomu, že s pomocí socialistického plánování lze „vědecky“ řídit celé hospodářství nejen jednotlivých států, ba i jejich skupin.\n\nPlán byl v tomto smyslu také jedním z nepřímých ekonomických nástrojů, jímž totalitní státy vědomě manipulovaly s velkými skupinami obyvatelstva. Hospodářské plány byly sestavovány nejen po jednotlivých rocích na mnoho let dopředu, ale hnedle na celé pětiletky – tzv. pětiletý plán, nejen pro jednotlivé výrobní a zemědělské podniky, ale prakticky pro všechna často velmi rozsáhlá odvětví socialistického hospodářství – odtud pak pocházejí pojmy jako je státní plán, plánované hospodářství, nadplán apod.\n\nV celém totalitním státě pak fungoval rozsáhlý aparát plánovačů a plánovacích úřadů na různých úrovních řízení a státní hierarchie, počínaje jednotlivými podniky, přes okresy, kraje až po centrální vládu, ostatně Státní plánovací komise byla v někdejší ČSSR velmi významným orgánem centrální státní správy s působností na úrovni ministerstva, v jejímž čele stál místopředseda vlády. \n\nI v osobním životě jednotlivců se s plánováním setkáváme dost často, příkladem budiž dodnes živý termín plánované rodičovství. Plánovat lze jistě ledacos, třeba dovolenou, svatbu, stavbu domu, koupi auta či narození dítěte.\n"}
{"id": "463334", "url": "https://cs.wikipedia.org/wiki?curid=463334", "title": "Sloupec (databáze)", "text": "Sloupec (databáze)\n\nSloupec je v relačních databázích vertikální část databázové tabulky. Seznam sloupců jsou hlavní (ne však jedinou) složkou definice tabulky v databázi. Každý sloupec je v tabulce jednoznačně definován svým identifikátorem, datovým typem, rozsahem a dalšími atributy.\n\nDefinice sloupců v tabulce může být v každém systému řízení báze dat trochu odlišná, přesto u nejpoužívanějších databázových systémů lze najít několik věcí společných.\n\nTéž jméno či název sloupce. To je používáno k výběrovým dotazům (SQL konstrukci SELECT…). Databázoví návrháři se jak použití diakritiky, tak např. mezer, pomlček a dalších znaků vyhýbají, přestože téměř všechny současné databázové systémy užití diakritiky v názvech sloupců povolují. Aby v takovém případě dokázal parsovač SQL rozpoznat, co je ještě identifikátor sloupce a co aritmetický výraz, jsou sloupce s diakritikou (nebo jejich aliasy) escapovány. \n\n\nJe doporučeno, aby názvy sloupců byly výstižné a nezavádějící a přitom pokud možno krátké. U víceslovných názvů se pro oddělení jednotlivých dílčích slov používá buď podtržítko (např. codice_3) nebo jedna z konstrukcí camelCase (codice_4) či PascalCase (codice_5).\n\nU primárního klíče se silně doporučuje označení id (popř. podle konvence Id nebo ID), u cizích klíčů se doporučuje, aby „ID“ bylo součástí jejich identifikátoru (a to buď na začátku nebo na konci).\n\nTyp sloupce určuje, jak bude sloupec interpretovat svůj obsah. Názvy typů se mohou výrazně lišit podle použitého databázového stroje – většina databází má nicméně zavedený systém pojmenování základních typů. Část názvu tvoří skupina typů, a to pro uchování:\nSoučasně s tím se vžila konvence předpon, napovídající, jaký bude mít sloupec tohoto typu rozsah:\n\nTyto typy jsou schopny uložit běžný text nebo binární data. Lze je dělit podle následujících čtyřech aspektů:\n\nJednotlivé typy pro binární a textové řetězce:\n\n\n\nDatabázové systémy věnují též pozornost uchovávat datum a čas, pro něž vyhrazují několik datových typů ale i funkcí pro manipulaci s nimi nebo konverzi mezi nimi. Hodnoty data a času se uzavírají v MySQL do (jednoduchých nebo zdvojených) uvozovek stejně jako řetězce, u MSSQL a MS Access do mřířek (#); a jsou uloženy buď jako tzv. \"časový otisk\" (\"time stamp\") nebo ve formě čitelné pro člověka (většinou ve formátu: rok, měsíc, den, hodina, minuta, sekunda, a to bez znaků, které je oddělují – např. sekunda před rokem 2000 by byla uložena jako 19991231235959). Nevýhodou data uloženého ve formě čitelné pro člověka tkví v jeho nesourodosti (existenci „mezer“, které neodpovídají platnému datu a času – 13.–99. měsíc, 24.–99. hodina, 60.–99. minuta či sekunda), což komplikuje např. přičítání nebo odečítání dvou časů od sebe. Formát \"time stamp\" tyto neduhy nemá, na druhou stranu se pro jeho prezentaci do formy srozumitelné pro člověka musí pokaždé spustit poměrně netriviální procedura, který z tohoto čísla separuje rok, měsíc, den, popř. i hodiny, minuty a sekundy. Oba případy umožňují takto uložené hodnoty porovnávat, protože významnější jednotky (roky před měsíci, měsíce před dny, …) se nacházejí na významnějších pozicích takto uloženého čísla.\n\n\nMySQL od verze 4.1 podporuje i časové zóny.\n\n\nPříklad v MySQL:\n\nPříklad vytvoří jednoduchou tabulku s oběma typy výčtových sloupců, vloží do nich první záznam s testovacími hodnotami a nakonec zkusí vyhledat záznamy obsahující určitou hodnotu v sadě. Všimněte si zápisu pro ukládání typu set.\n\nVýčtové typy, přestože vystupují jako textové, jsou uloženy binárně. U daného záznamu bude tedy 'vysunovaci' odpovídat hodnotě 3 (třetí definovaná v pořadí) a kombinace '900MHz,1800MHz,1900MHz' pak binární hodnotě (1110) (jsou zvoleny 2., 3. a 4. hodnota, což odpovídá 2., 3. a 4. bitu – ve výsledku tedy hodnotě 14).\n\nNěkteré databáze mají též datové typy speciálně pro uložení informací o geometrických útvarech. V poslední době podpora těchto typů (a s nimi souvisejícími konverzními funkcemi) přibyla spolu s potřebou podporovat OpenGIS.\n\nTyto typy mohou mít též předponu MULTI (MULTIPOINT, MULTIPOLYGON, …) – v tom případě jsou schopny pojmout vícero bodů, linií, polygonů, atd.\n\n\nTento výčet je typický pro relační databáze. Objektové databáze mají možnost definovat i záznamy, které se z těchto typů mohou skládat.\n\nU typů může být omezen rozsah (maximální rozsah je dán přímo typem, podle implementace daného databázového systému). V SQL se rozsah udává hned za datovým typem, uzavřený v oblých závorkách.\n\nU typů enum a set musí následovat výčet hodnot, které sloupce tohoto typu mohou nabývat (nebo, v kombinaci s příznakem NULL, mohou nabývat hodnotu NULL). Hodnoty z výčtu jsou uváděny jako řetězce (uzavřené v apostrofech nebo uvozovkách), oddělené čárkou. Pro enum je přiřazování hodnoty totožné např. s řetězcovými sloupci, u set se pro přiřazení dalšího příznaku (bez vymazání ostatních), nebo zjištění, zdali jistý příznak obsahuje, musí použít speciálních funkcí/konstrukcí, např. FIND_IN_SET u MySQL.\n\nVětšinou lze u sloupce definovat jeho výchozí (též implicitní, výchozí) hodnotu, a to vložením klíčového slova DEFAULT, za nímž tato hodnota následuje. Výchozí hodnota se vloží v případě tzv. neúplného INSERTu, tedy v případě, že v tomto SQL příkazu nejsou specifikovány všechny sloupce tabulky, do které se vkládá, a to právě u těch sloupců, které nebyly specifikovány. Výchozí hodnota může (nebo – podle nastavení – naopak nesmí) být hodnota NULL. Některé databázové stroje pro některé typy neumožňují nastavení výchozí hodnoty (např. MySQL pro typy text nebo blob).\n\nSloupce s tímto příznakem mají povoleno nabývat hodnotu NULL (která obecně vyjadřuje neznámou hodnotu). Toto pravidlo se v definici tabulkového sloupce uvede vložením klauzule NULL nebo NOT NULL. Pokud je NULL současně nastavena jako výchozí hodnota, znemožní to u daného sloupce, aby mohl být tento sloupec vynechán v neúplném INSERTu.\n\nNěkteré databázové stroje nabízejí dva typy ukládání dat u celočíselných typů. A to buď binárně („čitelně pro počítač“), a nebo textově („čitelně pro člověka“). U těch, které to umožňují, je implicitní typ ukládání textové, ale dá se změnit klíčovým slovem BINARY na binární.\n\nPříklad: číslo 2009 by bylo bez příznaku BINARY uloženo jako \"2009\" (tj. 32 30 30 39 hexadecimálně), a s příznakem BINARY jako 00 00 07 D9 hexadecimálně (0x07D9 = 2009). U řetězcových typů příznak BINARY znamená binárně přesné/citlivé porovnávání (některé databáze pro některé \"collations\" porovnávají bez ohledu na velikost písmen; u sloupce s příznakem BINARY je toto vyloučeno).\n\nCeločíselné typy jsou (obdobně jako např. v jazyku C) implicitně znaménkové (tedy jejich číselný rozsah je rozdělen na polovinu a sahá jak do kladných tak do záporných čísel), nicméně, lze vypnout a rozsah do kladných čísel tím zdvojznásobit, a to klíčovým slovem UNSIGNED – se samotnou hodnotou uloženou interně v databázi se neděje nic, pouze, jsou-li čísla uložena textově, není povoleno, aby začínaly unárním minusem, jsou-li uložena binárně, interpretují se jako bezznaménková. Nejnižší hodnota, kterou lze uložit, je nula.\n\n\nZnakovou sadu (v kombinaci s collation) dovoluje nastavit jen MySQL, ostatní systémy mají zpracování práci se znakovými sadami implementovány jinak, např. zvláštním typem (nchar) nastavením nad celou databází nebo jednotlivými tabulkami.\n\nCollation (anglicky \"shromažďování\", český ekvivalent se nevžil) – definuje sadu pravidel pro vyhledávání a porovnávání dat podle daných zvyklostí a abecedy daného jazyka jako je:\n\n\n\nMožnost definovat sloupec jako pole nepatří mezi běžné vlastnosti dostupných databázových systémů, nicméně některé tuto možnost umožňují. Patří mezi ně mj. PostgreSQL, který podporuje i vícerozměrná pole.\n\n\n"}
{"id": "463337", "url": "https://cs.wikipedia.org/wiki?curid=463337", "title": "Tetramethrin", "text": "Tetramethrin\n\nTetramethrin (sumární vzorec CHNO) je silný syntetický insekticid ze skupiny pyrethroidů. Je to bílá krystalická látka s teplotou tání 65-80 °C. Komerční produkt je směsí čtyř stereoizomerů; produkt označovaný jako Neo-pynamin Forte je směsí dvou stereoizomerů s nejsilnějším insekticidním účinkem (poměr směsi izomerů \"cis\" a \"trans\" je 1:4).\n\nTetramethrin se používá jako insekticid zejména ve vnitřním prostředí. Aplikuje se jako aerosol, emulgovatelný koncentrát nebo prostřednictvím spirál proti komárům. Často se kombinuje s jinými insekticidy nebo insekticidovými synergisty.\n\nTetramethrin se v životním prostředí rychle rozkládá na méně toxické produkty. Tenká vrstva se při expozici slunečnímu světlu rozloží velmi rychle. Převažujícími fotoreakcemi jsou epoxidace na isobutenylové dvojné vazbě, oxidace na trans-methylu isobutenylové skupiny na hydroxymethyl, aldehyd nebo karboxylovou kyselinu a hydroperoxidace na allylový hydroperoxid.\n\nTetramethrin je velmi toxický pro vodní organismy (96hodinová smrtelná koncentrace LC pro dva druhy vodních organismů byla 19 a 21 µg/dm) a pro včely. Pro ptáky je velmi málo toxický.\n\nU potkanů se asi 95 % tetramethrinu vylučuje močí a stolicí během 5 až 7 dnů. Metabolizuje se štěpením esteru, odloučením hydroxymethylu z alkoholové části molekuly, redukcí této části, oxidací isobutenylové methylové části kyseliny a pozic 2, 3 a 4 v alkoholové části. Zbývající kyseliny a alkoholy konjugují s kyselinou glukuronovou. Probíhá také cis/trans izomerizace.\n\nPřestože se tetramethrin i jeho 1R-izomery používají již velmi dlouho, nebyly hlášeny žádné případy otrav ani vážných nežádoucích účinků na lidské zdraví. Nic nenaznačuje tomu, že by se při používání v nízkých koncentracích takové účinky objevovaly.\n\nOrální smrtelná dávka LD tetramethrinu u potkanů je nad 5 000 mg/kg (jak pro racemickou směs, tak pro směs 1R cis/trans izomerů), u myší 2 000 mg/kg u racemátu, resp. 1 060 mg/kg pro směs 1R izomerů. Podobné hodnoty byly zjištěny i pro dermální příjem látky.\n\n"}
{"id": "463342", "url": "https://cs.wikipedia.org/wiki?curid=463342", "title": "Prostředek", "text": "Prostředek\n\nProstředek může být:\n\n\n"}
{"id": "463346", "url": "https://cs.wikipedia.org/wiki?curid=463346", "title": "Ammár bin Jachlef", "text": "Ammár bin Jachlef\n\nAmmár bin Jachlef (: ), (: ) (* 11. ledna 1982) je alžírský zápasník – judista, stříbrný olympijský medailista z roku 2008.\n\nPřipravuje se na předměstí Alžíru v klubu al-Haraš (El Harrach). V roce 2004 se vítězstvím na africkém mistrovství kvalifikoval na olympijské hry v Athénách, kde skončil ve druhém kole. V roce 2008 se opět vítězstvím na africkém mistrovství kvalifikoval na olympijské hry v Pekingu a velmi dobře načasoval formu. Ve čtvrtfinále nepustil Švýcara Aschwandena do úchopu a zvítězil na koku (šido). V semifinále kata-gurumou na ippon zlomil odpor Francouze Matthieu Dafrevilleho a slavil senzační postup do finále. Ve finále proti Gruzínci Cirekidzemu s jitou olympijskou medailí nenavázal na své předchozí vystoupení. Hned v úvodu dostal za vyšlápnutí z tatami šido a toto bodové manko nedokázal do konce zápasu smazat. Získal stříbrnou olympijskou medaili. V dalších letech se ho citelně dotkla nová pravidla boje, která prakticky zakázala jeho osobní techniku kata-guruma a v roce 2012 se na olympijské hry v Londýně nekvalifikoval.\n\n"}
{"id": "463348", "url": "https://cs.wikipedia.org/wiki?curid=463348", "title": "Soraja Haddadová", "text": "Soraja Haddadová\n\nSoraja Haddadová (* 30. září 1984 El-Kseur) je bývalá alžírská zápasnice–judistka.\n\nPřipravovala se v Bidžáji v klubu USMAK. V alžírské ženské reprezentaci se pohybovala od roku 2003 v superlehké váze do 48 kg. V roce 2004 startovala na olympijských hrách v Athénách, kde vypadla ve čtvrtfinále s Japonkou Rjóko Taniovou (Tamuraovou) na ippon technikou o-soto-gari. V roce 2005 vybojovala v Káhiře na mistrovství světa první medaili z mistrovství světa pro alžírské ženské judo. Od roku 2006 přestoupila do vyšší pololehké váhy do 52 kg.\n\nV roce 2008 startovala na olympijských hrách v Pekingu. Ve čtvrtfinále dostala za bodového vedení v závěru zápasu do držení Korejku Kim Kjong-ok a postoupila do semifinále. Její semifinálová soupeřka, domácí Číňanka Sian Tung-mej byla ten den nad její síly a po minutě boje jí podlehla na ippon technikou seoi-nage. V boji o třetí místo nastoupila proti Kazašce Šolpan Kalijevové a zvedačkou sukui-nage (te-guruma) zvítězila na wazari. Získala bronzovou olympijskou medaili.\n\nOd roku 2010 si musela zvykat na nová pravidla boje, která zakázala techniky s přímým útokem rukama na soupeřovy nohy. I přes tyto komplikace (přišla o svoje oblíbené zvedací techniky sukui-nage) se v roce 2012 kvalifikovala na své třetí olympijské hry v Londýně. V úvodním kole však v zápase s Rumunkou Andreeou Chițuovou na toto nové pravidlo doplatila. V zápalu boje chytila soupeřku za nohu a byla diskvalifikovaná. Vzápětí ukončila sportovní kariéru.\n\n\n\n\n"}
{"id": "463349", "url": "https://cs.wikipedia.org/wiki?curid=463349", "title": "Ivan Osipovič Jarkovskij", "text": "Ivan Osipovič Jarkovskij\n\nIvan Osipovič Jarkovskij, (24. května 1844 Asveja – 22. ledna 1902 Heidelberg, Německo) byl ruský stavební inženýr polského původu.\n\nV roce 1901 popsal téměř nepostřehnutelný tepelný účinek působící na planetky a další malá tělesa sluneční soustavy. Za jeho života byla jeho teoretická práce prakticky neznámá. V 70. letech 20. století byly jeho spisy znovu zkoumány a dopracovány a vedly k rozvoji teorie o působení tepelného vyzařování na tvar oběžné dráhy tělesa kolem Slunce (Jarkovského efekt) a vliv tepelného vyzařování na rychlost rotace nepravidelných těles (YORP efekt).\n\nNa jeho počest byla po něm pojmenována planetka .\n"}
{"id": "463350", "url": "https://cs.wikipedia.org/wiki?curid=463350", "title": "Bojana Panić", "text": "Bojana Panić\n\nBojana Panić (\"Бојана Панић\", *24. květen 1985, Srbsko) je srbská modelka a herečka.\n\nBojana začala svou kariéru modelky v italském Miláně, kde jí zaměstnávala agentura Names Agency. Pracovala také v Paříži, New Yorku či Londýně i pro takové firmy, jako je Chanel.\n\nOd roku 2008 je jednou z tváří společnosti Schwarzkopf a jejího výrobku Gliss Kur.\n\nBojana se také objevila ve dvou hraných filmech. V roce 2007 jí režisér Laurent Boutonnat obsadil do jedné z hlavních rolí historického filmu Zkáza zámku Herm (\"Jacquou le Croquant\"), kde si zahrála dceru zlého hraběte Nansaca. Ze známějších herců se ve filmu objevili Gaspard Ulliel (Zrození Hannibala) nebo Tchéky Karyo.\n\nV roce 2008 si pak zahrála ve filmu Jeroma Salla Largo Winch, inspirovaném známými belgickými komickými knížkami Philippe Francqa a Jean Van Hammea. Ve filmu si zahrála i s českým hercem Karlem Rodenem, dalšími známými herci můžou být Tomer Sisley nebo Kristin Scott Thomas.\n\n"}
{"id": "463351", "url": "https://cs.wikipedia.org/wiki?curid=463351", "title": "Román o růži", "text": "Román o růži\n\nRomán o růži (Roman de la Rose, 13. století) – středověká francouzská veršovaná skladba, která měla velký vliv na evropskou literaturu středověku, renesance i novověku.\n\nRomán o růži je básnickou skladbou (označení román není žánrové), kterou napsali dva francouzští středověcí básníci. V první části, vytvořené Guillaumem de Lorris, líčí v alegorické formě kurtoazní strategii milostného dobývání, ve druhé, jejímž autorem je Jean de Meung, se shrnuje dobové vědění a myšlení.\n\nSkladba je zčásti popisem alegorického snu: v první části skladby se dvacetiletý mladík ocitá v zahradě obehnané zdí a hlídané sochami lidských nectností – Zášti (Haine), Chtivosti (Convoitise), Lakoty (Avarice), Závisti (Envie) aj. Jak se rozhlíží, spatřuje tančící společnost s Kratochvilem (Deduiz) uprostřed. Posléze, když kráčí zahradou a hledá její smysl a řád, sleduje ho bůh Lásky (Deus d’Amors) vyzbrojený alegorickými šípy. Mladík přichází k místu Narcisovy smrti – ke studánce Lásky na dně s krystaly, v nichž je zakleta zahrada a které odrážejí každé její skryté místo. Na hladině se zrcadlí i keř růží. Mladý muž se zamiluje do jednoho z poupat růže a zasažen Amorovými šípy začne blouznivě hovořit s bohem Lásky, jenž je zasvěcením do tajů milostného citu. Jeho pomocníkem a rádcem se pak stává Dobrovít (Bel Acueil). Poté, co se zamilovanému podaří poupě políbit přes varování Rozumnosti (Raison) a po diskusích s Hrozebníkem (Dangriers), zbuduje Žárlivost (Jalosie) hrad a mladíka v něm uvězní. \n\nVe druhé části se alegorický děj, završený útokem Amorovy armády na hrad a mladíkovým probuzením ve chvíli, kdy sahal po růži, utápí v četných odbočkách, v časově tendenčních rozpravách na nejrůznější témata. Zpověď přírody je např. výkladem autorových vědomostí kosmologických, astronomických, metafyzických apod. Proti idealistickému pojetí života je zde náhle postaven realistický pohled, v němž rozhoduje zdravý rozum, praktičnost, touha po vědění a konkrétních poznatcích. \n\nCharakteristický je pro středověkou literaturu snový příběh (rámec snu). Zahrada v Románu o růži je zároveň alegorickou „zahradou-světem“, přičemž mladíkova cesta symbolizuje životní pouť. Symbolika zahrady, coby uzavřeného, ideálního světa, sahá až k nejstarším písemnictvím, Eposu o Gilgamešovi a Bibli (rajská zahrada Adama a Evy).\n\nMístem prozření (zároveň i omámení) je studánka, v níž hyne sebeláska a zjevuje se smysl celé zahrady, a to v krystalech a růži. Studánka tají ve středověké literatuře významnou symboliku – v Artušovských legendách a románech o grálu představuje zpravidla „fontánu života a mládí“, studánka je symbolem obnovy a očisty jak v mýtech a pohádkách, tak i alchymii.\n\nÚstředním symbolem skladby, objevujícím se i v samotném titulu, je růže. Růže je iniciačním květem už od starověku – skrze růži se v Apuleiově Zlatém oslu člověk promění nazpět z osla v člověka a zasvěcence; v růži sídlí Bůh v Dantově Božské komedii; růže je symbolem Kristova srdce, Panny Marie apod. Ve středověké literatuře symbolizuje květina často mladou dívku, ale růže má v této symbolice výsadní postavení – růže odkazuje na nejkrásnější a milovanou dívku. Ohlasy této symboliky sahají i do renesance a klasicismu (William Shakespeare, Pierre de Ronsard, John Milton), baroka, romantismu, ba i moderní literatury (viz např. symbolika růže v prózách Williama Butlera Yeatse či Oscara Wilda). Na mnohoznačnou symboliku růže konečně upomíná i postmoderní román Jméno růže od italského spisovatele Umberta Eka.\n\nVliv Románu o růži na pozdější literaturu byl nesmírný. Dílo imitoval a napodoboval prakticky celý středověk. Znali ho nejen italští básníci Dante Alighieri a Petrarca, ale i anglický spisovatel Geoffrey Chaucer, jenž ho dokonce přeložil do angličtiny. Ještě za renesance na začátku 16. století dílo tiskem vydává básník a překladatel Clément Marot, který byl rovněž komorníkem francouzského krále Františka I. a přítelem jeho sestry královny Markéty Navarrské. Román o růži ale působil například i na Pierra de Ronsard. Vliv Románu o růži se však výrazně zračí v tzv. preciózním románu 17. století, který obdobným způsobem alegoricky zobrazuje milostný cit.\n\nNa české středověké a renesanční písemnictví měl ohlas Románu o růži pouze nepřímý vliv. Lze jej spatřit v charakteristické středověké alegoričnosti, která se objevila i v mnoha českých skladbách. Jednou z nich je vrcholné dílo české umělecké prózy kolem roku 1400 nazvané Tkadleček, který je dialogem či spíše sporem mezi Tkadlečkem a zosobněným Neštěstím. Druhým dílem, v němž se obráží nepřímý vliv Románu o Růži, je německy psaný Oráč z Čech (Ackermann aus Böhemen, 1400), kterou napsal Johannes von Saaz – tato alegorická skladba v obdobném rámci líčí spor mezi sedlákem a Smrtí. Ozvuky středověké alegorie však najdeme i v novověkém románu Labyrint světa a ráj srdce od Jana Amose Komenského a výrazně se prosazují i v barokní literatuře.\n\n\n"}
{"id": "463352", "url": "https://cs.wikipedia.org/wiki?curid=463352", "title": "RER D", "text": "RER D\n\nRER D je označení jedné z pěti tras příměstské železnice RER v Paříži a regionu Île-de-France. V systému MHD je značena zelenou barvou. Vede severo-jižním směrem přes centrum Paříže, kde má zastávky v uzlových železničních bodech Gare du Nord a Gare de Lyon a v centrální přestupní stanici Châtelet - Les Halles. Linka se člení do několika větví, přičemž konečné stanice na severu mají lichá čísla a konečné stanice na jihu čísla sudá. Trasa je dlouhá 197 km, má 59 stanic v 70 městech a obcích a ročně přepraví 145 miliónů cestujících, což ji řadí v rámci RER na třetí místo. Linku provozuje společnost SNCF. Nejvzdálenější stanice na jihu a severu se nacházejí již mimo zóny zdejší integrované dopravy.\n\nProvoz na lince D začal v roce 1987, když byla otevřena severní větev \"Châtelet - Les Halles\" ↔ Villiers-le-Bel. Do roku 1990 byla postupně prodlužována až do Orry-la-Ville a Creil, čímž byla tato větev dokončena.\n\nV roce 1995 byl dokončen podzemní tunel v úseku \"Châtelet - Les Halles\" - Gare de Lyon a mohlo následovat prodloužení linky směrem na jih.\n\nV Paříži se linka D v úseku \"Gare du Nord\" ↔ \"Châtelet – Les Halles\" dělí o tunel s linkou B. Ze \"Châtelet – Les Halles\" do \"Gare de Lyon\" pokračuje společným tunelem s linkou A. To vede během dopravních špiček k problémům a vyžaduje každodenní logistické výkony.\n\nOdtud pokračuje po pravém břehu Seiny do stanice Villeneuve-Saint-Georges, kde se rozdělí. Větev D2 pokračuje přes Brunoy a Lieusaint - Moissy do Melunu. Větve D4 a D6 společně vedou přes Juvisy-sur-Orge, kde lze přestoupit na RER C. Za Viry-Châtillon se větve rozdělují - D6 pokračuje přes Évry do Corbeil-Essonnes, kde končí a D4 vede přes Orangis - Bois de l'Épine rovněž do Corbeil-Essonnes a poté dále do Malesherbes. V Corbeil-Essonnes odbočuje rovněž jedna linka do Melunu, která však není součástí sítě RER.\n\nSeverně od Paříže vede linka kolem Národního stadionu a přes město Saint-Denis. V Orry-la-Ville-Coye končí hlavní větev D1, po ní pokračuje větev D3 do Creil, která má ale mnohem méně cestujících. Tato část se již nachází mimo pásmo integrované dopravy.\n\nPočítá se s prodloužením tratě na sever do města Goussainville, čímž by vznikla větev D7.\n\nVlaky RER nemají čísla, ale jsou rozlišovány jmény, skládajícími se ze čtyř písmen. Každá konečná stanice má přiřazené vlastní písmeno, kterým začíná název vlaku. Od 14. prosince 2008 byl tento systém zdokonalen tak, že i další písmena mají svůj význam a charakterizují danou linku. Rozlišení jednotlivých stanic a charakteristik je následující:\n\n\n\n\n"}
{"id": "463354", "url": "https://cs.wikipedia.org/wiki?curid=463354", "title": "Zoe Klusáková-Svobodová", "text": "Zoe Klusáková-Svobodová\n\nZoe Klusáková-Svobodová (* 4. prosince 1925 Užhorod) je dcera arm. generála Ludvíka Svobody, prezidenta ČSSR 1968–1975, manželka diplomata a dlouholetého ministra kultury ČSR Milana Klusáka (1923–1992).\n\nNarodila se v Užhorodě 4. prosince 1925 škpt. Ludvíku Svobodovi a jeho manželce Ireně, rozené Stratilové, jako druhé dítě. Vyrůstala spolu se starším bratrem Miroslavem, který se narodil 15. května 1924. Vystřídala jako mnohé děti důstojníků několik obecných škol – v Užhorodě, Uherském Brodě, Hranicích a v Kroměříži. Studium na reálném gymnáziu musela na tři roky přerušit (listopad 1941 až květen 1945) kvůli pronásledování gestapem pro spolupráci s čs. vojenským výsadkem ze Sovětského svazu (výsadek S1/R). Se svou matkou unikly zatčení a skrývaly se na různých místech Moravy – nejdéle (1943–1945) v obci Džbánice (nedaleko Moravského Krumlova). Bratr Miroslav a několik dalších členů rodiny bylo popraveno, většina přímých příbuzných byla vězněna v koncentračních táborech. Odmaturovala po válce na gymnáziu v Kroměříži.\n\nVysokou školu obchodní při ČVUT zakončila v roce 1949. V Sovětském svazu absolvovala na Moskevském státním ekonomickém institutu dva ročníky směru plánování a posléze po studiu aspirantury na katedře politické ekonomie na témže institutu, obhájila v únoru 1954 kandidátskou disertaci. Pracovala krátce na ČVUT na katedře u prof. Vladimíra Kadlece a potom na VŠE na katedrách politické ekonomie. V roce 1955 byla jmenována docentkou, v r. 1955–59, vykonávala funkci proděkanky pro vědecko-badatelskou práci na první fakultě VŠE.\n\nVe své vědecké práci se věnovala ekonomice zemědělství, družstevnictví a dělbě práce. Speciálně pak optimální velikosti družstevních zemědělských podniků (výzkum na Výzkumném ústavu zemědělské ekonomiky při Zemědělské akademii věd).\n\nPři svém pobytu v Ženevě (1959–62, kde byla se svým manželem, delegátem ČSSR při OSN) se zaměřila na problematiku zemědělství v integraci zemí EHS. Po návratu ze Ženevy a během své vědecké stáže na Ekonomickém ústavu Československé akademie věd vedla skupinu pro zkoumání otázek zemědělské integrace zemí EHS. Obdobné tematice se věnovala i v Ústavu mezinárodní politiky a ekonomie při MZV, kde pracovala v letech 1964–1966 jako samostatný vědecký pracovník.\n\nPo dvouletém pobytu v New Yorku (1967–68), kde její manžel působil jako velvyslanec, stálý delegát ČSSR při OSN, opět přednášela témata politické ekonomie na Vysoké škole ekonomické. Byla školitelkou aspirantů, členkou různých pedagogických komisí. V roce 1973 na základě řízení na vědecké radě VŠE byla jmenována profesorkou v oboru politické ekonomie. Současně přešla na Filosofickou fakultu Univerzity Karlovy, kde přednášela politickou ekonomii a světovou ekonomiku.\n\nPo roce 1984 odešla do důchodu, a začala se věnovat historickým otázkám. Připravila k vydání druhý díl pamětí svého otce Ludvíka Svobody \"Cestami života II\" a druhé vydání prvního dílu \"Cestami života I\". Sepsala životopis Ludvíka Svobody a připravila k vydání jeho \"Deník z doby válečné\" a svou vzpomínkovou knihu \"O tom, co bylo\". Ve Společnosti Ludvíka Svobody o. s., kterou založili spolubojovníci Ludvíka Svobody, je čestnou předsedkyní. Je dlouholetou členkou ČSBS i ČSOL.\n\nJejí dcerou je historička Luďa Klusáková.\n\nU příležitosti Dne válečných veteránů v roce 2019 obdržela Kříž obrany státu.\n\n\n\n"}
{"id": "463355", "url": "https://cs.wikipedia.org/wiki?curid=463355", "title": "Varjag (1899)", "text": "Varjag (1899)\n\nVarjag byl chráněný křižník Ruského carského námořnictva určený pro službu na Dálném východě, postavený v letech 1898–1901 v amerických loděnicích. \n\n\"Varjag\" byl potopen vlastní posádkou v bezvýchodné situaci po bitvě u Čemulpcha v samém počátku rusko-japonské války. Japonské císařské námořnictvo loď vyzvedlo a po opravě používalo k výcviku. V roce 1916 byl navrácen Rusku, po vypuknutí bolševické revoluce zabaven Brity a po dvou ztroskotáních sešrotován.\n\n\"Varjag\" byl postaven v rámci ruského programu na posílení flotily na Dálném východě z roku 1897. Ten zahrnoval bitevní lodi \"Cesarevič\", \"Retvizan\", křižníky \"Varjag\", \"Askold\", \"Bojarin\" a \"Novik\". Protože ruské loděnice neměly volnou kapacitu, byly \"Varjag\" a \"Retvizan\" objednány v americké loděnici William Cramp & Sons ve Filadelfii.\n\nStavba lodi začala v říjnu roku 1898 a trup byl na vodu spuštěn 9. července 1899. V polovině roku 1900 začaly zkoušky lodi a \"Varjag\" byl ruským námořnictvem převzat do služby dne 2. ledna 1901.\n\nHlavní výzbroj lodi tvořilo dvanáct 152mm kanónů, jejichž lafety nebyly chráněny štíty (v boji to znamenalo značné ztráty mezi obsluhami děl). Děla měla dostřel 9800 metrů a kadenci šest výstřelů za minutu. Dvě z děl byla umístěna na přední palubě, zatímco ostatní stála na hlavní palubě. Zásoba munice činila 2388 granátů ráže 152 mm. \"Varjag\" dále nesl dvanáct 75mm kanónů, osm 47mm kanónů, dva 37mm kanóny a dva kulomety. Torpédovou výzbroj představovalo šest 381mm torpédometů. Po jednom loď nesla na přídi a zádi, čtyři byly na bocích. Počet nesených torpéd byl 18.\n\nLoď měla tři kotelny, ve kterých bylo celkem 30 kotlů systému Niclausse (10+8+12). Dva parní stroje měly indikovaný výkon 14 700 kW. \"Varjag\" měl dva lodní šrouby o průměru 4,4 metru. Nejvyšší rychlost lodi byla 23 uzlů.\n\nJak bylo u chráněných křižníků obvyklé, pancéřování se omezilo na pancéřovou palubu chránící kotelny a strojovny lodi. Vodorovná část pancíře měla sílu 38 mm a skloněná 76 mm. Boky lodi pak chránily pouze uhelné bunkry.\n\nDne 10. března 1901 \"Varjag\" vyplul na cestu do Ruska. Plul na trase USA, Cherbourg, Reval a Kronštadt. Cestou překonal bouři o síle 11 Beaufortovy stupnice. V Kronštadtu loď přistála 3. května 1901.\n\nJeště v květnu \"Varjag\" doprovázel jachtu cara Mikuláše II. do Gdaňska, Kielu a Cherbourgu. V září 1901 byl odeslán na Dálný východ, kam se dostal Suezským průplavem se zastávkami v přístavech Singapur a Nagasaki. V Port Arthuru \"Varjag\" zakotvil 25. února 1902.\n\nOsud křižníku se naplnil na samém počátku rusko-japonské války. \"Varjag\" a dělový člun \"Korejec\" před vypuknutím války kotvily v korejském přístavu Čemulpo, kde byly také křižníky několika dalších zemí – francouzský \"Pascal\", americký \"Vicksburg\", anglický HMS \"Talbot\", italský \"Elba\" a japonský \"Čijoda\".\n\nVečer 7. února z přístavu náhle vyplul japonský křižník \"Čijoda\" a zůstal před ním na volném moři. Ruské velení se rozhodlo odeslat člun \"Korejec\" do Port Arthuru. Když \"Korejec\" odpoledne druhého dne vyplul z rejdy přístavu, potkal japonský invazní svaz, který tvořily transportní lodě se 4000 vojáky, doprovázené křižníky \"Asama\", \"Takačihó\", \"Akaši\", \"Niitaka\" a několika torpédoborci. Válka v té době ještě nebyla vyhlášena, přesto japonské torpédoborce \"Korejec\" napadly torpédy a člun se po krátké potyčce stáhl zpět na rejdu přístavu.\n\nNásledujícího rána dostaly ruské lodě ultimátum a pokud by do 12 hodiny neopustily přístav, měly být napadeny přímo na rejdě. Přestože měla japonská eskadra drtivou převahu, rozhodl se velitel lodi kapitán Rudněv vyplout jim vstříc a podstoupit předem prohraný boj. \"Varjag\" a \"Korejec\" vypluly v 11:20 a v 11:45 začal střelba mezi oběma eskadrami. \n\n\"Varjag\" byl v bitvě poškozen osmi přímými zásahy a dopadem střepin. Byla vyřazena téměř všechna jeho děla a kapitán lodi se proto, po téměř cca 20 minut trvajícím dělostřeleckém souboji, rozhodl vrátit do přístavu. Zde \"Varjag\" zakotvil ve 13 hodin. Celé střetnutí je známo jako bitva u Čemulpcha. Ruské ztráty v něm činily 35 mrtvých a 76 vážně raněných.\n\nČluny z válečných lodí neutrálních státu pomohly s evakuací raněných a posádka křižníku poté otevřela ventily, kterými do lodi začala proudit voda (člun \"Korejec\" vlastní posádka vyhodila do vzduchu). V šest hodin se křižník převrhl a potopil.\n\n\"Varjag\" byl Japonci v roce 1905 vyzdvižen a opraven. Dostal nové komíny, nástavby a kromě 152mm děl i výzbroj. Loď nově nesla lehkou výzbroj dvanácti 75mm děl a dvou 42mm. Původní torpédomety byly demontovány a nahrazeny dvěma ráže 457 mm (v přídi a zádi lodi). Japonské císařské námořnictvo ji pojmenovalo \"Soja\" a používalo k výcviku. \n\nPo vypuknutí první světové války se z Japonska a carského Ruska staly spojenci a \"Soja\" byla prodána zpět Rusku, které křižníku vrátilo jeho původní jméno. \"Varjag\" poté odplul do Anglie, kde měl být opraven a přezbrojen. Po vypuknutí bolševické revoluce v Rusku loď zabavilo britské námořnictvo. \"Varjag\" začal operovat s britským námořnictvem, dne 15. února 1918 však ztroskotal u irského pobřeží a dále sloužil jako ponton. V roce 1920 byl prodán k sešrotování, při vlečení  na místo likvidace však loď ztroskotala na skotském pobřeží. V letech 1923–1925 zde byla rozebrána.\n\n\n"}
{"id": "463357", "url": "https://cs.wikipedia.org/wiki?curid=463357", "title": "Letiště Kišiněv", "text": "Letiště Kišiněv\n\nMezinárodní Kišiněvské letiště (rumunsky: Aeroportul Internațional Chișinău) se nachází 13 km jihovýchodně od moldavské metropole Kišiněva. S velkým terminálem o kapacitě 1 200 000 cestujících (postaveném v roce 1970) a 425 přepravenými cestujícími za hodinu je toto letiště hlavním, největším a zároveň nejmodernějším v celé Moldavské republice. Letiště je základnou moldavských aerolinií Air Moldova, Moldavian Airlines, Tandem Aero a Vichi.\n\nLetiště, které je otevřeno 24 hodin denně, má jednu betonovou vzletovou a přistávací dráhu o délce 3 590m. Stará dráha dnes náleží k dráhám pojezdovým. Na letišti je také kontrolní věž, hangáry a pohotovostní systém hasičských a záchranných vozů. Terminál je moderně zařízen, má 10 odbavovacích stolků, 4 brány, výtahy, restaurace, dětský koutek, obchůdky, WC a VIP terminál. V okolí letiště je také parkoviště a hotel.\n\nV prosinci 2006 byla otevřená také terasa ve druhém patře s částečným výhledem na ranvej. Kvůli bezpečnostním opatřením byla ovšem po necelém roce uzavřena.\n\n"}
{"id": "463359", "url": "https://cs.wikipedia.org/wiki?curid=463359", "title": "Interleukin 2", "text": "Interleukin 2\n\nInterleukin-2 (IL-2) je cytokin o molekulové hmotnosti 15,5 - 16 kDa. IL-2 patří společně s interleukinem 4, 7, 9, 15 a 21 do skupiny γ cytokinů, které signalizují přes společnou receptorovou podjednotku CD132. IL-2 je produkován zejména aktivovanými T lymfocyty, ale i dalšími populacemi aktivovaných imunitních buněk, jako jsou NK a NKT buňky, dendritické buňky či žírné buňky. Jedná se o odpověď těchto buněk na zánět probíhající v těle. Následně způsobuje masivní proliferaci (rychlé množení) dalších T-lymfocytů a B-lymfocytů.\n\nIL-2 byl objeven 1975, jakožto růstový faktor T-lymfocytů a byl mezi prvními interleukiny, které byly popsány na molekulární úrovni.  Jeho objevem bylo umožněno kultivovat T lymfocyty - byl proto také pojmenován jako T-buněčný růstový faktor (T-cell growth factor = TCGF). Gen pro IL-2 byl naklonován pak roku 1983 a struktura identifikována 1992.\n\nExistují tři receptorové podjednotky, které mohou tvořit receptor pro IL-2 (IL-2R). Každý řetězec, respektive jejich kombinace se vyskytuje na různých typech buněk a váže IL-2 s různou afinitou. Tyto řetězce jsou IL-2Rα (CD25), IL-2Rβ (CD122) a IL-2Rγ (CD132). Komplex CD122/CD132 je exprimován zejména NK buňkami a paměťovými CD8 T-lymfocyty, v menší míře také paměťovými CD4 T-lymfocyty a naivními CD8 T-lymfocyty. Tento dimerní IL-2R váže IL-2 se střední afinitou (s disociační konstantou K ≈ 10 M). Po aktivaci T lymfocytu dojde k expresi CD25 receptorové podjednotky na buněčný povrch a tedy k signalizaci přes vysoce afinní (K ≈10 M) trimerní CD25/CD122/CD132 receptor. Za klidového stavu v buňce exprimují trimerní IL-2R pouze T-regulační buňky (Treg) a tyto jsou tedy schopny utilizovat nízké hladiny IL-2. Samotná CD25 podjednotka váže IL-2 s nízkou afinitou (K ≈10 M). CD25 s navázaným interleukinem nevede z důvodu krátké intracelulární domény k transdukci signálu, ale slouží ke zvýšení afinity takto navázaného IL-2 k dimernímu CD122/CD132.\n\nJe známo, že IL-2 reguluje expresi vlastních receptorů pozitivní zpětnovazebnou smyčkou. Během IL-2 signalizace stoupá exprese IL-2Rα a IL-2Rβ na povrchu signál přijímající buňky. \n\nIL-2 signalizace může probíhat prostřednictvím tří různých signalizačních drah, což vysvětluje pleiotropní povahu působení tohoto cytokinu. Těmito třemi dráhami jsou JAK/STAT, PI3K/Akt/mTOR a MAPK/ERK signalizační kaskáda. Navázání IL-2 na dimerní či trimerní IL-2R vede k heterodimerizaci cytoplasmatických domén CD122 a CD132 receptorových podjednotek. To vyvolá aktivaci Janus kináz JAK1 a JAK3, které fosforylují tyrozin na pozici 338 na intracelulárním konci CD122. Tato fosforylace rekrutuje transkripční faktory z rodiny STAT proteinů, zejména STAT5, které dimerizují a migrují z cytoplasmy do jádra, kde se vážou na DNA a ovlivňují transkripci příslušných genů.\n\nIL-2 hraje klíčovou roli ve fungování imunitního systému. Má pleiotropní účinky, aktivuje i inhibuje imunitní reakci. IL-2 deficientní myši vykazují autoimunitní fenotyp, z čehož lze usuzovat, že klíčovou rolí tohoto cytokinu je udržení homeostáze a supresivní kapacity Treg buněk.\n\nMezi další role IL-2 patří aktivace CD4 i CD8 buněk. Aktivované CD4 buňky jsou také jeho největším producentem, IL-2 tedy zpočátku pozitivně reguluje vlastní expresi. V pozdější fázi imunitní reakce naopak IL-2 stimuluje expresi FasL na aktivovaných CD4 buňkách, což vede k jejich apoptotické smrti a tedy snížení koncentrace IL-2. \n\nProliferace je indukována přes protoonkogeny c-myc a c-fos a proti-apoptotickou dráhu Bcl-2. Bylo také prokázáno, že velmi důležitou funkcí IL-2 je vedle indukce proliferace i zeslabování imunitní odpovědi, aby se předešlo autoimunitám, toho je docíleno negativní zpětnou smyčkou, kdy výška hladiny IL-2 reguluje tvorbu dalšího IL-2.\n\nIL-2 působí ale nejen na T-lymfocyty. Také se podílí na aktivaci růstu NK buněk a zvyšuje jejich cytotoxickou aktivitu a dále stimuluje i B-lymfocyty k produkci protilátek. V IgM B-lymfocytu je indukována zvýšená exprese těžkého a lehkého řetězce a J řetězce.\n\nDalší velkou roli v autoregulaci IL-2 hraje i různá afinita jeho receptorů a fakt, že IL-2 pozitivně stimuluje jejich expresi. Nízkoafinní IL-2Rα, exprimovaný aktivovanými CD4 lymfocyty, po zachycení IL-2 dává signál k jeho další produkci. Vysokoafinní IL-2Rα/β/γ receptor po zachycení IL-2 aktivuje Treg, tedy tlumí další expresi IL-2.\n\nIL-2 je dále i růstovým faktorem pro NK buňky, má tedy vliv i na produkci IFNγ nebo TNFα.\n\nRegulace genové exprese pro IL-2 probíhá několika způsoby a na více úrovních. Jedním z checkpointů je signalizace přes TCR receptor, antigenní receptor T-lymfocytů po rozpoznání MHC-peptid komplexu. Signalizace od TCR následně vede přes dráhu fosfolipázy C (PLC). Ta aktivuje 3 základní transkripční faktory a jejich dráhy: NFAT, NFkB a AP-1. Po kostimulaci od CD28 je indukována optimální aktivace exprese IL-2 a těchto drah.\n\nSoučasně je exprimován i Oct-1, který napomáhá aktivaci. Oct1 je exprimován v T-lymfocytech a Oct2 je indukován po T-buněčné aktivaci.\n\nNFAT - má několik zástupců, všechny jsou lokalozovány v cytoplasmě a signalizace probíhá přes kalcineurin, NFAT se defosforyluje a tím je translokován do jádra.\n\nAP-1 je dimer a skládá se z c-Jun a c-Fos proteinů a spolupracuje s dalšími transkripčními faktory včetně právě NFkB a Oct.\n\nNF\"k\"B se translokuje do jádra po kostimulaci přes CD28. NFkB je heterodimer a jsou pro něj dvě vazebná místa na IL-2 promotoru.\n\nAktuální informace z výzkumu ukazují, že nízké dávky IL-2 primárně aktivují regulační T-buňky, proto by mohly být tyto dávky vhodné pro pacienty s chronickými a autoimunitními infekčními onemocněními jako je Lupus erythematosus, cukrovka I. typu nebo také odhojování štěpů transplantátů a GVHD.\n\nVysoká dávka IL-2 je naopak používána jako jeden z imunoterapeutických přístupů při léčbě maligních onemocnění . Lék nazývaný Proleukin nebo také Aldesleukin se používá k léčbě rakoviny ledvin, melanomu a rakoviny kůže. V tomto případě se podává ve vysokých dávkách intravenózně až 15 dávek (méně, pokud není tolerován). Objevují se však silné vedlejší účinky, někdy vyžadující až hospitalizaci a podpůrnou léčbu.\n\nVelkou nevýhodou IL-2 terapie je její značná toxicita, která se projevuje zejména život ohrožujícím syndromem „prosakujících“ kapilár (VLS). Podávání vysokých dávek IL-2 totiž vede ke zvýšené propustnosti kapilár, neboť podávaný IL-2 stimuluje endotelové buňky k produkci prozánětlivých mediátorů, které působí na zvýšení permeability cévní stěny. Intravaskulární tekutina se tak dostává do extravaskulárních prostor a její hromadění ve tkáních může způsobovat edém plic či mozku za současného poklesu krevního tlaku, který může vést až k srdečnímu selhání. Edém plic po podání vysoké dávky IL-2 je způsoben zejména plicními endoteliálními buňkami, které exprimují CD25/122/132. Tyto buňky v reakci na zvýšenou hladinu IL-2 zvýší expresi CD25, aby snížily hladinu IL-2 v plicích a zabránily jejich přílišné imunitní stimulaci. Další vedlejší účinky podávání vysokých dávek IL-2 zahrnují hypotenzi, trombocytopenii, tachykardii, neurologické poruchy a zvýšení bilirubinu a dalších jaterních enzymů, indikující hepatotoxicitu. Velkou nevýhodou IL-2 protinádorové terapie je kromě rychlého poločasu eliminace podaného IL-2 z krevního oběhu také fakt, že tento cytokin příznivě ovlivňuje homeostázu a supresivní kapacitu imunosupresivních Treg buněk.\n\nKvůli těmto silným projevům se zavedla i nízko-dávková léčba, která je podávána subkutánně, tedy pod kůži, často pacienty samotnými.\n"}
{"id": "463360", "url": "https://cs.wikipedia.org/wiki?curid=463360", "title": "IL-2", "text": "IL-2\n\nZkratka IL-2 může znamenat:\n\n"}
{"id": "463361", "url": "https://cs.wikipedia.org/wiki?curid=463361", "title": "Autobahn", "text": "Autobahn\n\nAutobahn (německý výraz pro \"dálnici\") je studiové album německé electro skupiny Kraftwerk.\n\nJedná se o čtvrté studiové album Kraftwerk, avšak je prvním albem, ke kterým se skupina zpětně hlásí (skladby z předchozích alb Kraftwerk, Kraftwerk 2 a Ralf und Florian nehrají na koncertech, ani nejsou zařazena v remasterované edici The Catalogue).\n\nNa rozdíl od předchozích alb, kde Kraftwerk používali více klasické nástroje (někdy elektronicky upravené), je album Autobahn více v režii prvních syntezátorů, hlavně legendárního syntezátoru Minimoog, který titulní skladbě propůjčil její typickou vzletnou a lehkou atmosféru.\n\nRalf Hütter s Florianem Schneiderem se ve svých kompozičních dovednostech počali více ubírat cestou systematiky navzdory improvizaci, která je silně patrná v jejich předchozích dílech. Perkusivní složku skladeb převzaly bicí automaty a sekvencery, které mohly poskytnout velmi přesný rytmus.\n\nEponymní dva a dvacetiminutová skladba \"Autobahn\" znamenala obrovský skok ve vývoji dosavadní elektronické hudby, spolu s albem Oxygene francouzského interpreta Jeana Michela Jarreho představuje podle některých hudebních kritiků přelomové album elektronické hudby. Zároveň se stala první skladbou, která Kraftwerk proslavila ve Spojených státech amerických, kde se 11 týdnů držela v hitparádách. Nemalý podíl na tomto komerčním úspěchu na obou stranách Atlantiku měl jistě fakt, že skladba \"Autobahn\" byla popovějšího rázu než veškerá předchozí tvorba skupiny, neboť nebyla pouze instrumentální a svou strukturou více odpovídala popovým standardům. Autorem textu skladby je spolupracovník a fotograf skupiny Emil Schult.\n\nAlbum však není ryze elektronické, následujícím skladbám dominují i flétna (např. \"Morgenspaziergang\", v podání Floriana Schneidera), kytara či housle.\n\nAutobahn je poslední album, které vznikalo ve spolupráci s producentem Konradem (Connym) Plankem.\n\n\n\n"}
{"id": "463363", "url": "https://cs.wikipedia.org/wiki?curid=463363", "title": "Drávidové", "text": "Drávidové\n\nDrávidové jsou souborem etnik odvozující svůj společný původ, jejichž mateřským jazykem je některý z drávidských jazyků. Nacházejí se proto především v jižní Indii, dále na Srí Lance, Bangladéši, Pákistánu, Afghánistánu a Íránu. Podle některých badatelů jsou předky dnešních Drávidů Harappané, kteří byli vytlačeni ze své domoviny v severní Indii indoevropskými kmeny.\n"}
{"id": "463365", "url": "https://cs.wikipedia.org/wiki?curid=463365", "title": "Kinezin", "text": "Kinezin\n\nKineziny jsou skupina cytoplazmických proteinů, které přenášejí různé váčky a jiné částice po buňce. Jako „kolejnice“ jim slouží systém mikrotubulů, dutých vláken tvořících součást cytoskeletu. Kineziny se pohybují zpravidla k plus (+) konci mikrotubulů, ačkoliv kineziny-14 se pohybují i k minus (-) konci.. Jde o homodimery dvou těžkých řetězců, případně dva regulační lehké s autoinhibiční funkcí.\n\nKineziny transportují například endozomy, Golgiho aparát, lysozomy, mitochondrie, axony nervů a podobně. Dále se také účastní segregace chromozomů v anafázi. Ke své práci potřebují ATP: na každý pohyb o 8 nanometrů spotřebují (hydrolyzují) jednu molekulu ATP. Kinseziny jsou kódovány řadou genů (KIFs), funkčně tři rodiny (kinezin-1, k-2, k-3). Na konci težkých řetězců globular heads nasedající na mikrotubuly a opakované konformační změny umožňují kráčivý pohyb po mikrotubulu.\n"}
{"id": "463372", "url": "https://cs.wikipedia.org/wiki?curid=463372", "title": "RECAPTCHA", "text": "RECAPTCHA\n\nreCAPTCHA je bezplatná služba, která pomáhá s digitalizací tištěných médií jako jsou knihy nebo časopisy.\nReCAPTCHA systém byl vyvinut na Carnegie Mellon univerzitě v USA, která používá jako základ CAPTCHA systém. reCAPTCHA aktuálně pomáhá s digitalizací archívu New York Times. Dvacet let archivu New York Times již bylo zdigitalizováno a zbývajících 110 let má být zdigitalizováno pomocí reCAPTCHA do roku 2010.\n\nSystém uvádí, že zobrazuje 30 milionů OCR obrázků každý den (údaj z prosince 2007) a systém reCAPTCHA je používán weby jako Twitter, Facebook nebo TicketMaster.\n\nNaskenovaný text je podroben analýze dvou OCR programů – v případě, že se programy neshodnou, je nejasné slovo převedeno do CAPTCHA. Toto slovo je poté zobrazeno pro kontrolu se slovem již známým. Systém je nastaven tak, že pokud člověk napíše kontrolní slovo v pořádku, nejasné slovo je poté také správné. Identifikace OCR programem je ohodnocena hodnotou 0,5 bodu a každá interpretace člověkem má hodnotu jednoho bodu. Jakmile hodnota identifikace slova dosáhne 2,5 bodu, je poté slovo považované za správně identifikované.\n\n"}
{"id": "463373", "url": "https://cs.wikipedia.org/wiki?curid=463373", "title": "Logogram", "text": "Logogram\n\nLogogram je grafém označující morfém či slovo; typickým logogramem je např. čínský znak. K největším nevýhodám logogramů patří to, že k vyjádření slovní zásoby nějakého jazyka je potřeba obrovské množství logogramů.\n\nPříklad moderních velmi rozšířených logogramů mohou být arabské číslice – každý uživatel těchto symbolů rozumí, co znamená 1, i když to pojmenovává různě: \"jedna\", \"one\", \"eins\", \"uno\" nebo \"iči\".\n\n"}
{"id": "463374", "url": "https://cs.wikipedia.org/wiki?curid=463374", "title": "RER E", "text": "RER E\n\nRER E je označení nejmladší z pěti tras příměstské železnice RER v Paříži a regionu Île-de-France. V systému MHD je značena fialovou barvou. Spojuje centrum Paříže s východní oblastí Île-de-France. Oproti původním plánům a na rozdíl od zbývajících linek neprotíná město napříč, ale začíná zde a ve městě má jen dvě zastávky - Magenta a konečnou Haussmann - Saint-Lazare, kde končí větev E1. Východně od Paříže se dělí na dvě větve - kratší E2 končící v Chelles-Gournay a E4 vedoucí do Tournan jihovýchodně od Paříže. Až do svého otevření byla linka více známá pod názvem projektu \"Éole\" (\"Est-Ouest liaison express\" - Expresní spojení východ-západ). Linka byla otevřena 12. července 1999 po sedmi letech náročných pracích, neboť bylo třeba vyhloubit tunel pod Paříží. Trasa je dlouhá 52,3 km, má 21 stanic ve 29 městech a obcích a ročně přepraví 60 miliónů cestujících, což ji v rámci RER řadí na poslední místo. Linku provozuje společnost SNCF.\n\n13. října 1989 premiér Michel Rocard oznámil realizaci projektů \"Éole\" a \"Meteor\". 4. května 1995 byl dokončen severní tunel a v listopadu 1996 skončila stavba jižního tunelu. 17. ledna 1999 byl tunel pod Paříží zapojen do elektrického napětí. 12. července 1999 proběhlo slavnostní otevření linky a 14. července byl uveden doprovozu úsek Haussmann - Saint-Lazare ↔ Chelles - Gournay. 30. srpna téhož roku se otevřela druhá větev až do Villiers-sur-Marne - Le Plessis-Trévise. 14. prosince 2003 byla linka prodloužena z Villiers-sur-Marne do Tournan.\n\n13. prosince 2009 se prodlouží linka E na větvi E2 Chelles-Gournay.\n\nProdloužení na západ od Paříže se plánuje jednak kvůli stanici \"Haussmann - Saint-Lazare\", jejíž omezená kapacita neumožňuje nasazení vyššího počtu spojů, ale také pro ulehčení lince RER A, neboť mnoho cestujících přesedá na tuto linku při cestě do obchodní čtvrti La Défense. Toto prodloužení by si vyžádalo výstavbu kratšího tunelu jižně od stanice a napojení do stávajícího tunelu linky A. Dalším řešením by byla výstavba tunelu z \"Haussmann - Saint-Lazare\" severním směrem, následné napojení na současné pozemní kolejiště vedoucí z nádraží Saint-Lazare a poté dovedení linky do stanice La Défence - Grande Arche.\n\nProdloužení větve E2 na východ do Meaux, která momentálně končí v Chelles - Gournay, je zahrnuto do plánu na roky 2021-2027.\n\nExistuje rovněž projekt na vytvoření nové větve E3, která by končila v Champigny-Saint-Maur nebo v La Varenne-Chennevières, kde je možný přestup na RER A.\n\nRovněž bylo navrženo prodloužit linku RER E do Tournan-en-Brie.\n\nVlaky RER nemají čísla, ale jsou rozlišovány jmény, skládajícími se ze čtyř písmen. Každá konečná stanice má přiřazené vlastní písmeno, kterým začíná název vlaku. Rozlišení jednotlivých stanic je následující:\n\n\n\n\n\n"}
{"id": "463375", "url": "https://cs.wikipedia.org/wiki?curid=463375", "title": "Roderich Menzel", "text": "Roderich Menzel\n\nRoderich Ferdinand Ottomar Menzel (13. dubna 1907, Liberec – 17. října 1987, Mnichov, Spolková republika Německo) byl český amatérský tenista německé národnosti, po skončení aktivní kariéry působil v Západním Německu jako novinář, scenárista a spisovatel.\n\nNarodil se v Liberci neboli Reichenbergu, jak se vyspělé průmyslové město v tehdejším Rakousko-Uhersku jmenovalo. Společně s rodiči a dvěma bratry bydlel v třípatrovém domě v ulici Römheldstraße 7 (dnešní Tatranská ul.). Jeho otec Ernst, který se narodil v rodině vedoucího sklářské hutě na Jizerce, se z místa poslíčka vypracoval až na spolumajitele obchodního zastoupení společnosti Felten & Guillaume (výrobce elektrotechniky a kabeláže, dnes součást nadnárodního koncernu Eaton) pro severní Čechy.\n\nUž během studií na střední obchodní škole začal hrát závodně fotbal (jako brankář v týmu RSK Reichenberg) a už ve svých 16 letech (1923) nastoupil poprvé za seniorské mužstvo. Při vzpomínce na svou brankářskou kariéru Menzel často dával k dobrému úsměvnou historku o svém velkém vzoru, brankáři RSK Reichenberg, který se jmenoval Ende. V programu na zápas byly vždy zveřejňovány sestavy obou týmů a jméno brankáře domácího týmu bylo vždy až úplně dole. Často se tak stávalo, že si lidé mysleli, že na tom místě i celý program končí (Ende je něm. konec).\n\nStejně dobře jako ve fotbalu se mu vedlo i v tenisu, a tak se brzy musel rozhodnout, kterému sportu dá přednost. Zvítězil tenis a hned v roce 1925 se stal juniorským mistrem republiky. Těsně předtím se ještě musel vyrovnat s velkou rodinnou ztrátou, když mu v necelých 44 letech zemřel otec na infarkt v důsledku těžkého oboustranného zápalu plic.\n\nV roce 1928 se poprvé kvalifikoval do hlavní soutěže ve Wimbledonu a v témže roce také poprvé nastoupil za Československo v Davisově poháru proti Švédsku, kde hned napoprvé vyhrál obě své dvouhry. Nebývale úspěšnou bilanci si v nejslavnější týmové soutěži udržel i nadále a když v roce 1938 nastoupil ke svému poslednímu zápasu v soutěži, mohl se pochlubit výjimečnou bilancí (61 výher / 23 proher), kterou až do dnešních dní ještě žádný jiný z československých nebo českých tenistů (ani Kodeš, ani Lendl) nepřekonal. Mezi jeho legendární Daviscupové zápasy patří především pětisetové bitvy s jeho velkým rivalem té doby, německým tenistou Gottfriedem von Crammem.\n\nČetné úspěchy ale sbíral i na individuálních turnajích. V roce 1931 se stal vítězem jednoho z nejprestižnějších turnajů své doby Mezinárodní mistrovství Německa v Hamburgu, když ve finále porazil Jaeneckeho 6-2, 6-2, 6-1. O rok později vyhrál nejprve další vysoce ceněný turnaj v Monte Carlu (porazil Rogerse 6-4, 7-5, 6-2), aby o pár týdnů později zaznamenal svůj první velkých úspěch na grandslamových turnajích, když se dokázal probojovat až do semifinále dvouhry French Open (prohrál s De Stefanim 3-6, 6-2, 5-7, 4-6). Svou výtečnou formu v tomto roce potvrdil ještě vítězstvím na turnaji na dvorcích známého Rot-Weiß klubu v Berlíně (v semifinále porazil von Cramma 6-3, 6-3, 6-4 a ve finale zvítězil nad Brugnonem 6-4, 6-3, 6-3).\n\nO rok později mu von Cramm porážku oplatil a to hned ve finále dvou významných turnajů – v Berlíně a v Hamburgu. Stabilní formu potvrdil i na Roland Garros a ve Wimbledonu, kde se v roce 1933 pokaždé dostal do čtvrtfinále (Cochet 5-7, 4-6, 1-6 a Vines 2-6, 4-6, 6-3, 3-6). I v roce 1934 jeho cesta na dvou nejproslulejších turnajích Grand Slamu skončila ve čtvrtfinále - na French Open – von Cramm 2-6, 3-6, 6-3, 6-3, 3-6) a ve Wimbledonu dokonce už ve 4. kole, zde ale svedl jednu z nejznámějších tenisových bitev všech dob, kdy až po velkém boji prohrál s Fredem Perrym (6-0, 3-6, 7-5, 4-6, 2-6). Chuť si spravil vítězstvím na mezinárodním mistrovství Československa (von Cramm 3-6, 6-1, 6-3, 6-2) a triumfem na vůbec nejstarším turnaji v Káhiře (Hughes 6-3, 6-4), který v následujících letech dokázal ještě čtyřikrát zopakovat.\nAni rok 1935 nebyl výjimkou, když všechny jeho účasti na grandslamových turnajích skončily ve čtvrtfinále, na US Open už ve 4. kole. Velkým úspěchem je finále na turnaji v Los Angeles, kde prohrál s pozdějším držitelem Grand Slamu Donem Budgem 6-1, 9-11, 3-6. To byl ale na dlouhou dobu také jeho poslední úspěch. V roce 1936 se u něho objevily kolapsové stavy a následně i poruchy srdečního rytmu. Na více než rok se musel rozloučit se světem sportu. Převážná část léčby probíhala v lázních Gräfenberg (dnešní Lázně Jeseník) a byla natolik úspěšná, že se v roce 1937 mohl vrátit zpět na dvorce. Vyřazení hned v 1. kole Wimbledonu ale dávalo tušit, že to nebude nic lehkého. Zklamání částečně vynahradila účast ve wimbledonském semifinále čtyřhry, kam se probojoval se svým kolegou z reprezentace Ladislavem Hechtem.\n\nZ dnešního pohledu je rozhodně zajímavé se dozvědět, jakým způsobem se u něj objevily první příznaky jeho zdravotních problémů. Poprvé ve čtvrtfinále French Open 1935 proti tehdejšímu hráči č. 2 světového žebříčku Bunny Austinovi, když se žíznivý při střídání stran omylem mocně napil ze soupeřovy skleničky, v které ale nebyla tolik očekávaná voda, ale gin (!). Okamžitě následovaly problémy s viděním, halucinace a také prohraný zápas. Této události on sám ale nepřikládal žádný zvláštní význam. Všechno se ale změnilo ve chvíli, kdy se obdobná situace opakovala o několik týdnů později, ve finále evropské části Davisova poháru proti Německu. V rozhodujícím zápase celého utkání, nastoupil proti von Crammovi. Ve vyrovnaném a napínavém zápase odvrátil ve čtvrtém setu dva mečboly, aby ho nakonec vyhrál 7-5 a srovnal stav zápasu na 2:2. Když se na začátku pátého setu ujal vedení 1-0, s von Crammem to nevypadalo dobře. Při střídání stran mu tehdejší prezident českého tenisového svazu Robětín nabídl skleničku šampaňského (!) se slovy „to tě posilní do finiše“. Po chvíli váhání se nakonec – také na doporučení týmového lékaře – napil, načež se opakovala úplně stejná situace jako na French Open. Ještě stačil málem vyhrát druhou hru, ale jakmile začal vidět rozmazaně postranní čáry, věděl, že je konec. Poslední set Menzel prohrál 1-6.\n\nO rok později jsou ale všechny problémy rázem zapomenuty, to když se Menzel dokáže dostat až do finále French Open, kde podlehne Donu Budgeovi, který i díky tomuto vítězství ve stejném roce získává legendární Grand Slam. Menzelův úspěch ale trochu snižuje hromadná neúčast největších hvězd té doby. Perry odešel k profesionálům a dvojnásobného vítěze Roland Garros von Cramma zavřeli nacisté do vězení pro jeho homosexualitu.\n\nV roce 1938 je na základě Mnichovské dohody rozhodnuto o tom, že Československo musí Německu podstoupit území Sudet, mimo jiné i jeho domov, čímž se také stal německým občanem. A tak když se v roce 1939 hrálo 1. kolo Davisova poháru, už nastupoval za svoji novou vlast, Německo. O pár měsíců později vypukla druhá světová válka a nejen na něj čekala dlouhá, neplánovaná pauza. Na rozdíl od svých kolegů z reprezentace měl štěstí a nemusel odejít na frontu (Henkel padl u Stalingradu, von Cramm raněn na ruské frontě). Válečná léta strávil jako zaměstnanec zahraničního vysílání Großdeutscher Rundfunk (Říšského rozhlasu). Po válce se ještě pokusil navázat na své někdejší úspěchy, ale s výjimkou několika vítězství na turnajích regionálního významu, bylo jasné, že se jeho sportovní kariéra chýlí ke konci.\n\nNa tehdejší poměry měl neobyčejně vysokou postavu (191 cm), která ho přímo předurčovala k tehdy ještě ne příliš obvyklé hře síť-volej. Pověstný byl také jeho temperament, když např. odmítal hrát dokud nedobijí zvony nedalekého kostela nebo nepřestane brečet dítě v hledišti. Často také vášnivě „diskutoval“ s rozhodčím a diváky. Ti ho v semifinále mezinárodního mistrovství Itálie v Římě v roce 1935 dokázali rozzuřit natolik, že odešel z kurtu a už se nevrátil (Palmieri 6-4, 6-4, 2-0 nedohráno). I když nedokázal vyhrát žádný z grandslamových turnajů, jeho úspěchy v Davisově poháru a také na nejprestižnějších mezinárodních turnajích své doby ho řadí mezi tehdejší světovou tenisovou elitu.\n\nKromě sportu a psaní měl ještě jednu velkou vášeň – cestování. Často, jak sám tvrdí, byl rád, když byl vyřazen z nějakého turnaje, protože měl víc času na poznávání okolních krás. A když viděl něco výjimečného, často na to musel myslet i během následujícího zápasu.\n\nMezi jeho nejoblíbenější části světa patřila rozhodně Afrika a to nejen proto, že mezinárodní turnaj v Káhiře dokázal vyhrát hned 5x (!) po sobě. Byl to především Egypt, kde se cítil téměř jako doma. Káhira, pyramidy, Alexandrie, Luxor, Nil, Asuán – všechna ta místa na něho udělala pokaždé obrovský dojem. Často také vzpomínal na setkání se spoustou zajímavých lidí, např. s králem hadů, šejkem Mussou.\n\nMenzel několikrát navštívil také Austrálii, která ale u něj podle všeho vyvolávala rozporuplné dojmy. Možná to mělo co do činění s konfliktem, který se odehrál při jednom zápase čtyřhry, kdy diváci, i když už byla dávno tma, nechtěli hráčům dovolit, aby zápas přerušili a dohráli druhý den. 'Hrajte dál, zaplatili jsme si!' Ani to mu ale nezabránilo v tom, aby procestoval celou Austrálii a následně i celou oblast Tichomoří (Samoa, Tahiti, Hawaii).\n\nV létě 1935 zavítal do Indie – Kalkata, Bombaj, jízda na slonech, výpravy do džungle, setkání s maháradžou z Maisúru. Tato oblast mu obzvláště učarovala – „Maisúr má dvě nebe – jedno nade mnou a druhé pode mnou!“ Menzelovy další kroky směřovaly na Cejlon a do Japonska. Cestou zpět navštívil ještě Hongkong a Singapur.\n\nDíky tenisu měl možnost poznat takřka celý svět. Ještě úplně jiný než jak ho známe dnes, na samém konci tzv. koloniální éry. Ostatně jak v autobiografii \"Liebe zu Böhmen\" nostalgicky vzpomínal on sám: \"„Hodně se změnilo od doby, co jsem daleké země navštívil.“\"\n\nUž v době, kdy byl na samém vrcholu své sportovní kariéry, přispíval do mnoha novin a časopisů. Jednalo se nejen o články o sportu, ale také o postřehy z cest. Během své tenisové kariéry procestoval křížem krážem všechny světadíly, což v té době nebylo zrovna běžné.\n\nPřed druhou světovou válkou nejčastěji přispíval do \"Prager Tagblatt\", kde jeho kolegy byly taková jména jako Egon Erwin Kisch nebo Max Brod. Nepřispíval jen do sportovní rubriky, psal také básně a za zmínku určitě stojí i to, že se v Prager Tagblatt po dva roky střídal s Hermannem Hessem a Karlem Čapkem při psaní sobotního fejetonu. Kromě tohoto významného pražského německého deníku psal i do \"BZ am Mittag\" a \"Vossische Zeitung\". V roce 1931 vydal sportovní román \"Der weiße Weg\", který vycházel také na pokračování v curyšském Sportu a dočkal se i českého vydání pod názvem Bílá cesta. Zanedlouho začínají vycházet také jeho další knihy, převážně z tenisového prostředí – \"Tennis ... wie ich es sehe!\" (1932), \"Tennis-Parade\" (1937) nebo \"Geliebte Tennispartnerin\" (1940). Plně se ale své spisovatelské vášni mohl oddat až po skončení sportovní kariéry.\n\nVe svém novém domově, bavorském Landshutu, psal knihy nejen o svých nejoblíbenějších sportech tenisu a fotbalu, ale začal se zajímat i o jiné žánry. Úspěchem byla lékařská kniha \"Triumph der Medizin\" (1950), která si získala obdiv dokonce i mezi odbornou veřejností (v Japonsku byla zařazena do povinné četby na lékařských fakultách). Mezitím se přestěhoval do Mnichova, kde potkal svou budoucí ženu, ilustrátorku Johannu Senglerovou, která jej přivedla na nápad začít psát knihy pro děti. Od začátku 60. let tak publikoval (některé pod pseudonymem Clemens Parma) řadu pohádek, básniček a pověstí, často pocházejících z jeho rodného kraje – \"Märchenreise ins Sudetenland\" (1967), \"Neue Rübezahl-Geschichten\" (1973) nebo \"Schlesische Märchen\" (1979). Velkou část jeho knih pro děti doprovodila ilustracemi jeho manželka – \"Pitt und das verzauberte Fahrrad\" (1963), \"Zotti der Bär\" (1966) nebo \"Der fliegende Teppich\" (1968). V roce 1963 získal v soutěži o nejlepší knihu pro děti, pořádanou Spolkovým ministerstvem pro vysídlené osoby, uprchlíky a oběti války, první cenu za knihu \"Die Buben am Hammersee\". Své tvůrčí nadání uplatnil také v rozhlase, televizi a v divadle. V roce 1950 vyhrál společně s Josefem Mühlbergerem soutěž Nadace A. Stiftera za nejlepší drama. Jeho divadelní hra \"Rüberzahl\" v nastudování Schauspiel-Studio Iserlohn se hrála ve 43 německých městech.\n\nVzpomínky ale nechal naplno obživnout až ve své tvorbě ze 70. let 20. století. Nejprve v autobiografii \"Liebe zu Böhmen\" (1973), a potom v trilogii \"Die Tannhofs: Als Böhmen noch bei Österreich war\" (1974), \"Der Pulverturm\" (1977) a \"Die Sieger\" (1981), která je vrcholem jeho díla. Na pozadí osudů jedné rodiny popisoval divoké proměny střední Evropy ve 20. století a naplno se vyznal ke svému obdivu k rakousko-uherské monarchii. Po dokončení trilogie se začátkem 80. let opět vrátil ke sportu a svou bohatou tvůrčí dráhu završil profily předních německých fotbalistů té doby: \"Die Großen des Sports: Toni Schumacher\" (1983) nebo \"Die Großen des Sports: Karl-Heinz Förster\" (1983).\n\n\n\n\n\n\n\n\n\nRoderich Menzel byl celkem čtyřikrát ženatý. Jeho manželkami byly:\n\n\n\n\n\nMenzel měl na jaře 1983 vážnou autonehodu, z jejíž následků se nikdy úplně nevyléčil. Zemřel 17. října 1987 v nemocnici v Mnichově-Pasingu ve věku 80 let.\n\n"}
{"id": "463379", "url": "https://cs.wikipedia.org/wiki?curid=463379", "title": "Klášter Evesham", "text": "Klášter Evesham\n\nKlášter Evesham býval benediktinský klášter založený okolo roku 701 sv. Egwinem, biskupem z Worcesteru v dnešním anglickém městě Evesham.\n\nKlášter byl vypleněn měšťany a zrušen v 16. století, dochovaly se pouze zvonice. Poslední odpočinek zde nalezli kromě několika světců i tři padlí z bitvy u Eveshamu - Hugo z Despenceru, Simon V. z Montfortu a jeho syn Jindřich z Montfortu.\n"}
{"id": "463383", "url": "https://cs.wikipedia.org/wiki?curid=463383", "title": "Danilo Alexandr Petrović-Njegoš", "text": "Danilo Alexandr Petrović-Njegoš\n\nDanilo Alexandr Petrović-Njegoš (29. června 1871 – 24. září 1939), známý spíše jako Danilo III., byl černohorským korunním princem, nejstarším ze tří synů (pátým potomkem) černohorského knížete a později krále Nikoly I. Petroviće-Njegoše a jeho ženy, kněžny a královny Mileny Teodózie Vukotić. Coby následníkovi trůnu mu náležel také titul \"velkovévoda Grahovský a Zetský\".\n\nPatřil k dynastii Petrovićů-Njegošů a byl členem černohorské královské rodiny.\n\nKorunní princ Danilo Alexandr se narodil 29. června 1871 v Cetinje. Jeho narození bylo obrovskou slavnostní událostí, po čtyřech dcerách se totiž královskému páru konečně narodil dědic a následník trůnu. 2. října toho roku byl v Dajbabském klášteře pokřtěn, jeho kmotry se stal bulharský kníže Alexandr I., italský král Viktor Emanuel II. a ruská carevna Marie Alexandrovna. Korunní princ vyrůstal v Cetinjském královském paláci se svými sourozenci.\n\nVzdělávací požadavky Nikoly I. byly na Danila jako na korunního prince velmi vysoké. Nejdříve byl vzděláván doma, učil se politiku, historii a také filozofii. Hovořil skvěle francouzsky, rusky a německy. Od svých 15 let navštěvoval prestižní vojenskou školu, kterou dokončil v roce 1891. Svou moudrostí a především ušlechtilostí si získal věrnost poddaných.\n\nV roce 1899 se korunní princ Danilo setkal během státní návštěvy Německa v Berlíně s mladou vévodkyní Augustou Šarlotou Meklenbursko-Střelickou, známou pod jménem Jutta, do které se ihned zamiloval a již několik týdnů později Danilo pozval vévodkyni Juttu do Černé Hory a oznámil svému otci plány o zásnubách, z čehož byl Nikola (tehdy ještě kníže) velmi nadšen.\n\nSvatba se konala 27. července 1899 v královské kapli Ćipur v Cetinje. Svatby se mj. zúčastnila nevěstina matka kněžna Alžběta Anhaltská, nevěstin bratr velkovévoda Adolf Fridrich VI.; dále samozřejmě kníže Nikola a kněžna Milena, velkokníže Konstantin Ruský a část Danilových sourozenců − princ Mirko Dimitrij a princezny Xenie, Věra, Anna a také Elena, italská královna s manželem králem Viktorem Emanuelem III..\n\nVévodkyně Jutta byla oblečena do černohorského národního kroje. Po obřadu prošel svatební průvod městem do královského paláce, odkud z novomanželé z balkónu dlouze mávali poddaným. Pro Černohorce, kteří svého korunního prince zbožňovali, byla svatba velkou událostí, která se oslavovala ještě dlouho do noci.\n\nPo svatbě se Jutta stala černohorskou korunní princeznou a po přestoupení na pravoslavnou víru přijala jméno Milica Sofie, stále byla ale oslovována jménem Jutta.\n\nPo sedmi letech manželství se Danilo s Juttou stále nedočkali potomka. Nakonec byla u Jutty zjištěna tyrosinémie − metabolické onemocnění − a pár zůstal bezdětný až do konce života.\n\nBěhem Balkánských válek se Danilo společně se svým otcem a tehdejším ministrem obrany, generálem Jankem Vukotićem (bratrancem královny Mileny) zapojil do vedení armády a přípravě válčených plánů. Svou pověst schopného velitele a především roli následníka trůnu oblíbeného u svých občanů upevnil tím, že spolu se svým otcem a bratrem vedl Černohorce do Albánie a zasloužil se o dobytí pro Černou Horu v dubnu 1913 přístavu Skadar.\n\nPo vypuknutí první světové války pracoval korunní princ na zhotovení válečných strategických plánů společně se svým nejmladším bratrem, princem Petrem. První dva roky bratři společně s králem úspěšně chránili Černou Horu před nájezdy ústředních mocností, avšak v zimě 1916 byla země obsazena Rakousko-Uherskem.\n\nV roce 1917 byla podepsána Korfská deklarace, jež prohlašovala spojení Černé Hory se Srbskem. Král Nikola I. byl roku 1918 sesazen z trůnu a o rok později byla dynastie Petrovićů-Njegošů nucena odejít do exilu a vzdát se moci.\n\nDanilo odešel spolu se svou manželkou a členy královské rodiny do exilu nejprve do Itálie na dvůr jeho sestry královny Eleny a jen pár let poté do Francie na riviéru do města Cap d'Antibes, kde vlastnila dynastie značný majetek.\n\nPo čtyřech letech na riviéře se Danilo s Juttou přestěhovali do Paříže. Jak v Černé Hoře, tak i v exilu byl Danilo velice uznávanou postavou ve společnosti. Jeho život se dá označit za bezstarostný a příjemný, i když měl mnoho problémů ohledně nástupnictví. Často byl zván na přední společenské dýchánky nebo plesy, především v Paříži.\n\nPo smrti krále Nikoly v Cap d'Antibes na jaře 1. března 1921 se Danilo coby nejstarší syn stal hlavou dynastie Petrovićů-Njegošu a černohorské královské vlády v exilu. Svého nástupnictví se však již o 6 dní později vzdal a 7. března abdikoval na funkci korunního prince a náslendíka trůnu ve prospěch svého dvanáctiletého synovce prince Michaela, jehož regentkou se stala jeho babička, královna Milena. Důvody abdikace Danila Alexandra jsou do dnes stále neobjasněné, předpokládá se však, že šlechetný a oddaný korunní princ špatně nesl spojení vlasti se Srbskem a pokládal si to za svou vinu. Během jeho šestidenního nástupnictví však stačil díky své sestře Eleně a jejímu manželovi zajistit alespoň částečnou suverenitu Černé Hory − výsledkem toho bylo obnovení monarchie v letech 1941–1944. Jisté ale je, že abdikací ztratil u mnohých Černohorců přízeň a zklamal emigranty a vládu.\n\nV roce 1934 princ Danilo žaloval společnost Metro-Goldwyn-Mayer pro urážku na cti, jež se uskutečnila díky jeho falešnému zobrazení ve filmu Veselá vdova z roku 1934.\n\nJistou dobu byl korunní princ známý svou skladatelskou činností. Napsal několik básní (s vlasteneckým, ale také často dekadentním charakterem), almanach s rodokmenem dynastie Petrovićů-Njegošů a také několik skladeb pro orchestr; jeho nejvýznamnějším počinem je ale napsání hudby pro píseň Onamo 'namo!, kterou vymyslel jeho otec a jež se stala hymnou království. Hudbu publikoval během státní návštěvy Prahy.\n\nDanilo III. zemřel 24. září 1939 ve Vídni (která byla v té době součástí nacistického Německa). Do Vídně se s manželkou přestěhovali v roce 1935 a stali se zde velmi oblíbenými. Danilova smrt velice zlomila Juttu, která se přestěhovala do Říma, kde také v roce 1946 zemřela.\n\nByl pohřben 4. října 1939 na vídeňském hřbitově \"Zentralfriedhof\". V roce 2000 byly ostatky korunního prince převezeny na královské pohřebiště v Cetinje.\n\n\nItalské království\n"}
{"id": "463387", "url": "https://cs.wikipedia.org/wiki?curid=463387", "title": "Don Budge", "text": "Don Budge\n\nJohn Donald \"Don\" Budge (13. června 1915, Oakland, Kalifornie – 26. ledna 2000, Scranton, Pensylvánie) byl americký tenista, který pět let v řadě figuroval na 1. místě světového žebříčku. Nejdříve hrál za amatéry, poté přešel k profesionálům. Dosud je jedním ze dvou mužů v historii tenisu, který dokázal získat \"čistý Grand Slam\", tzn. vyhrát všechny čtyři grandslamové turnaje ve dvouhře za jedinou sezónu. Podařilo se mu to v roce 1938. Druhým takto úspěšným hráčem historie je Rod Laver.\n\nV roku 1964 byl uveden do Mezinárodní tenisové síně slávy. Tisková agentura Associated Press, která vyhlašuje \"Nejlepšího sportovce USA\", jej takto ocenila v letech 1937 a 1938.\n\nNarodil se v rodine skotského imigranta a bývalého fotbalisty. Před hraním tenisu zkoušel i jiné sporty jako byly baseball a basketbal. Studoval na Kalifornské univerzitě v Berkeley.\n\nPoprvé nastoupil za americké družstvo v Davisově poháru v roce 1935, poslední zápas sehrál roku 1938, celkově pak odehrál 29 zápasů, z toho v dvouhře 21 (19 výher, 2 prohry) a 8 ve čtyřhře (6 výher,2 prohry).\n\nV roce 1937 získal ve Wimbledonu všechny dostupné tituly, ve dvouhře, mužské čtyřhře a mixu. Ve své době opakovaně porážel nejkvalitnější soupeře jako byli Bunny Austin, Ellsworth Vines nebo Gottfried von Cramm.\n\n"}
{"id": "463393", "url": "https://cs.wikipedia.org/wiki?curid=463393", "title": "CO2 laser", "text": "CO2 laser\n\nCO laser je jeden z nejstarších plynových laserů (v roce 1964 ho vynalezl C. Kumar N. Patel v Bellových laboratořích) a stále je jedním z nejpoužívanějších. V současné době je CO laser nejsilnější kontinuální laser. Má také dobrou účinnost (okolo 20 %).\n\nCO laser generuje infračervené záření několika vlnových délek (nejčastěji jsou udávány 9,4 a 10,6 µm), které je možno oddělit optickým hranolem.\n\nTvoří:\n\nVzájemné poměry těchto prvků se mohou u jednotlivých CO laserů lišit. Ke stimulované emisi dochází pouze v molekulách CO, ostatní plyny zlepšují podmínky vzniku inverzní populace.\n\n\n"}
{"id": "463397", "url": "https://cs.wikipedia.org/wiki?curid=463397", "title": "Chlístov (Neustupov)", "text": "Chlístov (Neustupov)\n\nChlístov je vesnice v okrese Benešov, je součástí obce Neustupov. Leží v katastrálním území Dolní Borek, cca 3 km na jih od Neustupova. Je zde evidováno 15 adres.\n\nPrvní písemná zmínka o vesnici pochází z roku 1384.\n\n"}
{"id": "463401", "url": "https://cs.wikipedia.org/wiki?curid=463401", "title": "S.M.A.R.T.", "text": "S.M.A.R.T.\n\nSelf-Monitoring, Analysis, and Reporting Technology (S.M.A.R.T.) je v informatice monitorovací systém pro pevné disky. Firmware sleduje uvnitř pevného disku během provozu různé parametry, které je možné přenést do počítače. Pomocí zjištěných údajů může správce systému včas předvídat selhání disku a uložená data zálohovat. Systém S.M.A.R.T. definuje hlavně způsob komunikace disku s počítačem, takže jednotlivé implementace se u různých výrobců liší.\n\nPoruchy pevných disků můžeme rozdělit do dvou hlavních kategorií:\n\n\n\nMechanické poškození je zodpovědné za 60 % všech selhání. Většině těchto poruch, ale předchází množství indikátorů, jako například zvýšené zahřívání disku, zvýšený hluk, problémy s čtením či zápisem dat, zvyšující se počet poškozených sektorů, a podobně. Při opakovaném monitorování těchto příznaků lze tedy s nezanedbatelnou pravděpodobností určit, zda vývoj hodnot značí blízkou poruchu.\n\nZaměstnanci firmy Google ve své práci zjistili několik parametrů disku, které mají skutečně úzký vztah k poruchám disků, nicméně dle jejich měření odhady, založené čistě na S.M.A.R.T. atributech jsou zřídkakdy užitečné pro předpověď selhání individuálního disku. Při nasazení na rozsáhlejší populaci disků je jejich vypovídací hodnota vyšší, ale pro vytvoření spolehlivého modelu předpovědí nejsou tyto informace samy o sobě dostačující. \nTvůrci práce dále poukazují například na to, že vyšší teplota, nebo časté užívání nemají zřejmě tak velký vliv, jak bylo dříve naznačováno.\n\nPříklady poruch a jejich indikátorů:\nPrvní monitorovací technologie byla představena IBM v roce 1992 v jejich diskových polích IBM 9337 používajících SCSI-2 disky. Tato technologie byla pojmenována \"Predictive Failure Analysis\" (PFA, analýza předvídatelných poruch). Metoda spočívala v měření několika parametrů, klíčových pro spolehlivost disku, a jejich vyhodnocování ve firmwaru disku. Komunikace mezi fyzickým diskem a monitorovacím softwarem byla omezená pouze na 2 stavy: disk je v pořádku nebo disk pravděpodobně brzo selže.\n\nPozději byla firmami Compaq, Seagate, Quantum a Conner vytvořena technologie IntelliSafe. Sledovány byly parametry „zdraví“ (spolehlivosti) disku, tyto hodnoty byly přenášeny do operačního systému a zobrazovány monitorovacím softwarem. Každý výrobce disků se mohl sám rozhodnout, jaké parametry zahrne do monitorování, i jaké pro ně budou prahové hodnoty. Sjednocení bylo na úrovni protokolu komunikace mezi diskem a počítačem.\n\nCompaq předložil svou implementaci na počátku roku 1995 komisi pro standardizaci, která technologii IntelliSafe schválila. Výsledný standard byl pojmenován S.M.A.R.T. \n\nNejzákladnější informace, kterou S.M.A.R.T. poskytuje, je S.M.A.R.T. status. Status nabývá pouze dvou hodnot: „prahová hodnota nepřekročena“ a „prahová hodnota překročena“. Tyto stavy jsou také často reprezentovány jako „disk je v pořádku“ a „disk selhal“ (myšleno z hlediska S.M.A.R.T. testu), respektive stav „prahová hodnota překročena“ lze reprezentovat jako relativně vysokou šanci, že disk v blízké budoucnosti selže. Předpovídané selhání může být fatální porucha, nebo také pouhé snížení výkonnosti kvůli drobným problémům.\n\nDetailnější pohled na stav disku je možné získat prozkoumáním S.M.A.R.T. Atributů. S.M.A.R.T. Atributy byly obsaženy v některých návrzích ATA standardů, ale byly odstraněny z finálního standardu. Monitorování a interpretace S.M.A.R.T. Atributů se totiž u jednotlivých výrobců liší. Nelze tedy přímo podle atributů porovnávat disky různých výrobců, jelikož disky nemusí monitorovat stejné atributy, a nebo mají nastavené jiné interpretace a prahové hodnoty stejných atributů. \nDisky s podporou S.M.A.R.T. technologie mohou také umožňovat „logování“ událostí a chyb spojených s diskem. Tyto záznamy („logy“) mohou pomoci při údržbě a servisu počítače (např. určit, zda příčinou problémů s počítačem je pevný disk).\n\nDalší vlastností některých disků podporujících S.M.A.R.T. technologii, je možnost testovat daný disk (tzv. On-Self-Test), například na zjištění chyb povrchu disku (vadných sektorů). Výsledky těchto testů se také většinou ukládají do „logů“ a jejich analýzou lze zjistit stav disku.\n\nVšechny tyto informace S.M.A.R.T. technologie slouží k minimalizování rizika ztráty dat. Smysl těchto informací spočívá v predikci selhání a umožnění zálohy dat dříve, než k němu dojde. S.M.A.R.T. technologie je technologií informační, neobsahuje prostředky k obnově dat v případě, že k selhání již došlo. To znamená, že S.M.A.R.T. technologie není nic platná v případě náhlého selhání, v případě, že informace nejsou uživatelem správně vyhodnoceny a v některých případech nemusí S.M.A.R.T. indikovat správný stav disku (disk označený jako nespolehlivý může fungovat bez vážných problémů ještě několik let a naopak).\n\nMezi výrobce podporující S.M.A.R.T. patří: Samsung, Seagate, IBM (Hitachi), Fujitsu, Maxtor, Toshiba, Western Digital and ExcelStor Technology.\n\nKaždý výrobce disků si definuje vlastní sadu atributů a stanoví jejich prahové hodnoty, k jejichž překročení by nemělo za normálních podmínek dojít (práh může nabývat hodnot 0 - 253, při nule nemůže atribut selhat - nezapočítává se do S.M.A.R.T. statusu). Atributy mají takzvanou “syrovou hodnotu” (raw value) která často označuje fyzickou hodnotu dané veličiny (např. stupně v Celsia,počet vadných sektorů,sekundy) a normalizovanou hodnotu (v rozmezí 1/nejhorší - 253/nejlepší) odvozenou podle aktuálního stavu (syrové hodnoty), která je porovnávána s hodnotou,určenou jako normální (tzn. bez jakýchkoli problémů). Nastavení těchto hodnot a prahu je ovšem čistě věcí výrobce, tudíž dva různé disky mohou zobrazovat při stejném fyzickém stavu jiné hodnoty pro daný atribut. \n\nID Atributu je 4 („počet roztočení disku“):\nHodnota je 253, nejhorší zaznamenaná hodnota je 253, práh je 0, syrová hodnota je 1324.\nJelikož nedochází ke zhoršování hodnoty (hodnota je rovna nejhorší naměřené) a práh je 0, je tento atribut pouze informační a nemá vliv na S.M.A.R.T. status disku. Syrová hodnota v tomto případě udává počet roztočení disku.\n\nID Atributu je 5 („počet přemapovaných sektorů“):\nHodnota je 112, nejhorší zaznamenaná hodnota je 112, práh je 63, syrová hodnota je 3.\nV tomto případě má již atribut přímou souvislost se spolehlivostí disku (práh má hodnotu 63), ale hodnota 112 je nad prahovou hodnotou, takže lze předpokládat že disku nehrozí v blízké době žádné selhání, ale není již v bezvadném stavu (hodnota atributu je pod 253, syrová hodnota značí 3 přemapované sektory). Pokud by se počet přemapovaných sektorů zvětšoval, mohlo by to pravděpodobně znamenat blížící se selhání disku a bylo by tedy vhodné provést zálohu.\n\nZde je uveden a přeložen report nejběžnějších chybových hlášení tabulky S.M.A.R.T.\n"}
{"id": "463409", "url": "https://cs.wikipedia.org/wiki?curid=463409", "title": "Sonia Sotomayorová", "text": "Sonia Sotomayorová\n\nSonia Sotomayor (* 25. června 1954, Bronx, New York) je soudkyně Nejvyššího soudu Spojených států amerických. Je první Hispánkou, která kdy zastávala tuto funkci. Šest let byla členkou organizace National Council of La Raza.\n"}
{"id": "463413", "url": "https://cs.wikipedia.org/wiki?curid=463413", "title": "Milenko Vesnić", "text": "Milenko Vesnić\n\nDr. Milenko Radomar Vesnić, cyrilicí Миленко Веснић (13. únor 1863 - 15. květen 1921) byl srbský diplomat, politik a dlouholetý velvyslanec Srbska a Království Srbů, Chorvatů a Slovinců v Paříži.\n\nNarodil se v malé vesnici Dunišiće v Rašce. Univerzitu studoval v Bělehradu, ale doktorát z práv získal jako první Srb na univerzitě v Mnichově v roce 1888. Do srbských diplomatických služeb vstoupil v roce 1891. Nejprve byl tajemníkem srbské legace v Istanbulu. V roce 1893 získal na Bělehradské univerzitě profesuru z mezinárodního práva. Ve stejném roce se stal poslancem za radikály. Do první světové války stihl vykonávat funkce ministra školství (1893) a spravedlnosti (1906). Mezi roky 1901 a 1903 byl srbským velvyslancem v Římě. Od roku 1903 do roku 1920 byl s krátkými přestávkami velvyslancem v Paříži. Vesnićovo příjmení díky přítomnosti v Paříži figuruje pod Versailleskou mírovou smlouvou. Opět z titulu funkce srbského velvyslance v Paříži zanechalo jeho počeštělé příjmení Vesnič stopu i v československém právním řádu prostřednictvím podpisu dnes již neúčinné Úmluvy č. 35/1924 Sb., o úpravě letectví, z října 1919. V době složité vnitropolitické krize se v květnu 1920 stal předsedou vlády a ministrem zahraničních věcí. Hlavním úkolem jeho vlády byla příprava ústavy, ta však byla přijata až v červnu 1921, tedy až za Pašićovy vlády. V období května až listopadu 1920 se uskutečnily komunální a parlamentní volby, které naznačily vzrůstající vliv levice, především komunistů, kteří byli v parlamentu třetí nejsilnější stranou. V noci z 19. na 20. prosince 1920 zakázala vláda profesora Vesniće na základě zvláštního nařízení proti protistátním hnutím činnost všech organizací komunistické strany, zastavila vydávání komunistického tisku, nařídila uvěznění všech, kteří provozovali komunistickou propagandu nebo vybízeli ke stávce, nařídila také propuštění státních úředníků a vyloučení vysokoškolských studentů, kteří s komunisty sympatizují. Vláda tento krok odůvodnila tím, že komunisté připravovali narušení stávajícího pořádku. Jediným legálním orgánem komunistické strany byl poté poslanecký klub v parlamentu. Po návratu z pařížské mírové konference se premiérem stal Nikola Pašić a Vesnić se vrátil do Paříže, kde v květnu 1921 zemřel.\n\n\n"}
{"id": "463415", "url": "https://cs.wikipedia.org/wiki?curid=463415", "title": "Mount Herschel", "text": "Mount Herschel\n\nMount Herschel je hora nacházející se v Antarktidě, 2,6 km severovýchodně od hory Mount Peacock. Zeměpisné souřadnice jsou 72°12’ z. d., 169°31’ j. š. Objevena byla v roce 1841 J. C. Rossem, který ji pojmenoval po svém současníku, anglickém astronomovi Johnu Herschelovi.\n\n"}
{"id": "463418", "url": "https://cs.wikipedia.org/wiki?curid=463418", "title": "National Multiple Sclerosis Society", "text": "National Multiple Sclerosis Society\n\nNational Multiple Sclerosis Society (: Národní společnost pro roztroušenou sklerózu) je americká nezisková organizace, jejíž síť poboček po celých Spojených státech podporuje výzkum, vzdělávání a informovanost o roztroušené skleróze (RS). Kromě toho organizuje celou řadu programů, včetně podpory pro nově diagnostikované a již diagnostikované pacienty s RS.\n\nZaložena byla v roce 1946 a za pomoci rozsáhlého výzkumu podporuje hledání příčiny a léčby nemoci.\n\n"}
{"id": "463424", "url": "https://cs.wikipedia.org/wiki?curid=463424", "title": "Fonthill Abbey", "text": "Fonthill Abbey\n\nFonthill Abbey (česky \"Fonthillské opatství\") bylo rozsáhlé novogotické venkovské sídlo vybudované na přelomu 18. a 19. století nedaleko městečka Hindon v anglickém hrabství Wiltshire (22 km západně od Salisbury) na přání britského spisovatele, politika a cestovatele Williama Thomase Beckforda. Dominantou budovy byla vysoká věž, která se kvůli stavebním nedostatkům několikrát zřítila a Fonthill Abbey se tak stalo známým příkladem architektonického velikášstí spojeného s technickou neznalostí.\n\nVzorem pro stavbu mohl být Beckfordův vlastní gotický román \"Vathek\" (1786), který popisuje příběh chalífy, jenž si chce postavit nejvyšší věž na světě, aby měl přehled o všech zemích.\n\nFonthill Abbey bylo výtvorem Williama Thomase Beckforda, který studoval u architekta Williama Chamberse a byl synem bohatého anglického plantážníka Williama Beckforda. Roku 1771, kdy bylo W. T. Beckfordovi deset let, zdědil milion liber (v přepočtu na dnešní poměry kolem 320 milionů) a roční příjem, který jeho současníci odhadovali na 100 000 liber. Tehdejší noviny ho proto popisovaly jako „nejbohatšího neurozeného muže v Anglii“.\n\nRoku 1778 se Beckford poprvé setkal s Williamem Courtenayem, 11letým synem vikomta Courtenayho. Ve Fonthillu pro chlapce uspořádal velkolepou vánoční párty, která trvala tři dny. V té době Beckford začal psát svůj nejznámější román \"Vathek\". Roku 1784 byl Beckford obviněn Lordem Loughboroughem ze sexuálního zneužití Williama Courtenayho. Obvinění nebyla nikdy prokázána, ale Beckford po tomto skandálu musel opustit Anglii.\n\nOdešel do exilu spolu se svou ženou Margaret Gordonovou, kterou hluboce miloval. Margaret však zemřela při porodu, když manželé našli útočiště ve Švýcarsku. Po této tragédii Beckford hodně cestoval - opakovaně do Francie, Německa, Itálie, Španělska a především do Portugalska, země, kterou měl ze všech nejraději. Přestože se ho anglická společnost stranila, rozhodl se v 90. letech 18. století vrátit do rodné země na fonthillské panství. Nechal ho obehnat zdí, dlouhou šest mílí a vysokou 3,65 m, aby na jeho pozemcích lovci nemohli klást pasti na lišky a zajíce. Park protínala asi pět mílí dlouhá alej. \n\nExcentrický spisovatel si usmyslel, že si ve Fonthill vybuduje gotický letohrádek v podobě umělé zříceniny (tzv. folly). Těsně před zahájením stavebních prací si to však rozmyslel a rozhodl se pro panské sídlo podobající se katedrále. Mělo vyrůst na louce půl míle od palladiánského domu zvaného \"Fonthill Splendens\", který nechal vybudovat jeho otec na místě vyhořelého alžbětinského domu. Tuto budovu nechal Beckford nejprve částečně a později zcela zbourat.\n\nKdyž byly zveřejněny stavební plány, vzbudily velké pozdvižení a staly se okamžitě tématem rozhovorů ve vyšší společnosti i v architektonických kruzích v celé zemi. Beckford chtěl vybudovat věž vysokou 137 metrů. Ta by o 14 metrů převýšila katedrálu v Salisbury a stala se tak s odstupem nejvyšší stavbou ve Spojeném království.\nVýstavba opatství začala roku 1795. Jako vedoucího architekta si Beckford najal ve své době renomovaného Jamese Wyatta, který však neměl dostatečné znalosti v oblasti klenby a gotické architektury vůbec. Wyatt byl navíc známý tím, že stavební práce nenavštěvoval moc často a přenechal dohled Beckfordovi, který si přepracovával plány a dával pokyny stavebníkům. \n\n500 dělníků pracovalo ve dne v noci. Aby stavbu urychlil, zlákal Beckford 450 dalších dělníků ze stavby kaple sv. Jiří na královském hradě Windsor - slíbil jim výrazně vyšší denní dávku piva ale. Na přepravu stavebního materiálu zabavil místním všechny žebřiňáky a povozy. Na oplátku jim Beckford za chladného počasí zdarma dodával uhlí a vlněné deky.\n\nBeckford na stavební práce pečlivě dohlížel a chtěl, aby byly co nejrychleji hotové. Přes obavy odborníků, kteří je považovali za nedostatečné, se rozhodl využít staré základy malého zahradního domku, jenž dříve stával na tomto místě. Aby dělníci dostáli Beckfordovu přání dokončit stavbu co nejdříve, používali na jeho pokyn dřevo a cement místo obvyklého kamene a cihel, které by při plánované velikosti Fonthill Abbey byly mnohem vhodnější. Kromě toho se na zdi používalo nekvalitní vápno do malty a hrubé kamenné kvádry, které byly natřeny, aby vypadaly jako drahý přírodní kámen. Usychající maltu stříkali dělníci obarveným pískem, aby vypadala jako kámen. V průběhu roku se však ukázalo, že tyto zdi nejsou úplně vodotěsné a malta vytéká štěrbinami. Proto bylo třeba obložit stěny tenkými kamennými deskami, které zvyšovaly náklady. \n\nPrvní částí stavby byla věž, která dosáhla výšky 91 metrů, než se roku 1801 zřítila. Beckford později zklamaně prohlásil, že mu bylo líto, že ji osobně neviděl padat. Poručil však, aby ji začali stavět znovu. \n\nO šest let později, v roce 1807, se nová opět přiblížila výšce 90 metrů - a znovu se zřítila. Beckford okamžitě začal stavět další věž, tentokráte z tesaného kamene, který měl stavbě dodávat větší stabilitu.\nWilliam Beckford se nakonec vzdal svého snu o věži vysoké 137 metrů a v roce 1813 prohlásil Fonthill Abbey za dokončené. Stavební náklady se vyšplhaly na obrovskou částku 273 000 liber (v přepočtu na dnešní poměry 87 400 000 liber).\n\nDlouho se předpokládalo, že za nestabilitu budovy způsobily staré základy. Tuto domněnku opravil dokument televizní stanice \"Channel 4\" o ztracených budovách Británie, který nechal provést radarový výzkum lokality a zjistil, že zákldy byly ve skutečnosti velmi mohutné a sahaly až na skalní podloží. Spíše se dnes vychází z toho, že stěny, které postaveny převážně ze dřeva, nemohly vydržet obrovskou zátěž (obzvláště vysoké věže), prohnuly se a pukly.\n\nFonthill Abbey bylo považováno za jednu z nejpodivuhodnějších staveb ve Spojeném království. Budova měla půdorys ve tvaru kříže s dvěma dlouhými křídly na sever a jih a dvěma kratšími na východ a západ. Nad čtvercových křížením se zvedala osmiboká hlavní věž, inspirovaná elyskou katedrálou, která se směrem nahoru lehce zužovala. Věžičky v rozích vybíhaly nad špičku a tvořily jakousi zdobenou korunu věže. S výškou 84 metrů Fonthill Abbey překonalo mimo jiné např. o devět metrů nižší katedrálu v Canterbury.\n\nZápadnímu křídlu dominovalo hlavní schodiště, které začínalo za téměř deset metrů vysokým lomeným gotickým portálem, kdežto východní portál byl vrouben dvěma věžemi. V severojižní chodbě mohl člověk v jakémsi průhledu spatřit celou její délku 95 metrů. Stejně jako portály byly i konce severojižní chodby zařízeny odlišně. V severní části byla úzká, v jižní oproti tomu mnohem širší a obcházela vnitřní dvůr s kašnou. Interiér byl provedený ve zlaté, červené, stříbrné a purpurové barvě, byl nadmíru přepychový, ale také přeplácaný a vyumělkovaný a v mnoha částech tísnivě tmavý. K tomu měla v budově být řada tajných dveří. Hlavní dveře byly vysoké 10 metrů.\n\nBeckford bydlel v opatství sám a používal jen jedinou z mnoha ložnic. Žil v ústraní, jen málokdy přivítal nějaké návštěvy – většinou pánské. Každý den však nechal připravoval jídlo pro 12 lidí, i když téměř vždy obědval sám. O Vánocích roku 1800 v opatství přijal vzácné hosty - navštívili ho admirál Horatio Nelson, jeho milenka Lady Hamiltonová a s nimi americký malíř Benjamin West.\n\nMezi obyvatelstvem se sídlo těšilo značné popularitě, ačkoliv ho člověk mohl obvykle vidět jen z velké vzdálenosti. Právě to přispělo k vytvoření různých legend a mýtů. Čas od času dovolil Beckford ojedinělým turistům prohlédnout si prostory opatství. Proto nechal vytisknout vstupenky, které stály po jedné guineji. Výjimečná stavba zaujala i malíře Johna Constabla, Johna Martina a Williama Turnera a zachytili ji na mnoha obrazech.\n\nJednou Beckford prohlásil, že si vezme vánoční oběd, jen když mu ho přinesou z nových kuchyní, a poručil dělníkům, aby si pospíšili. Jakmile bylo po jídle, kuchyně se zřítily.\n\nV roce 1822 se Beckford kvůli krachu svých cukrových plantáží na Jamajce dostal do finančních potíží a byl nucen Fonthill Abbey prodat. Nabídl ho v aukčním domě Christie’s a prohlásil, že roční náklady na údržbu činí 30 000 liber (na dnešní poměry 9 600 000 liber), a proto kupec musí být buď šíleně pošetilý nebo velice odvážný člověk. V srpnu a září 1822 využilo příležitost bezplatně si budovu prohlédnout 600 a 700 osob – zdaleka ne jen zájemci o koupi. Beckford však aukci z vypočítavosti opět zrušil. Věděl, že tím ještě zvýší zájem a někdo bohatý nakonec neodolá pokušení a koupí sídlo, o němž mluvil celý národ - i za nepřiměřeně vysokou cenu. V létě 1823 znovu nabídl Fonthill Abbey k prodeji a tentokrát přilákala zpráva v září a říjnu více než 7 000 návštěvníků. Deník \"The Times\" podrobně informoval o náporu zájemců a nedostačujících možnostech k přenocování v okolí. Nakonec William Beckford prodal Fonthill Abbey za 330 000 liber (dnes asi 105 600 000 liber) obchodníkovi se zbraněmi Johnu Farquharovi.\n\nO necelé dva roky později, 21. prosince 1825, se hlavní věž potřetí a naposledy zřítila a přitom zničila velkou část sídla. Očitý svědek popsal událost takto:\n\n\"„Spadla velmi krásným způsobem, nejprve klesala svisle a pomalu, pak praskla a rozletěla se na všechny strany po sousedících střechách.“\"\n\nRichard Grosvenor, 2. markýz z Westminsteru, nechal trosky v roce 1845 odstranit a zčásti je využil k stavbě nového domu poblíž. Do dnešních dnů se dochovaly jen vstupní brána na příjezdové cestě a malý pozůstatek severního křídla - Lancasterská věž (\"Lancaster Tower\") s přilehlou kaplí.\n\nWilliam Beckford zemřel roku 1844 v Bathu.\n\n\n"}
{"id": "463425", "url": "https://cs.wikipedia.org/wiki?curid=463425", "title": "Daniela Drtinová", "text": "Daniela Drtinová\n\nDaniela Drtinová (* 1. července 1970 Olomouc) je česká televizní moderátorka, novinářka a vystudovaná právnička.\n\nV letech 1989–1993 vystudovala Právnickou fakultu Univerzity Karlovy v Praze (JUDr.). V roce 1997 ukončila postgraduální studium právní vědy (Ph.D.).\n\nProfesní kariéru začínala v Tiskové agentuře Arteria. Od roku 1993 působila v České televizi v Redakci zpravodajství, kde moderovala a spoluvytvářela několik pořadů \"Zprávy, Debata nebo „21“\", osm let byla také parlamentní zpravodajkou. Do srpna 2013 uváděla \"Interview ČT24\" a také večerní zpravodajský pořad \"Události, komentáře.\" V srpnu 2013 vyvolalo mediální odezvu její odvolání z pořadu \"Události, komentáře\". Po odchodu z tohoto pořadu přijala nabídku moderovat od 12. srpna téhož roku vlastní podvečerní pořad \"Interview Daniely Drtinové\" a v prohlášení uvedla: „\"… byla [jsem] ujištěna, že mám důvěru vedení a že půjde o pořad zaměřený na kritickou analýzu, pořad politicky zacílený.\"“ V březnu 2014 své působení v České televizi ukončila. \n\nV květnu 2014 spolu s moderátorem Martinem Veselovským a editorem Janem Rozkošným založila projekt DV, který dodává videoobsah pro vydavatelství Economia pro jeho online deník \"Aktuálně.cz\".\n\nZa svou novinářskou práci získala Cenu Karla Havlíčka Borovského (2001). Ke sklonku roku 2013 usvědčila v \"Interview ČT 24\" Michala Haška, hejtmana Jihomoravského kraje a poslance za ČSSD, z veřejné politické lži.\n\nOd července 2014 do ledna 2019 byla členkou správní rady Nadace Open Society Fund Praha.\n\nMá dceru Natálii (narozena 2002), s jejímž otcem se rozešla, když bylo dceři 3,5 roku.\n\n"}
{"id": "463430", "url": "https://cs.wikipedia.org/wiki?curid=463430", "title": "Feridun Zaimoglu", "text": "Feridun Zaimoglu\n\nFeridun Zaimoglu, tureckou grafikou \"Feridun Zaimoğlu\", (* 4. prosince 1964 v Bolu, Turecko) je německý spisovatel a výtvarník tureckého původu. \n\nFeridun Zaimoglu přišel do Německa se svými rodiči v roce 1965, do roku 1985 žil v Berlíně a Mnichově, později se přestěhoval do Kielu. Započal studia lékařství a umění, nyní je spisovatelem na volné noze. \n\nZnámým se stal především vydáním knihy \"Kanak Sprak\" (1995), která zajímavým, neotřelým a vtipným způsobem seznamuje čtenáře s řečí tureckých přistěhovalců v Německu, tzv. tureckou němčinou. \n\nKanak Sprak, tedy \"řeč Kanaků\", by šlo přeložit jako \"řeč přičmoudlíků\" nebo \"čičmundů\". Kniha vzbudila ve společnosti poprask, byla nóvem v jazykovědě, ovlivnila údajně i sociologii.\n\n\n\n\nZa svoji literární činnost byl k roku 2017 již pětkrát (tj. tzv. širší nominace – 2006, 2008, 2014, 2015 a 2017) nominován na Německou knižní cenu.\n\n\n\n\n"}
{"id": "463435", "url": "https://cs.wikipedia.org/wiki?curid=463435", "title": "Yves Rocher", "text": "Yves Rocher\n\nYves Rocher je světová přírodní bio/organická kosmetická firma, založená v roce 1958 francouzským kosmetickým podnikatelem Yves Rocherem ve městě La Gacilly v Bretani. K roku 2009 společnost působí na pěti kontinentech v 88 zemích světa a zaměstnává 15000 lidí.\n\nV roce 2004 dosáhla skupina Yver Rocher celkového obratu 2,012 miliard dolarů. Skupina Yves Rocher rovněž řídí značky Daniel Jouvance, Dr Pierre Ricaud, Isabel Derroisné - ID Parfums Paris, Petit Bateau, Stanhome, Flormar, Kiotis, Arbonne a Sabon.\n\nSpolečnost taky spravuje botanickou zahradu \"Jardin botanique Yves Rocher de La Gacilly\" ve svém průmyslovém areálu v La Gacilly. Ta je volně přístupná veřejnosti bez vstupného.\n\n"}
{"id": "463450", "url": "https://cs.wikipedia.org/wiki?curid=463450", "title": "Kovářová", "text": "Kovářová\n\nJméno Kovářová se vztahuje na více osob či míst:\n\n\n"}
{"id": "463451", "url": "https://cs.wikipedia.org/wiki?curid=463451", "title": "Revenant", "text": "Revenant\n\nRevenant je v mytologii a folklóru oživené mrtvé tělo, které přichází do kontaktu s živými. Slovo je odvozeno od latinského \"revenire\" „navracet se“) a používá se především ve francouzštině a angličtině, v češtině je jeho užívání řidší. Částečně mu odpovídá slovo umrlec, ale také strašidlo. Slova jako přízrak, duch nebo stín označují na rozdíl od hmotného revenanta či umrlce spíše nehmotné bytosti a zjevení. Ve fantasy literatuře se spíše užívá spíše slova nemrtvý, které však může také označovat nehmotná stvoření. O strachu z návratu mrtvých svědčí již nálezy svázaných těl z mezolitu, názor že stejný důvod mělo spalování mrtvých je však mylný. Přesvědčení že neobvyklá smrt je příčinou posmrtného bloudění je u Indoevropanů obecně rozšířena.\n\nRevenanti se zpravidla stávají z osob, které žily hříšným životem (lakomci, podvodníci, prostopášníci, karbaníci, čarodějnice atd.), nebo které ze života odešly nezvyklou cestou (zavraždění, popravení, utonulí, sebevrazi, ženy zemřelé při porodu), případně osoby, které byly proklety, uhranuty nebo očarovány (ať už za života nebo po smrti). Méně častí jsou revenanti osoby, které nenašly pokoje, protože mají ještě na světě cosi vykonat (pomstít se, odměnit něčí laskavost, postarat se o potomky apod.).\n\nBytosti se zjevují na určitých místech, buď spojených s úmrtím (hřbitov, kostel, místo, kde došlo k úmrtí, popraviště), anebo na místě, kde se v minulosti vyskytovalo mnoho lidí (rozcestí, náměstí) – věřilo se totiž, že duše lidí, kteří tudy prošli, zde nechávají jakousi stopu, která podporuje zjevování nemrtvých. Mnoho druhů revenantů nemůže vstoupit do domu, práh pro ně představuje nepřekonatelnou hranici – někdy mrtvola leží v domě, ale její duch obchází pouze venku. Jiní mohou vstoupit jen na pozvání a ještě jiní nejsou z okna domu vidět, ač lidé venku je vidí. Jen pro malé množství nemrtvých není domovní práh žádnou překážkou. I vůči jiným hranicím v krajině bývají citliví – někteří nemrtví nemohou překročit tekoucí vodu. Někdy jsou omezeni na hranice panství nebo nemohou vstoupit do kostela. Kromě toho jim škodí posvěcené předměty. Hlas zvonu, úsvit nebo kohoutí zakokrhání je často změní v prach.\nRevenanti se zjevují v určitou denní dobu, nejčastěji o půlnoci, ale někdy třeba jen jednu noc v roce, nebo dokonce jen jednou za sto let. Také vidět zemřelé může často jen určitá osoba – člověk narozený o půlnoci, v neděli, na Štědrý den, prosťáček, dítě apod. Někdy dokonce zemřelého vidí jen zvířata – psi, kočky, koně. Velmi často nejsou nemrtví vidět, ale pouze slyšet, nebo člověk jen cítí jejich přítomnost. Občas se také objevují fotografie, na níž je údajně zobrazen nemrtvý, který při fotografování nebyl vidět.\n\nČasto se revenanti zjevují pouze ve snu, což je psychologicky pochopitelné, ale ve středověku byl takovým snům přikládán velký význam. Jedno vidění nemrtvého popisuje i Karel IV. ve svém životopise Vita Caroli: Jedné noci po hostině Karel odpočíval ve své komnatě, když náhle slyšel tajemné kroky v místnosti a potom cosi vrhlo zlatý pohár přes celou místnost. Karel výslovně upozorňuje, že se nejednalo o sen. Tuto vidinu můžeme zřejmě přisoudit alkoholovému opojení po hostině a blížícímu se spánku.\n\nNemrtví mohou mluvit i přesto, že u některých už stádium rozkladu pokročilo natolik, že nemají hlasivky. Mívají ovšem specifický hlas, dutý, puklý, sípavý nebo naopak nesmírně hlasitý a strašný. Někdy komunikují pouze myšlenkami.\n\nLidé se návratům zemřelých většinou snažili zabránit, k čemuž se užívaly různé magické praktiky:\n\nV Římě byli nebožtíci považováni za nečisté a nebezpečné a mohli být příčinou nemocí, šílenství i posedlosti. Nazývali se \"larvae\" či \"lemures\" a největší skupinu z nich tvoří lidé kteří zemřeli \"indeplorati\" „neoplakávání“, tedy ti kterým se nedostalo řádného pohřbu. Takový pohřeb nebyl poskytnut například zločincům a sebevrahům. Překážkou odchodu do podsvětí bylo také zavraždění, zmrzačení těla nebo zásah bleskem. Mrtví se mezi lidi vraceli především o svátku Lemuria slaveném 9., 11. a 13. května a Laralia v prostředku zimy. Kromě rituálů spojených s těmito svátky proti mrtvým chránily amulety, zaříkávadla a zažehnávání.\n\nO strachu Germánů z mrtvých informuje již ve 2. století Tacitus:\n\nExistenci takových pohřbů dokládají i archeologické nálezy a poslední historická zmínka o jejich provedení pochází roku 1447 z normanského města Countances. Strach vyvolávali i sebevrazi a Frankové uřezávali hlavy padlým nepřátelům aby se nemohli pomstít. I pro jiné druhy nezvyklé smrti, například utonulé, zavražděné, zemřelé při porodu nebo v den své svatby, existovaly zvláštní rituály a obyčeje, které měly zabránit návratu zemřelých.\n\nTertullián ve 3. století a Aurelius Augustinus v 5. století zpravidla odmítají předkřesťanské představy o vracejících se mrtvých jako pověry. Zjevení mrtvých nebo pohyb jejich těl však někdy vykládají jako dílo Boha či andělů nebo naopak jako iluze vyvolané ďáblem, v každém případě tyto jevy podle nich nemají nic společného se samotným zemřelým. Duše zemřelého podle Augustina je již na onom světě a její přítomnost mezi živými není možná. Již Řehoř Veliký v 6. století uvádí ve svém díle Dialogy řadu anekdot a exempel v kterých se zjevují mrtví a varují živé před hříchem. Názor, že mrtví se vracejí do světa živých kvůli odpykání své viny se už velmi blíží předkřesťanským představám. V 10. století se v křesťanském světě rozvinul kult mrtvých, kdysi potlačovaný, což se projevilo například zavedením Památky zesnulých. V podstatě se tedy ujala interpretace, že mrtvý se navrací proto, aby za spásu jeho duše byly konány zádušní mše a modlitby. Křesťanské učení tak nakonec dokázalo vysvětlit zjevení mrtvých jako nehmotných fantomů, ne však tělesných návrativších se mrtvých. Tyto bytosti byly proto zpravidla vykládány podle vlivem myšlenek Tertulliána a Augustina jako mrtvoly posedlé ďábly.\n\n"}
{"id": "463455", "url": "https://cs.wikipedia.org/wiki?curid=463455", "title": "Ohnivý muž", "text": "Ohnivý muž\n\nOhnivý muž je v českých pověstech přízrak tvořený ohněm. Většinou jde o duši hříšníka, typicky člověka přesazujícího mezníky pozemků nebo rozorávajího meze, která má podobu člověka, sloupu, sudu, psa, zajíce či draka. Člověka může zavést do bažin, utopit, popálit či roztrhat, ale v případě že je mu projevena vděčnost či je osvobozen ze svého zakletí může ho naopak zachránit či jinak odměnit. Ohnivý muž často prakticky splývá s bludičkou, ale podobá se mu i zmok zjevují se jako ohnivé kuře, což je bytost podobná domácímu duchu skřítkovi.\n\nOhnivý muž má řadu lokálních pojmenování, na Moravě je například nazýván \"fajermon\" – z německého \"Feuermann\" „ohnivý muž“. V západních Čechách a na Šumavě je znám jako \"světlík\" a zjevuje se v podobě ohnivého vozu, na Rožnovsku zase jako \"světlonoh\" či \"světlonoš\" a je mu přisuzován původ v andělech kteří nepadli do pekla, ale na zem. V okolí moravské Bílé Lhoty jsou známy \"Fajermonovy boty\", přízrak v podobě ohnivých bot zapalující stavení. V okolí východočeských Černčic má ohnivý přízrak \"žavák\" zase podobu hořící otepi. Mezi další pojmenování patří \"žhavý muž\", \"dýma\" či \"dýmač\".\n"}
{"id": "463457", "url": "https://cs.wikipedia.org/wiki?curid=463457", "title": "Paula Hitlerová", "text": "Paula Hitlerová\n\nPaula Hitler (21. ledna 1896 Hafeld, Rakousko – 1. června 1960 Berchtesgaden, Německo) byla mladší sestra Adolfa Hitlera a poslední dítě Aloise Hitlera a jeho třetí manželky Kláry Pölzlové. Byla jediný plnorodý sourozenec Adolfa Hitlera, který se dožil dospělosti.\nJako šestileté jí zemřel otec, v jedenácti letech přišla i o matku. Rakouská vláda pak jí a jejímu bratrovi Adolfovi přiřkla skromnou penzi. Paula se později odstěhovala do Vídně, kde pracovala jako sekretářka. S bratrem Adolfem neměla kontakt až do počátku 30. let 20. století, kdy se s ním opět setkala ve Vídni.\n\nRoku 1930 přišla o zaměstnání ve vídeňské pojišťovně poté, co její zaměstnavatel zjistil, kým je. Paula pak dostávala finanční podporu od bratra Adolfa a na jeho žádost žila pod falešným příjmením Wolf, což byla přezdívka z dětství. Během druhé světové války pracovala jako sekretářka ve vojenské nemocnici. Podle vlastního prohlášení vídávala bratra do počátku 40. let zhruba jednou ročně. \n\nNebyla politicky aktivní a nikdy se nestala členkou nacistické strany. V posledních dnech války byla, patrně na rozkaz Martina Bormanna, převezena do Berchtesgadenu. V květnu 1945 byla zatčena důstojníky americké rozvědky a vyslýchána ohledně svého bratra. Po propuštění se vrátila do Vídně, kde nějaký čas žila ze svých úspor, pak pracovala v obchodě. Roku 1952 se odstěhovala do Berchtesgadenu, kde žila v ústraní pod jménem Paula Wolf. Zemřela zde 1. června 1960 ve věku 64 let jako poslední žijící členka Hitlerovy nejbližší rodiny. \n"}
{"id": "463460", "url": "https://cs.wikipedia.org/wiki?curid=463460", "title": "Kathrin Wörleová", "text": "Kathrin Wörleová\n\nKathrin Wörleová (* 18. února 1984, Linden, Německo) je současná německá profesionální tenistka.\n\nNejvyššího umístění na žebříčku WTA dosáhla 15. února 2010, kdy figurovala na 120. místě. Na okruhu WTA zatím žádný turnaj nevyhrála.\n\nKathrin Wörleová se zúčastnila 1 zápasu týmového Fed Cupu za tým Německa s bilancí 0-2 ve dvouhře.\n\n"}
{"id": "463463", "url": "https://cs.wikipedia.org/wiki?curid=463463", "title": "Melchior Klesl", "text": "Melchior Klesl\n\nMelchior Klesl nebo Khlesl (19. února 1552, Vídeň – 18. září 1630, Vídeňské Nové Město) byl kardinálem, biskupem vídeňským a kancléřem Matyáše II.\n\nByl známým konvertitou ke katolicismu. Po studiích, na nichž se obrátil, se r. 1579 stal knězem, proboštem vídeňské katedrální kapituly a kancléřem univerzity. Roku 1588 byl jmenován administrátorem diecéze Vídeňské Nové Město, roku 1598 jmenován biskupem vídeňským, ale papežské potvrzení získal až r. 1613. Pavel V. jen jmenoval kardinálem in pectore již r. 1615, ale publikoval své rozhodnutí až v dubnu 1616. Arcivévodové Ferdinand Štýrský a Maxmilián jej pro podezření z příliš protestantismu nakloněné politiky zajali a uvěznili v Tyrolsku, odkud si jej vyžádal Řehoř XV., jenž mu určil domácí vězení v Andělském hradě, odkud byl propuštěn r. 1623, ale v Římě zůstal až do r. 1627, kdy se vrátil do své diecéze.\n\n"}
{"id": "463466", "url": "https://cs.wikipedia.org/wiki?curid=463466", "title": "Rohullah Nikpai", "text": "Rohullah Nikpai\n\nRohullah Nikpai (* 15. červen 1987, Kábul, Afghánistán) je afghánský zápasník v Taekwondu.\n\nSvou kariéru začal v rodném Kábulu, když mu bylo 10 let. Po krvavém konfliktu v Afghánistánu poté jeho rodina prchla do jednoho z mnoha afghánských táborů v Íránu. Do Kábulu se vrátil v roce 2004, aby pokračoval v tréninku a o dva roky později se mohl účastnit Asijských her.\n\nNejvětšího úspěchu však dosáhl na olympiádě v Pekingu. V kategorii do 58 kg nejprve v osmifinále zdolal Němce Tuncata, ve čtvrtfinále ale prohrál s Mexičanem Perezem a musel do opravného kola, ve kterém porazil Brita Harveye. V zápase o bronz pak zdolal Španěla Ramose a stal se prvním afghánským olympijským medailistou. Úspěch dokázal ocenit i afghánský prezident Hamíd Karzáí a Nikpai medaili doplnil slovy, že doufá, že jeho úspěch přinese jeho zemi alespoň zprávu míru po 30 letech plných bojů.\n\n"}
{"id": "463471", "url": "https://cs.wikipedia.org/wiki?curid=463471", "title": "Hišám Misbah", "text": "Hišám Misbah\n\nHišám Hasan Misbah (: ) nebo (: ) (* 17. března 1982 v Alexandrii, Egypt) je bývalý egyptský zápasník – judista, bronzový olympijský medailista z roku 2008.\n\nS judem začínal v 7 letech v klubu al-Ittihad v rodné Alexandrii. Připravoval se pod vedením Josri Zaglula. V roce 2004 se vítězstvím na mistrovství Afriky kvalifikoval na olympijské hry v Athénách, ale vypadl ve druhém kole. Patřil vždy za nesmírně houževnatého, tvrdého zápasníka. V roce 2008 odjížděl na olympijské hry v Pekingu, ve výborné formě. Ve druhém kole sice takticky nezvládl zápas proti Gruzínci Irakli Cirekidzemu, ale přes opravy se dostal do boje o třetí místo, ve kterém výstavní te-gurumou hodil na ippon Francouze Matthieu Dafrevilla a získal bronzovou olympijskou medaili. V roce 2010 se ho citelně dotkla nová pravidla boje. I přes tyto nepříjemnosti se mu podařilo kvalifikovat se na olympijské hry v Londýně. Vypadl v prvním kole a následně ukončil sportovní kariéru.\n\n"}
{"id": "463472", "url": "https://cs.wikipedia.org/wiki?curid=463472", "title": "Francesco Ingoli", "text": "Francesco Ingoli\n\nFrancesco Ingoli (21. listopadu 1578, Ravenna – 24. dubna 1649, Řím) byl italským knězem, církevním právníkem a astronomem. Udržoval kontakty i s Galileem Galieim, s nímž vedl polemiku. Roku 1624 se stal sekretářem římské \"Kongregace de propaganda fide\" (dnes Kongregace pro evangelizaci národů) a byl jím až do své smrti.\n\n\n"}
{"id": "463474", "url": "https://cs.wikipedia.org/wiki?curid=463474", "title": "Sileši Sihine", "text": "Sileši Sihine\n\nSileši Sihine (* 29. leden 1983 Sheno) je etioptský běžec na dlouhých tratích a několikanásobný medailista z velkých atletických soutěží.\n\nS běháním začal na škole, kde byl jeho velkým vzorem Haile Gebrselassie. První medaile začal sbírat v roce 2003, kdy byl zlatý na Africko-Asijských hrách a bronzový na Mistrovství světa v atletice.\n\nV roce 2004 získal stříbrnou medaili na olympiádě v Aténách v běhu na 10 000 metrů.\n\nNa Mistrovství světa v atletice v roce 2005 byl stříbrný v bězích na 5 000 m a na 10 000 m. Stejnou medaili získal i na šampionátu v roce 2007, vždy byl jeho přemožitelem Kenenisa Bekele.\n\nStejnému soupeři se musel sklonit i na olympiádě v Pekingu v roce 2008, kde byl opět stříbrný.\n\nSihine je ženatý s další úspěšnou atletkou, Tiruneš Dibabaovou.\n\n\n"}
{"id": "463479", "url": "https://cs.wikipedia.org/wiki?curid=463479", "title": "Tsegay Kebede", "text": "Tsegay Kebede\n\nTsegay Kebede (* 15. leden 1987) je etiopský běžec na dlouhé vzdálenosti.\n\nMladý běžec začal sbírat úspěchy rokem 2007, kdy doběhl osmý v Amsterdamském maratónu. Vyhrál také Pařížský maratón a závod BUPA Great North Run 2008 v anglickém Newcastlu v roce 2008. Druhé místo obsadil také na RAK International půlmaratónu.\n\nNejvětšího úspěchu dosáhl na olympiádě v Pekingu v roce 2008, kde si v maratónu doběhl pro bronzovou medaili.\n\n\n"}
{"id": "463482", "url": "https://cs.wikipedia.org/wiki?curid=463482", "title": "Tachlovický tunel", "text": "Tachlovický tunel\n\nŽelezniční tunel Barrandov, v obnovené variantě Tachlovický tunel, je železniční tunel plánovaný pro vysokorychlostní trať Praha – Beroun. Svojí délkou se měl stát sedmým nejdelším železničním tunelem na světě. Maximální rychlost v tunelu bude 200 km/h, trať bude přizpůsobena smíšenému provozu osobní a nákladní dopravy, výstavba by měla být zahájena nejdříve v roce 2028. Doba průjezdu tunelem bude méně než 10 minut, čímž by se dosáhlo významné úspory času oproti stávající trati Praha – Beroun údolím Berounky.\n\nVláda Jiřího Paroubka schválila tunelovou variantu v červenci 2005. Původně byla zvažována i varianta dvou na sebe navazujících tunelů. Tunel měl být původně jednokolejný, pak se projekt přiklonil k dvojici jednokolejných tunelů, které budou každých 400 metrů propojeny spojovacími chodbami. Investorem je Správa železniční dopravní cesty, generálním projektantem byl SUDOP Praha a. s. V lednu 2008 byly založeny webové stránky projektu. Během roku 2009 začaly přípravné práce – zapojování elektrických transformátorových stanic na očekávaných koncích tunelu. Dosud však nebyla vybrána firma, která by měla provést vlastní stavební práce. První odhad nákladů činí asi 26 miliard Kč.\n\nPoslanecká sněmovna v září 2009 v souvislosti s tímto tunelem ve zrychleném režimu schválila novelu zákona, podle níž k podzemním stavbám nebude třeba souhlas majitelů pozemků nad stavbou, pokud se jich výstavba přímo nedotkne.\n\nV září 2010 označil ministr dopravy Vít Bárta projekt za příliš nákladný, a ačkoliv výstavba vysokorychlostního koridoru patřila k jeho dopravním prioritám, tunel samotný by realizován být neměl.\n\nPlán tunelu byl oživen v roce 2019. Správa železniční dopravní cesty oznámila záměr podpořit výstavbu nového tunelu současnou železniční trať kopírující údolí Berounky přenechat příměstským vlakům. Opustila tak levnější variantu F, k níž se přikláněla ještě začátkem roku a podle které měla být pouze napřímena trať mezi Radotínem a Řevnicemi dvěma kratšími tunely. Varianta F byla opuštěna například kvůli nemožnosti snížení hlukové zátěže v úseku Řevnice–Beroun. Harmonogram z roku 2019 počítá s výstavbou po roce 2028, výstavba tunelu by pak trvala nejméně dalších 10 let. V listopadu 2019 byla schválena studie proveditelnosti, definitivně vybrána varianta C-I delšího tunelu o délce 24,8 km, stavět se má nejdříve v roce 2028. Maximální rychlost v tunelu bude 200 km/h, trať bude přizpůsobena smíšenému provozu osobní a nákladní dopravy.\n\nTunel v celkové délce 24,7 kilometrů měl sestávat ze dvou souběžných jednokolejných tubusů vybudovaných ražbou na základě kruhového průřezu. Má začínat jižně od nádraží Praha-Smíchov v nadmořské výšce asi 200 metrů a dále vést zhruba pod Slivencem, Ořechem, Tachlovicemi, Mezouní a Sedlcem ve Svatém Janu pod Skalou. Tunel má mít tvar lehce zakřiveného oblouku z důvodu přizpůsobení geologickým poměrům (krasové jeskyně). Vyústění v Berouně má být v nadmořské výšce okolo 225 metrů. Ražba má trvat čtyři roky a probíhat ve dvou směrech současně, od Berouna a Tachlovic. Vytěžený materiál má být použit k rekultivaci lomu Holý Vrch poblíž Mořiny.\n\nNa trati neměly být žádné mezilehlé stanice ani zastávky. U Svatého Jana pod Skalou měl mít tunel čerpací objekt, u Tachlovic transformovnu, odvětrávání a přístupový tunel. Maximální sklon měl být 2,8 ‰.\n\nV červnu 2019 byly ve hře dvě varianty: Tachlovický tunel o délce 24,8 km od barrandovského mostu (s napojením ke Smíchovu i na Branický most) k berounskému závodí, a kratší varianta 18km Třebotovského tunelu začínajícího v Radotíně. Za favorita byla považována delší varianta, jejíž náklady se odhadovaly na 50 miliard korun. V listopadu 2019 Centrální komise Ministerstva dopravy vybrala variantu delšího tunelu o délce 24,8 km (varianta C-I), začít stavět se má v roce 2028.\n\n"}
{"id": "463485", "url": "https://cs.wikipedia.org/wiki?curid=463485", "title": "Ústavní pořádek České republiky", "text": "Ústavní pořádek České republiky\n\nÚstavní pořádek České republiky představuje souhrn ústavních zákonů a dalších pramenů ústavního práva České republiky. Podle článku 112 Ústavy České republiky (účinné od 1. ledna 1993) lze dovodit, že se ústavním pořádkem rozumí souhrn určitých ústavních zákonů a dalších Ústavou výslovně jmenovaných pramenů práva v úrovni nejvyšší právní síly.\n\nPojem \"ústavní pořádek\" je v zásadě nový pojem ústavního práva, poprvé se objevil až v článcích 3 a 112 Ústavy České republiky. Zavedený a obecný pojem je \"ústavní řád\".\n\nÚstavním pořádkem a zákonem o Ústavním soudu je při svém rozhodování vázán Ústavní soud. Součástí náplně jeho práce je přezkum mezinárodních smluv podle článků 10a a 49 Ústavy, zákonů či jiných právních předpisů pro jejich soulad s ústavním pořádkem. Pokud obecný soud nabude přesvědčení, že zákon, kterého má použít, je v rozporu s ústavním pořádkem, předloží věc Ústavnímu soudu.\n\nPro hrubé porušení ústavního pořádku nebo pro velezradu může Senát se souhlasem Poslanecké sněmovny podat ústavní žalobu proti prezidentu republiky k Ústavnímu soudu.\n\nPodle článku 112 odstavce 1 Ústavy České republiky tvoří ústavní pořádek České republiky:\nPodle judikatury Ústavního soudu jsou součástí ústavního pořádku podle článku 1 odstavce 2 Ústavy České republiky také ratifikované a vyhlášené mezinárodní smlouvy o lidských právech a základních svobodách, např.\nOstatní ústavní zákony platné do dne účinnosti Ústavy ČR (tj. do 1. ledna 1993) byly degradovány na zákony, tedy mají nadále právní sílu zákona (nikoli už ústavního zákona).\n\n"}
{"id": "463487", "url": "https://cs.wikipedia.org/wiki?curid=463487", "title": "Brimin Kipruto", "text": "Brimin Kipruto\n\nBrimin Kiprop Kipruto (* 31. červenec 1985, Korkitony) je keňský běžec na střední tratě.\n\nVětší úspěchy začal sbírat rokem 2001, kdy skončil na juniorském mistrovství světa v atletice v maďarském Debrecínu druhý v běhu na 3000 m.\n\nStříbrný byl také na africkém šampionátu juniorů v roce 2003 v Kamerunu. V roce 2004 na juniorském mistrovství světa v italském Grossetu skončil v běhu na 1500 metrů bronzový.\n\nVelkého úspěchu dosáhl na olympiádě v Athénách v roce 2004, kde v běhu na 3000 metrů \"steeplechase\" doběhl druhý. Na stejné trati o rok později doběhl bronzový na Mistrovství světa v atletice a na stejné příčce doběhl ve stejném roce i na světovém atletickém finále. O rok později na této akci doběhl šestý.\n\nPrvní zlatou medaili dostal získal na Mistrovství světa v atletice 2007 a zlatý byl i na olympiádě v Pekingu 2008. Na světovém šampionátu v Berlíně 2009 doběhl až sedmý.\n\n\n"}
{"id": "463491", "url": "https://cs.wikipedia.org/wiki?curid=463491", "title": "Wilfred Bungei", "text": "Wilfred Bungei\n\nWilfred Kipkemboi Bungei (* 24. červenec 1980, Kabirirsang) je keňský běžec na střední tratě.\n\nÚspěchy začal sbírat rokem 1998, kdy byl na juniorském mistrovství světa v atletice stříbrný v běhu na 800 metrů. V roce 2002 a 2003 byl nejlepším běžcem na 800 metrů.\n\nV roce 2001 získal stříbrnou medaili v běhu na 800 metrů na Mistrovství světa v atletice, v roce 2006 stejný šampionát (tentokrát halový) vyhrál, opět na 800 m.\n\nBungei reprezentoval Keňu na olympiádě v Aténách 2004 a na olympiádě v Pekingu 2008 získal zlatou medaili.\n\nOd roku 2006 je Bungei také světovým rekordmanem na méně vypisované štafetové trati 4×800 metrů.\n\n\nBungei je ženatý a má dva syny.\n\n"}
{"id": "463493", "url": "https://cs.wikipedia.org/wiki?curid=463493", "title": "Kráterové jezero", "text": "Kráterové jezero\n\nKráterové jezero může znamenat:\n\n\n"}
{"id": "463498", "url": "https://cs.wikipedia.org/wiki?curid=463498", "title": "Jan Minář", "text": "Jan Minář\n\nJan Minář (* 9. dubna 1981, Praha) je český profesionální tenista. Jeho mladším bratrem je Ivo Minář (nar. 1984), také profesionální tenista a daviscupový reprezentant. Nejvyššího postavení mezi muži dosud zaznamenal 5. května 2008, kdy byl klasifikován na 117. místě žebříčku ATP. Během kariéry nevyhrál žádný turnaj ATP. Ve dvouhře zvítězil na 1 challengeru a 5 turnajích série ITF Futures.\n\n"}
{"id": "463506", "url": "https://cs.wikipedia.org/wiki?curid=463506", "title": "Grossvenediger", "text": "Grossvenediger\n\nGroßvenediger (; 3662 m) je 4. nejvyšší hora Rakouska, která se nachází ve skupině Venediger patřící do Vysokých Taur na hranicích spolkových zemí Solnohradsko a Tyrolsko.\n\nNejčastější výstupová cesta na Großvenediger začíná od parkoviště u Matreier Tauernhaus ve výšce 1 512 m n. m. Prvních pohodlných pět kilometrů vede údolím potoka Tauernbach po silničce a později široké cestě přes několik horských osad. Až na krátký úsek kolem peřejí u osady Außergschlöß stoupá cesta jen velmi mírně. To se změní u soutoku s potokem Karlesbach v 1735 m n. m., v místech kde v 19. století končil ledovec. Nově přeznačená cesta 902B odbočuje, vede přes most, téměř se ztrácí a později se napojí na zřetelnou původní trasu 902B. Pěšina vede po svahu bočního údolí Karlesbachu a ostře stoupá až na Starou pražskou chatu (2489 m n. m.) a dále již o něco mírněji na Novou pražskou chatu (2796 m n. m.), kde většina turistů přenocuje. Nad chatou se pěšina postupně ztrácí, značka vede po suti a přes sněhová pole traverzem pod hřebenem Niederer Zaun k ledovci Schlatenkees. Vzhledem k velkému množství trhlin je nezbytností základní ledovcová výbava, rovněž je třeba počítat s obtížnou orientací při zhoršené viditelnosti. Technicky je cesta po ledovci poměrně nenáročná, pouze ve spodní části je krátké prudší místo. Na citlivější jedince již může působit nadmořská výška (únava, zadýchávání se, nevolnost, bolesti hlavy). Na závěr cesta opouští ledovec a vede po krátkém úzkém sněhovém hřebínku s možností pádu na obě strany až k vrcholu s křížem.\n\nNová pražská chata\n\n"}
{"id": "463507", "url": "https://cs.wikipedia.org/wiki?curid=463507", "title": "Jaroslav Navrátil", "text": "Jaroslav Navrátil\n\nJaroslav Navrátil (* 24. července 1957, Přerov), je tenisový trenér a bývalý československý profesionální tenista. Největších úspěchů své kariéry dosáhl ve čtyřhře, v níž vyhrál dva turnaje.\n\nNa žebříčku ATP pro čtyřhru byl nejvýše klasifikován v prosinci 1987 na 31. místě, pro dvouhru pak v srpnu téhož roku na 64. místě. V letech 1986–1987 se probojoval do čtvrtfinále mužské čtyřhry na French Open. Na finančních prémiích vydělal 216 482 dolarů. V roce 1983 byl členem československého daviscupového družstva a v prvním kole Světové skupiny odehrál jednu vítěznou dvouhru proti paraguayeskému hráči Caballerovi.\n\nDříve trénoval Tomáše Berdycha. K roku 2012 byl nehrajícím kapitánem daviscupového družstva České republiky a šéftrenérem TK Agrofert Prostějov. Mezi jeho svěřence patří tenisté Jiří Veselý a Adam Pavlásek.\n\n"}
{"id": "463515", "url": "https://cs.wikipedia.org/wiki?curid=463515", "title": "Zemětřesení v San Franciscu 1906", "text": "Zemětřesení v San Franciscu 1906\n\nZemětřesení v San Franciscu v roce 1906 bylo zemětřesení, které postihlo v 13:12:21 UTC (05:12:21 místního času) ve středu 18. dubna 1906 oblast Sanfranciského zálivu. Hypocentrum otřesu s magnitudou 7,1 - 9,3 se nacházelo západně od průlivu Zlatá brána (pravděpodobně na souřadnicích 37.75° s. š., 122.55° z. d.) v hloubce 8 km (±5 km).\n\nHlavní epicentrum otřesů se nacházelo na pobřeží 3 km, blízko skal nazvaných Mussel Rock. Otřesy byly cítit až v Los Angeles a ve vnitrozemí až v centru Nevady. Zemětřesení a hlavně následný požár si vyžádal přes 3 000 lidských životů a považuje se za jednu z nejhorších živelních pohrom v historii Spojených států.\n\nSlavné fotografie San Francisca po zemětřesení v roce 1906 pořídil George Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 17 x 48 palců (43,18 x 122 cm). Fotoaparát vážil 22 kilogramů a používaly se v něm celuloidové desky. Lawrence prodával tyto snímky za 125 dolarů a celkem za prodané fotografie získal 15 000 dolarů. V roce 1908, tedy dva roky po události, nasnímal zrekonstruované San Francisco ze stejných pohledů.\n\nO sto let později se tým fotografů okolo Rona Kleina z \"International Association of Panoramic Photographers\" pokusil zrekonstruovat Lawrencův snímek. Zhotovili přesnou repliku Lawrencovy panoramatické kamery - nefotografovali však z draka, ale z vrtulníku.\n\nDalším velký fotografem, který zdokumentoval zkázu San Francisca, byl Arnold Genthe. Byl to místní fotograf, takže oproti Lawrencovi začal dokumentovat zničené a požáry zachvácené město bezprostředně po zemětřesení (a to navzdory tomu, že při katastrofě přišel o svůj ateliér).\n\nJeho fotografie focené z ulice či blízkých kopců, z nichž se zachovalo asi 180, ukazují zničené město zachvácené rozsáhlými požáry. Patrně nejslavnější z nich a zároveň nejslavnější Gentheho fotografií vůbec je fotografie \"Pohled dolů na Sacramento Street\", focená z vrcholu Nob Hill.\n\n"}
{"id": "463516", "url": "https://cs.wikipedia.org/wiki?curid=463516", "title": "Jan Koželuh", "text": "Jan Koželuh\n\nJan Koželuh (29. ledna 1904, Praha – 4. června 1979 Florida, USA) byl československý tenista, aktivně hrající ve 20. letech 20. století, mladší bratr slavnějšího tenisty a hokejisty Karla Koželuha.\n\nNarodil se Josefovi a Marii Koželuhovým jako nejmladší z devíti dětí, sedmi bratrů a dvou sester. Aktivními sportovci se stalo šest bratrů a jedna sestra. Všichni vyrostli na tenisových dvorcích LTC Praha, kde byl Josef Koželuh správcem a kde si bratři přividělávali jako sběrači míčků. Během celé tenisové kariéry zůstal amatérem. Měl krásný tenisový styl, o němž „francouzský mušketýr“ Henri Cochet pronesl, že jím předběhl dobu o 20 let. \n\nV letech 1925-1928 se stal čtyřnásobným mistrem ČSR ve dvouhře a čtyřhře, třikrát zvítězil ve smíšené čtyřhře. V období 1924-1930 reprezentoval zemi v Davisově poháru, v němž odehrál celkem 46 utkání, z toho 27 dvouher a 19 čtyřher. Mezi nejslavnější zápasy patří střetnutí s Francií na Štvanici v roce 1927, kde podlehl až v pěti setech René Lacostemu. V sezóně 1926 a 1927 se probojoval do čtvrtfinále dvouhry ve Wimbledonu. \n\nČasto používal halfvolejovou a volejovou hru ze středu dvorce. Vyznačoval se výbornou technikou. Byl známý velmi měkkým výpletem rakety. V roce 1927 figuroval na 10. místě světového žebříčku, v Evropě pak na 6. pozici. Tenisovou dráhu ukončil již ve 26 letech, poté žil na Floridě, kde se věnoval trénování tenistů.\n\n"}
{"id": "463527", "url": "https://cs.wikipedia.org/wiki?curid=463527", "title": "Živonín", "text": "Živonín\n\nŽivonín je místní část obce Řepín, která se nachází v severní části okresu Mělník. K zajímavostem patří kaplička, která byla postavena roku 1864 na památku velkého krupobití z 13. června 1863.\n\nPrvní písemná zmínka o vesnici pochází z roku 1237.\n\nPodle Živonína je nazvána železniční zastávka na železniční trati Mladá Boleslav – Mšeno – Mělník, ležící v sousedním katastrálním území Nebužely.\n\n"}
{"id": "463529", "url": "https://cs.wikipedia.org/wiki?curid=463529", "title": "Praporčík", "text": "Praporčík\n\nPraporčík je jedna z nižších vojenských hodností. Historicky vznikla z praporečníka (korouhevníka), jehož funkcí bylo nosit do bitev prapor. Označoval se také jako fendrych (z něm. \"Fähnrich\") a v rakouské armádě stál hodnostně mezi kadetem (studentem důstojnické školy) a poručíkem.\n\nHodnost praporčíka existovala i za první republiky, poté byla ale zrušena. Československá armáda praporčíka opětovně zavedla roku 1960, kdy byl vytvořen zvláštní \"sbor praporčíků\" stojící hodnostně pod důstojníky, ale nad poddůstojníky. Patřily do něj hodnosti rotný, rotmistr, nadrotmistr, podpraporčík, praporčík a nadpraporčík. Po roce 1999 se \"rotmistrovský sbor\" oddělil a praporčický tak tvořil jen podpraporčík, praporčík, nadpraporčík a nově i štábní praporčík. Od roku 2011 se ale struktura vojenských hodností znovu změnila a mezi praporčíky Armády České republiky tak zase patří rotmistr, nadrotmistr, praporčík, nadpraporčík a štábní praporčík. Tento sbor je hodnostně mezi sborem poddůstojníků (desátník, četař, rotný) a nižších důstojníků (poručík, nadporučík, kapitán).\n"}
{"id": "463533", "url": "https://cs.wikipedia.org/wiki?curid=463533", "title": "Čtyři mušketýři", "text": "Čtyři mušketýři\n\nČtyři mušketýři, také francouzští mušketýři (francouzsky: \"Les Quatre Mousquetaires\") je označení pro čtyři tehdy nejlepší tenisty Francie, kteří ve druhé polovině 20. let 20. století vytvořili nejslavnější kapitolu francouzského tenisu, když získali 20 Grand Slamů ve dvouhře a 23 ve čtyřhře. Pojmenování vzniklo po populárním filmovém zpracování z dvacátých let podle nejslavnějšího románu Alexandra Dumase \"Tři mušketýři\".\n\nVe Wimbledonu v letech 1924–1929 byli, až na jedinou výjimku, vždy ve finále oba francouzští hráči, v období 1927–1932 zvítězili šestkrát na US Open, ve stejné době dovedli šestkrát v řadě daviscupové družstvo Francie k zisku salátové mísy. V roce 1927 byl pohár pro vítěze mužské dvouhry French Open pojmenován na jejich počest jako Coupe des Mousquetaires (Pohár mušketýrů). \n\nVšichni se dožili vysokého věku, nejméně 83 let, a v roce 1976 byli najednou uvedeni do Mezinárodní tenisové síně slávy.\n\nZa „nové mušketýry“ (\"Nouveaux Mousquetaires\" nebo \"néo-Mousquetaires\") označil časopis \"L'Équipe\" čtveřici současných francouzských tenistů, kterými jsou Gilles Simon, Richard Gasquet, Jo-Wilfried Tsonga a Gaël Monfils. Tento příměr následně přijal francouzský tisk. V roce 2008 se poprvé od zavedení žebříčku ATP (1973) dostali tito čtyři hráči najednou mezi nejlepších dvacet tenistů hodnocení (TOP 20).\n\n"}
{"id": "463534", "url": "https://cs.wikipedia.org/wiki?curid=463534", "title": "Přenosný program", "text": "Přenosný program\n\nPřenosný program (ang. \"portable application\" nebo \"portable app\") je počítačový program (software), který lze spustit \nz přenosného zařízení, např. USB flash disku, CD nebo paměťové karty. Přenosný program je obvykle navržen tak, aby svou konfiguraci a data ukládal na přenosné zařízení, a ne na systémový disk. \n\nProtože se programy přenáší mezi různými počítači, hrozí zavirování apod.\n\nPřenosné programy nejsou přenositelné programy, kdy lze zdrojový kód programu kompilovat pro různé platformy.\n\nPo přenosných programech se obvykle požaduje, aby:\n\n1. Nebyla nutná žádná formální instalace na pevný disk a mohl být uložen na přenosné zařízení. To dovoluje jeho využívání na více počítačích.\n\n2. Konfigurace (a data) se ukládala (a přenášela) s programem. Pokud se používají pro uložení registry, konfigurace aplikace není přenosná a musí být nastavena na každém počítači samostatně.\n\n3. Zanechávala nulový (nebo skoro nulový) otisk na počítači, na kterém běžela. Všechny dočasné soubory a registry jsou smazány poté, co program skončí. Soubory vytvořené uživatelem se uloží na přenosné médium k aplikaci.\n\n"}
{"id": "463540", "url": "https://cs.wikipedia.org/wiki?curid=463540", "title": "Sklon", "text": "Sklon\n\nSklon může být:\n\n\n"}
{"id": "463541", "url": "https://cs.wikipedia.org/wiki?curid=463541", "title": "Jacques Brugnon", "text": "Jacques Brugnon\n\nJacques „Toto“ Brugnon (11. května 1895, Paříž – 20. března 1978, tamtéž) byl francouzský tenista, nejstarší ze slavných Čtyř mušketýrů, kteří dominovali tenisu ve druhé polovině dvacátých a na začátku třicátých let. Specializoval se především na čtyřhru nejdříve v páru s Henri Cochetem, později s Jeanem Borotrou, v níž získal 10 grandslamových titulů, ve dvouhře nikdy turnaj velké čtyřky nevyhrál. Společně se svými třemi kolegy „mušketýry“, byl uveden do Mezinárodní tenisové síně slávy v roce 1976.\n\nZa daviscupový tým Francie odehrál v letech 1921–1934 31 čtyřher a 6 dvouher. Na LOH 1924 v Paříži získal stříbrnou medaili v mužské čtyřhře, když s krajanem Henri Cochetem prohráli finále s americkým párem Francis Hunter–Vincent Richards.\n\nAustralian Open\nFrench Open\n\nWimbledon\n\n"}
{"id": "463543", "url": "https://cs.wikipedia.org/wiki?curid=463543", "title": "ALn 668", "text": "ALn 668\n\nALn 668 je rodina motorových vozů vyrobených italskou firmou Fiat Ferrovaria. Tyto motorové vozy byly vyráběny v letech 1954-1981 pro provoz v Itálii. Ve 12 sériích bylo vyrobeno celkem 787 vozidel.\n\n"}
{"id": "463550", "url": "https://cs.wikipedia.org/wiki?curid=463550", "title": "Seznam přenosných programů", "text": "Seznam přenosných programů\n\nMnoho přenosných programů je freeware, případně se jedná o otevřený software. Některé programy jsou odlehčené verze (tzv. 'lite') svých mateřských aplikací.\n\n\n\n\n\n\n\n\n\n\n\n\n\nViz Seznam přenosných počítačových her ()\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nZobrazení mapy volného prostoru a největších souborů a adresářů na disku.\n\n\n\n\n"}
{"id": "463553", "url": "https://cs.wikipedia.org/wiki?curid=463553", "title": "John Adams (Bounty)", "text": "John Adams (Bounty)\n\nJohn Adams (známý i pod pseudonymem Alexander Smith a z něj pocházející zdrobnělinou Aleck 4. prosince 1767 Hackney – 5. března 1829 Pitcairn) byl britský námořník a účastník slavné vzpoury na HMAV \"Bounty\". Spolu s dalšími vzbouřenci a Tahiťany v lednu 1790 spoluzaložil osadu na Pitcairnově ostrově. V roce 1793 přežil povstání tahitských mužů proti bělochům, v němž většina britských vzbouřenců zemřela.\n\nPo smrti posledního společníka Neda Younga se John Adams přiklonil ke křesťanství, na jeho principech dále vedl kolonii. Pod Adamsovým vedením osada prosperovala, a to i po objevení existence kolonie Američany a posléze Brity, na které učinila takový dojem, že Britové Pitcairnův ostrov nadále podporovali; sám Adams již nebyl za vzpouru na Bounty postaven před soud a dostal královskou milost. V Adamsovi měla kolonie silného vůdce, jenž ji vedl až do své smrti roku 1829. Hlavní město Pitcairnových ostrovů bylo pojmenováno po něm – Adamstown – a jeho potomci dodnes nosí příjmení Adams.\n\nJohn Adams pocházel z londýnské čtvrti Hackney. Jeho otec John Adams pracoval jako sluha u Daniela Bella Cola. Měl tři sourozence (bratra Jonathana a sestry Dinah Jemima a Rachel); po smrti otce, který se utopil v Temži, vyrostl se dvěma sourozenci v chudobinci, zatímco třetí se osamostatnil krátce po otcově smrti. Johnu Adamsovi bylo pouze 20, když se stal členem posádky HMAV \"Bounty\" a používal falešné jméno Alexander Smith, pravděpodobně kvůli problémům se zákonem. V dokumentech poručíka Williama Blighe, kapitána Bounty, má John Adams záznam:\n\nALEXANDER SMITH. 22 let, 5 stop a 5 palců vysoký, hnědé pleti, robustní postavy a hnědých vlasů s jizvami po neštovicích. Silně potetovaný, jizva na pravé noze.\n\nMezi posádkou John Adams ničím nevynikal a vysloužil si přezdívku „Reckless Jack“ (\"nedbalý Jack\"). Již týden po příjezdu na Tahiti byl Adams z rozkazu kapitána Blighe potrestán veřejným zmrskáním (12 ran bičem) před domorodci za to, že z jednoho člunu byl Tahiťany ukraden kormidelní čep, když měl Adams stráž. Johna Adamse zcela pohltil život na Tahiti a byl jedním z prvních námořníků, kteří se nechali dát tetovat, a časem navázal vztah se zdejší dívkou Teehuteatuaonou, známou také pod anglickou přezdívkou Jenny, kterou jí nejspíše dal sám Adams.\n\nJohn Adams se na vzpouře proti kapitánu Blighovi podílel od samého začátku, nicméně nepatřil k vůdcům vzpoury. S Fletcherem Christianem na puškaři Josiahu Colemanovi vyžadovali předání klíčů od zbrojnice a kapitán Bligh později při vyšetřování uvedl, že když byl vzbouřenci zatčen, ozbrojený John Adams (Alexander Smith) se toho účastnil. Když se Bounty pod Christianovým velením vrátila na Tahiti, vzbouřenci zde nabrali ženy i místní muže jako posádku, včetně Adamsovy přítelkyně Jenny. Vzbouřenci zamýšleli usadit se na nedalekém ostrově Tubuai, odkud je však po třech měsících místní domorodci vytlačili a vzbouřenci se museli vrátit na Tahiti. Část Britů se rozhodla na Tahiti zůstat, ačkoliv bylo jisté, že je britské námořnictvo najde a zatkne, zatímco Fletcher Christian, John Adams a dalších sedm námořníků, šest tahitských mužů a dvanáct žen se vypravilo na Pitcairnův ostrov. Na cestě na Pitcairn již měl John Adams novou ženu, Puaraiu.\n\nDne 15. ledna 1790 vzbouřenci dospěli k Pitcairnovu ostrovu a 23. ledna loď zapálili, aby kotvící plavidlo nepřilákalo pozornost. Na ostrově Adams navázal blízké přátelství s dalším vzbouřencem Nedem Youngem, s nímž bydlel v sousedství; sdíleli dokonce i své ženy, zvláště po smrti Adamsovy manželky Puarai. Ačkoliv se osadníkům dařilo uživit se farmařením, rostla nevraživost mezi tahitskými muži a Brity. Britové své tahitské společníky pokládali za sluhy a podle toho s nimi jednali; zvláště William McCoy a John Williams nakládali s Tahiťany jako s otroky, na druhou stranu Ned Young a John Adams se k nim chovali lépe. Roku 1790 zemřela Adamsova manželka Puarai a také Fahutu, manželka Johna Williamse; oba si poté přivlastnili ženy (Nancy a Tinafanaeu) dvou Tahiťanů, Tarara a Titahitiho, což vedlo k otevřené vzpouře tahitských mužů. V září 1793 Tahiťané povstali a pět Britů (mezi nimi i Fletchera Christiana) zabili a Johna Adamse postřelili. Tahiťané začali posléze bojovat mezi sebou a nakonec se je zbylým Britům a Tahiťankám podařilo přemoci a zlikvidovat.\n\nZůstali jen John Adams, Ned Young, Matthew Quintal a William McCoy a deset Tahiťanek s dětmi. Nespokojenost však začala klíčit i ze strany žen, které se pokusily o vzpouru a opuštění ostrova, konflikt se však podařilo urovnat. Když William McCoy roku 1797 objevil způsob výroby alkoholu, odstartovalo to na ostrově období alkoholismu a úpadku; McCoy se nakonec opilý utopil v moři a roku 1799 Ned Young a John Adams zabili sekerou Matthewa Quintala, když opilý hrozil osadníkům smrtí.\n\nNed Young byl již nemocný, John Adams očekával jeho brzkou smrt, a tak se od Younga začal učit číst, k čemuž používali lodní Bibli, zachráněnou z Bounty, aby Adams mohl převzít vedení osady. Když Ned Young o Vánocích roku 1800 zemřel na astma, na ostrově zůstal Adams, 9 žen a 19 dětí.\n\nJohn Adams se poté přiklonil k náboženství, které považoval za cestu k nové, mírumilovné společnosti. Začal s pomocí Bible se vzděláváním žen a dětí i s organizací kolonie v křesťanském duchu, respektive duchu anglického puritánství. Když 6. února 1808 Pitcairnův ostrov znovuobjevila americká velrybářská loď \"Topaz\", John Adams po dlouhých letech opustil svůj pseudonym Alexander Smith a představil se svým pravým jménem. Kapitán Mayhew Folger byl příběhem Pitcairňanů unesen, později podal zprávu Britům, kteří však o ostrov neprojevili zájem. Když Pitcairn navázal kontakt s vnějším světem, John Adams se obával, aby se ho Britové nepokusili za vzpouru na Bounty postavit před soud. Když roku 1814 na ostrově přistály dvě britské fregaty HMS \"Briton\" a HMS \"Tagus\", Pitcairňané si mysleli, že Britové přišli Adamse zatknout a ženy začaly britské důstojníky prosit, aby Adamse neodváděli. Překvapení britští kapitánové, Sir Thomas Staines a Philip Pipon, však Johna Adamse ujistili, že zatčení už mu nehrozí. Hlášení kapitána Stainse z roku 1815 vyvolalo v Anglii velký rozruch, nikdo zde však netoužil přivést Johna Adamse před soud, aby se zodpovídal za účast na vzpouře na Bounty. John Adams nakonec roku 1825 obdržel královskou milost.\n\nV té době byl již Pitcairn soběstačnou a vzkvétající kolonií. Britové byli ohromeni, že Pitcairňané, kteří nikdy neviděli nikoho z vnějšího světa, ovládali plynně angličtinu, uměli číst i psát, stejně jako měli silné znalosti v náboženství, ačkoliv jejich náboženské obřady byly jednodušší. Pitcairňané světili sobotu (sabat), kdy ustali ve vší práci a věnovali se Adamsovu kázání. John Adams rovněž na ostrově zakázal pití alkoholu, s výjimkou jeho užití jako léku. Ostrované nepoužívali peníze, provozovali mezi sebou směnný obchod, přičemž nic nepodhodnocovali ani nenadhodnocovali a byli zcela poctiví. Každá rodina měla svůj soukromý majetek, ale existoval i majetek společný. Jak muži, tak ženy se věnovali práci na poli; až když byl mladý muž schopen obhospodařovat tolik půdy, aby mohl uživit rodinu, mohl se oženit (nicméně se Pitcairňané obvykle neženili mladší 19 či 20 let).\n\nV roce 1817 ostrov navštívila americká loď a o dva roky později loď Britské Východoindické společnosti \"Hercules\" pod velením Jamese Hendersona. Kapitán Henderson Pitcairňanům předal náklad literatury, který jim posílala Londýnská misionářská společnost, ale také jim věnoval několik ovcí a dalšího zboží. Adamsovi doručil dopis od bratra, který žil v Londýně, z něhož se kromě jiného dozvěděl i o smrti jedné ze svých sester.\n\nRoku 1823 se na ostrově usadili dva námořníci, John Buffet a John Evans. S nárůstem počtu návštěvníků začal mít stárnoucí John Adams obavy, aby lidé zvenčí nezničili jím vybudovanou ostrovní společnost. Požádal proto Velkou Británii, aby vyslala svého zástupce, který by převzal nad ostrovem správu. Ačkoliv byla tato žádost v Anglii známa, nikdo na ostrov vyslán nebyl. Pitcairňané se proto obrátili na americké misionáře ze Sandwichových ostrovů. Avšak ani Američané na ostrov nemohli nikoho poslat.\n\nV roce 1825 na ostrov přijel britský výzkumník, kapitán Frederick William Beechey. Ten detailně popsal pitcairnskou kolonii a její obyvatele.\n\nJohn Adams na ostrově soudil spory, oddával páry i sloužil mše. Během vzpoury na Bounty a později na Pitcairnu měl celkem pět žen: Jenny, Purai, Tinafanaeu, Vahineatua (vdova po Johnu Millsovi) a Teiu (předchozí žena Thomase McIntoshe a později Williama McCoye). S poslední ženou jej dokonce roku 1825 kapitán Beechey oficiálně oddal. Měl celkem tři děti: dvě dcery a syna George.\n\nAdams požíval u Pitcairňanů velké úcty, představoval pro ně „otce“; jeho smrt 5. března 1829 představovala velkou ztrátu. Jeho manželka Teio jej přežila jen o devět dnů. Ze všech vzbouřenců z Bounty je známo pouze Adamsovo místo posledního odpočinku, ostatní jsou pohřbeni neznámo kde.\n\nVzpoura na Bounty a následný osud vzbouřenců a obyvatel Pitcairnova ostrova vzbudil velký ohlas, který se promítnul i do literatury a později filmu. John Adams se tak objevuje v krátkém příběhu \"Vzbouřenci na lodi Bounty\" od Julese Verna, či historickém románu Marka Twaina \"The Great Revolution in Pitcairn\". Pod upraveným jménem Adam Purcell se stal hlavním hrdinou románu Ostrov, který napsal inspirován osudy vzbouřenců francouzský spisovatel Robert Merle.\n\nVe 20. století s rozvojem filmu se vzpoura na Bounty objevuje i ve filmovém zpracování, např. oscarový snímek \"Mutiny on the Bounty (Vzpoura na Bounty)\" z roku 1935 (v roli Alexandra Smithe se objevil Herbert Mundin), \"Mutiny on the Bounty\" z roku 1962 (Hugh Griffith v roli Alexandra Smithe; po dokončení natáčení tohoto filmu byla filmová kopie lodi zrestaurována a nyní slouží jako výcviková loď), či \"Bounty\" z roku 1984 (s Philipem Martinem Brownem jako Johnem Adamsem).\n\n\n\n"}
{"id": "463554", "url": "https://cs.wikipedia.org/wiki?curid=463554", "title": "Michal Tabara", "text": "Michal Tabara\n\nMichal Tabara (* 16. října 1979, Uherské Hradiště) je český profesionální tenista, který nastoupil tenisovou kariéru na okruhu ATP v roce 1997. Dosud na něm vyhrál 1 turnaj ve dvouhře a 1 spolu s Radkem Štěpánkem ve čtyřhře. Na žebříčku ATP byl pro dvouhru nejvýše postaven na 47. místě (23. července 2001), pro čtyřhru pak na 142. místě (23. srpen 1999).\n\nMenší konflikt měl na US Open 2001. Po těsně prohraném zápase 1. kola v pěti setech s Justinem Gimelstobem, si stěžoval na jeho časté zdravotní přestávky během utkání. Na jeho konci při podávání rukou u sítě si odplivl do směru protihráčova postavení. Za tento čin dostal pokutu 1 000 dolarů pro nesportovní chování.\n\n"}
{"id": "463558", "url": "https://cs.wikipedia.org/wiki?curid=463558", "title": "Černohorské království", "text": "Černohorské království\n\nČernohorské království (srbsky: Краљевина Црнa Горa, \"Kraljevina Crna Gora\") byla konstituční monarchie v jihovýchodní Evropě na Balkáně, existující od 28. srpna 1910 do 28. listopadu 1918.\n\nZemě vznikla z Černohorského knížectví v roce 1910; příčinou jejího zániku byla anexe Království černohorského Srbskem a následné začlenění země k novému království Srbů, Chorvatů a Slovinců na základě podepsání Korfské deklarace. Jako samostatná byla země obnovena až jako republika v roce 2006 rozpadem unie se Srbskem, který následoval po rozpadu Jugoslávie.\n\nNa počátku nové éry 20. století hrálo nevelké Černohorské knížectví důležitou roli na poli balkánské a celoevropské politiky. Kníže Nikola I. Petrović-Njegoš si mnoha způsoby zajistil sympatie předních evropských států, především Ruského impéria. Tento vlastenecky smýšlející panovník se po definitivním mezinárodním uznání černohorské nezávislosti v roce 1878 na kongresu v Berlíně odhodlal a za podpory Carského Ruska a Italského království sepsal Proklamaci království a za přítomnosti předních církevních hodnostářů a mnoha významných osobností tehdejší evropské politiky vyhlásil v hlavním městě Cetinje nové státní zřízení a následně se v souladu s peticí z parlamentu nechal korunovat historicky prvním černohorským králem.\n\nČernohorskému království předcházelo téměř 60 let trvající knížectví, jehož vývoj byl mnohdy velmi bouřlivý. Předním bodem byla krutá vláda knížete Danila II. a jeho zavraždění Todorem Kadićem v Kotoru dne 13. srpna 1860. Další důležitou událostí byly války proti Osmanské říši, které vyvrcholily výhrou Černohorců ve slavné bitvě u Grahova. Důsledkem vítězství bylo značné rozšíření hranic země a obrovské odpoutání od osmanské nadvlády.\n\nSamotné vyhlášení království proběhlo 28. srpna 1910. Korunovace Nikoly I. a jeho manželky Mileny Teodózie Vukotić na krále a královnu byla velkou slavnostní událostí. Kromě členů černohorské královské rodiny byli významnými hosty např. italský král Viktor Emanuel III., ruská carevna Alexandra Fjodorovna s ruskou velvyslankyní v Černé Hoře Klavijou Popovovou, ruská velkoknížata Petr Nikolajevič a Nikolaj Nikolajevič, srbský korunní princ Alexandr I. Karađorđević, vévodkyně Jutta Meklenbursko-Štrelická, britský korunní princ Eduard VIII. s velvyslancem, bulharský car Ferdinand I., španělský král Alfons XIII. a královna Viktorie z Battenbergu, francouzský prezident Armand Fallières s první dámou Jeanne Bresson, japonský císař Meidži Velký, perský vůdce Ahmad Šáh, vévoda František Josef Battenberg, francouzská koncertní umělkyně Violet Wegnerová a mnoho dalších.\n\nObřad započal v sídle parlamentu a vlády Vladin dom, kde proběhla oficiální korunovace krále a královny v korunovačních rouších nově zhotovenými korunovačními klenoty. Poté následoval pochod k Cetinjskému klášteru, kde se nechal král Nikola I. v duchu národní tradice korunovat i historickou korunou srbského cara Štěpána IV. v tradičním kroji. N8sledné oslavy trvaly dlouho do noci.\n\nKrál Nikola I. byl velice schopným vojevůdcem a vojenským stratégem. Tuto vlastnost po něm zdědil jeho nejmladší syn princ Petr Štěpán, který se již ve svých 18 letech stal členem Černohorské královské národní armády a brzy byl povýšen na jednoho z nejdůležitějších armádních velitelů.\n\nV Balkánských válkách celkově patřilo Černohorské království k zemím úspěšným.\n\nV září 1912 vyrazilo vojsko Královské armády pod vedením prince Petra a ministra obrany generála Vukotiće směrem na východ. Když 26. září 1912 Černohorci překročili hranice Osmanské říše, princ Petr coby velitel vojska symbolickým prvním výstřelem proti tureckému vojsku odstartoval první balkánskou válku. Bitvu proti Turkům (na počest prince Petra také někdy přezdívanou \"bitvou princů\") Černohorci vyhráli. Následně se Černá Hora stala členem bloku zvaného Balkánský svaz společně s Řeckem, Srbskem a Bulharskem.\nNásledovalo období četných vítězství černohorské armády. Černohorci zaslali Istanbulu ultimátum, ve kterém žádali poskytnout křesťanským oblastem autonomii. Ultimátum Osmané odmítli, s čímž ale Balkánský svaz předem počítal. Černohorští vojáci se v První balkánské válce proslavili především velice silnou morálkou oproti nejen Turkům, ale i ostatním balkánským národům. Po výhře v bitvě princů Černohorci společně se Srby postupovali směrem ke Kosovu, kde dobyli značná území. Na jaře 1913 začali Černohorci dobývat další četná území dnešní severní Albánie. To zakončilo obléhání města Skadaru, jež Černohorci za cenu značných ztrát nakonec dobyli a jež se stalo centrem dobyté části Albánie (při obléhání položilo svůj život přes 10 000 černohorských vojáků). Dobytí města se stalo v Černé Hoře velkou slavnostní událostí, Skadaru bylo dosaženo především díky princi Petru Štěpánovi, dále ale také díky korunnímu princi Danilu Alexandrovi a v neposlední řadě také králi Nikolovi I. Tento územní rozmach však přestal být vhod evropským velmocem. Velvyslanci těchto zemí nakonec v Londýně rozhodli o vyhlášení albánské autonomie. Černohorci si však zajistili podporu Ruského impéria a v držení Skadaru a severní Albánie pokračovali. Skadarskou krizi nakonec pomohla vyřešit finanční smlouva s králem Nikolou I. Černohorci se města vzdali v červnu 1913.\n\nPo značných vítězstvích v předchozí válce neměl král Nikola I. žádné důvody se do nově rozpoutané druhé balkánské války zapojovat. Černá Hora se snažila profitovat na dobytých koloniích v Kosovu a řešila hospodářské záležitosti s koloniemi albánskými, kterých byla nucena se vzdát. Situace se však změnila na začátku července 1913, kdy přišel naléhavý dopis z Bělehradu o pomoc v bojích proti Bulharům. Princ Petr se stal velitelem vojáků při tažení Černohorců na pomoc srbským spojencům. Právě díky jeho velení Srbové za obrovské pomoci Černé Hory porazili Bulhary v bitvě na řece Bregalnici. To byl ale jediný velký počin země ve druhé balkánské válce. 31. července bylo uzavřeno příměří a 10. srpna se černohorský ministr zahraničních věcí zúčastnil podepsání mírové smlouvy v Bukurešti.\n\nV první světové válce zakusilo Černohorské království obrovské útrapy. Po vypuknutí války 28. července 1914 zaujala země ihned válečné postavení, 29. července byla mobilizována Královská armáda (přes její velké ztráty během obléhání Skadaru). Na straně Dohody vyhlásila země válku ústředním mocnostem. Odpovědí tomu byla první invaze Rakousko-Uherska směrem na Srbsko a Černou Horu; rakousko-uherské jednotky byly však vytlačeny a Černohorci pak na začátku srpna 1914 pod vedením prince Petra Štěpána bombardovali tehdy rakousko-uherské město Kotor a přilehlé části Boky Kotorské ze silně opevněného vrcholu hory Lovćen. Za pomoci válečné flotily Černohorského královského námořnictva a také anglo-francouzských loďstev se Černohorcům vedlo úspěšně odbourávat útoky Rakušanů a získali tak mnoho zajatců a četnou dělostřeleckou techniku. 10. srpna 1914 provedla černohorská armáda silný útok proti rakouským jednotkám, nevyužila však předtím získanou výhodu. Úspěšně odolala druhé invazi Rakousko-Uherska a v březnu 1915 začala postupovat směrem k přístavu Sutomore a později ovládla většinu tehdy Rakouskem kontrolovaných území a málem dosáhla až Sarajeva v Bosně a Hercegovině. Tam se ale Černohorci kvůli početnějším Rakušanům museli pomalu stahovat zpátky. Již v květnu 1915 se situace začala obracet v neprospěch Černé Hory. V Černohorci dobyté Budvě se konalo setkání prince Petra a jiných černohorským generálů s plukovníkem Leopoldem Hupkou, bývalým rakousko-uherským velvyslancem v Cetinje. Kvůli náhlé převaze Rakušanů nezbylo Černé Hoře nic jiného, než požádat Rakousko-Uhersko o zastavení bombardování černohorských měst. Na světlo pak vyšly mnohé nemilé události – například zásobování Rakušanů srbskými separatisty, které jim pomohlo ke snazšímu přístupu na horu Lovćen, a dále také písemný rozkaz Rakousko-Uherska, jenž nařizoval ústup Černohorců a umožňoval Rakušanům obsazení vrcholu Lovćenu. V lednu 1916 došlo k silné invazi do Černé Hory a její armáda musela definitivně kapitulovat a stáhnout se z Lovćenu. Po dobytí tohoto strategického bodu již silnějším Rakušanům nebránilo příliš mnoho překážek v obsazení země. Černohorská královská rodina se z Cetinje stáhla nejprve do zimního královského paláce v Podgorici, kde probíhaly poslední možné pokusy o ochranu země před okupací centrálními mocnostmi, nakonec musel král s královnou a rodinou odejít do nejprve italského a později francouzského exilu do města Cap d´Antibes, kde měla dynastie Petrovićů-Njegošů značný majetek. Francouzský prezident Raymond Poincaré uznal černohorskou vládu sídlící v Bordeaux jako exilovou. Nakonec byla Černá Hora od Rakousko-Uherska osvobozena srbskými spojenci, 7. listopadu 1918 byla osvobozena i Boka Kotorska. Srbové ale využili nepřítomnosti krále a královny a o rok dříve, 20. července 1917 podepsali deklaraci na Korfu, jež prohlašovala vytvoření nového království Srbů, Chorvatů a Slovinců pod vládou srbské dynastie Karađorđevićů. O den později, 21. července 1917 byla Černá Hora anektována Srbskem a částečně zbavena nezávislosti. 26. listopadu 1918 obvinila Srbskem nezákonně ustanovená Podgorická skupština krále Nikolu I. z uzavření separátního míru s nepřítelem, sesadila dynastii Petrovićů-Njegošů z černohorského trůnu a definitivně zrušila černohorskou nezávislost. 1. prosince 1918 se tedy Černá Hora stala součástí Království Srbů, Chorvatů a Slovinců. Na rozhodnutí Podgorické skupštiny po válce zareagovala významná část Černohorců dne 7. ledna 1919 vypuknutím neúspěšného vánočního povstání za suverenitu monarchie. V důsledku těchto událostí se tedy Černá Hora stala jedinou spojeneckou zemí, která po první světové válce ztratila nezávislost.\n\nNikola I. Petrović-Njegoš usiloval ještě jako kníže o absolutistickou vládu, avšak v roce 1905 byl donucen k částečné liberalizaci režimu a na nátlak obyvatelstva, toužícího po větší svobodě, vydal 19. prosince 1905 první černohorskou ústavu. \"Černohorské království\", vyhlášené v roce 1910, už tedy oficiálně bylo konstituční monarchií, ale i přes demokratické volby byla skoro veškerá moc soustředěna do rukou krále.\n\nČernohorské království mělo tradiční politické rozdělení státní moci na legislativu (panovník společně s parlamentem), exekutivu (vláda) a judikativu (soudy).\n\nPanovník byl zároveň vrchním velitelem ozbrojených sil a jedinou osobou umocněnou vyhlásit válku či příměří/spojenectví. Nikola I. držel také titul \"maršála ruské carské armády\". Pouze panovník měl právo svolávat a rozpouštět parlament či vládu.\n\nOficiální rezidencí panovníka byl hlavní královský palác v Cetinje, eventuálně vedlejší královská sídla v dalších černohorských městech (Podgorica, Nikšić, Bar...).\n\nParlament Černohorského království (Народна cкупштина Краљевине Црне Горе, \"Narodna skupština Kraljevine Crne Gore\" - Národní skupština Černohorského království) se na základě ústavy poprvé sešla v říjnu 1906 ještě za dob knížectví. Parlament byl ústavou vázán k panovníkovi a bez jeho vědomí a souhlasu nemohl navrhovat, vydat, zamítnout či změnit žádný zákon a vydávat veřejná usnesení. Panovník zároveň nemohl samostatně rozhodovat o vládních institucích, upravovat daně či státní rozpočet bez souhlasu skupštiny. Parlament rovněž nemohl svěřit politickou odpovědnost do rukou vlády, ministrů bez vědomí a souhlasu panovníka.\n\nVláda Černohorského království (Министарски савјет, \"Ministarski savjet\" - Rada ministrů) byla zcela závislá na rozhodnutích panovníka.\n\n\nPrvním předsedou vlády se mezi lety 1910 - 1912 stal doktor Lazar Tomanović.\n\nMoc soudní byla rozdělena na \"Velký soud\" a krajské soudy. \"Velký soud\" byl nejvyšším soudním orgánem s pravomocí řešit konečný verdikt o odvolání proti okresním soudům. Do roku 1902 směl v občanskoprávních sporech jednat za nejvyšší soud přímo panovník, poté již nikoli. I tak ale panovníkovi zůstala pravomoc udělovat \"Milost krále\" a zmírňovat tresty – v těchto záležitostech proslula svou dobrotou královna Milena Teodózie.\n\nStátní rada (Државни Савет, \"Državni Savět\") byla složena z šesti panovníkových rádců, jmenovaných přímo panovníkem podle sepsaného dekretu. Státní rada plně podléhala moci panovníka a byla ústavou jmenována jako nejdůležitější částí správy a prodeje nemovitostí, patřícím státu. Parlament uznal platnost Státní rady až po uznání jí panovníkem.\n\nHlavní státní kontrola byla podle ústavy nejvyšším úřadem kontrolujícím státní rozpočet. V jejím čele byli dva hlavní státní kontroloři, voleni parlamentem na základě seznamu, navrženého \"Státní radou\".\n\nPrvní přátelské diplomatické styky s cizí mocností navázala moderní Černá Hora v roce 1711 s Ruským carstvím za vlády vladyky Danila I. Petroviće-Njegoše. Vztahy s Ruskem se udržely na skvělé úrovni i do současnosti. V roce 1869 bylo v Cetinje otevřeno velvyslanectví Ruského impéria. Vztahy s Ruským impériem se ještě více upevnily díky sňatkům princezny Milice Ady s ruským Velkoknížetem Petrem Nikolajevičem a princezny Anastázie Jeliky s velkoknížetem Nikolajem Nikolajevičem.\n\nPrvní velvyslanectví Černé Hory bylo zřízeno v roce 1863 za dob knížectví v albánském Skadaru. V zahraniční politice se král Nikola I. upínal na východ, především na Ruské impérium a dále také na Srbské království (připojení k Srbsku ale odmítal, především po znovunastoupení dynastie Karađorđevićů na srbský trůn). Vztahy s Rakousko-Uherskou monarchií byly vždy velmi proměnlivé, byť se dařilo zachovávat na oko klidnou atmosféru (ke Království českému ale poutal krále Nikolu I. především silný kulturní vztah). Vztah s Italským královstvím se upevnil po svatbě Nikolovy dcery Eleny Alexandry Petrović-Njegoš s italským králem Viktorem Emanuelem III.. Přáteli Černé Hory byly také Spojené státy americké, velkým důkazem toho bylo mj. otevření černohorského velvyslanectví ve Washingtonu, D. C. již v prosinci 1910 a následné otevření amerického velvyslanectví v Cetinje a návštěva prezidenta Williama Howarda Tafta s první dámou Helen Herron Taftovou, kteří se z Ameriky do Černé Hory dostali na palubě luxusní zaoceánské lodi \"Milena\", patřící Černohorskému královskému námořnictvu - cestu nechal uhradit jako pozornost Nikola I.\n\nZahraniční politika byla plně v odpovědnosti panovníka.\n\n\n\nSítě konzulárních jednatelství mělo království v Argentině, Brazílii, Itálii, Nizozemsku, na Maltě, v Norsku, Španělsku, Švýcarsku, Velké Británii, Francii, v Kanadě, v Dánsku, Rakousko-Uhersku a Japonsku. V rámci Rakousko-Uherska mělo Černohorské království konzulární jednatelství také v Praze na Ořechovce.\n\nDo roku 1916 v Cetinje dále fungovaly velvyslanectví Rakousko-Uherské monarchie, Bulharského carství, Spojené království Velké Británie a Irska, Třetí Francouzské republiky, Spojených států, Řeckého království, Italského království, Německého císařství, Srbského království, Osmanské říše a již zmíněného Ruského impéria.\n\n\"Konkordát Černé Hory při Svatém stolci\" byl zřízen roku 1886 jako první zástupce ortodoxní země.\n\n\"Černohorské koloniální impérium\" bylo malou a krátce trvající koloniální říší. Záležitosti týkající se správy těchto oblastí byly v rukou jejich správců-guvernérů (\"Administrator-guverner\") - ti byli členy \"Ministerstva zahraničních věcí a správy kolonií\" - a to se zodpovídalo králi.\n\n\nPrvním dobytým územím se po vítězství v bitvě princů stala na jihovýchodě země oblast Metohije, v současnosti patřící Kosovu. Centrem této kolonie se stalo město \"Peć\", kde sídlil černohorský správce-guvernér. Naštěstí pro Černou Horu nebyli místní obyvatelé prakticky vůbec vzpurní a částečné odtržení od Turků spíše uvítali.\n\n\nDruhou kolonií Černohorského království se stala velká rozlehlá část severní Albánie, kterou Černohorci dobyli na jaře roku 1913. Centrem oblasti se stal těžce dobytý přístav \"Skadar\" na pobřeží Skadarského jezera, kde Černohorci zdolali pevnost místního tureckého velvyslance a postavili zde sídlo vlastního správce-guvernéra. Černohorci chytře využili získání této kolonie a na její úkor posílili své hospodářství - rozšířil se jak rybolov, tak pěstování plodin a pastevectví.\n\n\nNa ještě kratší období se v březnu 1915 stala třetí černohorskou kolonií pobřežní část Jadranu od města Sutomore přes Boku kotorskou až po hranice s městem Cavtat, kde byl centrem přístav \"Kotor\". Tato kolonie byla dobyta na úkor Rakousko-Uherska.\n\n\nČtvrtou a poslední kolonií se staly ostrůvky Otočić Mrkan a Otočić Barbara, získané díky válečné flotile Černohorského královského námořnictva.\n\nDva hlavní pokusy o státní převrat vznikly ještě za dob knížectví - v roce 1908 byl srbskými anarchisty za podpory tamějších zpravodajských služeb naplánován atentát na knížete Nikolu, známý jako Bombová aféra (Bombaška afera), o rok později pokus o ozbrojené povstání - Kolašinská aféra. Oba dva pokusy byly neúspěšné a po vyhlášení království se zvýšila ochrana královské rodiny, k žádným pokusům o převrat ale již nedošlo.\n\nOzbrojené síly monarchie se nazývaly Černohorská královská národní armáda a měly aktivní a rezervní jednotky. První významná reforma, restrukturalizace a školení armády proběhlo již v roce 1854 za vlády knížete Danila II.\n\nÚzemí Černohorského království bylo v roce 1912 rozděleno do čtyř divizních oblastí: \"Cetinjská\", \"Podgorická\", \"Nikšićská\" a \"Kolašinská\", v roce 1913 přibyly oblasti \"Pljevljanská\" a \"Pećská\". Tyto oblasti se dále dělily na celkem 11 brigádních oblastí, 52 praporních a 322 rotných oblastí.\nDivize se skládaly z 2 – 3 pěchotních brigád. Před začátkem první balkánské války měla Černohorská královská národní armáda přes 55 000 vojáků.\n\nArmády pro každou oblast (kraj) byly složeny z 2 - 3 pěchotních brigád. Chvíli před vypuknutím První balkánské války mělo \"Černohorské království\" 55 000 vojáků.\n\nV roce 1910 byl přijat moderní \"Zákon o organizace královské armády\", v níž (7. článek) se uvádí, že ozbrojenými silami státu bude právě Královská národní armáda. Systematickou částí ozbrojených sil byla policie a četnictvo.\n\nHlavními insigniemi Královské národní armády byly dvě vlajky:\n\n\n\nDůležitou částí ozbrojených sil bylo i \"Černohorské královské námořnictvo\".\n\nZvláštní složkou ozbrojených sil byla Královská garda, oficiálním jménem Перјаници, \"Perjaniči\". Největší část sloužila k ochraně krále, menší část potom k ochraně královny, korunního prince a zbytek gardy ostatním členům královské rodiny. Perjaniči čítali kolem 120 mužů.\n\nV roce 1919 byla v Itálii obnovena část jednotek Královské národní armády. Invaze vojáků této obnovené armády do Černé Hory byla nesouhlasem s připojením Černé Hory k Srbsku. Vyvrcholením toho bylo neúspěšné Vánoční povstání za suverenitu monarchie dne 7. Ledna 1919.\n\nOd uznání nezávislosti až do počátku balkánských válek se počet škol v zemi ztrojnásobil. Král Nikola I. zavedl četné školské reformy a první černohorská střední škola z roku 1880 - gymnázium v Cetinje – byla v roce 1910 přejmenována na Královské gymnázium Cetinje a její dobrá pověst tak byla upevněna. Mezi významné cizí studenty patřila mj. i princezna Jolanda Markéta Savojská, nejstarší dcera italského krále Viktora Emanuela III. a královny Eleny Alexandry – dcery krále Nikoly I. Postupně se střední školy otevřely v Cetinje (církevní, hudební, historická, vojenská, dívčí), Nikšići (hospodářská), Pljevlje (chlapecká), Berane (vojenská) a Podgorici (společenskovědní a vojenská).\n\n\"Dívčí školní ústav\" v Cetinje, speciální střední škola v Černé Hoře, působila od r. 1869 do r. 1913.\n\n\n\nV roce 1910 bylo založeno národní Černohorské královské divadlo, první profesionální divadlo v zemi, jehož sídlem se stala empírová budova Zetský dům (\"Zetski dom\"), a které funguje dodnes. První hrou byla na pódiu nově otevřeného národního divadla provedena Balkánská cařice (\"Balkanska carica\") – opera podle dramatu Nikoly I., hudbu složil černohorský hudební skladatel Dionisio de Sarno San Grigorio.\n\nVýznamnou kulturní institucí byla Černohorská národní knihovna.\n\nKrál Nikola I. zavedl moderní západoevropské způsoby svobody tisku, což posunulo zemi na vyšší společenskou úroveň. Na počátku 20. století existovaly na území Černé Hory tři tiskárny.\n\nDo roku 1915 vycházel jako hlavní černohorský denní tisk Hlas Černé Hory (Глас Црногорца, \"Glas Crnogorca\"). Tyto noviny byly vydávány v Cetinje. Po anexi Černé Hory bylo vydávání novin zakázáno, ale později v červnu roku 1917 byl Hlas Černé Hory opět vydáván v zahraničí, především ve Francii. Poslední číslo deníku vyšlo roku 1922 v Itálii.\n\nDalšími vydávanými deníky byly Cetinjské listy, Crnogorac, Nevesinjský týdeník, Onogošt, Ústavnost nebo Svobodná řeč.\n\nPříznivci vytvoření unie či soustátí Černé Hory se Srbskem vydávali mezi lety 1917 a 1919 ve Švýcarsku a Francii politické a ekonomické noviny Sjednocení. Odpůrci anexe Černé Hory a jejího připojení k Srbsku začali roku 1923 v Království SHS a USA vydávat důležité noviny Americký hlas Černé Hory.\n\nČernohorské království nebylo schopno díky brzkým válkám po svém vzniku plně rozvinout svou hospodářskou činnost. I tak se ale králi Nikolovi I. podařilo zvelebit vnitřní hospodářský stav země. Po vydání ústavy z roku 1905 vznikly plány na těžbu nerostných surovin , stavbu dvou vodních elektráren na řece Morača a modernizaci přístavu Ulcinj. Z těchto plánů se ale díky pozdějším válkám podařilo rozvinout pouze těžbu hnědého uhlí a dřeva – export těchto surovin ale přes své krátké trvání přinesl značný hospodářský zisk. Modernizace přístavišť ve městě Ulcinj byla dodělána skoro do své finální podoby – město se stalo po Baru druhým hlavním přístavem země, kde sídlila menší část Královského námořnictva – a to jeho rybářská flotila.\n\n\"První černohorský pivovar Onogošt\" – v současnosti pod názvem Pivovar Nikšićko vyrábějící stejnojmenné pivo v oblasti města Nikšić – zažil za dob království veliký ekonomický rozmach.\n\nHlavní ekonomickou metropolí země se stalo město Podgorica. Místní trhy byly proslulé především prodejem dobytka, kvalitním zpracováním vlny, ostatními ručními pracemi nebo zpracováním hedvábí. Velice důležitým byl také chov včel a vývoz medu. Místní specialitou byly také rozsáhlé plantáže tabáků a vinné révy – tyto dvě suroviny také zpracovávala první zahraniční společnost v Černé Hoře. Kvalitní černohorská vína Vranac a Krstać byla vyvážená především do Spojených států, Itálie nebo Rakousko-Uherska.\n\nPřínosem ekonomice bylo také pastevectví v hornatých částech země a pěstování nejrůznějších plodin – kukuřice, především však obilí. Na Skadarském jezeře byl velice rozvinutý rybolov. V pobřežních částech země ležely rozlehlé sady oliv, pomerančů, granátových jablek a vavřínů. Celobalkánského významu nabyly i černohorské pily.\n\nOficiální měnou země byl černohorský perper, založen Nikolou I. v roce 1906.\n\n\"Černohorská hypotéka (Црногорскa заложница, \"Crnogorska založnica) – první černohorská banka z roku 1864, existovala i v dobách království. Nejdůležitější bankou Černohorského království byla ale První zetská spořitelna – dnes existující pod názvem Podgorická banka.\n\nFinančnímu stavu země přispívaly každoroční vysoké dotace z Ruska a dále daň od Rakušanů za postoupená území na pobřeží.\n\nStátní dluh Černohorského království nebyl nikdy vysoký. O dobrý finanční stav země se staral především zahraniční obchod. Největší množství peněz dlužila Černá Hora Rakousko-Uhersku, do roku 1914 byla však většina tohoto dluhu splacena, situaci navíc vyrovnávala rakouská územní daň.\n\nV roce 1910 mělo Černohorské království k dispozici přes 400 km zpevněných silnic. Tyto silnice, vesměs navržené chorvatským architektem Josefem Sladem, byly budovány takto:\n\n\nDůležitou dopravní stavbou Josefa Slada byl i most César u města Nikšić.\n\nV roce 1910 vzniklo z Černohorského knížecího loďstva nové Černohorské královské námořnictvo, sídlící v Cetinje s pravomocí regulovat plavbu na Jadranu a Skadarském jezeře. Prvním ředitelem hlavního přístavu v Baru byl jmenován Antonín Zachariáš, Chorvat z Dubrovníku. Námořnictvo se skládalo z válečné, obchodní, rybářské, reprezentativní a dopravní flotily. Část dopravní flotily stála v Rijece Crnojevića, kde obstarávala dopravu na Skadarském jezeře. Zbývající loďstvo dopravní flotily společně s flotilou válečnou, obchodní a reprezentativní kotvilo v hlavním černohorském přístavu Baru, pouze loďstvo rybářské flotily kotvilo v Ulcinji.\n\nObchodní flotila Černohorského královského námořnictva zahrnovala sedm lodí, válečná flotila dvanáct lodí, rybářská flotila 15 loděk a 10 velkých člunů, dopravní flotila 5 lidí a reprezentativní flotila 4 královské jachty, ale také 3 obrovské luxusní královské zaoceánské lodě, určeny královské rodině a významným hostům. Jména zaoceánských plavidel byla Nikola, Milena a Danilo Alexandr.\n\nPrvní lodí, která se plavila pod vlajkou Černé Hory, byla knížecí jachta \"Slavjanin\".\nZa dob království existovala pravidelná lodní doprava na Skadarském jezeře, řece Bojaně a Morače a na pobřeží Černé Hory. Obchodní flotila nakonec v roce 1911 začala provádět mezinárodní obchodní plavby do Velké Británie, Španělska, Itálie, Egypta a významné obchodní plavby na Maltu, s čímž byl spojen vznik Anglo-Černohorské obchodní společnosti. Významným počinem Královského námořnictva bylo přepravení amerického prezidenta Williama H. Tafta, první dámy Helen Herron Taftové a americkým politiků v březnu 1911 na palubě lodi Milena z Washingtonu, D. C. a zpět na státní návštěvu do Černé Hory na náklady krále Nikoly I. jako pozornost americkým přátelům.\n\nŽeleznice Bar - Virpazar byla první černohorskou železnicí a zahájila provoz v listopadu 1908. Stavba železnic byla silně finančně podporována Itálií, postupně železniční tratě vznikly na pobřeží Jadranu, dále spojovaly pobřeží Skadarského jezera s Podgoricou a Danilovgradem.\n\nČernohorské telegramy byly založeny již r. 1869 a v roce 1910 existovalo na území království celkem 25 pozemních telegrafických stanic.\n\nRoku 1904 byla v Černé Hoře za přítomnosti Guglielma Marconiho založena první telegramová rozhlasová stanice na Balkáně.\n\nNa území království fungoval všeobecný majetkový zákoník, slavné zákonodárné dílo, jenž nahradil starý kodex Danila II.. Tuto kodifikaci občanského práva, kterou pro Černou Horu vytvořil chorvatský profesor práva Valtazar Bogišić, badatel v oboru slovanského práva a slovanských právních obyčejů, na návrh ruského cara Alexandra II., podníceného svým černohorským spojencem – Nikolou I. Zákoník byl vydán roku 1888. Byl jedinečným dílem jak z hlediska právně-historického, tak také praktického. Za dob království byl novelizován a v platnosti se udržel až do roku 1946. Zákoník došel uznání nejen v Evropě, nýbrž i uznání celého světa.\n\nČernohorské království nebylo oproti současnosti zemí tak multikulturní. Většinu území země obývali Srbové-Černohorci – jihoslovanský národ, jemuž byla a stále je Černá Hora domovem. Dalšími národy Chorvaté v jihozápadní části země a Albánci u Skadarského jezera, města Ulcinja v Methiji. Dále zemi z malé části obýval národ Muslimů a Arabů.\n\nV roce 1914 žilo v Černohorském království přes 540 000 obyvatel.\n\nČernohorské království bylo v roce 1912 rozděleno do pěti hlavních oblastí (област):\n\nKaždá oblast byla dále rozdělena do jednotlivých částí, zvaných kapetanie (капетанија, \"kapetanija\"). Těch bylo v roce 1912 celkem 56. Představitelé kapetanií - tzv. kapetáni - byli voleni parlamentem podle seznamu, vytvořeného \"Ministerstvem vnitra\". Po balkánských válkách se počet kapetanií zvýšil na 63.\n\nKapetanie byly začleněny do celkem devíti okresů, zvaných nahijee (нахије, \"nachije\"): \"Katunská nahije\", \"Riječská nahije\", \"Crmničská nahije\", \"Přímořská nahije\", \"Lješanská nahije\", \"Zetská nahije\", \"Horská nahije\", \"Vasojevićská nahije\", \"Moračská nahije\" a \"Nikšićská nahije\". \nPodle Ústavy z roku 1905 byla státním náboženstvím Černé Hory srbská pravoslavná církev, samostatná (autokefální) část pravoslavné církve. V čele ortodoxní církve byl \"metropolita cetinjský\", jeho zástupcem byl \"biskup zahamsko - rašský\", sídlící v Ostrožském monastiru - klášteře. Klášterů bylo v Černohorském království celkem 11, mezi nejdůležitější patřil již zmíněny monastir Ostrog, monastir Morača, monastir Ždrebaonik a monastir Dajbabe. Země byla rozdělena do 15 děkanátů a 138 far. Po kongresu v Berlíně byla v zemi vyhlášena náboženská rovnoprávnost. Král Nikola I. povolil v zemi toleranci tří hlavních náboženství (pravoslavné křesťanství, katolické křesťanství a islám), za což si vysloužil někdy velice silnou kritiku a nemalé náboženské problémy v zemi. \n\nV Baru fungovalo katolické arcibiskupství, důležité především pro katolické Albánce a Srbové-Černohorci. Vrchní zástupce islámu sídlil v Podgorici.\n\n"}
{"id": "463563", "url": "https://cs.wikipedia.org/wiki?curid=463563", "title": "Saturnalia", "text": "Saturnalia\n\nSaturnalia byl rod malého, vývojově primitivního plazopánvého dinosaura, žijícího na území dnešní Brazílie v období svrchního triasu (před 230 miliony let). Tento sauropodomorf tedy patřil k nejstarším známým dinosaurům vůbec. Dosahoval délky jen kolem 1,5 metru a hmotnosti asi 10 nebo 11 kilogramů. Vykazoval množství poměrně primitivních vývojových znaků. Mohlo však jít o zástupce skupiny, zahrnující také pozdější obří sauropody.\n\nRodové jméno dinosaura bylo stanoveno podle skutečnosti, že nález byl učiněn během brazilského svátku zimního slunovratu, který má zřejmě kořeny až ve starořímských saturnáliích.\n\n\n"}
{"id": "463564", "url": "https://cs.wikipedia.org/wiki?curid=463564", "title": "John Herschel (plukovník)", "text": "John Herschel (plukovník)\n\nJohn Herschel (29. října 1837 jižní Afrika – 31. května 1921 Spojené království) byl syn Johna Herschela, vnuk Williama Herschela a anglický plukovník (colonel), který provedl v letech 1864–1872 rozsáhlá trigonometrická měření v Indii. \n\nJohn Herschel se narodil během pobytu Johna Herschela na Feldhausenu nedaleko Kapského města. V roce 1838 se s rodiči vrátil do Anglie do Slough, odkud se rodina v dubnu 1840 přestěhovala do Collingwoodu, v hrabství Kent. \nV letech 1864–1872 vykonal cestu do jižní Indie, kde prováděl měření zeměpisné délky měst. Také prováděl pozorování mlhovin jižní oblohy a jako jeden z prvních pozoroval proměnnost hvězdy η Carinae. V roce 1868 provedl spektroskopické pozorování během úplného slunečního zatmění a v získaném spektru určil Fraunhoferovy čáry označené C, D a F.\n\nPo smrti svého otce v roce 1871 se vrátil do Anglie, ale podlomené zdraví a snaha o zpracování údajů z pozorování svého otce ho odvedla od pravidelného pozorování.\n\nJohn Herschel byl členem Královské společnosti a Královské astronomické společnosti.\n"}
{"id": "463570", "url": "https://cs.wikipedia.org/wiki?curid=463570", "title": "La Toya Jackson", "text": "La Toya Jackson\n\nLa Toya Yvonne Jackson (* 29. května 1956, Gary, Indiana) je americká zpěvačka-skladatelka, herečka a tanečnice, která pochází ze slavné rodiny Jacksonových. Hudební kariéru zpěvačka prožila v 80. a 90. letech, v roce 2004 se vrátila do hitparád skladbami \"Just Wanna Dance\" a \"Free The World.\" Řadu let chystané album \"Startin' Over\" stále nebylo vydáno.\n\nNarodila se jako páté z devíti dětí Josephu a Katherině Jacksonovým. Od dětství se věnovala pěvecké kariéře, v roce 1985 spolupracovala na singlu \"We Are the World\", který byl součástí pomoci zemím Sahelu, jež postihl hladomor. V daném roce také nazpívala protidrogový videoklip \"Stop the Madness\". Roku 1991 nafotila pro březnové číslo časopisu \"Playboy\" sérii nahých fotek, která z ní udělala sex-symbol. Znovu se v časopisu objevila v roce 1991 a poté natočila roku 1994 jeden z prvních dokumentárních videodílů \"Playboy Celebrity Centerfold: LaToya Jackson\". V roce 1992 podepsala smlouvu v pařížském kabaretu Moulin Rouge, kde vystupovala v programu \"Formidable\", což představovalo dvě vystoupení během noci, šestkrát týdně. Stala se nejlépe placenou umělkyní v historii kabaretu (5 miliónů dolarů). V roce 1993 koncertovala v polských Sopotech na mezinárodním festivalu. V lednu 2007 se objevila v televizní reality show \"Armed & Famous\" a o dva roky později v lednu 2009 v britské verzi reality show \"Big Brother\", v níž byla vyřazena ve čtvrtém kole.\n\n\n\n\n"}
{"id": "463577", "url": "https://cs.wikipedia.org/wiki?curid=463577", "title": "Diasofie", "text": "Diasofie\n\nDiasofie (česky průvěda, německy \"Orientierungslehre\") je název filosofie Karla Slavoje Amerlinga, v níž chápe Boha jako \"permanentního tvořitele\", duch a hmota v ní existují v předzjednané harmonii.\n\nAmerling o diasofii říká mj. toto:\n\n\"Diasofie, vším pronikající moudrost, která kriticky srovnává všech 12-13 exaktních věd lidstva, srovnává jejich společné pojmy ve vztahu ke konkrétnímu, většinou jednostrannému pojmenování (\"nomina\"), bude s to vykonat mnoho pro ulehčení a zjednodušení alespoň základních rysů, necessarií, nesmí ovšem opomíjet nejčistší a nejexaktnější vědu všech věd, mathesi, neboť ona je současně nejčistší, nejexaktnější logikou, naukou o myšlení, jejíž zákony nacházejí uplatnění všude v přírodě - kterážto uplatnění byla tudíž od starých nazvána logistická (\"sic!\").\"\n"}
{"id": "463582", "url": "https://cs.wikipedia.org/wiki?curid=463582", "title": "BIFA", "text": "BIFA\n\nLodě typu BIFA jsou motorové osobní lodě německé výroby, které byly stavěny v letech 1977–1988 a provozovány v Německé demokratické republice, Československu a jejich následnických státech. Vyráběly se ve třech velikostních variantách označovaných římskými čísly I (délka 28,5 m), II (délka 32,5 m) a III (délka 39,5 m). Celkem 58 lodí typu I a III (z toho 45 pro domácí trh a 13 pro ČSSR) postavila v letech 1977–1988 loděnice Berlín, dvě lodě typu II postavila v letech 1978–1979 loděnice VEB Elbewerft Boizenburg.\n\nVšechny tři typy mají celkovou šířkou 5,1 m a boční výšku 1,35 metru, délka se liší podle typu (I: 28,5 m, II: 32,5 m, III: 39,5 m). Typy I a II mají ponor 0,9 m, typ III má ponor 1,1 m.\n\nHlavní paluba je uzavřený a v zimě vytápěný prostor vybavený místy k sezení, barem a rautovými stoly. V zázemí se nachází lodní kuchyně. Kapacita typů I a II je 124 osob, typu III je 164 osob.\n\nLoď pohání 1 motor typu 6 VD 14,5 výrobce Motorenwerk Schönebeck o spotřebě 5,5 litrů nafty za hodinu a dieselový agregát se spotřebou 4,5 litru nafty za hodinu plavby. Maximální rychlost plavby u typů I a II je 17 km/hod, u typu III je 20 km/h. Obsluhu a provoz plavidla zajišťuje čtyřčlenná posádka tvořená jedním kapitánem, jedním strojníkem a jedním lodníkem nebo jedním kapitánem a dvěma lodníky.\n\n\nPoseidon (Lodní doprava Vranov)\n\nVětšina plavidel tohoto typu byla v průběhu devadesátých let kompletně zrekonstruována a modernizována za účelem využití jako plovoucí lodní restaurace. U čtyř lodí byla navýšena kapacita míst díky prodloužení lodi ve střední části trupu o 8,5 m.\n\n"}
{"id": "463583", "url": "https://cs.wikipedia.org/wiki?curid=463583", "title": "Hepatitida B", "text": "Hepatitida B\n\nHepatitida B je onemocnění způsobené HBV virem hepatitidy B, který napadá játra hominoidů, včetně lidských, a způsobuje zánět zvaný hepatitida. Nemoc původně známá jako „sérová hepatitida,“ způsobila epidemie v částech Asie a Afriky a je endemická v Číně. Virem hepatitidy B byla infikována asi třetina světové populace, tj. více než 2 miliardy lidí. Z toho 350 milionů lidí je chronickými nositeli viru.\n\nAkutní onemocnění způsobuje zánět jater, zvracení, žloutenku a vzácně smrt. Chronická hepatitida B může nakonec způsobit jaterní cirhózu a hepatocelulární karcinom – smrtelné onemocnění s velmi špatnou reakcí na dostupné druhy chemoterapie. Infekci lze předcházet preventivním očkováním.\n\nVirus hepatitidy B je hepadnavirus a má kruhový genom tvořený částečně dvojitě propletenou DNA. Viry se replikují přes RNA střední formu reverzní transkripce a v tomto ohledu jsou podobné retrovirům. Přestože replikace probíhá v játrech, virus se šíří do krve, kde se u infikovaných pacientů nacházejí virus-specifické proteiny a jejich odpovídající protilátky. K diagnostikování hepatitidy B se používají krevní testy na tyto proteiny a protilátky.\n\nZa odhalení viru hepatitidy B a později také vývoj patřičných diagnostických testů a vakcíny byla v roce 1976 udělena Nobelova cena za fyziologii a medicínu americkému lékaři Baruchu Samuelovi Blumbergovi.\n\n\nŽloutenka typu B se NEmůže přenášet náhodně. Nemůže se přenášet kýcháním, kašláním, objímáním nebo snědením potraviny, která byla připravovaná někým nakaženým se žloutenkou typu B\n\n\n"}
{"id": "463584", "url": "https://cs.wikipedia.org/wiki?curid=463584", "title": "Johann Jakob Bodmer", "text": "Johann Jakob Bodmer\n\nJohann Jakob Bodmer (19. července 1698, Greifensee – 2. ledna 1783, Schönenberg) byl švýcarský německy píšící spisovatel, básník, historik a překladatel. \n\nVystudoval gymnázium, měl být kupcem a proto v letech 1718 a 1719 cestoval po Francii a Itálii, aby získal zkušenosti a obchodní vzdělání, později se věnoval studiu historie. V roce 1725 se stal profesorem švýcarských dějin na universitě v Curychu a tuto funkci vykonával až do roku 1775, kdy odešel na odpočinek na svůj statek. Od gymnaziálních let se pokoušel o literární činnost, v roce 1721 vydávali s přáteli týdeník \"Rozpravy malířů\" (\"Die Discourse der Mahlern\"), v nichž se stylizovali jako malíři své doby. Eseje z tohoto časopisu, který se stal jedním ze základů německé literární kritiky, byly později vydány knižně. \n\nBodmer se věnoval také literární teorii, v roce 1730 vydal svoji poetiku, v níž postuloval, že báseň je napodobením přírody na základě rozumu, fantazie, znalostí jejích pravidel a vkusu. Za vzor pro literáty pokládal Miltona a jeho Ztracený ráj, velmi obdivoval Klopstockova \"Mesiáše\". Tyto (klasicistní) zásady vzbudily velkou polemiku mezi německými literáty a z jejich popření a položení důrazů na cit a obrazotvornost se zrodil německý preromantismus. \n\nBodmer také mnoho překládal, zejm. z angličtiny (\"Ztracený ráj\", satira kolem Scriblerus Clubu, staroanglické balady) a antických jazyků (úplný překlad Homéra). Jeho vlastní poezii tvoří většinou příležitostné básně nevalné úrovně a biblické eposy, např. \"Noah\" (1752).\n\n\n"}
{"id": "463588", "url": "https://cs.wikipedia.org/wiki?curid=463588", "title": "Jednadvacet", "text": "Jednadvacet\n\nJednadvacet (také oko bere, oko, jedenadvacet aj.) je známá karetní hra. Jde o českou modifikaci francouzské karetní hry \"vingt-et-un\" (v anglickém prostředí známo jako pontoon), z níž se vyvinuly také hry blackjack a baccarat. \n\nHra se začala hrát po roce 1700 ve Francii a pod různými názvy a variantami se postupně rozšířila do celého světa. Hlavní její varianta je známá v kasinech celého světa pod názvem Black Jack. O její španělské variantě se pod názvem \"ventiuna\" zmiňuje už Miguel de Cervantes y Saavedra v povídce \"Rohánek a Střihánek\" ze sbírky Příkladné novely.\n\nHlavním rozdílem mezi různými variantami je (krom použitého typu karet) počítání hodnot. Například v angloamerickém blackjacku (a také v původní vingt-et-un) mají například číselné karty svou nominální hodnotu, král, královna a svršek hodnotu 10 a eso zároveň hodnotu 1 a 11, podle toho, která je právě výhodnější. \n\nPodle věstníků zakázaných hazardních her byla rozšířena i v Čechách v druhé půli 18. století. V jednom z těchto věstníků z roku 1788 je uvedena pod názvem Oko nebo Gespenst. Hra je u nás dodnes populární.\n\nHraje se s mariášovými kartami a oproti blackjacku a baccaratu se liší v podstatě jen v počítání bodových hodnot. Jde o poměrně jednoduchou a rychlou karetní hru, a i proto byla a je poměrně oblíbená. Jednadvacet patří mezi tradiční české hry, hraje se často dodnes. Zejména v dřívějších dobách se velmi často hrála o peníze a byla jednou z nejoblíbenějších hazardních her v českém prostředí. \n\nHru může hrát v podstatě libovolný počet hráčů, jeden z nich je bankéř a rozdává – tato pozice se při hře většinou střídá podle dohodnutých pravidel (např. pokud se při hře vyskytne oko, stává se hráč, který ho měl, bankéřem, a podobně). Na začátku rozdá bankéř každému hráči i sobě dvě karty. Hráči kromě bankéře si karty prohlédnou a pokud chtějí, žádají ho o další, přičemž uzavírají s bankéřem výši sázky. V okamžiku, kdy už žádný hráč nechce další karty, odkryje své karty bankéř a rovněž si, pokud chce, přibírá karty. Poté všichni hráči odkryjí své karty a srovnají své součty bodových hodnot. \n\nCílem hry je dosáhnout kombinace karet s co nejvyšším součtem bodových hodnot – hráč, který má nejvyšší součet bodových hodnot vyhrává. Důležitým pravidlem je, že souhrnná bodová hodnota karet v ruce hráče nesmí překročit číslo 21. Pokud tuto hodnotu překročí, hráč ohlásí, že je \"trop\" (z francouzského trop – příliš), či česky \"přes\" a automaticky prohrává.\n\nBodové hodnoty karet jsou tyto: karty 7–10 si své hodnoty ponechávají, svršek a spodek mají hodnotu 1, král hodnotu 2 a eso hodnotu 11. Hráč, který má oko, získává od bankéře trojnásobek vsázky bez ohledu na karty ostatních hráčů\n\nHrají se též varianty s odlišným počítáním karet: spodek, svršek a král za jeden až tři body.\n\n\"Šantal\" - červená/srdcová sedma se počítá v různých variantách hry za 7,10,11 nebo 1,7,10,11 podle toho jak se hráči hodí. Když se karta snímá/otáčí a hraje hráč s bankéřem na stejnou kartu platí pouze za hodnoty 10, 11.\n\n"}
{"id": "463589", "url": "https://cs.wikipedia.org/wiki?curid=463589", "title": "Šídlo luční", "text": "Šídlo luční\n\nŠídlo luční (\"Brachytron pratense\") je druh vážky z podřádu šídel. Je to jediná vážka z rodu \"Brachytron\".\n\nTělo šídla má délku 54-60 mm. Na bocích hrudi je zbarvené žlutozeleně se třemi černými pruhy. Svrchu předohrudi má sameček 2 žlutozelené pruhy na hnědém podkladu, samička je zde jen hnědá. Hruď je celá ochlupená. Křídla jsou čirá, jen u dospělé samičky mohou být slabě žlutavé. Plamka je hnědá, velmi dlouhá (asi 4 mm) a úzká . Nohy mají černé. Samičky mají tlustší zadeček, který je celý ochlupený. Zbarvený je černě se žlutými skvrnami u samičky a modrými u samečka.\n\nNymfy dosahují velikosti až 38 mm.\n\nVyskytuje se ve střední, východní, západní a části severní Evropy. Na jihu Evropy se vyskytuje už jen nepravidelně a ostrůvkovitě. V Česku se objevuje jen řídce, v nížinách. Je zapsaná v červeném seznamu ohrožených druhů bezobratlých v ČR jako druh zranitelný.\n\nNymfy žijí pod plovoucí mrtvou vegetací ve stojatých nebo pomalu tekoucích vodách. Ve vodě se vyvíjí 3 roky. Dospělci létají v Česku od začátku května do poloviny srpna. Létají pomalu a klikatě, často se vzdaluji velmi daleko od vody do krajiny.\n\n"}
{"id": "463593", "url": "https://cs.wikipedia.org/wiki?curid=463593", "title": "Korejec (1886)", "text": "Korejec (1886)\n\nKorejec byl dělový člun Ruského carského námořnictva postavený ve švédské loděnici ve Stockholmu. Měl dalších sedm sesterských lodí. Jeho úkolem bylo hlídkování. \"Korejec\" byl vyhozen do vzduchu vlastní posádkou v bezvýchodné situaci po bitvě u Čemulpcha v samém počátku rusko-japonské války.\n\n\"Korejec\" byl postaven ve Stockholmu. Stavba lodi začala v roce 1885 a v srpnu následujícího roku byl trup spuštěn na vodu. Dokončen byl v roce 1888.\n\nJednalo se o silně vyzbrojené plavidlo. Na přídi byla v bočních barbetách dvě 203mm děla, krytá štítem. Další 152mm dělo bylo na zádi a na bocích byla rozmístěna další čtyři 107mm děla.\n\n\"Korejec\" byl ztracen na samém počátku rusko-japonské války. Před jejím vypuknutím kotvil spolu s chráněným křižníkem \"Varjag\" v korejském přístavu Čemulpo, kde byly také křižníky několika dalších zemí – francouzský \"Pascal\", americký \"Vicksburg\", anglický HMS \"Talbot\", italský \"Elba\" a japonský \"Čijoda\".\n\nVečer 7. února z přístavu náhle vyplul japonský křižník \"Čijoda\" a zůstal před ním na volném moři. Ruské velení se rozhodlo odeslat člun \"Korejec\" do Port Arthuru. Když \"Korejec\" odpoledne 8. února vyplul z rejdy přístavu, potkal japonský invazní svaz, který tvořily transportní lodě se 4000 vojáky, doprovázené křižníky \"Asama\", \"Takačihó\", \"Akaši\", \"Niitaka\" a několika torpédoborci. Válka v té době ještě nebyla vyhlášena, přesto japonské torpédoborce \"Korejec\" napadly torpédy a člun se po krátké potyčce stáhl zpět na rejdu přístavu (japonská verze naopak uváděla, že jako první napadl jejich lodě \"Korejec\" a stala se jednou ze záminek k vypuknutí války).\n\nNásledujícího rána dostaly ruské lodě ultimátum a pokud by do 12 hodiny neopustily přístav, měly být napadeny přímo na rejdě. Přestože měla japonská eskadra drtivou převahu, rozhodl se velitel lodi kapitán Rudněv vyplout a podstoupit předem prohraný boj. \"Varjag\" a \"Korejec\" vypluly v 11:20 a v 11:45 začal střelba mezi oběma eskadrami.\n\n\"Varjag\" byl v bitvě poškozen osmi přímými zásahy a dopadem střepin, naopak \"Korejec\" byl v bitvě téměř nepoškozen. Kapitán Rudněv se po téměř cca 20 minut trvajícím dělostřeleckém souboji rozhodl vrátit do přístavu a zde své lodi potopit. Celé střetnutí je známo jako bitva u Čemulpcha.\n\nČluny z válečných lodí neutrálních států pomohly s evakuací raněných a posádka \"Varjagu\" poté otevřela ventily, kterými do lodi začala proudit voda. Posádka \"Korejce\" svou loď v 16 hodin vyhodila do vzduchu.\n\n"}
{"id": "463594", "url": "https://cs.wikipedia.org/wiki?curid=463594", "title": "Okuje", "text": "Okuje\n\nOkuje jsou okysličené plátky kovu (oxidy železa), které vznikají při tepelném tváření kovových slitin na bázi železa vlivem atmosférického kyslíku.\n\nVznikají například během kování, odtud pak pochází jejich český název. Během tepelného tváření tak vzniká určitá ztráta materiálu (takzvaný \"opal\"). Rozžhavené okuje kromě toho mohou způsobit i drobná poranění. Také z tohoto důvodu musí být kováři vhodně oblečeni a obuti, respektive vybaveni správným pracovním oděvem.\n\nOkuje se recyklují, neboť obsahují velké množství železa. Využívají se jako součást vsázky, zejména do Siemensovy-Martinovy pece, dříve také do pudlovny.\n\n"}
{"id": "463601", "url": "https://cs.wikipedia.org/wiki?curid=463601", "title": "Misery", "text": "Misery\n\nMisery je román amerického spisovatele Stephena Kinga z roku 1987. Filmová adaptace vznikla v roce 1990 a jmenuje se \"Misery nechce zemřít\".\n\n\nSpisovatel Paul Sheldon má nehodu na silnici. Auto dostává smyk a on se i s ním řítí z cesty do lesa. Zůstává v bezvědomí. První slova, co poté slyší, jsou: „Jsem vaše fanynka číslo 1“. Když se pořádně probere, leží v posteli u Annie Wilkesové a skoro necítí nohy. Annie se zdá ze začátku velmi hodná a příjemná paní. O Paula se stará, holí mu vousy, dává jídlo a prášky na utišení bolesti. Annie má ale občas různé záchvaty vzteku, které většinou schytá Paul. Při jednom takovém záchvatu hodí o zeď misku s polévkou. Následně přichází s kýblem s vodou a hadrem, aby zeď umyla. Posléze dává Paulovi napít z kýblu špinavou vodu aby zapil prášky. Jednou Annie odjíždí pryč. Nechává Paula hlady a bez léků, Paul proto musí pít vlastní moč. Annie mu prohrabává jeho brašnu a donutí Paula spálit jeho příběh Rychlé vozy. Zároveň však od hořícího papíru chytne záclona a Annie začne panikařit. Paul si tak uvědomí, že Annie má strach z ohně.\n\nTím to všechno začíná. Annie je doslova posedlá Paulovými romány o Misery. Paul ovšem nechal Misery v posledním díle zemřít a to se Annie rozhodně nelíbí. Kupuje starý psací stroj značky Royal, kterému však chybí písmeno N a nutí Paula, aby ji oživil. Paul zprvu píše v posteli protože má zlomené nohy ale když už se trochu zotaví, Annie pořizuje invalidní vozík. Paul je teď závislý jedině na něm. Když Annie opět odjíždí, Paul se vypravuje na prohlídku domu. Nejdřív jede do koupelny, kde si do trenek nacpe několik krabiček Novrilu (lék na zmírnění bolesti). Pokračuje do obývacího pokoje, zde shodí z police malinkého tučňáčka, kterého dá zpátky, avšak opačným směrem. Uvidí telefon – jeho jediná záchrana. Jakmile k němu dojede, opatrně zvedá sluchátko, ale když se neozývá žádný zvuk, nadzvedne telefon a zjišťuje, že v něm nejsou žádné dráty.\n\nV tom slyší stále přibližující se zvuk Anniina auta. Okamžitě se rozjede ke svému pokoji. Dělá mu problém opět zpátky zamknout vlásničkou ale nakonec všechno stihne až na to, že je úplně zpocený. Tak to jde pořád dál. Paul píše a Annie má záchvaty vzteku a jindy je klidná. Jednoho dne k domu přijíždí auto, ze kterého vystoupí postarší pán v klobouku, kterému dá Paul přezdívku Elegán. Annie narychlo Paula sváže a do úst mu nacpe hadr, se kterým předtím myla podlahu.\n\nPak od Annie zjišťuje, že dotyčný \"Elegán\" jí přinesl upomínku za nezaplacenou daň z nemovitosti. Jedné noci se Paul probudí a u jeho postele stojí Annie s potkanem chyceným v pasti. Následně ho Annie rukama roztrhá a krev na rukou si před Paulem olíže.\n\nKdyž se Paul opět dostane ven z pokoje, nachází v obývacím pokoji Aniin deník. Z několika novinových článků zjišťuje, že kdysi bývala sestřičkou v různých nemocnicích a tam nechávala umírat pacienty, nikdy se však neprokázala její vina a nebyla odsouzena. Jako příčina úmrtí bylo u každého pacienta uvedeno: \"Krátká nemoc\" či \"Dlouhá nemoc\". Nejprve nechávala umírat seniory, v dalších nemocnicích později i novorozeňata. Byla několikrát před soudem v Denveru a od médií si vysloužila přezdívku \"Dračice\". Také z deníku zjištuje, že Annie byla vdaná, ale její manželství vydrželo jen dva roky. Na poslední stránce byl vystřižený článek s titulkem: „Hledá se pohřešovaný Paul Sheldon“. Paul pochopí, že tohle je jeho konec.\n\nAnnie Paula už dávno prokoukla a věděla, že tajně utíká z pokoje. Také našla jeho tajný klíč, kterým si odemykal dveře a kuchyňský nůž, který měl Paul schovaný pod matrací. Prozradí mu, že před pár lety zavraždila 23letého studenta z New Yorku, který u ní pár týdnů žil a jeho tělo pak odhodila do velké řeky v lese. Vzápětí Paulovi píchne předoperační injekci a pak sekyrou usekne chodidlo na levé noze a následně zataví ohněm. Jednoho dne přijede policista. Paulovi se naskytne jedinečná příležitost a rozbije okno popelníkem a vykřikne. Annie je tím pádem nucena mladého policistu zabít. Nejdřív ho několikrát bodne dřeveným kůlem z náhrobku své krávy a následně přejede sekačkou na trávu. Annie zavírá Paula do sklepa do úplné tmy a jede odvézt policistovo tělo někam pryč. Paul má následně výčitky svědomí, že smrt policisty zavinil on.\n\nBěhem psaní Paulovi vypadnou z psacího stroje písmena T a E. Paul si Annie stěžuje, že potřebuje nový psací stroj. Annie mu za trest elektrickou pilkou uřeže palec na levé ruce.\n\nPo dvou dnech příchází dvojice policistů, které Paul nazve \"Davidem\" a \"Goliášem\". Tentokrát se však Paul rozhodne na sebe neupozornit, aby oba policisty ušetřil. Annie se podaří oba policisty přesvědčit, že vše je v okolí v naprostém pořádku. Následně odjíždějí. Ovšem na Paula je stále hodná a on konečně dopisuje román o Misery. Paul má zvyk, že si vždycky po dopsání dá cigaretu. Annie mu teda vyhoví a donese jednu cigaretu ze zápalkou. Po dopsání příběhu na Annie zavolá a ta přichází do pokoje i ze šampaňským Paul drží v ruce celý román o Misery. Je politý benzínem a Paul ho před jejíma očima zapálí. Annie je z toho rozrušená, začíná křičet, brečet a řvát, hystericky se snaží román zachránit, přitom jí vzplane zástěra. Paul ji udeří psacím strojem a omráčí ji. Zdánlivě nepřemožitelná Annie se opět probírá a začne se rvát. Následně jí Paul rve do úst zbytky ohořelého papíru a vzápětí Annie zakopne o psací stroj a udeří se o římsu krbu. Paul se odplazí do koupelny a zavře za sebou dveře. Posléze na místo přícházejí dva policisté \"David\" a \"Goliáš\" a zachraňují Paula. Annie zemřela na proražení lebky způsobené pádem na okraj krbu. Její tělo policisté nalezli ve stodole a v ruce svírala motorovou pilu. Paul se po několika měsících zotavuje a namísto useknutého chodidla dostáva od lékařů speciální protézu. Nemůže se však zbavit traumatu, které na něm zanechalo několikaměsíční věznění. A tak stále vidí ve svých představách Annie Wilkesovou se sekerou v ruce, jak se ho snaží zabít.\n"}
{"id": "463606", "url": "https://cs.wikipedia.org/wiki?curid=463606", "title": "Otřep", "text": "Otřep\n\nOtřepy (neboli \"hroty\", lidově \"groty\") jsou ostré bříty na hranách obrobku, které vznikají při mechanickém obrábění, stříhání nebo jiném ručním a strojním dělení kovových i plastových dílů. Tvoří se na obrobcích z houževnatých materiálů. Také se tvoří na obrobcích z křehkých materiálů, které se při operaci stávají plastickými. To platí např. při obrábění křehkých termoplastů, při řezání frikčními pilami nebo při řezání plamenem.\n\nOtřepy jsou velmi nežádoucí, a to jak z hlediska estetického, tak z funkčního, a nebezpečné (poranění říznutím nebo vpichem). Při broušení mohou vznikat otřepy, které lze od materiálu oddělit ve tvaru tenkého drátku, tento tvar otřepu se nazývá \"jehla\". Naprosto nepřípustné jsou otřepy na hotových výrobcích, ale i na polotovarech, kde překážejí zejména při kontrole rozměrů nebo při přesném ustavení v následných operacích. Operace odstraňování otřepů se nazývá odhrocení nebo odjehlení.\n\nOtřep může vzniknout i jako vedlejší efekt při zadírání dotýkajících se součástí jak vibracemi tak třením. Nebezpečné jsou také otřepy vznikající napěchováním hran plosek ručního nářadí např. sekáčů nebo kladiv.\n\nOtřepy lze odstraňovat:\n\n"}
{"id": "463610", "url": "https://cs.wikipedia.org/wiki?curid=463610", "title": "Mistrovství Evropy v atletice 2006", "text": "Mistrovství Evropy v atletice 2006\n\n19. mistrovství Evropy v atletice se uskutečnilo ve švédském Göteborgu ve dnech 7. – 13. srpna 2006. Atletické disciplíny probíhaly na stadionu Ullevi, kde se mj. odehrávalo i MS v atletice v roce 1995. Švédsko hostilo evropský šampionát již v roce 1958, kdy se ve Stockholmu konal šestý ročník.\n\nZúčastnilo se dohromady 1 370 atletů a atletek ze 48 evropských zemí. Soutěžilo se ve 47 disciplínách (24 mužských a 23 ženských).\n\nRekordních 46 atletů (23 mužů a 23 žen) čítala před startem evropského šampionátu česká výprava. Do švédského Göteborgu jich nakonec odcestovalo 45. Kvůli zranění úponu na ruce se nemohla zúčastnit oštěpařka Nikola Brejchová.\n\n"}
{"id": "463611", "url": "https://cs.wikipedia.org/wiki?curid=463611", "title": "Něrča", "text": "Něrča\n\nNěrča ( ) je řeka v Zabajkalském kraji v Rusku. Je dlouhá 580 km. Povodí řeky je 27 500 km².\n\nPramení na svazích pohoří Černyševa v Oljokminském Stanoviku a teče v široké dolině. Ústí zleva do Šilky (povodí Amuru).\n\nZdrojem vody jsou převážně dešťové srážky. Průměrný roční průtok vody činí 90 m³/s. Zamrzá v říjnu a na dolním toku promrzá až do dna od ledna do dubna. Rozmrzá na konci dubna až na začátku května. Od května do října má nejvyšší vodní stav.\n\nŘeka je splavná. Leží na ní město Něrčinsk. V jejím povodí se těží zlato.\n"}
{"id": "463617", "url": "https://cs.wikipedia.org/wiki?curid=463617", "title": "Bitva u Casilina", "text": "Bitva u Casilina\n\nBitva u Casilina (též bitva u řeky Volturno či bitva u Capue) se odehrála v roce 554 n. l. v Itálii. Proti sobě stála vojska Byzantinců vedená Narsem a armáda složená z Franků a Alamanů vedená Butilinem. Frankové a Alamani přitáhli do Itálie, aby pomohli Ostrogótům a vrátili jim zpět jejich území. Bitva skončila naprostým byzantským vítězstvím a Itálie tak již byla pevně v rukou Byzantinců. Bitva také dokazuje sílu byzantské armády a skvělé velitelské schopnosti jejich generála.\n\nKdyž nastoupil Justinián I. na byzantský trůn, vytkl si jeden úkol, znovu vydobýt území Západořímské říše. V letech 533-534 vedla Byzantská říše válku s v té době silným vandalským královstvím a je až zarážející, jak snadno toto království zničili. Velkou zásluhu na tom měl vojevůdce Belisar, který se ukázal jako vojenský génius. Po této válce měla byzantská armáda za úkol dobýt Itálii. Justinián organizoval útok na Itálii ze tří směrů současně. Ilyrská armáda měla zaútočit z Balkánu, aliance franckých kmenů v Galii vyvíjela tlak na území Provence a Belisarius zaútočil na Sicílii. Útok ilyrské armády se zastavil po smrti jejího generála a Frankům se podařilo obsadit pouze jih Galie. To Belisarius byl úspěšnější. Podařilo se mu dobýt Sicílii a poté se vylodil v Itálii. Při svém tažení dobyl Neapol, rok bránil Řím, obsadil Ravennu a svrhl gótského krále Witiga. Po těchto porážkách bylo ostrogótské království významně pacifikováno, ne však zničeno. Belisarius byl odvolán z Itálie, čehož využil Totila, král Ostrogótů a začal opět válčit s Byzantinci. Vzhledem k nepřítomnosti velkého generála se byzantským vojskům nedařilo Totilu porazit a dokonce utrpěli několik tvrdých porážek. Justinián nakonec zverboval pomocnou armádu vedenou do té doby neznámým mužem, Narsem. Narses byl byzantský úředník, jehož loajalita k císaři se stala pověstnou. Neměl však sebemenší bojové zkušenosti. Pomocná armáda se vydala severovýchodní cestou, přičemž se jak jen mohla snažila vyhýbat Gótům. Narsovi dělaly potíže hlavně blokující síly Gótů, které se snažily nevpustit Byzantince k Ravenně. Byzantinci však přemostili řeku a tak se chytře vyhnuli nepřátelské armádě. Mezitím se Totila rozhodl o svedení bitvy a rozmístil svoji armádu u Taginae. Narses rád přijal bitvu a pochodoval Totilovi v ústrety. V této bitvě (známé jako bitva u Tagin) bylo vojsko Ostrogótů naprosto zničeno a sám král Totila padl. Jeho nástupce Teias shromáždil zbytek Gótů a rozhodl se rozpoutat zoufalou bitvu. Tato bitva (známá jako bitva u Vesuvu či u Mons Lactarius) znamenala definitivní konec Ostrogótského království a Teia za to zaplatil životem. Poslední Gótové v Itálii představovali izolované posádky, které volaly o pomoc franckého krále. Král Theobald povolil svým dvou vévodům Lotharovi a Butilinovi (který vládl Alamanům východně od Rýna), aby se vydali do Itálie.\n\nPo porážce poslední ostrogótské armády oblehl Narses město Cumae, které ukrývalo královskou pokladnici. Když se Narsovi nepodařilo město zdolat útokem, obrátil se do Toskánska, kde jej zastihla zpráva, že nepřátelská armáda překročila řeku Pád. Vyslal tedy oddíl mužů za účelem sledování nepřítele a oblehl město Lucca. Butilin však vlákal vyslaný byzantský oddíl do léčky a zničil ho. Mezitím Narses dobyl město Lucca a vrátil se na zimoviště v Ravenně. Zde mu velitel obránců Cumae vydal městské klíče a kromě toho se dozvěděl, že germánský kmen Varnů chce uzavřít spojenectví. Narses se tedy vydal do Rimini, aby stvrdil alianci. Během vyjednávání se k městu přiblížil nepřátelský předvoj. Narses je napadl svou osobní gardou a podařilo se mu nepřítele porazit a zahnat. V roce 554 se byzantská armáda přesunula k Římu, kde jí byl poskytnut potřebný výcvik. Butilin a Lothar město obešli, přičemž Butilin vedl svou armádu podél západního pobřeží a Lothar zas tu svou po východním pobřeží. Lothar se rozhodl odvést svou armádu na sever a uložit zde kořist (s sebou také vedl velké množství zajatců). Během cesty ho u města Fana napadli Byzantinci společně s pomocnými silami Hunů. Během bitvy se zajatci osvobodili a ukradli všechnu kořist. To bylo pro Lothara obrovské zklamaní, odpoutal se od nepřátelské armády a rozhodl se ubytovat v Benátkách. Zde jeho armádu postihla velká morová epidemie a Lothar byl prakticky bez vojska. Butilinus však pokračoval v tažení. Na podzim táhl k Římu a snažil se najít byzantskou armádu. Jeho armádu v té době postihla úplavice a začínal se projevovat nedostatek zásob. V Kampánii u řeky Casilinus (dnes řeka Volturno) vztyčil opevněný tábor a most přes řeku opevnil věží. Narses se utábořil blízko nepřátel a podařilo se mu vtáhnout do šarvátky muže, kteří zajišťovali potraviny. Během této šarvátky byla zničena věž bránící most a Butilinus byl tak odříznout. Rozhodl se vrhnout do bitvy.\n\nButilinus byl alamanský šlechtic, jemuž se podařilo získat důvěru Franků. Zřejmě se jednalo o zkušeného válečníka, čemuž nasvědčuje chytré zničení byzantského oddílu, který ho měl sledovat. Hlavní část jeho armády tvořili Alamani, germánský kmen, méně civilizovaný než Frankové. Vzhledem k tomu můžeme usuzovat, že v jejich vojsku nebyla početná jízda a pokud byla, nejspíše sesedla před bojem z koně, aby zvýšila bojové nadšení pěchoty. Alamanská pěchota si příliš nelibovala v brnění, její hlavní ochranu tvořil štít, helma a maximálně kožený kabátec. Jako zbraň využívali hlavně sekery a angos. Angos je kopí, používané jako oštěp, nebo jako bodná zbraň. Oštěpy Alamanů měly na špici umístěny kovové bodce, které se při hodu měly zabodnout buď do nepřítele nebo do jeho štítu. Po zasažení nepřítele mu nedovolovaly bodce vytržení oštěpu z těla a pokud se jednalo o štít, tíha kopí vojákovi neumožňovala štít dále používat. V tomto vojsku nebyli žádní lučištníci či prakovníci a jestli ano, nebylo jim v bitvě dáno prostoru k boji. Celkově však alamanská pěchota dokázala zuřivě bojovat a Agathias popisuje Alamany takto:\nNarses byl již starší šedesát let, to mu však nezabraňovalo vést své muže v bitvě osobně. Když byl jmenován jako vrchní velitel vojsk v Itálii, většina Byzantinců to považovala za špatné rozhodnutí, protože Narses neměl žádné bojové zkušenosti. Brzy se však ukázala genialita tohoto muže. Vojáci v byzantské armádě hovořili mnoha jazyky, ale jinak bojovali houževnatě a statečně. Většinu byzantské armády tvořily pěchoty. Jádro této části armády tvořila těžká pěchota tzv. antesignani, kteří měli za úkol hlavně odrážet útoky nepřátelské kavalerie. Dále byli v pěchotě přítomni oštěpaři, prakovníci, lučištníci atd. Byzantská pěchota byla tedy velice všestranná, ale většinou byla používána pasivně (tedy spíše k obraně než k útoku). Hlavní formací byzantské pěchoty byla formace foulkon, umožňující efektivní odražení nepřítele. Byzantinci samozřejmě využívali kavalerii a to buď lehkou, střední či těžkou. Lehkou jízdu představovali hlavně jízdní lučištníci či oštěpaři, střední kavalerii šermíři a těžkou hlavně jízdní kopiníci (katafrakté). Lehká kavalerie měla za úkol nepřítele ničit z dálky a pronásledovat ho. Střední kavalerie mohla plnit různé úkoly a katafrakté rozráželi velká tělesa nepřátelské pěchoty. Jako pomocné sbory využívali Byzantinci hlavně síly Herulů, Hunů či Gótů.\n\nButilinus zformoval své muže do klínové formace (tzv. kančí hlavy). Po obou stranách středu byly stupňovitě umístěny další jednotky. Celá formace tedy připomínala písmeno V. Narses na to odpověděl obrannými blokovacími silami pěchoty a pěší kavalerie. Ve středu byli antesignani a po jejich křídlech další příslušníci těžké pěchoty. Za touto pěchotu byly rozmístěny střelecké jednotky lučištníků a prakovníků. Byzantská formace vlastně také připomínala písmeno V, připravené pohltit nepřátelský klín. Narses se ujal místa na hrotu pravého křídla a nejspíše tuto část své armády osobně vedl. Svou jízdu si nechal Narses v záloze a rozmístil ji po obou křídlech, přičemž kavalerie na pravém křídle byla schována v lese a měla přísný zákaz jakékoliv činnosti až do doby, než k tomu dá Narses příkaz. Těsně před bitvou byly pomocné sbory Herulů v rozepři s Narsem a hrozila jejich vzpoura. Jejich velitel je nakonec uklidnil a Herulové se kvapem blížili na bitevní pole. Alamani zaútočili se vší zuřivostí a statečností. Byzantská pěchota utvořila ze svých štítů stěnu a ze všech sil se snažila odrazit útok nepřítele. Střelecké jednotky Byzantinců skvěle podporovaly své druhy a vzhledem k nedostatku brnění Alamanů jim působili těžké ztráty. I přesto se Alamanům podařilo prolomit střed byzantské linie a hrozila katastrofa. Zrovna ve chvíli, kdy se Alamani, kteří pronikli byzantskou linií snažili napadnou nepřátelé zezadu, vtrhli do boje již zmínění Herulové, kteří zatlačovali Alamany zpátky. Narses si povšiml skvěle načasovaného příchodu Herulů a když viděl, že jeho křídla si vedou více jak dobře, vysunul svou kavalerii po obou křídlech dopředu. Kavaleristé ihned zasypali své nepřátele střelbou z luků. Mezitím Herulové drtili alamanské pěšáky a rychle je zahnali za střed byzantské sestavy. Když si to Butilinus uvědomil, byl zděšen. Od herulských zběhů se dozvěděl, že jejich kmen nebude bojovat a teď viděl pravý opak. Hrot alamanského klínu se rozpadl a brzy na to i celá jejich formace. Alamani byli nakonec zcela obklíčeni a hromadně masakrováni. Nedochovaly se sice přesné počty mrtvých, ale alamanské ztráty musely být strašlivé.\n\nByzantská armáda se ukázala jako vysoce účinná a silná. Alamani sice nebojovali vůbec špatně, ale stejně bitvu prohráli. Pokud se na situaci před bitvou podíváme z pozice Butilina, je jeho rozhodnutí správné. Jeho armáda neměla potřebnou zbroj a ani neznala základy taktiky. Vytvoření klínů a uskutečnění hromadného útoku byla jediná možnost, která měla reálnou šanci na úspěch. Může se zdát, že alamanská vojenská taktika byla primitivní, ale útok klínové formace byl v této době velmi obávaným jevem a jen málo armád vydrželo takový útok. Díky své těžké zbroji, dobrému výcviku a všestrannosti se Byzantincům podařilo nepřítele zničit a to bez velkých ztrát. Celkové hodnocení je takové, že Byzantinci měli skvělou disciplínu, taktiku a pružně reagovali na změny v bitvě. Díky této bitvě se Frankové a Alamani vzdali možnosti na dobytí Itálie a Narses tak zajistil císaři vládu nad touto zemí.\n\n"}
{"id": "463618", "url": "https://cs.wikipedia.org/wiki?curid=463618", "title": "Benjamin Kowalewicz", "text": "Benjamin Kowalewicz\n\nBenjamin Kowalewicz (* 16. prosinec 1975 v Montrealu, Ontario, Kanada) je frontman a zpěvák kanadské punk rockové skupiny Billy Talent\n\nBenjamin Kowalewicz, původem Polák, se narodil 16. prosince 1975 v Montrealu. Dětství prožil v Streetsville, v provincii Ontario, ale nyní žije v Torontou. Navštěvoval střední školu Our Lady of Mount Carmel, kde původně hrál na bicí v kapele \"To Each His Own\". Zde údajně potkal Jonathana Gallanta.\nV kapele potom dostal roli zpěváka a rytmického kytaristy. Kapela potřebovala za bubeníka náhradu a tak se přidal Aaron Solowoniuk. Tito tři pak přijali posledního člena Iana D'Sa a založili si vlastní kapelu, kterou nazvali \"Pezz\". Jako \"Pezz\" vydali své první album \"Watoosh!\" v roce 1998.\n\nPo soudním sporu s americkou kapelou, která používala také jméno \"Pezz\", Kowalewicz předložil zbytku party nové jméno. Mělo jím být Billy Talent, též jméno jednoho hrdiny z filmu \"Hard Core Logo\" Michaela Turnera, založeném na knížce. Členové kapely nové jméno přijali, Ben se specializoval pouze na zpěv a tak vznikla skupina Billy Talent.\n\nPřibližně ve stejné době Kowalewicz pracoval jako asistent v pořadu \"The Ongoing History of New Music\", moderovaném Alanem Crossem, na torontské rádio stanici \"102,1 the Edge\". \n\nBen spolupracoval na písničce \"Smiling Politely\" z alba \"Hail Destroyer\" od Cancer Bats. Také spolupracoval se skupinou Anti-Flag na písničce \"Wake Up The Town\", která se objevila jako bonusová nahrávka na albu Anti-Flag z roku 2008 \"The Bright Lights of America\" a také na videu \"Supermana\" od Goldfingera.\n"}
{"id": "463622", "url": "https://cs.wikipedia.org/wiki?curid=463622", "title": "Klášter Göttweig", "text": "Klášter Göttweig\n\nKlášter Göttweig je mužský benediktinský klášter na jižním břehu Dunaje nedaleko dolnorakouské Kremže.\n\nDodnes fungující klášter byl založen roku 1083 pasovským biskupem Altmanem a roku 1094 se zde usadil benediktinský konvent z kláštera St. Blasien ze Schwarzwaldu. Rozmach následovaly požáry a drancování tureckými vojáky a devastace v období reformace. Přestavba klášterního areálu pochází z 18. století.\n\n"}
{"id": "463623", "url": "https://cs.wikipedia.org/wiki?curid=463623", "title": "Hraničářův učeň", "text": "Hraničářův učeň\n\nHraničářův učeň ( ) je série fantasy knih Johna Flanagana. Během prvních jedenácti dílů popisuje život Willa, chlapce, který se stal hraničářovým učněm a poté i hraničářem, a jeho přátel z hradu Redmont. Od dvanáctého dílu se Will stává učitelem dcery Horáce a Kasandry (Evanlyn) Maddie. Série se překládá do několika jazyků a je prodávaná ve více než 50 zemích světa, později by měla být zpracována jako celovečerní film.\n\nNíže je uvedeno pořadí v českém vydání (to je pro prvních dvanáct dílů chronologické) a v závorce pořadí v původním (australském) vydání. Kniha \"Výkupné ze Eraka\" je tedy prequel. Série vychází také v audio verzi, které propůjčil svůj hlas Matouš Ruml. Vydává Audiotéka.\n\nKniha \"Královská hraničářka\" je v anglickém vydání součástí původní i nové série. V českém vydání jsou součástí série také \"Klan Rudé lišky\" (třináctý v pořadí) a \"Souboj na Araluenu\" (čtrnáctý v pořadí), které tvoří novou sequelovou sérii. \n\n\n\"První roky\" je prequel série k hlavní sérii \"Hraničářův učeň\". Děj se odehrává 15 let před prvním dílem (\"Rozvaliny Gorlanu\") a navazuje na povídku \"Hiberňan\" z knihy \"Ztracené příběhy\". Hlavními hrdiny jsou tedy Halt s Crowleym, kteří se snaží zabránit Morgarathovi uchvátit moc v království Araluen.\n\n\"Královská hraničářka\" je sequel série k hlavní sérii \"Hraničářův učeň\". Odehrává se více než patnáct let po \"Císař Nihon-džinu\" a popisuje příběhy hraničářky Maddie. Kromě ní se v příběhu vyskytuje většina hlavních postav z původní série.\n\nJohn Flanagan se nechal inspirovat při tvoření národů středověkou Evropou. Proto budou v závorkách napsány jejich středověké ekvivalenty.\n\n\n\n\n\n\n\n\n\n\n\n\n\n\n\n\n\n\n\nSkandijci se hlavně vyskytují v knihách Bratrstvo od Johna Flanagana.\n\n\n\n\nWill je hlavní postavou celé série. Na začátku je to mladý, nezkušený sirotek, vyrůstající v opatrovně na hradě Redmontu spolu s několika dalšími dětmi. Jednoho dne se však něco v jeho životě změní. Každé z opatrovaných dětí má šanci dostat se do učení k některému z mistrů cechů. Jeho vysněným snem je stát se rytířem. Bojový mistr ho ale nepřijme a on se se svým snem bolestivě loučí. Ještě ten den si ho ale vyhlídne Halt, tajuplný hraničář, a rozhodne se, že ho podrobí zkoušce. Vzápětí se ukáže, že Will bude vhodný pro řemeslo hraničářů, a tím začíná jeho dobrodružství. V průběhu dílů se zdokonaluje v umění boje s hraničářskými zbraněmi (luk, saxonský nůž, vrhací nůž a mosazné válečky) i v hraničářských dovednostech (nenápadný pohyb, bystrost, rychlý úsudek, strategie, jízda na hraničářském koni atd.). Stává se z něj vyspělý hraničář, který několikrát zachrání své přátele i rodnou zemi před zkázou. Will je drobná postavička, později pod vedením Halta ale silná a rychlá.\n\nLidé slýchávali pověsti o udatných hraničářích, představovali si je jako obry. O to pak byli překvapenější, když spatřili hraničáře Halta. Halt je přesný opak představy, kterou si lidé utvořili. Nedorostl do velkého vzrůstu. Hlavu mu zvýrazňuje husté obočí, které se klene pod nízkým čelem. Na hlavě mu rostou husté, špatně ostříhané, trochu prošedivělé vlasy. Halt nosí, stejně jako ostatní hraničáři, šedo-zelenou pláštěnku, díky níž se člověk stal v přírodě téměř neviditelným.\n\nHraničáři bojují svým důvtipem a logikou. Chytrý a bystrý Halt překypuje černým humorem a hbitostí. Pod zachmuřenou maskou se ale skrývá dobré srdce, schopné obětovat vše pro své přátele. Mezi typické vlastnosti hraničářu patří neslyšný pohyb a špičkové umění zacházet s lukem, saxonským nožem a vrhacím nožem. Halt patří mezi nejlepší hraničáře. Nic ho nevyvede z míry. Dokáže se i ze dvou set metrů trefit na cíl na milimetr přesně. O hraničářích se říká, že v toulci nosí životy 24 mužů. Halt bere Willa jako svého syna. Ve druhém dílu Willa unesou Skandijci a Halt se nechá uvrhnout do vyhnanství, aby mohl Willa zachránit. Ve vyhnanství je až do čtvrtého dílu.\n\nHorác je Willův odvěký přítel z opatrovny. Není chvíle, aby se ti dva vzájemně nepošťuchovali, či se neprovokovali a častokrát jejich rozmíšky končí rvačkou. Horác vždy věděl, že je zrozený pro bojovou školu, silný a statný, a dával Willovi často najevo, že on takový není. V den kdy se pět sirotků rozešlo různými směry, Horác byl opravdu přijat na bojovou školu sira Rodneyho, kde se na vlastní kůži setkal se šikanou. Jednou se spolu se svými trýzniteli připletl až k hraničářově chatě a Halt uštědřil třem učňům bojové školy lekci. Horác si mohl oddychnout a znovu se začal plně věnovat výcviku. Byl tak dobrý, že ho sir Rodney vzal na lov kance, kde mu Will zachránil život. Od té doby jsou nejlepšími přáteli.\n\nStává se královským rytířem a osobním ochráncem princezny Kasandry (Evanlyn). Poté se s ní v 11. díle zasnoubí. Bude to nebezpečná a zároveň humorná a krásná svatba…\n\nVysoká plavovlasá a odvážná dívka z opatrovny hradu Redmontu. Je přijata do diplomatickému sboru Araluenu a stává se z ní kurýrka. Pomáhá Willovi v jeho dobrodružstvích, např. Čaroděj na severu, Obléhání Macindawu. Je jednou z hlavních postav v šestém, sedmém a desátém díle. V 11. díle se s Willem zasnoubí, avšak ve dvanáctém zemře při záchraně pětileté dívky.\n\nKasandra je princezna Araluenu, se kterou se potkáváme ve druhé knize série. Své pravé jméno se ze začátku rozhodne tajit z důvodu bezpečnosti. Poté jsou s Willem zajati Skandijci a uneseni do daleké Skandie jarlem Erakem. Díky tomu se z nich stanou kamarádi do konce života. Vdá se za Willova nejlepšího přítele Horáce a má s ním dceru Maddie. \n\nMaddie je dcera Horáce a Kasandry (Evanlyn). Poprvé se s ní setkáváme ve 12. díle série. Maddie je z počátku malá rozmazlená princezna, která velmi ráda večer utíká z hradu aby procvičila své lovecké a střelecké schopnosti (především s prakem). Evanlyn ji pošle k Willovi aby poznala svět i z jiné strany než zpoza hradu Araluenu. Maddie se z počátku nemůže smířit s tím co jí matka provedla. Časem si ale hraničářský život zamiluje natolik, že když jí Evanlyn oznámí, že její výcvik byl domluven pouze na rok, rozhodne se ho dokončit celý. Tím se z ní stává první členka Hraničářského sboru a také průkopnice nové hraničářské zbraně - praku.\n"}
{"id": "463626", "url": "https://cs.wikipedia.org/wiki?curid=463626", "title": "South Georgia Museum", "text": "South Georgia Museum\n\nSouth Georgie Museum (česky: \"Muzeum Jižní Georgie\") se nachází v Grytvikenu, největším městě britského zámořského území Jižní Georgie a Jižních Sandwichových ostrovů. \n\nMuzeum stojí ve zrekonstruované vile dřívějšího správce celého zámořského území, která byla postavená v roce 1916. Sloužilo správci jako sídlo pro jeho rodinu a vyřizoval zde věci, týkající se velrybářské osady Grytviken. Tu ale v roce 1964 zavřeli. Muzeum otevřeli o 28 let později – v roce 1992 jako specializované muzeum lovu velryb, dále expozice zahrnují celou historii o objevování a osídlování ostrova Jižní Georgie (a přilehlého okolí), také jsou zde obrazy a dokumenty o lodním průmyslu, námořních a přírodních vědách a také dokumenty z falklandské války. \n\nMuzeum se stalo vyhledávaným turistickým místem, navštěvují jej cestující výletních lodí nebo jachty turistů, cestujících směrem do Antarktidy. Již několik let pracují jako kurátoři muzea Pauline a Tim Carrovi, žijící na palubě své jachty Curlew, kotvící v Grytvikenském přístavu.\n\nMuzeu patří bronzová busta Duncana Carsea, kterou zhotovil britský sochař Jon Edgar. Carse byl vlivný v mapování Jižní Georgie a na ostrově je hora Mount Carce, pojmenovaná právě po něm.\n\n"}
{"id": "463627", "url": "https://cs.wikipedia.org/wiki?curid=463627", "title": "Bitva o Monte Cassino", "text": "Bitva o Monte Cassino\n\nBitva o Monte Cassino (též zvaná Bitva o Řím či Bitva o Cassino) byla jedna z nejdelších a nejtěžších bitev druhé světové války, s těžkými ztrátami obou bojujících stran. Cílem Spojenců bylo prolomit tzv. Gustavovu linii a dobýt Řím.\n\nSpojenci po postupu Itálií, narazili na Gustavovu linii. Jedna z části Gustavovy linie, klášter Montecassino, mohl být ideálním úkrytem německých vojsk. Němci byli ve skutečnosti ukryti na svazích kopce, kde také odrazili první únorový útok americké 34. pěší divize. Druhý útok, vedený novozélandskými, indickými a britskými divizemi, opět skončil fiaskem. Generálporučík Clark, velitel 5. armády, zprvu odmítal klášter zničit, později ale na něj americké bombardéry svrhly stovky tun bomb. Němci okamžitě obsadili rozvaliny kláštera. Další těžké boje trvaly měsíc, během nichž britská vojska dobyla většinu svahu. Německé rozvědce se však podařilo zjistit, že britské jednotky se stáhnou ze svých pozic, pokud uvidí smluvené znamení amerických jednotek, tři zelené světlice. Němci tyto světlice odpálili a Britové opustili své těžce vybojované pozice. Němci vyklizená místa obsadili a situace byla opět stejná jako před dvěma měsíci. Novozélanďané se snažili kopec dobýt, ale německé tanky je vytlačily zpět. Po třech dnech byl útok odvolán. Dne 15. března zahájili Spojenci další útok, tentokrát po rozsáhlém leteckém bombardování kláštera. Němečtí výsadkáři však jejich nápor zastavili a dne 23. března byl útok opět odvolán. 12. května byl útok svěřen 2. polskému sboru, čítajícímu 50 000 mužů pod velením Władysława Anderse. Zoufalý odpor německých výsadkářů však ztěžoval postup. Poláci postupovali kryti dělostřeleckou palbou ke klášteru. Tehdy se vyznamenal ochočený medvěd Wojtek, patřící generálu Andersovi, který pomáhal nosit munici při nabíjení děl. Po úporných bojích zavlála 18. května nad klášterem vlajka polského státu.\n\nBitva u Monte Casina skončila spojeneckým vítězstvím, ovšem za velkých ztrát. Němci nedokázali udržet Gustavovu linii a pro Spojence byla nyní cesta na Řím volná.\n\n\n"}
{"id": "463628", "url": "https://cs.wikipedia.org/wiki?curid=463628", "title": "Jan Hájek (tenista)", "text": "Jan Hájek (tenista)\n\nJan Hájek (* 7. srpna 1983 Olomouc) je bývalý český profesionální tenista. Ve své kariéře na okruhu ATP World Tour vyhrál jeden turnaj ve čtyřhře, když s Tomášem Berdychem triumfovali na Qatar ExxonMobil Open 2014 . Jako poražený finalista odešel ze čtyřhry mnichovského BMW Open 2007, kde byl jeho spoluhráčem Jaroslav Levinský. Na challengerech ATP a okruhu Futures získal do února 2014 devatenáct titulů ve dvouhře a osm ve čtyřhře. Nastupuje za tenisový oddíl TK Agrofert Prostějov.\n\nNa žebříčku ATP byl ve dvouhře nejvýše klasifikován v listopadu 2006 na 71. místě a ve čtyřhře pak v květnu téhož roku na 189. místě.\n\nNa nejvyšší grandslamové úrovni se ve dvouhře nejdále probojoval do třetího kola French Open 2007, když vyřadil Švéda Thomase Johanssona a krajana Bohdana Ulihracha. Po dvou prohraných setech třetího kola s Kypřanem Marcosem Baghdatisem uktání skrečoval.\n\nV českém daviscupovém týmu debutoval v roce 2009 semifinále Světové skupiny proti Chorvatsku, v němž vyhrál čtvrtou dvouhru nad Rokem Karanušičem a přispěl k postupu českého týmu do finále výsledkem 4–1. V Davis Cupu 2013 byl členem vítězného týmu, když ve čtvrtfinále s Kazachstánem vyhrál singl proti Michailu Kukuškinovi a se Štěpánkem nestačili na pár Golubjev a Ščukin. Do roku 2014 v soutěži nastoupil k sedmi mezistátním utkáním s bilancí 4–4 ve dvouhře a 1–1 ve čtyřhře.\n\nDne 1. dubna 2010 se oženil s bývalou českou tenistkou Dájou Bedáňovou. Podle bulvárního média Ahaonline proběhl v roce 2012 rozvod.\n\nDne 9. března 2015 oznámil konec své profesionální kariéry.\n\nV kvalitativním vývoji se zlomovou stala sezóna 2006, kterou začínal na 352. místě žebříčku a končil v první stovce na 76. pozici.\n\nDaný rok vyhrál první ATP challenger v Barlettě, do kterého se probjoval z kvalifikace a ve finále hladce porazil Stefana Galvaniho 6–2, 6–1. Do konce sezóny zvítězil na dalších třech challengerech, z toho na dvou velkých. V Prostějově porazil Tomáše Berdycha a v Braunschweigu pak Fernanda Vicenteho. Poznaňský turnaj vyhrál bez ztráty setu.\n\nMimoto se poprvé objevil na grandslamovém turnaji, kde přehrál v 1. kole krajana Lukáše Dlouhého, než v dalším nestačil na Chilana Fernanda Gonzáleze.\n\nV roce 2007 nezopakoval úspěšnou předchozí sezónu a na žebříčku již nepokročil výše. Přesto zaznamenal nejlepší výsledky na grandslamech, když na French Open 2007 postoupil do 3. kola přes Thomase Johanssona a Bohdana Ulihracha, ve třetím kole vzdal Marcosi Baghdatisovi pro zranění ramene. Dané zdravotní problémy jej poté provázely, k bolestem ramene se připojily srdeční potíže.\n\nV roce 2009 se zúčastnil challengerového okruhu, probojoval se do semifinále v Aténách, kde podlehl Rui Machadovi. Následně zvítězil na Ostrava Challenger a zopakoval titul na prostějovském challengeru, na který se probojoval jako kvalifikant, zde porazil bývalého hráče první desítky Chorvata Ivana Ljubičiče.\n\nV červenci 2010 byl nominován do daviscupového týmu, který jel na čtvrtfinálové utkání do Chile. Oba nejlepší čeští hráči, Tomáš Berdych a Radek Štěpánek, odcestovat pro zranění nemohli, a tak byli dodatečně povolání právě Hájek a Ivo Minář, s nimi pak do čtyřhry i Lukáš Dlouhý a František Čermák. V úvodním zápase se postavil Hájek Paulu Capdevillemu za stavu 1:0 pro ČR, když v úvodním zápase Minář porazil N.Massúa 3:0 na sety. Capdevilleho Hájek porazil 3:0 na sety. Poté Hájek nastoupil do čtyřhry s Lukášem Dlouhým. Soupeři českého páru byli Jorge Aguilar a Nicolás Massú a dovolen jim byl jediný set a po výhře 3:1 na sety česká reprezentace postoupila do semifinále Davis Cupu. Do třetího hracího dne již nenastoupil.\n\n"}
{"id": "463629", "url": "https://cs.wikipedia.org/wiki?curid=463629", "title": "Onamo 'namo!", "text": "Onamo 'namo!\n\nOnamo, 'namo! (cyrilicí: \"Онамо, 'намо!\", česky: \"Tam, tamhle!\"), také známá jako Srbská Marseillaisa (Српска марсељеза), byla královská hymna Černé Hory v dobách monarchie (1910-1918).\n\nV současnosti je \"Onamo, 'namo!\" hymnou černohorské politické strany Narodna stranka.\n\nSlova napsal původně jako báseň černohorský kníže a později král Nikola I. Petrović-Njegoš. Hudbu později složili Davorin Jenko s Franjo Vimerem, za pomoci králova syna, korunního prince Danila III. Alexandra.\n\nPři korunovaci Nikoly I. a královny Mileny 28. srpna 1910 v Cetinje bylo také vyhlášeno Černohorské království. Král Nikola I. nechal \"Onamo, 'namo!\" prohlásit za národní státní hymnu. Píseň Ubavoj nam Crnoj Gori (bývalá národní hymna Černohorského knížectví se stala královskou hymnou. \n\nV roce 1992 se neúspěšně hlasovalo pro zvolení písně za národní hymnu. V roce 2003 měla být píseň hymnou Srbska a Černé Hory, hlasování bylo opět neúspěšné.\nText hymny v černohorské cyrilici, transkripci a češtině.\n1. O nam o namo tam za horama rozbořen v rumy dvůr v stínu skal,\n\nbyl mého cara, který tam kdysi s junáky svými na stráži stál.\n\nO nam o namo tam za horama rozbořen v rumy dvůr v stínu skal.\n\nByl mého cara, který tam kdysi s junáky svými na stráži stál.\n\n2. [: Onam o namo bych uzřel Prizren, kolébku svoji, svých otců hrad, \n\n<nowiki>minulost dávná, v kraj ten mne láká, se zbraní v ruce půjdu tam rád. :]</nowiki>\n\n3. [: Onam o namo z rozvalin bílých na vrahy mocný zahřmí můj hlas: \n\n<nowiki>\"Pryč more bídný od krbu otců dluh dávný splácet nastal již čas!\" :]</nowiki> \n"}
{"id": "463637", "url": "https://cs.wikipedia.org/wiki?curid=463637", "title": "Klášter Braine", "text": "Klášter Braine\n\nKlášter Braine býval premonstrátský klášter v pikardské obci Braine založený v 9. století na počest relikvie sv. Evodia patřící pod diecézi v Soissons.\n\nRoku 1130 klášter převzali premonstráti. Dnešní gotická podoba je datována do roku 1180, kdy z podnětu Anežky z Baudemontu, manželky Roberta I. z Dreux započala stavba podle plánů Ondřeje z Baudemontu. Sochy z portálu jsou částečně v muzeu v Soissons.\n\nKlášterní kostel sloužil zároveň jako rodinné pohřebiště hrabat z Dreux, mladší větve Kapetovců. Nákresy velkolepých měděných smaltovaných náhrobků jsou zachovány v knihovně v Oxfordu, protože nepřežily Francouzskou revoluci.\n\n"}
{"id": "463639", "url": "https://cs.wikipedia.org/wiki?curid=463639", "title": "Porte de Bagnolet (stanice metra v Paříži)", "text": "Porte de Bagnolet (stanice metra v Paříži)\n\nPorte de Bagnolet je nepřestupní stanice pařížského metra na lince 3 ve 20. obvodu v Paříži.\n\nStanice byla otevřena 27. března 1971 při prodloužení linky 3 ze stanice Gambetta do stanice Gallieni. V roce 2005 byla stanice částečně za nepřerušeného provozu renovována.\n\nStanice byla pojmenována po jedné z pařížských bran, přes kterou vedla cesta do města Bagnolet východně od Paříže.\n\nVchod do stanice se nachází na severní straně \"rue Belgrand\". Tento vstup slouží i jako východ a jsou zde prodejní automaty a informační přepážka. Celkem má stanice pět východů:\n"}
{"id": "463650", "url": "https://cs.wikipedia.org/wiki?curid=463650", "title": "Cena Unie českých spisovatelů", "text": "Cena Unie českých spisovatelů\n\nCena Unie českých spisovatelů je ocenění, které udílí každoročně spolek Unie českých spisovatelů za \"„… mimořádné tvůrčí činy v oblasti původní české prózy, poezie a literatury faktu, resp. publicistiky.“\" Původně byla založena a sponzorována Danielem Strožem v roce 2006, a to pod názvem Cena Josefa Hory. Poprvé byla udělena v roce 2006 u pamětní desky básníka Josefa Hory v Mrázově u Teplé. Dědicové autorských práv Josefa Hory se ale postavili proti uvedení jména básníka v názvu ceny a přiměli zakladatele cenu přejmenovat, nadále tedy nesla označení Literární cena Daniela Strože a Unie českých spisovatelů. Po třech ročnících Daniel Strož od sponzorování ceny upustil a cena byla v roce 2009 přejmenována na Cenu Unie českých spisovatelů. Z ryze literárního ocenění se od roku 2009 rovněž rozšířil okruh různých zásluh, za něž je cena udílena.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "463655", "url": "https://cs.wikipedia.org/wiki?curid=463655", "title": "Javánci", "text": "Javánci\n\nJavánci jsou etnická skupina žijící na Jávě, nejlidnatějším ostrově Indonésie. Početně se jedná o dominantní etnikum Jávy i celé Indonésie. Javánci jsou převážně muslimové, ale i buddhisté, hinduisté a křesťané.\n"}
{"id": "463656", "url": "https://cs.wikipedia.org/wiki?curid=463656", "title": "Kajak kros", "text": "Kajak kros\n\nKajak kros je disciplína v oblasti divoké vody. Pravidla jsou obdobná jako u ski krosu nebo boarder krosu, tedy v jedné jízdě soutěží 3 až 5 závodníků na kajacích nebo singlech o postup do dalšího kola. Vítězem rozjížďky je ten, kdo jako první projede cílem. Je to poměrně mladý sport, který vznikl jako způsob zábavy a který přerostl v poměřování sil. A tak se začaly pořádat závody i v této disciplíně.\n\nHistorie tohoto odvětví není rozsáhlá. Jednou z příčin je počátek výroby plastových kajaků. Ty se začaly vyrábět koncem 80. let minulého století. Díky tomu se mohli designeři plně pustit do vymýšlení nových tvarů lodí pro různé účely a vznikla spousta dalších odvětví divoké vody. Jedním z prvních novodobých bylo \"rodeo\", neboli freestyle na divoké vodě. Vznikla Česká národní asociace whitewater rodea (\"CNAWR\") a pořádaly se stále větší závody, které divákům nabízely i podívanou, ale i různé fun slalomy, a nakonec i kajak krosy. Není přesně známo, kdy se konal první oficiální závod v této disciplíně. Kajakáři celého světa se však shodují na tom, že myšlenka vznikla v Evropě. V České republice se první oficiální kros jel v roce 2002 jako zpestření již zmíněných závodů ve freestylu. Až roku 2005 se vodáci z choceňské loděnice rozhodli uspořádat samostatný závod, po vzoru jiných evropských zemí. Tento první český kajak kros se paradoxně konal v Rakousku na jedné z nejoblíbenějších, ale také nejtěžších řek, Oetztaler Ache.\n\nKategorie jsou mužské a ženské. Muži se dále dělí na kajakáře a singl kanoisty. Kvalifikace bývá nejčastěji obyčejná jízda na čas kombinovaná se slalomem, po kterých postupuje nejčastěji 32 nebo 64 nejrychlejších do hlavní soutěže. Potom už vždy startují po čtyřčlenných skupinkách a jezdí se vyřazovacím způsobem. Do každého dalšího kola postupují většinou první dva. O nasazení do skupin prvního a dalších kol rozhoduje přehledný postupový klíč předem sestavený tak, aby se nejrychlejší z kvalifikace utkali až ve finále. Při závodě dochází často ke střetům a úzký kontakt v mezích fair play je tolerovaný. Tato disciplína je řazena mezi tvrdší sporty.\n\nZávodí se na úseku řeky o délce kolem 200 až 300 m. Vybírají se ta nejzajímavější místa, kde jsou například četné překážky a technické pasáže, vlny a válce. V některých podmínkách, např. v Alpách, není nouze o různé skoky a vodopády. Na trati mohou být umístěny plovoucí bójky, které je nutné objíždět. Za chybné projetí tratě je závodník diskvalifikován.\n\nNástup do závodu je podmíněn ochranným vybavením každého vodáka, tedy plovací vestou a přilbou. Parametry lodě jsou přesně určeny, musí být plastová a vybavena nafukovacími vaky ve špičkách pro snazší záchranu. Nesmí to být slalomový ani sjezdový speciál. Ze strategických důvodů volí závodníci delší a objemnější lodě, které jsou rychlé.\n\nV roce 2008 vznikla v ČR nová sesterská asociace CNAWRu, EKC (Extreme kayak club), která si vzala pod křídla právě pořádání samostatných kajak krosů. Pohár v krosu na divoké vodě se skládá z pěti závodů. První dva se jezdí na jaře, a to na Kamenici a na Labi. Další dva jsou spojeny s utkáním v rodeu. Vrcholný závod a zlatý hřeb sezóny se koná na konci léta na Vltavě v úseku Čertovy proudy. Mezinárodní závody se konají především v Alpách, v Rakousku, Itálii, Švýcarsku, ve všech zemích, kde tečou divoké řeky. První mistrovství světa se konalo v roce 2007 na již zmíněné Otztaler Ache v Rakousku. Tato disciplína se rázem stala nejoblíbenější mezi vodáky a zažívá prudký vzestup.\n\nV roce 2017 byl kajak kros jako disciplína poprvé zařazen na program mistrovství světa ve vodním slalomu.\n\nJelikož je sezona krátká, vodáci nelenili a začali závodit v krosu v zimě. Jen ne na vodě, ale na sněhu. Vznikl další sport, a to snowkajak kros. Letos se konalo již třetí mistrovství světa. V historii tohoto odvětví má ČR velké úspěchy, například druhé místo v halovém mistrovství 2007 v Nizozemsku (Tomáš Mahring) a titul vicemistryně světa 2008 z rakouského Lienzu (Zuzana Trnková).\n"}
{"id": "463659", "url": "https://cs.wikipedia.org/wiki?curid=463659", "title": "Terra Mariana", "text": "Terra Mariana\n\nTerra Mariana (latinsky též Terra Mariae, německy \"Marienland\", estonsky \"Maarjamaa\", lotyšsky \"Māras zeme\") bylo oficiální označení tzv. Starého Livonska (německy \"Alt-Livland\", estonsky \"Vana-Liivimaa\"), zprvu volného sdružení a posléze konfederace menších státních a správních celků na území zejména dnešního Estonska a Lotyšska\n\nRoku 1193 vyhlásil papež Celestýn III. křížové tažení proti pohanům na východním pobřeží Baltského moře. Poté, co Řád mečových bratří dobyl většinu území dnešního Lotyšska, byla 2. února 1207 dobytá území postavena pod patronát Panny Marie jako země Mariina – Terra Mariana. Země byla zprvu začleněna mezi území Svaté říše římské, ovšem roku 1215 byla papežem Inocencem III. prohlášena přímým protektorátem Svaté stolice. Dobytím severního Estonska roku 1227 byla rozšířena do hranic, které si pak jen s malými změnami podržela po několik staletí.\n\nRoku 1228 byla Terra Mariana administrativně rozdělena na šest odděleně spravovaných území – Arcibiskupství rižské, Biskupství kuronské, Biskupství tarbatské, Biskupství osilské, území Řádu mečových bratří a Vévodství estonské, svěřené ve správu králi dánskému.\n\nRoku 1237 došlo ke sloučení Řádu mečových bratří a Řádu německých rytířů v Livonský řád. Ten ve smlouvě ze Stensby 7. června 1238 vyhověl nárokům dánského krále Valdemara II. a plně mu postoupil Estonské vévodství. Roku 1346 však Dánsko prodalo estonské území opět Livonskému řádu, který je připojil ke svým ostatním územím v Mariánské zemi a vytvořil tak na většině jejího území silný řádový stát. Terra Mariana byla po celou další dobu své existence předmětem sporů a mocenského napětí mezi tímto řádovým státem na jedné a biskupskými a arcibiskupskými územími na druhé straně. Jako další mocenské složky se během 13. a 14. století zformovaly jednak sekulární německá šlechta, jednak svobodné měšťanstvo hansovních měst Rigy a Tallinnu.\n\nPo prohraných bitvách u Grunwaldu roku 1410 a u Vilkoměře roku 1435 zeslábl řád natolik, že místo soupeření nad Terrou Marianou začal hledat dohodu se svými spoluvládci země. 4. prosince byla mezi zástupci řádu, livonských biskupství, šlechty a měst podepsána dohoda známá jako Livonská konfederace.\n\nRoku 1561 v průběhu Livonské války Terra Mariana zanikla. Severní část země byla připojena ke Švédsku jako obnovené Estonské vévodství, jižní část se rozpadla ve Vévodství livonské a Vévodství kuronské a zemgalské, ostrov Saaremaa byl připojen k Dánsku.\n\n"}
{"id": "463660", "url": "https://cs.wikipedia.org/wiki?curid=463660", "title": "Smrtelné ohrožení", "text": "Smrtelné ohrožení\n\nSmrtelné ohrožení je český název knihy, kterou napsal Michael Jan Friedman z USA v roce 1991. Náleží literatuře žánru science-fiction z fiktivního světa Star Trek a svými postavami i dějem navazuje na televizní seriál \"\". Originál knihy, z něhož byl pořízen český překlad, má anglický název Reunion a byl vydán nakladatelstvím Pocket Books.\n\nMístem děje je kosmická loď Enterprise cestující vesmírem v 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nNa Enterprise se nalodila desítka důstojníků z kosmické lodí Stargazer, kteří dříve sloužili u Hvězdné flotily společně s Picardem. Jeden z nich Morgen, velitel Stargazeru, odlétající v tomto důstojném doprovodu, jehož součástí byl i Picard, na svou planetu, aby zde byl korunován králem. Zprvu příjemný let bývalých přátel a kolegů, z nichž řada nebyla lidmi, byl však ohrožen. Jednak proto, že jeden z bývalých kolegů Greyhorse se rozhodl pomstít za někdejší svou lásku a začal nepozorovaně své kolegy zabíjet a také proto, že loď byla unášena neovladatelnou rychlostí kamsi do vesmíru. Téměř detektivní příběh s řadou pasáží z minulosti dopadl dobře, Greyhorse byl odhalen, zadržen, Enterprise se dokázala vymanit z unášející je síly i zbavit se dotírajících Romulanů. Příběh končí u planety bývalého kapitána Morgana, kde se má konat slavnostní korunovace.\nDo češtiny knihu přeložili Michal a Ludmila Švejdovi a vydalo ji poprvé v roce 1995 nakladatelství X-EGEM, s.s.o z Prahy.. Brožovaná kniha má 264 stran vč.reklam, typický styl (graficky i formátem) obálky pro celou edici Star Trek Nová generace. Na obálce jsou použity kresby Chrise Achiulleose.\n\n"}
{"id": "463661", "url": "https://cs.wikipedia.org/wiki?curid=463661", "title": "Tuleň kuželozubý", "text": "Tuleň kuželozubý\n\nTuleň kuželozubý (\"Halichoerus grypus\") může být dlouhý až 3,5 metru a může vážit až 315 kilogramů. Díky velmi silné tukové vrstvě dovede přežít v ledových vodách.\n\n\n\n\nExistují tři oddělené populace:\n\nTuleni se přizpůsobí v podstatě jakékoli nabídce mořských ryb. Velké oči s relativně málo vyklenutou rohovkou jsou schopné celkem obstojně vidět i v zakalené vodě, ale rozhodujícími smysly, na nichž závisí úspěšnost lovu, jsou čich a sluch. Dokonce i slepí tuleni dovedou bez obtíží lovit.\n\nTuleni nemají žádné vnější ušní boltce. Jejich vnitřní sluchové orgány jsou tak citlivé, že jim účinně pomáhají při pronásledování ryb. Tuleň může při potápění zvukovody uzavřít a opět je otevřít při vynoření. Je dost pravděpodobné, že tato zvířata používají při lovu podobný echolokační systém jako delfíni.\n\nTaké hmatové vousy kolem tlamy jsou vysoce citlivé. Zachycují jemné pohyby vody, které vytváří plovoucí kořist, podle nich ji pak tuleň může vypátrat.\n\nJakmile tuleň kuželozubý objeví rybu, začne ji pronásledovat, přičemž se uplatní jeho rychlost i obratnost. Jelikož tulení krev obsahuje velké množství hemoglobinu (červeného krevního barviva, které po těle rozvádí kyslík), vydrží pod hladinou bez nadechnutí až dvacet minut.\n\nObdobí páření tuleňů kuželozubých připadá na září až prosinec. Samice v té době přicházejí rodit na souš.\n\n\n"}
{"id": "463663", "url": "https://cs.wikipedia.org/wiki?curid=463663", "title": "Bohdan Ulihrach", "text": "Bohdan Ulihrach\n\nBohdan Ulihrach (* 23. února 1975, Kolín) je trenér tenisu a bývalý český profesionální tenista, který nastoupil tenisovou kariéru na okruhu ATP v roce 1993. V jeho rámci vyhrál tři turnaje ve dvouhře. Na žebříčku ATP byl pro dvouhru nejvýše postaven na 22. místě (5. května 1997), pro čtyřhru pak na 294. místě (26. července 1994).\n\nNa okruh ATP nastoupil v roce 1993, první titul získal v červenci 1995 na turnaji v Praze, když ve finále porazil Javiera Sancheze. O tři měsíce později vyhrál druhý turnaj v Montevideu, ve finále zvítězil nad Albertem Berasateguim.\n\nV roce 1996 byl součástí českého reprezentačního týmu, který se probojoval do finále Světového poháru družstev. Roku 1997 se probojoval do svého jediného finále na turnajích kategorie ATP Masters v Indian Wells. V cestě do finále porazil tehdejšího prvního hráče světa Peta Samprase a v něm pak podlehl Michaelu Changovi.\n\nTřetího titulu na okruhu dosáhl roku 1998 v chorvatském Umagu, když ve finále přehrál Magnuse Normana. Následující rok dosáhl osmifinále na dvou grandslamech Australian Open a French Open.\n\nV roce 2003 byl očištěn z dopingového obvinění. Soud rozhodl, že léčiva obsahující zakázané látky mu mohl podat někdo z trenérů, tedy, že nebyla prokázána vědomá účast hráče na užívání těchto přípravků\n\nNa French Open 2007 porazil 24. nasazeného Dominika Hrbatého v pěti setech 6–2, 5–7, 6–7(3), 6–4, 6–3 v 1. kole.\n\nV říjnu 2012 nastoupil jako tenisový trenér mládeže do oddílu TK Sparta Praha.\n\n"}
{"id": "463664", "url": "https://cs.wikipedia.org/wiki?curid=463664", "title": "Velký Újezd (Kojatice)", "text": "Velký Újezd (Kojatice)\n\nVelký Újezd (s předložkou 2. pád \"do Velkého Újezda\", 6. pád \"ve Velkém Újezdu\") je vesnice, místní část Kojatic. V roce 2001 zde žilo 156 obyvatel, převážně v místním domově důchodců. Ve vesnici žije obyvatel.\n\nKatastrální území leží na jihu okresu Třebíč na levé straně potoka Bihanky; severní, zvyšující se (524 m n. m.) polovinu území zaujímá les. Na severu sousedí s Rácovicemi a Dědicemi, na východě s Kojaticemi, na jihu s Hornicemi a na západě s Třebelovicemi. Nadmořská výška zastavěné plochy vesnice se pohybuje od 476 m n. m. na západě k 490 m n. m. na východě. Vesnice leží asi 1 km na severozápad od Kojatic. Na silniční síť je Velký Újezd napojen silnicí č. III/15221 směrem na Třebelovice; další silnice zajišťují spojení se silnicí č. III/41110 na jihu.\n\nPrvní písemná zmínka o Velkém Újezdě, konkrétně o faře pochází z roku 1377; bývala prebendou kroměřížské kapituly.\n\nÚjezdský domov důchodců byl zřízen z podnětu P. Františka Baláže Kongregací Milosrdných sester III. řádu svatého Františka v Brně roku 1937. V letech 1942–1947 sloužil jako plicní léčebna. Rozhodnutím ministerstva zdravotnictví byla v roce 1947 léčebna zrušena a likvidace sanatoria měla být ukončena do 15. května 1947 a budova vrácena původnímu účelu. Primářem plicní léčebny byl MUDr. Jaromír Onderek. Po únoru 1948 byl domov kongregaci odebrán a navrácen po 44 letech roku 1992. Právně je domov důchodců příspěvkovou organizací kraje Vysočina.\n\nÚzemněsprávně byl Velký Újezd osadou nebo místní částí Kojatic: v letech 1869–1890 veden jako jejich osada v okrese Znojmo, v letech 1900–1950 jako jejich osada v okrese Moravské Budějovice, od roku 1961 pak jako část obce Kojatic v okrese Třebíč.\n\n\n\n"}
{"id": "463665", "url": "https://cs.wikipedia.org/wiki?curid=463665", "title": "Andon", "text": "Andon\n\nAndon (z japonského アンドン, あんどん, 行灯, což je původně označení typu papírových lampionů) je termín z oboru výroby, kterým se označují tabule (obvykle světelné) informující o aktuálním stavu pracoviště.\nJedná se o jeden z hlavních nástrojů džidóky, systém vyvinutý firmou Toyota, jako součást Toyota Production System, který upozorňuje na problém přímo ve výrobním procesu. \n\nJe to způsob vizuální kontroly, který ukazuje současný stav výroby. Nejčastěji rozlišuje 4 stavy: \n"}
{"id": "463667", "url": "https://cs.wikipedia.org/wiki?curid=463667", "title": "Télégraphe (stanice metra v Paříži)", "text": "Télégraphe (stanice metra v Paříži)\n\nTélégraphe je nepřestupní stanice pařížského metra na lince 11, která leží na hranicích 19. a 20. obvodu v Paříži ve východní části města. Nachází se na křižovatce ulic \"Rue du Télégraphe\" a \"Rue de Belleville\".\n\nStanice byla otevřena 28. dubna 1935 jako součást prvního úseku linky 11 mezi stanicemi Châtelet a Porte des Lilas. Vzhledem k velké hloubce, ve které se stanice nachází (20 metrů) a jejímu umístění v nestabilním terénu, byly při stavbě obě koleje odděleny středním pilířem.\n\nStanice je pojmenována podle \"Rue du Télégraphe\", která tento název dostala proto, že na nedalekém pahorku instaloval francouzský fyzik Claude Chappe (1763-1805) svůj vynález – semaforový telegraf.\n"}
{"id": "463670", "url": "https://cs.wikipedia.org/wiki?curid=463670", "title": "Bad Brains", "text": "Bad Brains\n\nBad Brains je americká hudební skupina hrající hardcore punk. Byla založena ve Washingtonu D.C. v roce 1977. Je známá jako jedna z kapel, které položily základy hardcore punku.\n\n\n\n\n\n\n"}
{"id": "463678", "url": "https://cs.wikipedia.org/wiki?curid=463678", "title": "Chłapowo", "text": "Chłapowo\n\nChłapowo (, , v letech 1942-45 Klappau) je severopolská (kašubská) vesnice na pobřeží Baltského moře.\n\nPrvní zmínka o Chłapowu pochází z roku 1359. Německá obec nesla tehdy název Klappow. Název Chłapowo se ustálil v polovině 17. století. Mezi roky 1877 až 1949 bylo u Chłapowa objeveno 124 hrobů z doby železné (650-400 př. n. l.). Archeologové našli dobře zachovalé šperky, skleněné korálky a porcelán. Další archeologický výzkum prováděný v této oblasti během 20. století vedl k objevu předmětů z období neolitu (4200-1700 př. n. l.) a doby bronzové (2000-1000 př. n. l.).\n\nDynamický rozvoj Chłapowa začal na konci 18. století. V polovině 19. století tu byl činný malý hnědouhelný důl. Díky blízkosti Baltského moře se Chłapowo v meziválečném období stalo známým rekreačním střediskem. Později v důsledku konkurence ostatních středisek v oblasti (Władysławowo, Jastrzębia Góra, Karwia, místa na Helské kose) ztratilo svůj význam a zachovalo si charakter rybářské vesnice. \n\nV oblasti jsou ložiska soli kamenné a draselné.\n\nAdministrativně se jedná o část města Władysławowo. Spolu s ním náleží k okresu Powiat Pucki Pomořanského vojvodství. Žije tu něco přes 1000 obyvatel.\n\nMístem prochází silnice číslo 215.\n\n"}
{"id": "463683", "url": "https://cs.wikipedia.org/wiki?curid=463683", "title": "Alef", "text": "Alef\n\nAlef ( , symbol א) je první písmeno hebrejské abecedy. Zároveň se jedná i o první písmeno příbuzného fénického písma, kde má ovšem podobu 𐤀. Ekvivalentem v příbuzném arabském písmu je písmeno alif (podoba ا) a v syrském álaf (podoba \"ܐ\").\n\nPísmeno alef je příbuzné s řeckým písmenem alfa, které se vyvinulo z fénického alefu a které je naopak předkem písmene A z latinky a písmene А z cyrilice.\n\nPředpokládá se, že alef samotný se vyvinul ze západosemitského výrazu pro „vola“ a jeho podoba že vznikla z protosinajského písmene odvozeného z egyptského hieroglyfu pro hlavu vola: \n\nZvukovou podobou písmene v klasické hebrejštině byl ráz (), což se obvykle přepisuje jako ʾ (Unicode znak U+02BE). V moderní hebrejštině také může reprezentovat ráz, ale bývá též používán v situaci, kdy sám o sobě nereprezentuje žádný zvuk, ten je pak dán pouze přidruženou samohláskou.\n\nV rámci systému hebrejských číslic i v rámci gematrie má hodnotu 1, použit na začátku zápisu letopočtu židovského kalendáře má význam 1000 (například א'תשנ\"ד je zapsáno arabskými číslicemi 1754.\n\nV teorii množin se alef používá pro označení funkce Alef, která ordinálnímu číslu formula_1 přiřadí kardinální číslo představující formula_1-tou nejmenší nekonečnou mohutnost.\n\nV syntaxi typografickém systému LaTeX (a tedy i při vkládání matematických vzorců například do MediaWiki) lze alef zapsat pomocí příkazu codice_1.\n"}
{"id": "463684", "url": "https://cs.wikipedia.org/wiki?curid=463684", "title": "Václav Žák", "text": "Václav Žák\n\nVáclav Žák (* 28. července 1945 Tábor) je český programátor, politik a publicista, signatář Charty 77, bývalý poslanec a místopředseda České národní rady a do května 2009 i předseda Rady pro rozhlasové a televizní vysílání.\n\nNarodil se v Táboře, roku 1967 vystudoval Fakultu technické a jaderné fyziky ČVUT a po studijním pobytu v Anglii pracoval jako programátor ve Výzkumném ústavu matematických strojů v Praze. Roku 1977 podepsal Chartu 77 a účastnil se různých disidentských podniků, podílel se na založení Kruhu nezávislé inteligence i Občanského fóra. Roku 1990 se stal ředitelem odboru informatizace na Ministerstvu školství a podílel se na založení vysokoškolské počítačové sítě. V červnu 1990 byl zvolen poslancem ČNR za Občanské fórum a pak i místopředsedou ČNR. Po rozpadu OF byl členem Občanského hnutí a od roku 1992 pracoval jako redaktor a publicista v časopisech nakladatelství Ekonom, v rozhlase aj. Přednášel také politickou teorii na Karlově univerzitě v Praze a na Univerzitě v Hradci Králové. Od roku 2002 je šéfredaktorem časopisu Listy. V letech 2003 až 2009 byl členem Rady pro rozhlasové a televizní vysílání a v letech 2006 až 2009 jejím předsedou.\n\n"}
{"id": "463688", "url": "https://cs.wikipedia.org/wiki?curid=463688", "title": "Rákosovec", "text": "Rákosovec\n\nRákosovec (\"Arundinaria\") je rod původní v Himálajích, Severní Americe a Číně. Několik druhů je endemických na východě Spojených států amerických. Jsou rozšířeny od New Jersey na jih až po Floridu a na západ až k Ohio a Texasu. V tomto regionu jej najdeme od pobřežních plání po pahorkatiny Apalačských hor. Druhy tohoto rodu se rozšiřují oddenky dosahují výšky od 0,5 po 8 metrů. Jen vzácně se rozšiřují semeny, obvykle se množí vegetativně. Jakmile rostlina zaplodí, obvykle celá kolonie uhyne. První průzkumníci na území USA popisují obrovské porosty rákosovce, obzvláště v údolí řek. Ty však vymizely vlivem zemědělství.\n\nRostliny podobné bambusům, výšky do 3m.\n\n\nRákosovec \"Arundinaria gigantea\" byl podle historických pramenů užíván původními obyvateli Ameriky (Čerokézové a další) k výrobě fléten a šípů. Flétny vyrobené z této traviny byly rozšířeny od východního pobřeží po Oklahomu. Čerokézové a další jihovýchodní kmeny také používali tento materiál na tkaní košů.\n\nRákosovce by měly být pěstovány ve vlhké půdě a lze je použít jak do skupin s jinými rostlinami, tak jako solitéry. Budou prosperovat v lehké nebo středně těžké půdě. Mohou být pěstovány na plném slunci, ale bude se jim mnohem lepe dařit v polostínu. Na jaře by měla být seřezána uhynulá nadzemní část. Mohou rozmnožovány dělením trsů na jaře. Tyto rostliny po odkvětu uhynou.\n\n\n \n"}
{"id": "463689", "url": "https://cs.wikipedia.org/wiki?curid=463689", "title": "Ludwig Beissner", "text": "Ludwig Beissner\n\nLudwig Beissner (6. června 1843 Ludwigslust – 21. prosince 1927) byl německý zahradník a dendrolog.\n\nBeissner byl v letech 1887 až 1913 inspektorem Bonnské botanické zahrady. Vytvořil základy jejího arboreta.\n"}
{"id": "463694", "url": "https://cs.wikipedia.org/wiki?curid=463694", "title": "Pirátská strana Německa", "text": "Pirátská strana Německa\n\nPiratenpartei Deutschland (\"Pirátská strana Německa\", zkratka PIRATEN) je politická strana v Německu, která byla založena v roce 2006 po vzoru švédské Piratpartiet. Pro volební období 2019–2024 byl zvolen za stranu Člen Evropského parlamentu Patrick Breyer.\n\nStrana kritizuje umělé vytváření monopolů a odmítá sledování občanů.\n\nStrana upřednostňuje občanské právo na informace o ochraně osobních údajů a reformy autorských práv, vzdělávání a reformy počítačové vědy.\n\n\n"}
{"id": "463698", "url": "https://cs.wikipedia.org/wiki?curid=463698", "title": "Kirsten Bolmová", "text": "Kirsten Bolmová\n\nKirsten Bolmová (* 4. března 1975, Frechen, Severní Porýní-Vestfálsko) je bývalá německá atletka, sprinterka, která se specializovala na krátké překážkové běhy.\n\nPrvní úspěch zaznamenala v roce 1992 na MS juniorů v jihokorejském Soulu, kde ve finále doběhla na 5. místě. O dva roky později se stala v Lisabonu juniorskou mistryní světa v běhu na 100 metrů překážek.\n\nNa halovém mistrovství Evropy 2002 ve Vídni vybojovala původně bronzovou medaili v čase 7,97 s. Poté, co však byla diskvalifikována z prvního místa pro porušení pravidel španělská atletka s nigerijskými kořeny Glory Alozieová, se posunula na stříbrnou pozici. Na dalších dvou halových evropských šampionátech, v Madridu 2005 a v Birminghamu 2007 získala vždy bronz. Na MS v atletice 2005 v Helsinkách doběhla ve finále na 4. místě v čase 12,82 s. V roce 2006 skončila na halovém MS v Moskvě na 5. místě. V témže roce se stala v Göteborgu vicemistryní Evropy. Stříbrnou medaili však získala společně s Irkou Derval O'Rourkeovou, která měla v cíli stejný čas 12,72 s.\n\nV roce 2007 předčasně ukončila sezónu kvůli zdravotním problémům se srdcem. O rok později ukončila svoji aktivní kariéru, když se vinou zranění nekvalifikovala na letní olympijské hry v Pekingu. Vystudovala psychologii na univerzitě Ruprechta-Karla v Heidelbergu.\n\n\n"}
{"id": "463705", "url": "https://cs.wikipedia.org/wiki?curid=463705", "title": "Nikola Uzunović", "text": "Nikola Uzunović\n\nNikola Uzunović, cyrilicí Никола Узуновић (3. květen 1873 - 19. červenec 1954) byl srbský právník, soudce a politik.\n\nNikola Uzunović se narodil v jihosrbském městě Niš. Jako absolvent bělehradských práv se věnoval soudcovské profesi, v rámci které se vypracoval až do funkce tajemníka kasačního soudu v Bělehradě. Členem parlamentu za Národní radikální stranu byl zvolen v letech 1905 a 1908. Za první světové války byl záložní důstojník a po jejím skončení se opět politicky angažoval. V následujících letech byl ministrem pro zemědělské otázky a ministrem výstavby. V dubnu 1926 byl vlivem korupčních afér nucen odstoupit z funkce premiér Nikola Pašić. Novým premiérem se stal Uzunović, který v krátkém časovém sledu za sebou sestavil tři vlády. Dosazení poddajného Uzunoviće však bylo především výsledkem Pašićovy snahy i nadále prostřednictvím stranických orgánů ovlivňovat dění na nejvyšší úrovni a také se v pozadí připravovat na návrat do funkce premiéra. Unavený Uzunović, který měl za sebou dvanáct krizí a několikanásobnou rekonstrukci vlády, v reakci na další ostrý útok proti vládě a straně odpověděl v dubnu 1927 svou demisí. Ve funkci ho vystřídal představitel jedné z frakcí v rámci Národní radikální strany - Velimir Vukićević. V roce 1932 se Nikola Uzunović stal předsedou Jugoslávské radikální selské demokracie. V lednu 1934 se pokusil král Alexandr vyřešit vnitropolitickou krizi výměnou premiéra. Designovaný premiér Uzunović dostal za úkol snížit chorvatsko-srbské napětí, řešit dopady hospodářské krize a skloubit parlamentarismus s autoritativním pojetím vlády. V roce 1934 obdržel Uzunović při návštěvě francouzského ministra zahraničí Barthoa v Jugoslávii Řád čestné legie. Uvádí se, že právě Uzunović odrazoval panovníka od cesty do Marseille, která se nakonec stala Alexandrovi osudnou. Uzunović na marseillský atentát reagoval posílením vlády pozváním nových ministrů a bývalých premiérů Živkoviće, Marinkoviće a Srškiće. V následujícím období zpochybňoval Uzunović regentskou radu a odmítal sblížení s opozicí, což vedlo k revoltě některých ministrů a pádu vlády. Uzunović si za své politické kariéry získal mnoho nepřátel, což potvrzují i některé písemnosti v archivních fondech Historického muzea Srbska. Po opuštění funkce premiéra se stáhl do ústraní. Za druhé světové války odmítl připojit své jméno pod protikomunistickou petici prominentních Srbů. Po válce přišel o rozsáhlé pozemky i svou vilu, kterou svého času FLRJ darovala Spojeným státům americkým, které ji vlastní doposud. Zemřel 19. července 1954 v Bělehradě. Některé zdroje však bez dalších podrobností uvádějí, že Uzunović zemřel již v roce 1953.\n\n\n"}
{"id": "463706", "url": "https://cs.wikipedia.org/wiki?curid=463706", "title": "Herschelův ostrov", "text": "Herschelův ostrov\n\nHerschelův ostrov je ostrov v Beaufortově moři, který leží 5 km od severního pobřeží Yukonu (zeměpisné souřadnice jsou 69°35’ s. š. a 139° 05’ z. d.). Administrativně patří ke Kanadě. Pojmenoval ho anglický námořní kapitán a polární objevitel John Franklin po svém příteli Johnu Herschelovi, anglickém astronomovi a chemikovi.\n\nHerschelův ostrov má rozlohu 116 km² a ve svém nejširším místě má 15 km, v nejužším 8 km. Pokrytý je tundrou. Nejvyšší místo na ostrově leží ve výšce 182 m.\n"}
{"id": "463709", "url": "https://cs.wikipedia.org/wiki?curid=463709", "title": "Informační systém výzkumu, vývoje a inovací", "text": "Informační systém výzkumu, vývoje a inovací\n\nInformační systém výzkumu, vývoje a inovací (IS VaVaI) shromažďuje informace o výzkumu, vývoji a inovacích podporovaných z veřejných rozpočtů v České republice. Jedná se o  na úrovni národního státu.\n\n\n\nIS VaVaI je provozován na podkladě zákona č. 130/2002 Sb., o podpoře výzkumu, vývoje a inovací.\n\nPodrobnosti provozu upravuje prováděcí předpis - nařízení vlády č. 397/2009 Sb., o informačním systému výzkumu, experimentálního vývoje a inovací.\n\n1993\nZárodek IS VaVaI vznikl těsně před koncem roku 1993 jako evidence řešených projektů výzkumu a vývoje – CEP.\nV té době se rozbíhal grantový systém účelového financování výzkumu a vývoje v České republice.\nNejstarší data CEP jsou z  roku 1994, a jsou stále součástí databáze.\nTechnologie: stolní databáze FoxPro, sběr dat ve formátu DBF.\n\n1995\nEvidence projektů byla doplněna evidencí publikací (RIP).\n\n1997\nTechnologie: databázový stroj Informix.\n\n1998\nInstitucionální financování přechází na výzkumné záměry, vzniká komponenta CEZ.\nZkušenosti s RIP jsou využity na RIV   napříště jsou publikace jen jedním z několika základních typů výsledků.\n\n1999\nData IS VaV poprvé na webu.\n\n2000\nV oblasti účelového financování se začínají sbírat údaje o veřejných soutěžích   přibývá komponenta VES.\n\n2002\nDosud oddělené informační oblasti se začínají integrovat.\nTechnologie: pro sběr dat definován alternativní formát založený na XML.\n\n2005\nTechnologie: zahájen přechod na databázový stroj Oracle\n\n2006\nData sbírána již výlučně v XML, \nnová aplikace pro pořizování dat Vklap (Java), nová aplikace pro prezentaci dat IS VaV na webu.\nDokončen přechod na databázový stroj Oracle a s ním i integrace informačních oblastí.\n\n2009\nAplikace pro prezentaci dat na webu umožňuje vybrané záznamy exportovat.\n\n31.5.2016\nTento den byl provoz Informačního systému výzkumu, experimentálního vývoje a inovací (IS VaVaI) z důvodu ukončení smluvního vztahu s ČVUT a InfoScience Praha s.r.o. zastaven.\n\n2.8.2016\nÚřad vlády ČR opět spustil a sám provozuje novou verzi systému na adrese https://www.rvvi.cz/. Bude na bázi MySQL.\n\n"}
{"id": "463712", "url": "https://cs.wikipedia.org/wiki?curid=463712", "title": "Ludvík Dupal", "text": "Ludvík Dupal\n\nLudvík Dupal (* 17. duben 1913 Dubňany), uváděný též jako Louis Dupal, Ludwig Dupal nebo Ludwick Dupal, byl český fotbalista a trenér, který se nedlouho po konci druhé světové války usadil ve Francii (1946). Proslavil se hlavně jako trenér předních francouzských a belgických klubů. Mimoto trénoval také ve Švýcarsku a Tunisku.\n\n"}
{"id": "463717", "url": "https://cs.wikipedia.org/wiki?curid=463717", "title": "Ourok", "text": "Ourok\n\nOurok (v odborné literatuře úrok) je peněžní dávka odváděná vrchnosti. Její vznik se umisťuje do 13. století při zavádění tzv. německého práva.\n\nTehdy během kolonizace (ale i později až do 15. století) byla většina nových vsí zakládána na tzv. německém právu. To probíhalo tím způsobem, že majitel pozemku budoucí vsi (vrchnost) pověřil prostředníka (lokátor) vyměřením nové vsi, případným vykácením lesa, sehnáním obyvatel vsi. S každým novým obyvatelem, který se ujímal půdy, byla sepsána (někdy byla sepsána pouze s celou obcí) písemná smlouva, v které byla stanovena cena svěřeného pozemku (ta se platila okamžitě), dále přesná peněžní suma, roboty vykonávané pro vrchnost, naturální dávky (někdy též zváno osep). Poslední tři povinnosti měl odvádět každoročně. Nakonec většinou nechyběl odklad pro placení ročních dávek (peníze, robota, naturálie), ten byl na několik let (např. až na 16 let). To jim mělo usnadnit vybudování vesnice. Právě každoročně odváděná peněžní suma je ourok (úrok), jehož název pochází od slova rok, tedy to co se platilo v rok, tj. každoročně.\n\nVývoj ouroku je velice nejasný. První zprávy z 15.-16. století uvádí většinou placení ouroku dvakrát ročně. Nejčastější bylo na sv. Jiří a sv. Havla. Obecně se platilo na jaře a na podzim. Občas se však platilo i jen jednou ročně. Výše úroku byla většinou neměnná (vývoj výše známe až zhruba od 16. století), přesto si vrchnost uměla najít způsob, jak si příjem zvýšit. Například poddanému prodala pole, z kterého se platil také úrok, ale už mohl být v libovolné výši. Záleželo jen na dohodě mezi kupujícím a vrchností. Ovšem nechyběly ani případy nucení vrchností ke koupi.\n\nVelice stálá výše úroku nám ukazuje, že neplatí často užívané klišé, že vrchnost si s poddaným dělala, co chtěla. Jistá práva poddaného uznávala a používala jen psychický nátlak.\n"}
{"id": "463719", "url": "https://cs.wikipedia.org/wiki?curid=463719", "title": "Mlékovod", "text": "Mlékovod\n\nMlékovody (: \"ductus lactiferi\") jsou kanálky, které vedou z laloků mléčné žlázy k bradavce. Mléčné žlázy produkují u žen s laktací (kojících žen) mateřské mléko, které se mlékovody dostává k bradavkám.\n\nBěhem období, kdy matka dítě kojí, může dojít k ucpání mlékovodu. K tomu dochází procesem hromadění buněčné drtí a zaschlého mléka. Mateřské mléko pak neodtéká směrem k bradavce, což může vyvolat zánět prsu (\"mastitidu\"). Ucpaný mlékovod se může projevit jako bolestivá modřina na prsu, dalšími symptomy pak mohou být zvýšená teplota, třesavka, nevolnost, či oteklé prsy.\n\n"}
{"id": "463721", "url": "https://cs.wikipedia.org/wiki?curid=463721", "title": "Maywood (Illinois)", "text": "Maywood (Illinois)\n\nMaywood je město na severozápadě amerického státu Illinois, v metropolitní oblasti Chicaga. Leží 16 km severně od Chicaga.\n\nMěsto bylo založeno roku 1869.\n\nPodle sčítání lidu z roku 2010 zde žilo 24 090 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 20,8 % populace.\n\n"}
{"id": "463722", "url": "https://cs.wikipedia.org/wiki?curid=463722", "title": "Zárodečný epitel", "text": "Zárodečný epitel\n\nZárodečný epitel je epitel, který představuje místo dělení a dozrávání pohlavních buněk. Tvoří výstelku gonád (pohlavních žláz), kde probíhá spermatogeneze(vývoj pohlavních buněk).\n\nPůvodní charakter epitelu, který produkuje pohlavní buňky, je zachován jen u muže (semenotvorné kanálky varlete).\nEpitelové (folikulární) i vazivové buňky ovaria, které obklopují vyvíjející se oocyty, mají schopnost produkovat jen pohlavní hormony.\n\nskripta Histologie, Embryologie-Jelínek a spol.\n"}
{"id": "463724", "url": "https://cs.wikipedia.org/wiki?curid=463724", "title": "Inventura demokracie", "text": "Inventura demokracie\n\nInventura demokracie byla převážně studentská občanská iniciativa působící v letech 2008-2014. V iniciativě se vystřídaly dvě skupiny lidí: První jí na podzim roku 2008 založila a následně v únoru 2010 činnost předala další skupině která v jejich aktivitách pokračovala a rozvíjela také nové projekty až do roku 2014, kdy aktivita činnost zakončila projektem i90.cz – Inventura devadesátek. \n\nAktivita iniciativy počala výzvou českým politikům k devatenáctému výročí Sametové revoluce, aby k budoucím dvacetinám české demokracie legislativně lépe upravili některé nedostatky. Nutno říci, že se politici stavěli k výhradám převážně pasivně. Poté, co bylo již jasné, že na podzim roku 2009 se budou konat předčasné volby do parlamentu začalo však stále více stran považovat spolupráci s Inventurou demokracie za způsob, jak si získat sympatie především mladých vzdělaných voličů. \n\nSvé názory se snaží mimo rozesílání výzvy studenti dostat do povědomí senátorů a poslanců i rozhovory s nimi samotnými. Takové schůzky s politickými činiteli nahrává Inventura demokracie na kameru.\n\nInventura demokracie se pokouší informovat veřejnost i zapojením se do kulturních a vzdělávacích akcí. Pořádá přednášky a debaty (\"Doba Železná a Kožená\"), filmové projekce, textové dílny a happeningy.\n\n\"Dejte nám dárek ke dvacetinám\" byla zveřejněna 17. listopadu 2008. Název si studenti zvolili, protože chtěli přimět politiky k jednání do 17. listopadu 2009 (dvacáté výročí pádu komunistického režimu). Dokument se zabývá hlavně čtyřmi legislativními nedostatky, které by dle názoru Inventury demokracie neměly být v demokratické zemi tolerovány. Jsou to:\n\n\n\n\n\n"}
{"id": "463725", "url": "https://cs.wikipedia.org/wiki?curid=463725", "title": "Ztracený ve světě: A Tribute to Oldřich Janota", "text": "Ztracený ve světě: A Tribute to Oldřich Janota\n\nZtracený ve světě: A Tribute to Oldřich Janota (2009) je album vydané u příležitosti 60. narozenin písničkáře Oldřicha Janoty. Obsahuje 17 jeho písní nahraných hudebními skupinami, které vydávají svá alba u Indies Records. Obal vytvořila Pavla Kačírková, sleeve-note napsal Tomáš S. Polívka.\n\n\nKřest alba proběhl 1. září 2009 v pražském klubu Vagón. Na začátek vystoupil Martin Evžen Kyšperský z kapely Květy a zahrál dvě Janotovy písně – \"Žlutý kopec\" (s Michalem Němcem z Jablkoně) a \"Hotel Savoy\". Pak nastoupila skupina Traband, hrála své písně a posléze zahrála Janotovu \"Druhý břeh\". Pak vystoupil Oldřich Janota, album bylo pokřtěno čajovými lístky za účasti vydavatelů a Janota zahrál několik písní. Závěr koncertu patřil opět skupině Traband a jejím písním. Jana Vébrová, která měla také dorazit, se omluvila ze zdravotních důvodů. Traband v těch dnech začínal hrát po téměř roční pauze a nezahrál jedinou svou na albech vydanou píseň.\n"}
{"id": "463730", "url": "https://cs.wikipedia.org/wiki?curid=463730", "title": "Chandra Wilson", "text": "Chandra Wilson\n\nChandra Wilson (* 27. srpna 1969, Houston, Texas, Spojené státy americké) je americká herečka, jejíž nejznámější rolí bylo ztvárnění Dr. Mirandy Bailey v televizním seriálu \"Chirurgové\" (\"Grey's Anatomy\").\n\nNarodila se v Houstonu ve státě Texas. Svou divadelní kariéru začala v pěti letech v houstonském divadle Theatre Under the Stars (TUTS). Chodila na houstonskou střední školu specializovanou na herectví a vizuální umění a poté studovala na Tischově škole uměnípři Newyorské univerzitě, kde získala titul BFA v oboru drama.\n\nJejí první pravidelná role v televizním seriálu byla v seriálu \"Bob Patterson\" (2001). Objevila se rovněž v seriálech \"Zákon a pořádek\", \"Sex ve městě\", \"Sopránovi\" a měla malou roli ve filmu \"Lone Star\" (1996). Kromě televizních seriálů se také věnuje divadlu, kde hraje Bonnu Willis ve hře \"The Good Times Are Killing Me\" a hrála rovněž ve hře nominované na cenu Tonny – \"Caroline, or Change\".\n\nV době, kdy se ucházela o roli v seriálu \"Chirurgové\", pracovala v bance. V seriálu byla obsazena do role Mirandy Bailey, původně zamýšlené pro blondýnu-bělošku. Seriál se stal úspěšný. Wilson byla v letech 2006, 2007 a 2008 nominována na cenu Emmy za nejlepší vedlejší ženskou roli v dramatu. V roce 2007 byla nominovaná a vyhrála cenu Screen Actors Guild Award v kategorii mimořádný ženský herecký výkon v televizním seriálu. Spolu s ostatními herci ze seriálu \"Chirurgové\" vyhrála cenu SAG Award za nejlepší kolektiv v televizních seriálech.\n\nWilson a její manžel mají tři děti; dcery Serenu a Joy, které se narodily v letech 1992 a 1998, a syna Michaela, který se narodil 31. října 2005.\n\n"}
{"id": "463737", "url": "https://cs.wikipedia.org/wiki?curid=463737", "title": "Jens Seipenbusch", "text": "Jens Seipenbusch\n\nJens Seipenbusch (* 6. srpna 1968, Wuppertal) je německý fyzik, politik, bývalý předseda Piratenpartei Deutschland (PIRATEN). Seipenbusch studoval fyziku na Münsterské universitě (Münster).\n"}
{"id": "463743", "url": "https://cs.wikipedia.org/wiki?curid=463743", "title": "Velvana", "text": "Velvana\n\nVelvana a.s. je český výrobce autokosmetiky a průmyslové a spotřební chemie s certifikátem kvality podle normy ISO 9001 a systémem environmentálního řízení ISO 14001. Založena byla v roce 1958 jako pobočný závod k.p. Spolany Neratovice. Vyrábí např. provozní kapaliny Fridex (nízkotuhnoucí směsi do chladičů vozidel), Syntol (brzdové kapaliny), Glacidet (nízkotuhnoucí směsi do ostřikovačů) a autokosmetiku Autocleaner nebo Arva (čištění motorů). Sídlí ve Velvarech, okres Kladno. \n\nOd roku 2017 převzala krachující společnost Velvana a.s. česká společnost Filson s.r.o., která obnovila výrobu tradičních výrobků. Dnes se již ve společném výrobním závodě ve Velvarech vyrábí nejen tradiční výrobky Velvana, ale i produkty značky Carlson.\n\n"}
{"id": "463744", "url": "https://cs.wikipedia.org/wiki?curid=463744", "title": "Žďárek", "text": "Žďárek\n\nObec Žďárek (něm. \"Scharingen\", \"Scharchen\") se nachází v okrese Liberec, kraj Liberecký. Žije zde  obyvatel. Žďárek je nejmenší samostatnou obcí okresu Liberec.\n\nVe vzdálenosti 2 km od obce se nachází Státní zámek Sychrov. Ve vzdálenosti 6 km severozápadně se nachází v témž okrese jiná vesnice Žďárek, která však je součástí města Hodkovice nad Mohelkou.\n\nPrvní písemná zmínka o obci pochází z roku 1543.\n\n\n"}
{"id": "463745", "url": "https://cs.wikipedia.org/wiki?curid=463745", "title": "Střední uměleckoprůmyslová škola Uherské Hradiště", "text": "Střední uměleckoprůmyslová škola Uherské Hradiště\n\nStřední uměleckoprůmyslová škola Uherské Hradiště navazuje na Baťovu školu umění založenou roku 1939 ve Zlíně, roku 1949 znárodněnou s novým názvem Státní uměleckoprůmyslová škola Zdeňka Nejedlého, v roce 1952 přesunutou do Uherského Hradiště. V letech 1991–2018 byl ředitelem ak. mal. Jan Pospíšil. Současným ředitelem školy je Mgr. Ivo Savara.\n\nPočátky historie SUPŠ v Uherském Hradišti navazují na Baťovu školu umění ve Zlíně, která byla založena v roce 1939 firmou Baťa. Ve škole byly prosazovány moderní koncepce výuky po vzoru Bauhausu s metodami převzatými z amerického školství.\n\nV roce 1949 byla Baťova škola znárodněna a přejmenována po komunistickém ministru školství kultury na Střední uměleckoprůmyslovou školu Zdeňka Nejedlého a poté roku 1952 přemístěna do Uherského Hradiště. Zde časem navázala na vynikající tradici zlínské Školy umění a snažila se ji nadále prohlubovat a rozvíjet. Postupně budovala technické zázemí pro výuku jednotlivých oborů. Velkým kladem školy byla i skutečnost, že neplnila jen poslání při přípravě a výchově výtvarníků, ale stala se i přirozeným centrem výtvarných aktivit regionu. Škola vychovala mnoho generací výtvarných umělců a průmyslových výtvarníků, kteří se významně vepsali do historie české výtvarné kultury.\n\nDnešní UMPRUM se nachází v přední části třípodlažního justičního paláce bývalého krajského soudu, postaveného v neoklasicistním slohu a od roku 1994 chráněného jako nemovitá kulturní památka. Vstupní průčelí ovládá výrazný rizalit s pilastry a trojúhelníkovým frontonem, nad nímž je mansardová střecha, další naznačené rizality jsou na nárožích. Fasáda je bosovaná a členěná průběžnými římsami. Za vstupem se nachází schodišťová hala se zachovalými neorenesančními malbami s motivy spravedlnosti. Justiční komplex o dvou nádvořích, prvním s hlavní jednací síní a druhém s bývalou vězeňskou kaplí, doplňuje chátrající budova dříve významné věznice Uherské Hradiště.\n\nV dnešní době škola poskytuje vzdělání 300 studentům na devíti oborech:\nKvalitní zastoupení pedagogického sboru, velmi dobré technické zázemí a pečlivý výběr studentů vytvářejí na škole inspirující podmínky pro živou a svobodnou výuku. Kvalitu výuky dokládá i celá řada ocenění získaných na soutěžích v České republice i v zahraničí.\n\nŠkola je spolupořadatelem několika mezinárodních sympozií pro profesionální výtvarníky:\n\nŠkola slaví v říjnu roku 2019 své 80. výročí od svého založení.\n\n\n\n\n"}
{"id": "463746", "url": "https://cs.wikipedia.org/wiki?curid=463746", "title": "Hana Bořkovcová", "text": "Hana Bořkovcová\n\nHana Bořkovcová, rozená Knappová (4. června 1927 Praha – 25. února 2009 Praha) byla česká spisovatelka, známá zejména svou tvorbou pro děti.\n\nNarodila se v Praze do židovské rodiny drobného podnikatele. Za nacistické okupace byla roku 1943 deportována s celou rodinou do koncentračního tábora v Terezíně a později do Osvětimi. Se svou matkou se dočkala osvobození, ale její otec a bratr v Osvětimi zahynuli. V roce 1946 se provdala a s výjimkou krátkých období, kdy byla zaměstnána jako úřednice, se věnovala výchově svých pěti dětí a později literární práci. Publikovat začala roku 1964 v literárních časopisech \"Plamen\" a \"Host do domu\". Ve své tvorbě se zaměřila na vykreslení citového a myšlenkového světa dětí a na konfliktní situace i porozumění mezi dětmi a dospělými.\n\n\n"}
{"id": "463747", "url": "https://cs.wikipedia.org/wiki?curid=463747", "title": "Jiřina Jandová", "text": "Jiřina Jandová\n\nJiřina Anna Jandová (* 30. září 1988, Praha) je česká zpěvačka a hudební skladatelka.\n\nOd roku 2007 vystupuje jako host na vystoupeních svého otce Dalibora Jandy. Kromě zpěvu hraje na kytaru a piano. V roce 2008 vydala svůj první singl nazvaný \"Romantic rock\" (skladby \"Šílená láska\" a \"Tvář\"). Začátkem roku 2009 vydala své debutové album \"Tvář\".\n\nZačátkem roku 2012 vydala své druhé album s názvem „Narovnaná v zádech“. Album a videoklip singlu Narovnaná v zádech byl pokřtěn 17. dubna 2012 v pražském Cavalli klubu. Album obsahuje devět autorských písní, z nichž jedna je v anglickém znění. Skladatelsky se na něm kromě Jiřiny podíleli také Dalibor Janda a Antonín Gondolán. Autoři textů jsou Jan Krůta, Petr Rada, Petr Šiška, Jana Rybková, Miloš Skalka, Pavel Buňata a Igor Večeř. V první polovině roku 2013 natočila nový videoklip k singlu z druhého alba „MLHA ZA DUHOU“. Singl a videoklip byl pokřtěn 6. 6. 2013 v pražském Coco cafe baru.\n\n"}
{"id": "463753", "url": "https://cs.wikipedia.org/wiki?curid=463753", "title": "Euro Hockey Tour 2009/2010", "text": "Euro Hockey Tour 2009/2010\n\nEuro Hockey Tour 2009/2010 je 14. ročník hokejových turnajů Euro Hockey Tour.\n\nTurnaj se hrál od 3. do 6. září 2009 v Karlových Varech. Utkání Rusko – Švédsko bylo sehráno v ruském Podolsku.\n\nVítěz Česká hokejová reprezentace.\nTurnaj se hrál od 5. do 8. listopadu 2009.\n\nVítěz: Ruská hokejová reprezentace\nTurnaj se bude hrát od 17. do 20. prosince 2009.\n\nVítěz: Finská hokejová reprezentace\nTurnaj se bude hrát od 29. dubna do 2. května 2010.\n\nVítěz: Finská hokejová reprezentace\n"}
{"id": "463756", "url": "https://cs.wikipedia.org/wiki?curid=463756", "title": "Mezistátní utkání české hokejové reprezentace v sezóně 2009/2010", "text": "Mezistátní utkání české hokejové reprezentace v sezóně 2009/2010\n\nMezistátní utkání české hokejové reprezentace v sezóně 2009/2010\n\n Česko – Slovensko 3:2 sn (1:0, 0:2, 1:0 – 0:0)\n\n15. prosince 2009 – Košice\nBranky Česka: 19. Jakub Černý, 50. Marek Kvapil, František Lukeš rozhodující SN \nBranky Slovenska: 29. Zedník, 40. Pálffy.\nRozhodčí: Baluška, Kubuš – Tvrdoň, Novák (SVK)\nVyloučení: 4:7 (0:0) navíc Marcel Hossa (SVK) 5 min. a do konce utkání\nDiváků: 8 340\n\nČesko: Jakub Štěpánek (31. Marek Schwarz) – Angel Krstev, Michal Gulaši, Jiří Hunkes, Lukáš Derner, Jiří Drtina, Josef Hrabal, Jan Kolář, Jan Lučka – Tomáš Kůrka, Jan Marek, František Lukeš – Lukáš Kašpar, Petr Vampola, Marek Kvapil - David Květoň, Jakub Langhammer, Martin Růžička – Jakub Černý, Michal Birner, Pavel Kubiš.\n\nSlovensko: Lašák – Lintner, Obšut, Graňák, Štrbák, Podhradský, Smrek, Slovák – Pálffy, Stümpel, Zedník – Radivojevič, Cibák, Sejna – Marcel Hossa (36. Š. Růžička), Kukumberg, Kolník - Bartovič, Zagrapan, Nagy.\n\n7. dubna 2010 – Olten \nBranky Česka: 21. Jaroslav Bednář \nBranky Švýcarska: 11. Monnet, 33. Bürgler, 37. Bürgler, 47. Lemm.\nRozhodčí: Popovic, Striker – Fluri, Zosso (SUI)\nVyloučení: 6:2 (0:2, 1:0)\nDiváci: 3 520\n\nČesko: Jaroslav Hübl – Tomáš Mojžíš, Petr Čáslava, Angel Krstev, Petr Gřegořek, Ondřej Němec, Josef Hrabal, Jan Lučka – Jaroslav Bednář, Josef Straka, Petr Hubáček – David Květoň, Petr Vampola, Jiří Novotný – Milan Gulaš, Jan Marek, Lukáš Květoň – Peter Jánský, Jakub Langhammer (14. Jan Kovář), Martin Růžička.\n\nŠvýcarsko: Monzato (31. Genoni) – Seger, J. Vauclair, S. Hirschi, Schelling, Back, Helbling, Grossmann, Geering – Lemm, Monnet, B. Plüss – Duca, Romy, Bürgler – Berger, Joggi, Sciaroni – Reuille, Brunner, T. Vauclair – Casutt.\n\n9. dubna 2010 – Ambri-Piotta\nBranky Česka: 31. Josef Hrabal, 36. Petr Gřegořek, 60. Jan Marek \nBranky Švýcarska: 33. T. Vauclair\nRozhodčí: Perr, Prugger – Kohler, Müller (SUI)\nVyloučení: 4:4 (1:0)\nDiváci: 4 020\n\nČesko: Jakub Sedláček – Tomáš Mojžíš, Petr Čáslava, Angel Krstev, Petr Gřegořek, Ondřej Němec, Josef Hrabal, Antonín Bořuta – Jaroslav Bednář, Josef Straka, Petr Hubáček – David Květoň, Petr Vampola, Jiří Novotný – Milan Gulaš, Jan Marek, Lukáš Květoň – Peter Jánský, Jan Kovář, Martin Růžička.\n\nŠvýcarsko: Bäumle (36. Genoni) – J. Vauclair, Back, S. Hirschi, Helbling, Grossmann, Geering – Casutt, Monnet, B. Plüss - Duca, Romy, Bürgler – A. Berger, Joggi, Sciaroni – Reuille, Brunner, T. Vauclair.\n\n16. dubna 2010 – Prostějov\nBranky Česka: 11. Petr Čáslava, 15. Lukáš Kašpar, 19. Martin Růžička, 31. Tomáš Kůrka, 38. Lukáš Kašpar, 45. Jakub Klepiš\nBranky Slovenska: 16. Záborský, 27. Záborský.\nRozhodčí: Jeřábek, Minář - Barvíř, Blümel (CZE)\nVyloučení: 5:6 (2:0, 1:0)\nDiváci: 2 500\n\nČesko: Jaroslav Hübl – Tomáš Mojžíš, Petr Čáslava, Karel Rachůnek, Petr Gřegořek, Ondřej Němec, Angel Krstev – Jakub Klepiš, Petr Vampola, Jiří Novotný – Tomáš Kůrka, Jan Marek, Michal Vondrka – Lukáš Kašpar, Jan Kovář, Petr Hubáček – Milan Gulaš, David Květoň, Martin Růžička.\n\nSlovensko: Hamerlík – Vydarený, Starosta, Lintner, Švarný, Valach, Graňák, Slovák, Frühauf – Čiernik, Zálešák, Tatar – Bartánus, Zagrapan, Záborský – Pánik, Bulík, Tománek – Jaško, Buc, Tybor.\n\n17. dubna 2010 – Prostějov\nBranky Česka: 28. Petr Hubáček, 57. Jakub Klepiš, 60. Tomáš Mojžíš\nBranky Slovenska: 17. Tománek, 60. Pánik.\nRozhodčí: Jeřábek, Šindler – Bláha, Kalivoda (CZE)\nVyloučení: 4:5 (0:0, 1:0)\nDiváci: 2 500\n\nČesko: Jakub Sedláček – Tomáš Mojžíš, Petr Čáslava, Karel Rachůnek, Petr Gřegořek, Ondřej Němec, Angel Krstev, Jiří Hunkes, Josef Hrabal – Jakub Klepiš, Jan Marek, Jiří Novotný – Tomáš Kůrka, Petr Vampola, Michal Vondrka – Lukáš Kašpar, Jan Kovář, Petr Hubáček – Peter Jánský, David Květoň, Martin Růžička – od 41. navíc Lukáš Květoň.\n\nSlovensko: Staňa – Starosta, Vydarený, Lintner, Švarný, Slovák, Graňák, Frühauf, Gründling – Pánik, Zagrapan, Čiernik – Záborský, Zálešák, Tománek – Bartánus, Bulík, Tatar – Haščák, Buc, Chovan.\n\n6. května 2010 – Praha\nBranky Česka: 25. Marek Kvapil, 42. Petr Hubáček, 51. Angel Krstev, 53. Petr Hubáček, 57. Roman Červenka \nBranky Běloruska: 47. Děmagin, 51. Stefanovič.\nRozhodčí: Fraňo, Hribik - Blümel, Pouzar (CZE)\nVyloučení: 6:5 (2:0)\nDiváci: 7 918\n\nČesko: Tomáš Vokoun – Michal Rozsíval, Miroslav Blaťák, Karel Rachůnek, Petr Čáslava, Filip Novák, Petr Gřegořek, Angel Krstev, Tomáš Mojžíš – Jaromír Jágr, Roman Červenka, Tomáš Rolinek – Lukáš Kašpar, Petr Vampola, Jiří Novotný – Jakub Voráček, Jan Marek, Petr Hubáček – Marek Kvapil, Petr Koukal, Jakub Klepiš.\n\nBělorusko: Mezin – Salej, Kolosov, Rjadinskij, Stasenko, Makrickij, Kosťjučenok, Denisov, Gotovec – Kaljužnyj, Grabovskij, Ugarov – Děmagin, Stas, Meleško – Čupris, Michalev, Stefanovič – Zacharov, Kovyršin, Kulakov.\n\n\n"}
{"id": "463761", "url": "https://cs.wikipedia.org/wiki?curid=463761", "title": "Třináct kolonií", "text": "Třináct kolonií\n\nTřináct kolonií (anglicky \"Thirteen Colonies\") bylo součástí britské Severní Ameriky do Pařížské smlouvy z roku 1783, kterou Velká Británie uznala nezávislost USA. Britské kolonie v roce 1775 povstaly proti britské koloniální správě během \"americké revoluce\". Třináct kolonií vyhlásilo 4. července 1776 nezávislost a stalo se původními třinácti zakládajícími státy USA.\n\nZ třinácti původních britských kolonií časem vzniklo osmnáct současných států Unie.\n\n\"Zakládajícími třinácti státy byly dle chronologického pořadí:\"\n\n\"Dříve bylo součástí zakládajících států i území dnešních států Unie:\"\n\n\n"}
{"id": "463762", "url": "https://cs.wikipedia.org/wiki?curid=463762", "title": "Qiaowanlong", "text": "Qiaowanlong\n\nQiaowanlong (\"drak mostu klenoucího se nad říčním proudem\") byl rod menšího sauropodního dinosaura, popsaného v roce 2009 z Číny. \n\nPůvodně se předpokládalo, že jde možná o prvního známého zástupce brachiosauridů v Asii. Dnes se jeví jako pravděpodobnější, že šlo o příbuzného rodů \"Erketu\", \"Euhelopus\" a obřího rodu \"Yunmenglong\".\n\nFosilie tohoto býložravého dinosaura byly objeveny v roce 2007 v údolí Yujinzi v provincii Gansu. O dva roky později byl nový rod popsán v periodiku \"Proceedings of the Royal Society B\". Fosílie pochází z konce spodní křídy, jsou tedy staré kolem 100 milionů let a sestávají z artikulovaných krčních obratlů a pravého pánevního pletence (kromě dalších fragmentů). \"Qiaowanlong\" je bezpochyby prvním brachiosauridem, objeveným v Číně. Nedosahoval v poměru ke svým africkým nebo americkým příbuzným nijak ohromných rozměrů, byl dlouhý asi 12 metrů a zaživa vážil kolem 6 tun. To je podstatně méně, než kolik měřil a vážil zřejmě jeho nejbližší příbuzný \"Sauroposeidon\", objevený na jihu USA. Typový a jediný dnes známý druh je \"Q. kangxii\".\n\n"}
{"id": "463769", "url": "https://cs.wikipedia.org/wiki?curid=463769", "title": "Vodárna", "text": "Vodárna\n\nVodárna je vodohospodářské zařízení zajišťující dodávku upravené vody pro potřeby obyvatelstva, zemědělství a průmyslová odvětví.\n\n\n\n"}
{"id": "463778", "url": "https://cs.wikipedia.org/wiki?curid=463778", "title": "Spojení linek 3bis a 7bis pařížského metra", "text": "Spojení linek 3bis a 7bis pařížského metra\n\nLinka 15 je zamýšlená linka pařížského metra v 10., 19. a 20. obvodu ve východní části Paříže. Měla by vzniknout v roce 2013 propojením existujících linek 3bis a 7bis s následným prodloužením do stanice Château-Landon. V rámci nové linky by mělo dojít též ke zprovoznění uzavřené stanice Haxo a uzavřeného nástupiště ve stanici Porte des Lilas. Protože by se jednalo o novou samostatnou linku, nejspíše by obdržela číslo 15. Také ještě není stanoveno, jakou barvou bude linka značená v systému MHD.\n\nJako první byla 18. ledna 1911 otevřena boční větev na lince 7 mezi stanicemi Louis Blanc a Pré Saint-Gervais. O deset let později, 27. listopadu 1921, došlo k prodloužení linky 3 mezi stanicemi Gambetta a Porte des Lilas. V letech 1921–1939 a 1952–1956 byly postaveny tunely mezi stanicemi \"Porte des Lilas\" a \"Pré Saint-Gervais\".\n\n3. prosince 1967 vzhledem k velké nerovnováze mezi oběma větvemi linky 7 v množství přepravovaných osob, byla z úseku \"Louis Blanc\" ↔ \"Pré Saint-Gervais\" vytvořena nezávislá linka 7bis. Taktéž 2. dubna 1971 v důsledku prodloužení linky 3 do stanice Gallieni se větev Gambetta ↔ \"Porte des Lilas\" osamostatnila jako linka 3bis.\n\nSloučení linek 3bis a 7bis je navrženo do 1. fáze plánu rozvoje sítě metra, tj. na léta 2007–2013. Toto spojení by využilo stávající tunely využívané dosud jen k vnitřní potřebě a rovněž postavenou a pro veřejnost nikdy neotevřenou stanici Haxo. Kromě toho je do tohoto plánu zahrnuto i prodloužení linky až do stanice \"Château-Landon\". Zřízení této části bude ale nejnákladnější částí celé stavby. Bude třeba prorazit nový tunel jižně od stanice \"Louis Blanc\". Celková délka linky by měla po dokončení činit zhruba 5 km, byla by tak nejkratší linkou v Paříži.\n\nŘazeno od východu na západ:\n\nZde se linka rozdělí a bude pokračovat vždy jen v jednom směru:\n\nPoté se linka opět spojí a bude pokračovat na jihozápad:\n\n"}
{"id": "463782", "url": "https://cs.wikipedia.org/wiki?curid=463782", "title": "Henschel Hs 293", "text": "Henschel Hs 293\n\nHenschel Hs 293 byla německá protilodní rádiem řízená střela z období druhé světové války.\n\nProjekt Hs 293 začal v roce 1940 a byl založený na klouzavé bombě „Gustav Schwartz Propellerwerke“, která byla navržena v roce 1939. Tato střela ještě neměla řídící systém, jen autopilota, který udržoval přímý kurz. Bomba tak mohla být odpálena z větší vzdálenosti od cíle, což chránilo mateřské letadlo před protivzdušnou palbou. Následující rok Henschel přidal do spodní části střely raketový motor, který umožnil vypustit střelu z menší výšky aniž by se zkrátil dolet.\n\nZbraň se skládala z 500 kg nálože, tenkého ocelového trupu s dvěma křídly, raketového motoru umístěného v dolní části trupu a řídícího systému, který přijímal povely z řídící jednotky Kehl. Když se bomba shodila z výšky 1 400 m, dolet byl okolo 3 km.\nHs 293 byla určená k ničení nepancéřovaných lodí, na rozdíl od bomby Fritz X. Operátor střelu ovládal s pomocí řídící páky a musel mít střelu stále na dohled a aby ji viděl i z větší vzdálenosti, byly na jejím ocasu umístěny dýmovnice; pro noční operace světlice.\n\nTato zbraň však měla jednu nevýhodu - po vypuštění střely muselo mateřské letadlo zůstat v blízkosti cíle, dokud ho střela nezasáhla, aby ji mohl navigátor přesně navést na cíl.\n\nTehdy bylo letadlo velmi zranitelné vůči útokům stíhaček. Tento nedostatek se inženýři pokusili odstranit tím, že do přední části střely umístili kameru (varianta Hs 293 D), ale bylo už příliš pozdě a válka skončila dřív, než mohl být projekt zavedený do výroby.\n\nOd roku 1942 bylo vyrobeno přes 1 000 kusů. Spojenecká zbraň, která by měla k Hs 293 nejblíž, je americká radarem naváděná volně padající bomba Bat.\n\n25. srpna roku 1943 byla Hs 293 poprvé úspěšně použitá, když v Biskajském zálivu potopila britskou korvetu HMS Egret. 26. listopadu jedna střela potopila transportní loď HMT Rohna. Zahynulo přes 1 000 lidí na palubě. Ostatní lodě, poškozené, či potopené střelou Hs 293:\n\nI když byla střela navržena proti lodím, po vylodění v Normandii byla začátkem srpna roku 1944 použita proti mostům na řekách See a Selume. Při ztrátě šesti letadel byl poškozen jen jeden most.\nHs 293 se vypouštěla z bombardérů Heinkel He 111 nebo He 177, Focke-Wulf Fw 200 a Dornier Do 217.\n\n\n\n"}
{"id": "463787", "url": "https://cs.wikipedia.org/wiki?curid=463787", "title": "Svatá válka (rozcestník)", "text": "Svatá válka (rozcestník)\n\nSvatá válka může znamenat:\n\n\n"}
{"id": "463789", "url": "https://cs.wikipedia.org/wiki?curid=463789", "title": "Pracovní oděv", "text": "Pracovní oděv\n\nPracovní oděv je významná součást pracovních podmínek v mnoha oborech lidské činnosti. Nejedná se jen o obecně známé montérky. Pracovním oděvem může být například pánský oblek i dámská luxusní halenka. Existují profese při jejichž výkonu se pracovní oděv nepoužívá, nebo jen velice zřídka – například úředníci, programátoři, spisovatelé, překladatelé a většina učitelů na základních školách. Některé pracovní oděvy jsou z důvodu plnění speciálních funkcí ochrannými pracovními oděvy a poskytují se zaměstnancům jako osobní ochranné pracovní prostředky.\n\nPracovní oděvy se rozlišují podle jednotlivých profesí a oborů činnosti. Kromě pracovního oděvu mnozí pracovníci používají také různé osobní ochranné pracovní prostředky – například ochranné brýle a obličejové štíty, přilby a kukly, rozličné zástěry, protihlukové náušníky, respirátory a různé typy ochranných rukavic.\n\nPracovní oděv se používá všude tam, kde by použití běžného občanského oděvu nebylo vhodné\nnapříklad z důvodů:\n\n\n\n\n"}
{"id": "463795", "url": "https://cs.wikipedia.org/wiki?curid=463795", "title": "Hardegg", "text": "Hardegg\n\nHardegg, čes. Hardek je město v okrese Hollabrunn ve Weinviertelu v Dolních Rakousích přímo na rakousko-moravské hranici, tvořené zde řekou Dyjí, na níž město leží. Žije zde obyvatel.\n\nMěsto vzniklo jako podhradí hradu Hardek, o němž první zmínka pochází z roku 1145. Název hradu se odvozuje od starohornoněmeckého slova \"\"hard\" - les, \"-egg\" - skála, kámen\", v přeneseném smyslu pak \" \"pevný dům v lese\".\" Hradní páni, kteří postupem času z Hardeku vybudovali jeden z největších hradů v zemi, hráli významnou roli v politických dějinách Rakouska. Městečko bylo centrem řady řemesel - krom jiného výroby sukna - a obchodu, kromě toho se zde vyráběl střelný prach. Velkou konkurenci ovšem znamenalo nedaleké plánovitě založené vinařské město Retz, a Hardek tak postupně ztrácel na významu. V roce 1764 zničil město velký požár; k obnově svých domů použili obyvatelé materiálu (kamene i dřeva) z tehdy již opuštěného hradu.\n\nNová etapa vývoje města se začala psát koncem 19. století, kdy se z Hardeku stalo letovisko, vyhledávané pro krásné okolí a příjemné klima, možnost koupání a bohatý kulturní program. V roce 1929 byla v Hardeku ubytovací kapacita cca 500 hostinských lůžek. Nepříjemný zásah znamenala výstavba Vranovské přehrady s elektrárnou, neboť při jejím vypouštění klesala teplota vody v Dyji na průměr 10° Celsia, což naprosto znemožnilo koupání v řece. Definitivní konec cestovního ruchu znamenala 2. světová válka a uzavření hranic s Československem po roce 1948. Hraniční most přes Dyji byl uzavřen, dřevěné desky odstraněny, břehy spojovaly jen holé traverzy; na moravské straně byla hranice ostře hlídána ozbrojenou pohraniční stráží.\n\nToto období je ve znamení hospodářského úpadku Hardeku. Pro nedostatek pracovních míst začali mladí lidé odcházet do města a zůstali jen staří, kteří nabízeli ubytování v soukromí zájemcům o rybaření na Dyji.\n\nAž do pádu železné opony bylo město velmi izolované, na moravskou stranu Dyje vedl jediný most do Čížova. I to se odrazilo v klesajícím počtu obyvatel města. Jediným hospodářským faktorem je zde turismus. Nejvyšší počet obyvatel (zaznamenaný od počátku sběru statistických dat) mělo město v roce 1890, a to 3209. Od té doby - vyjma období mezi lety 1939–1951 počet obyvatel stále klesal.\nPod město náleží katastrální území deseti obcí:\n\nKatastrální území vlastního Hardeku má pouhých 78 obyvatel, proto bývá Hardek často označován za nejmenší město Rakouska.\n\nStarostou města je Heribert Donnerbauer z Rakouské lidové strany, v devatenáctičlenném městském zastupitelstvu je strana zastoupena čtrnácti křesly, pět křesel obsadila Rakouská sociálně-demokratická strana, další strany zastoupeny nejsou.\n\n\n\nV roce 2001 zde bylo 56 nezemědělských pracovišť, podle údajů z roku 1999 108 zemědělských a lesnických podniků. Na katastru Riegersburgu se nachází dřívější těžební závod na dobývání uhlí (\"Braunkohlentagebau Langau-Riegersburg\") a na katastru Fellingu firma \"RM Austria – Perlmuttdesign\", poslední podnik na zpracování perleti v Rakousku.\n\n12. dubna 1990 byl sezónně otevřen hraniční přechod pro pěší, cyklisty a vodáky \"Hardek - Čížov\", od 9. května 2006 je v provozu celoročně v hodinových intervalech. V červnu 2006 následovalo otevření hraničního přechodu \"Felling - Podmyče\" pro pěší a cyklisty. Po rozšíření Schengenského prostoru od 21. prosince 2007 lze tuto nyní vnitřní hranici překročit v podstatě kdekoli a kdykoli, pročež není třeba žádných vyznačených hraničních přechodů.\n\nNejdůležitějším faktorem rozvoje města i celého regionu bylo zřízení Národního parku Thayatal.- Podyjí - v oblasti uzavřené nejen návštěvníkům, ale díky železné oponě i stavebním aktivitám, se dochovala nedotčená příroda. Z ochrany přírody město Hardegg nyní těží. Národní park slouží kromě ochrany přírody také odpočinku i vzdělání návštěvníků.\n\n21. května 2001 - Erwin Pröll, politik, dolnorakouský zemský hejtman\n\n\n"}
{"id": "463796", "url": "https://cs.wikipedia.org/wiki?curid=463796", "title": "Sforzesco (hrad)", "text": "Sforzesco (hrad)\n\nCastello Sforzesco je hrad v italském Milánu. Stojí na \"Piazza Castello\" v severozápadní části historického centra.\n\nStavba byla vybudována roku 1450 na příkaz Francesca I. Sforzy na místě hradu rodu Visconti postaveného v letech 1360–1370 a zničeného roku 1447. Roku 1490 Bramante vyzdobil freskami stěny \"Sala del Tesoro\". Na interiérových dekoracích pracovali i Leonardo da Vinci, Filarete a Cesario Cesariano.\n\nV letech 1833–1905 proběhla rozsáhlá rekonstrukce hradu. Škody vzniklé během bombardování roku 1943 byly později částečně napraveny.\n\nStavba hostí několik muzeí, například \"Museo d'Arte Antica\" a \"Museo della Preistoria\". Mezi exponáty je i nedokončená socha \"Pietà Rondanini\" od Michelangela.\n\nV přízemí severovýchodní věže hradu je místnost nazávaná \"Sala delle Asse\". Svůj název dostala podle toho, že stěny byly původně obloženy dřevěnými deskami. V roce 1498 pověřil vévoda Lodovico Sforza Leonarda da Vinci, aby provedl nástěnné malby v této místnosti. Da Vinci navrhl výzdobu v podobě iluzorní střechy altánu, která je obalena propleteným větvovím morušovníku. Tento námět odkazuje na přezdívku zadavatele (Lodovico Mario Sforza byl přezdíván \"il Moro\", latinský název morušovníku je \"Morus\"). Leonardo slíbil práci dokončit během několika měsíců, ale k tomu patrně nikdy nedošlo.\n\nPo dobytí Milána španělskými a později francouzskými vojsky byl hrad proměněn na kasárna a zbrojnici. \"Sala delle Asse\" pak sloužila různým účelům, byla zde i jedna z koníren a malby byly zamalovány vápnem. Znovu byly objeveny až koncem devatenáctého století v letech 1893-1894. V letech 1901-1902 proběhlo první restaurování. Druhý restaurátorský zásah proběhl v roce 1954, kdy byly odstraněny nepůvodní části. V současnosti je místnost jako Sala VIII součástí Muzea starého umení (Il Museo d'Arte Antica). V letech 2017-2019 probíhá obnova maleb a turistický provoz v místnosti je omezen.\n\nPark je upraven ve stylu anglické zahrady s květinovými záhony. Je zde také aréna, vyhlídková věž a neoklasicistní vítězný oblouk Arco della Pace z let 1807–1838.\n\n"}
{"id": "463809", "url": "https://cs.wikipedia.org/wiki?curid=463809", "title": "Van Air Europe", "text": "Van Air Europe\n\nVAN AIR Europe, a.s. je česká charterová letecká společnost, se sídlem na letišti Brno–Tuřany.\n\nU založení společnosti VAN AIR Europe a.s. v roce 2005 stála letecká servisní společnost AEROSERVIS, s.r.o. a německý nadšenec pro letouny L410 Jürgen Nappe se svou leteckou společností Antares. Do doby, než obdrželi v roce 2006 vlastní osvědčení leteckého provozovatele (AOC), létali krátce ve spolupráci s maďarskou společností Budapest Aircraft Service. Flotila letounů se postupně rozšířila na 3 kusy českých letadel Let L-410 Turbolet.\n\nPro společnost Aeronorte provozoval VAN AIR Europe do roku 2008 spoj z portugalského letiště Bragança přes Villareal do Lisabonu, s nástupem ekonomické krize byl však provoz ukončen.Společnost mezi roky 2015 až 2017 provozovala do pod značkou Citywing (dříve Manx2) pravidelnou leteckou přepravu osob mezi letištěm Ballasalla na ostrově Man a blízkými destinacemi v Anglii, Severním Irsku a Walesu, především Blackpoolem, Belfastem a Leedsem, výjimečně i s Gloucesterem anebo Hawardenem. Od roku 2015 společnost, kdy vyhrála soutěž, také spojuje město Cardiff se severem země. V březnu 2017 ale společnost Citywing vstoupila do likvidace kvůli incidentu z 23. února (\"viz. incidenty\") a byly tak zrušeny všechny lety. Posádky a letadla Van Air Europe byly přesunuty začátkem března do Brna.\n\nVan Air Europe do srpna 2017 spolupracoval také s virtuální leteckou společností FlyMarche, které poskytoval služby a letadla. Jednalo se o pravidelné linky na kratší vzdálenosti po Itálii, například mezi destinacemi Rimini, Perugia, Olbia, Ancona, a Zadar.\n\nV listopadu 2016 společnost oznámila že uvažuje o pravidelné lince mezi Vídní a Friedrichshafenem.\n\nDne 23. února 2017 letoun Let L-410 imatrikulace OK-LAZ který letěl z ostrovu Man do Belfastu let V9-502 pro společnost Citywing musel kvůli špatnému, větrnému počasí přerušit přistání na dráhu 04 Belfastského letiště. Let byl odkloněn zpět na ostrov Man, letoun zde v 9:25 bezpečně přistál. Při rolování k terminálu dostala posádka z věže příkaz zastavit letadlo a vypnout motory. Pasažéři byli v pořádku odvezeni auty k terminálu. Následně byla uzemněna všechna letadla Van Air Europe britským úřadem pro letectví. Odebrání licence na ostrovech zdůvodnili Britové přistáním při překročení větrných limitů na letišti Man. Jak jinak měla posádka postupovat není jasné, český Úřad pro civilní letectví žádné kroky proti společnosti nepodnikl. \n\nV dubnu 2017 společnost Van Air Europe provozovala celkem 5 letounů:\n\n\n"}
{"id": "463814", "url": "https://cs.wikipedia.org/wiki?curid=463814", "title": "Verzatilka", "text": "Verzatilka\n\nVerzatilka (či versatilka, lidově na Žďársku krajón) je mechanická padací tužka umožňující výměnu tuhy. Jedná se o výrobek českobudějovické firmy Koh-i-noor, jenž byl poprvé uveden roku 1950.\n\nNázev „versatil“ je odvozen ze slova versatilní = variabilní, proměnný, přizpůsobivý. Lidový název „krajón“ má původ ve francouzském \"crayon\" = tužka a do češtiny se původně dostal jako označení dřevěné šestihranné tužky.\n\nJe to v podstatě kleštinový držák tuhy. Kleština je sevřena pomocí pružiny, která ji vtahuje do kuželové díry. Kleština se uvolňuje zatlačením na zadní konec pouzdra na tuhu, v němž je obvykle zašroubováno hrotítko (ořezávátko). Vyrábí se celá škála těchto tužek odstupňovaná dle průměru tuhy. Tužky pro průměr tuhy přes 3 mm jsou určeny k výtvarným účelům. Tuhy se dají dokoupit samostatně i v barevných sadách. Na trhu jsou i držáky mazací gumy nebo rýsovací jehly v tomto provedení.\n"}
{"id": "463816", "url": "https://cs.wikipedia.org/wiki?curid=463816", "title": "Patentka", "text": "Patentka\n\nPatentka, druk neboli \"stiskací knoflík\" je drobný, většinou kovový dvoudílný knoflík užívaný pro rychlé spojování dvou textilních či kožených součástí k sobě. Skládá se ze dvou samostatných dílů, hlavice a patice, které se obvykle nýtují na oděv, textilní povlak nebo jinou textilní součástku. Hlavice patentky se zacvakává do patice, čímž obě části mechanicky spojuje dohromady.\n\nV Čechách je její výroba spojena se jmény Jindřicha Waldese a Hynka Puce. V roce 1902 zkonstruoval Hynek Puc nový mechanický stroj – zakladačku na strojní vkládání pružiny do středu patentky, jež později umožnila mechanizovat výrobu patentek a oprostit ji od lidské práce (dokázala nahradit práci až deseti zručných dělníků). Mezi nejznámější výrobce patentek patří česká firma Koh-i-noor Waldes.\n\nWaldesova značka, \"Miss KIN\", vznikla na lodi plující roku 1912 do USA kde potkal slečnu Elisabeth Coyens, která si vložila do oka Waldesovu patentku. František Kupka namaloval Miss KIN v olejových barvách a Vojtěch Preissig zhotovil grafické firemní logo, jež se používá dodnes.\n\n"}
{"id": "463817", "url": "https://cs.wikipedia.org/wiki?curid=463817", "title": "Ehrlichióza", "text": "Ehrlichióza\n\nEhrlichióza je bakteriální onemocnění přenášené klíšťaty. Původcem jsou bakterie rodu \"Ehrlichia\". Podle nové nomenklatury se tento mikroorganizmus správně nazývá \"Anaplasma phagocytophilum\". Dosud byly jako lidské patogeny identifikovány tři druhy (\"A. sennetsu\", \"A. chaffennsis\", \"A. phagocytophila\").\n\nEhrlichiemi jsou napadeny granulocyty (granulocytární ehrlichióza) nebo monocyty (monocytární ehrlichióza). Klinickými příznaky jsou horečka, bolest hlavy, svalů, nauzea, u monocytární ehrlichiózy bývá přítomen makulopapulózní exantém. Mohou být postiženy vnitřní orgány – nejčastěji plíce, játra, centrální nervová soustava.\nDiagnostika vychází z krevního obrazu (leukopenie, trombocytopenie, někdy anémie), sérologického vyšetření, eventuálně průkazem DNA pomocí PCR.\n\nProzatím nejvíce případů tohoto nově rozpoznaného onemocnění bylo diagnostikováno v USA. V ČR, stejně jako v jiných evropských zemích jsou dosud lidská onemocnění evidována spíše výjimečně. Pravděpodobný je přenos klíšťaty. Není znám mezilidský přenos. Inkubační doba činí 14 dní, s rozpětím 7 až 21 dní. U imunologicky oslabených osob je pozorován vážnější průběh. Vhodnou prevencí je ochrana před klíšťaty a jejich včasné a správné odstranění.\n\n"}
{"id": "463821", "url": "https://cs.wikipedia.org/wiki?curid=463821", "title": "Hardegg (hrad)", "text": "Hardegg (hrad)\n\nHardegg (česky \"Hardek\") je hrad v okrese Hollabrunn v Dolním Rakousku. Vypíná se vysoko nad údolím řeky Dyje a vévodí stejnojmennému městu, které vyrostlo v jeho podhradí.\n\nNázev hradu se odvozuje od starohornoněmeckého slova \"hard\" = les, \"-egg\" = skála, kámen, v přeneseném smyslu pak „pevný dům v lese“.\n\nPrvní písemná zmínka o hradu se objevuje v roce 1145 v listině Elisabeth von Schleunz, kde je jako svědek darování uveden Otto de Hardeck, v té době však šlo jen o malé opevnění. Prvními majiteli byla hrabata von Plain und Hardegg; po vymření tohoto rodu pak zdejší zboží drželi různí majitelé, kteří hrad postupně rozšiřovali, až se stal největším v zemi – byla vystavěna věž, palác a kaple. Po smrti bezdětného říšského hraběte Michaela von Hardegg, hraběte z Magdeburgu, přešel Hardegg v roce 1499 do držení Habsburků, kteří jej dále předali dědicům magdeburským, bratrům Prüschenkům, svobodným pánům ze Stettenbergu, dědičným číšníkům na Enži, truksasům (stolníkům) štýrským, kteří se pak začali zvát říšskými hrabaty zu Hardeg und im Marchland. V roce 1501 koupil Ulrich von Hardegg od bratří Albrechta, Jiřího a Karla Minsterberských, knížat minsterberských a olešnických, za sedmdesát tisíc rýnských zlatých hrabství kladské a s tím současně i titul hrabě kladský (); v roce 1515 se stal jejich švagrem, když se oženil s jejich nejmladší sestrou Sidonií. V roce 1502 obdrželi Heinrich a Sigmund právo razit v Kladsku stříbrné mince.\n\nV polovině 17. století změnil hrad opět vlastníky a přešel nakonec do držení rodu Khevenhüller-Metsch. Od této doby, po skončení třicetileté války, nebyl obýván a očividně chátral; bydlel zde pouze správce. Po ničivém požáru města Hardeku v roce 1764 si jeho obyvatelé směli rozebírat kámen a dřevo z hradu na obnovu svých domů.\n\nTeprve kolem roku 1900 začal kníže Johann Carl Khevenhüller (známý také jako spolubojovník mexického císaře Maxmiliána proti jednotkám zákonné mexické vlády) s rekonstrukcí hardeckého hradu. Na Maxmiliánovu počest zřídil na hradě muzeum.\n\nZajímavost\n\nV roce 2018 využili zdejší hrad čeští filmaři v 3. sérii krimiseriálu ČT Labyrint pro ztvárnění pochmurného místa, kde byli vězněni oběti tajemného mstitele.\n\n"}
{"id": "463825", "url": "https://cs.wikipedia.org/wiki?curid=463825", "title": "R. V. Fauchar", "text": "R. V. Fauchar\n\nR. V. Fauchar je pseudonym, který si vytvořili společně dva čeští spisovatelé – Rudolf Faukner a Čeněk Charous. Je složeninou z jejich příjmení. Pod tímto pseudonymem publikovali několik vědeckofantastických románů. Oba spisovatelé napsali rovněž mnoho děl samostatně.\n\nJedná se o jedny z prvních českých vědeckofantastických románů. Vyznačují se však přemírou do děje neústrojně zařazovaných technických detailů, nepravděpodobností zápletek, absencí psychologie hrdinů a vírou v komunistickou budoucnost lidstva.\n\n"}
{"id": "463826", "url": "https://cs.wikipedia.org/wiki?curid=463826", "title": "Hardegg (rozcestník)", "text": "Hardegg (rozcestník)\n\nPojem Hardegg má více významů:\n\n\n\n"}
{"id": "463833", "url": "https://cs.wikipedia.org/wiki?curid=463833", "title": "Bitva u Sluys", "text": "Bitva u Sluys\n\nBitva u Sluys se vybojovala 24. června roku 1340. Střetla se zde loďstva Anglie vedená králem Eduardem III. a Francie vedená admirály Hughem Quiéretem a Nicholasem Béhuchatem. Bitva skončila naprostou destrukci francouzského loďstva, přičemž oba francouzští admirálové v bitvě padli. Vzhledem k tomu se již král Eduard III. nemusel obávat invaze do Anglie, protože Francouzi již neměli prostředky, jak invazi provést. Bitva také rozhodla, že se stoletá válka bude odehrávat hlavně ve Francii.\n\nRoku 1152 se Eleonora Akvitánská provdala za Jindřicha II. Plantageneta, který se brzy stal anglickým králem. Jindřich tímto svazkem získal velkou část Francie (větší než měl francouzský král) a stal se tak nejmocnějším králem západní Evropy. Tato situace samozřejmě nezůstala bez odezvy. Anglie a Francie spolu za tuto dobu vedly mnohé spory a války. Jindřich II. se po své korunovaci utkal s králem Francie Ludvíkem VII. Jindřich dokázal Ludvíka porazit na bojišti, ale ten chytře využíval záštitu církve. Ludvíka VII. po jeho smrti vystřídal Filip II. August. Filip byl rozhodnut získat všechny anglické državy na kontinentě. Tím vypukly války nejdříve s Jindřichem II., poté s Richardem řečeného Lví srdce a nakonec mezi jeho bratrem Janem Bezzemkem. Vyvrcholení této série bojů se stala bitva u Bouvines, ve které Filip II. August dokázal porazit koalici Anglie, Francie, Flander a vzpurných francouzských šlechticů. Touto bitvou Anglie ztratila většinu svých držav na kontinentu a po porážce francouzského loďstva (připraveného na invazi do Anglie) konflikt utichl. Až v roce 1337 obnovil král Eduard III. své dynastické nároky na francouzský trůn. Filip VI., král Francie, se mu samozřejmě vysmál a tak započala řada střetnutí, kterým dnes říkáme stoletá válka. V prvních etapách bojů se obě válčící strany snažily svými flotilami nepřítele oslabit. Tyto boje vedli hlavně piráti, korzáři a obchodníci, nikoliv královské flotily. Avšak, roku 1338 využil Filip VI. své loďstvo a podnikl několik ničivých nájezdů na přístavy v jižní Anglii (Portsmouth, Southampton). Francouzské loďstvo se v té době skládalo hlavně z najatých galér z Janova a tyto galéry měly rovněž námořníky pocházející z Janova. Nájezdy na jižní Anglii zpřetrhaly komunikační linie mezi Anglií a kontinentem a Francouzům se také podařilo zajmout několik anglických lodí. Francouzský král chtěl využít své iniciativy a připravil invazní plán do Anglie, ale jeho flotilu rozehnala bouře. Brzy na to se vzbouřili janovští námořníci a Francie tak ztratila dvě třetiny své flotily. V roce 1339 byli posláni domů zbývající žoldnéři sloužící u loďstva a tím Francii zbylo pouhých 22 galér! Filip tak ztratil důvěru ve svou flotilu a soustředil se na defenzivní vedení boje. Eduard III. toho využil a snažil se v rychlosti shromáždit flotilu. Podařilo se mu dát dohromady úctyhodných 250 lodí, přičemž většina z nich byla soukromých, sloužících z donucení. Francouzi zabavili většinu svých obchodních plavidel a taktéž zformovali loďstvo o velikosti 200 a více lodí. Francouzi správně tušili, že se Angličané budou chtít vylodit ve Flandrech. Své loďstvo tedy přesunuli do této země, přesněji k ústí řeky Zwyn. Když Eduard spatřil francouzskou flotilu, rozhodoval se mezi ústupem a bitvou. Ústup by nejspíše znamenal ztráty na životech (Francouzi by zcela jistě Angličany pronásledovali) a navíc, by anglický král ztratil prestiž. Eduard se tedy rozhodl pro bitvu.\n\nObě nepřátelské flotily se skládaly z tzv. kog. Kogy byly lodě se zvýšenými boky a vysokými kastely. Co je důležité, tyto lodě nepoužívaly ke svému pohybu vesla, ale plachty. Francouzští admirálové Hugh Quiéret a Nicholas Béhuchat se dohodli na zablokování malého ústí řeky, širokého asi pět kilometrů, přičemž utvořili tři řady lodí. Své lodě nejspíše spojily řetězy, aby byla blokace ústí řeky dokonalá. V konečném důsledku to však znamenalo pro Francouze zkázu. Kogy, které byly poháněně větrem se brzo dostaly do potíží a navzájem se blokovaly. Navíc vůbec nebyla využita manévrovací schopnost lodí. Francouzi ještě opevnili své lodě dřevěnými plošinami, které některým kronikářům připomínaly hrady. Jak již bylo napsáno, kogy se dostaly do problémů a vítr je začínal unášet na východ. Vzniklé problémy způsobily ve francouzských řadách chaos a to právě v době útoku Angličanů. Angličané využili příznivý vítr, slunce i špatnou situaci Francouzů a vrhli se do bitvy ve třech řadách lodí. Francouzští námořníci se snažili bránit své lodě více na západ, ale to ještě více přispělo ke zmatku. Jako první pluly Francouzům v ústrety největší anglické lodě, přičemž v čele plula vlajková koga Eduarda III. jménem Thomas. Anglické kogy se vyznačovaly větší výškou než jejich francouzské protějšky a navíc, na anglických palubách bylo více mužů připravených na pozemní invazi. V této bitvě se projevily skvělé vlastnosti anglického dlouhého luku a angličtí lučištníci zasypávali Francouze salvami šípů. Francouzi se však jen tak nevzdávali. Většina z nich bojovala samostříly, které neměly takovou palebnou sílu, ale byly přesnější. Boje byly nelítostné a dokonce i král Eduard byl zasažen nepřátelskou šipkou. Angličanům se poměrně brzy podařilo zničit první linii Francouzů a postupovali dále. Další dvě francouzské linie již však nebyly tolik natěsnané a boj se protahoval. Celá bitva trvala od tří hodin odpoledne až do desáté hodiny večer. Nakonec se Angličanům podařilo většinu francouzského loďstva zničit a zbylí Francouzi byli pobiti přicházející vlámskou armádou na pevnině. Bitva byla na tehdejší poměry nesmírně krvavá a Angličané neznali slitování. Na pevnině totiž platil určitý kodex rytířskosti, ale na moři tomu tak nebylo. Oba francouzští admirálové zaplatili za svojí prohru životem. Kronikář Froissart popisuje bitvu takto:\n\nEduardovi nedělalo problém vylodit se s armádou ve Flandrech a postupovat do Francie. Sám král dal po bitvě změnit vzhled svých mincí, které jej znázorňovaly sedícího na trůnu ve tvaru lodi. Bitva také dokázala účinnost anglického dlouhého luku a potřebu lodí s vysokými boky. Hlavní přínos bitvy byl fakt, že Francouzi nebyli schopni v brzké době uskutečnit invazi do Anglie a také to, že stoletá válka se odehrávala výhradně na kontinentě a vůbec ne v Anglii.\n\n"}
{"id": "463843", "url": "https://cs.wikipedia.org/wiki?curid=463843", "title": "Velimir Vukićević", "text": "Velimir Vukićević\n\nVelimir-Velja Vukićević (cyrilicí Велимир-Веља Вукићевић) (11. červenec 1871 - 27. listopad 1930) byl srbský politik.\n\nVukićević se narodil v malé obci Oparić. Původním povoláním byl středoškolský učitel. Do listopadu 1925 byl ministrem školství. Po odstoupení Nikoly Uzunoviće v polovině dubna 1927 byl králem Alexandrem pověřen sestavením vlády. Politicky zcela bezbarvý Vukićević byl představitelem nejmenší ze tří frakcí uvnitř Národní radikální strany. Do funkce se dostal především z vůle panovníka, který se rozhodl ovlivňovat dění ve vládě prostřednictvím dosazení svých důvěrníků do ministerských funkcí, vláda ostatně ani nikdy nežádala parlament o vyslovení důvěry. Nová vláda se pokusila dohnat nedodělky především v oblasti normotvorby a ratifikace mezinárodních smluv: do parlamentu poslala šedesát vládních návrhů zákona, z nichž ani jeden nebyl nakonec přijat, neboť činnost parlamentu byla v té době lemována obstrukcemi ze strany opozice. Prošel ale královský dekret, který otevíral cestu k parlamentním volbám, které se uskutečnily v září 1927. Díky volbám se do parlamentu dostal také Vukićevićův syn Miloš, který ale nesplňoval kritéria na věk poslance, což vyvolalo další vlnu kritiky. Po odchodu některých ministrů z vlády v únoru 1928 se král rozhodl najít nového premiéra, a tak oslovil nejprve Stjepana Radiće, jehož jmenování nakonec skončilo na absenci souhlasu radikálů, poté oslovil demokrata Ljubomira Davidoviće, kterému premiérské křeslo uniklo díky stejnému problému s radikály jako Radićovi, a konečně předsedu parlamentu Ninka Periće, který se premiérem nakonec nestal kvůli neshodě v obsazení funkcí ministra financí, spravedlnosti, zemědělství, zemědělských reforem, lesnictví a těžby. Panovníka pozornost se tak obrátila zpátky k Vukićevićovi, který poté sestavil svou druhou vládu. V květnu 1928 měl parlament ratifikovat mezinárodní smlouvy s Itálií, které se týkaly rybolovu a pozemkových záležitostí v Dalmácii, kde žilo mnoho Italů. Opozice označila tyto smlouvy za nevýhodné a hádky v parlamentu přerostly v potyčky s policií v ulicích Bělehradu. 19. června uveřejnily deníky blízké radikálům a vládě články, v nichž bylo vyzýváno k fyzické likvidaci představitelů Chorvatské selské strany. Zasedání parlamentu 20. června 1928 se neslo v napjaté náladě, která vygradovala, když poslanec vládní radikální strany Puniša Račić vystřelil z revolveru na pět chorvatských poslanců: Pavle Radić a Đuro Basariček byli na místě mrtví, Ivan Pernar a Ivan Granđa byli zranění (přežili) a Stjepan Radić zemřel v důsledku dalších komplikací dva měsíce po incidentu. Již tak složitá situace se ještě více zkomplikovala: konaly se protestní demonstrace - jen v Záhřebu se jí zúčastnilo na devatenáct tisíc lidí, Chorvati si v Záhřebu uspořádali vlastní sněm a sám panovník se ve vztahu k možnosti oddělení Chorvatska nechal slyšet, že raději připustí rozdělení než federalizaci země. Vukićevićova vláda podala do rukou panovníka demisi 4. července 1928. Panovník nakonec sestavením nové vlády pověřil Slovince Antona Korošce. Velimir Vukićević zemřel v Bělehradě 27. listopadu 1930.\n\n\n"}
{"id": "463847", "url": "https://cs.wikipedia.org/wiki?curid=463847", "title": "Čort (rozcestník)", "text": "Čort (rozcestník)\n\nSlovo Čort může mít několik významů:\n\n"}
{"id": "463864", "url": "https://cs.wikipedia.org/wiki?curid=463864", "title": "Karlistické války", "text": "Karlistické války\n\nKarlistické války ( ) ve Španělsku byly poslední velké evropské občanské války, ve které bojovali uchazeči o nárok na trůn. Několikrát během období let 1833-1876 Karlisté, stoupenci Dona Carlose a jeho potomků pod heslem „Bůh, země a král“ bojovali za zachování španělské politické tradice (legitimismus a katolicismus) proti liberalismu, později proti republikanismu. Když Ferdinand VII. zemřel v roce 1833, jeho čtvrtá žena Marie Kristýna se stala královnou regentkou jménem jejich dítěte Isabely II. To vyústilo v roztříštěnost země na dvě frakce známé jako Cristinos a Karlisty. Cristinos byli podporování regentskou královnou a její vládou, Karlisté byli stoupenci Dona Carlose, uchazeče o trůn a bratra Ferdinanda VII., popřeli Pragmatickou sankci z roku 1830, která částečně rušila salijský zákon ( ), který z nástupnictví vylučoval ženy.\n\n"}
{"id": "463865", "url": "https://cs.wikipedia.org/wiki?curid=463865", "title": "Vláda Jana Stráského", "text": "Vláda Jana Stráského\n\nVláda Jana Stráského existovala v období od 2. července 1992 do 31. prosince 1992, jednalo se o poslední československou vládu.\n\nČtyři zástupce delegovala ODS (vítěz voleb do Sněmovny lidu Federálního shromáždění v ČR), pět HZDS (vítěz voleb v SR) a jednoho KDU-ČSL.\n\nVláda si dala za cíl zabezpečit kontinuitu všech procesů započatých po listopadu 1989 a pokračovat v zahájených reformách. Součástí návrhu vlády byla výrazná redukce počtu i velikosti ústředních orgánů státní správy, přesun kompetencí zrušených a redukovaných orgánů na orgány zbývající a přesun dohodnutých kompetencí na orgány republik. Ve svém programovém prohlášení vláda uvedla, že převod kompetencí se uskuteční nejpozději do konce září 1992.\n\nVláda měla připravit a navrhnout podmínky pro hladké fungování dvou svrchovaných států s mezinárodní právní subjektivitou. Cíle její činnosti byly stanoveny zhruba na tři měsíce.\n\n20. července 1992 odstoupil ze své funkce prezident ČSFR Václav Havel. Po zbylou dobu své existence byla federace bez prezidenta, pravomoci presidenta republiky vykonával předseda federální vlády Jan Stráský.\n\nDne 25. listopadu 1992 přijalo Federální shromáždění České a Slovenské Federativní Republiky ústavní zákon č. 542/1992 Sb. o zániku ČSFR k 31. prosinci 1992.\n\nPočet členů federální vlády se snížil z 16 na 10, počet federálních ústředních orgánů státní správy se tak snížil z 12 na 5 (na federální úrovni tak nadále zůstalo pouze pět ministerstev: financí, zahraničních věcí, obrany, vnitra a hospodářství).\n\n"}
{"id": "463867", "url": "https://cs.wikipedia.org/wiki?curid=463867", "title": "Kim Gevaertová", "text": "Kim Gevaertová\n\nKim Gevaertová (* 5. srpna 1978, Lovaň) je bývalá belgická atletka, běžkyně na krátké sprinty a členka belgických štafet na 4×100 metrů.\n\nV roce 2002 se stala vicemistryní Evropy v běhu na 100 a 200 metrů. O čtyři roky později na ME v Göteborgu získala na stejných tratích zlaté medaile. Je trojnásobnou halovou mistryní Evropy (2002, 2005, 2007) a halovou vicemistryní světa 2004 v běhu na 60 metrů. Jejím posledním medailovým úspěchem na mezinárodních soutěžích bylo vítězství ve štafetě na 4x100 metrů na olympiádě v Pekingu v roce 2008.\n\n\n"}
{"id": "463871", "url": "https://cs.wikipedia.org/wiki?curid=463871", "title": "Vláda národní oběti", "text": "Vláda národní oběti\n\nVláda národní oběti existovala v období od 27. června 1990, kdy navazovala na Vládu národního porozumění, do 2. července 1992. Jednalo se v pořadí o třetí vládu Mariána Čalfy (v rámci ČSFR o jeho druhou vládu).\n\n\n"}
{"id": "463873", "url": "https://cs.wikipedia.org/wiki?curid=463873", "title": "Černohorské Národní muzeum", "text": "Černohorské Národní muzeum\n\nČernohorské Národní muzeum (černohorsky: Narodni muzej Crne Gore) v Cetinje je komplex muzejních institucí v Černé Hoře, který má pět oddělení:\n\n\nČernohorské Národní muzeum vzniklo v roce 1896.\nNejvýznamnějším dílem muzea je \"Svatá rodina\" italským malířem Giambattista Pittoni, během jeho doby byl nejžádanějším malířem všech královských evropských soudů. \n\nMuzeum Krále Nikoly I. (\"Muzej kralja Nikole\") (někdy také státní muzeum) se nachází v Černohorském královském paláci v západní části historického města Cetinje. Návštěvníkům poskytuje přednášky, obrazy a dokumenty o každodenním životě černohorského krále Nikoly I., jeho manželky, královny Mileny Vukotić a jejich dětí. Okolo paláce je krásný park s historickým kostelíkem.\n\nMuzeum je rozděleno do těchto výstav:\n\n\"První patro\"\n\"Druhé patro\"\nMuzeum Historie (Istorijski muzej Crne Gore) sídlí, stejně jako Muzeum Umění, v Budově parlamentu. V Historickém muzeu jsou k dispozici nejstarší malby, písemné dokumenty i filmové verze významných událostí a vůbec všeho, týkajícího se historie Černé Hory, od pravěku,\npřes legendární Zetu a Černohorské království až po současnost.\n\"Muzeum se dělí na tyto části:\"\n\nMuzeum Umění (Umjetnićki muzej Crne Gore) leží v bývalé Budově parlamentu, v severozápadní části Cetinje. Jako největší muzeum Černé Hory si získalo nevídaný obdiv návštěvníků, přestože nejoblíbenější a nejnavštěvovanější je mnohem menší Muzeum Krále Nikoly I. Galerie ukrývá nejen známé černohorské tváře na plátnech, ale i díla předních umělců z Černé Hory, sochy, vázy, hudební listy a spoustu dalších velmi zajímavých věcí.\n\n\"Části galerie jsou tyto:\"\n\nBiljarda byla rezidencí krále Petara II. Petroviće-Njegoše, navržená a postavená roku 1838 Jakovem Ozerechovskim. Muzeum nabízí výstavy, informace a obrazy o životě krále Petara II. a o době, kdy vládl Černé Hoře.\n\n\"Rozdělení muzea\":\n\nEtnografické Muzeum (Etnografski muzej) bylo do zemětřesení roku 1979 v paláci \"Biljarda\", poté se přesunulo do budovy \"Vladin dom\" – do staré Srbské ambasády v centru Cetinje. Nová ambasáda byla postavena v roce 1987. I přes nejmenší zájem turistů je muzeum populární a návštěvníkům zobrazuje zemědělské a jiné staré nástroje, starší i moderní černohorské odívání, doplňky, věci pro domácnost a podobně.\n\n\"Dělí se na tyto oddělení:\"\n\nOficiální WEB stránky Černohorského Národního muzea\n"}
{"id": "463874", "url": "https://cs.wikipedia.org/wiki?curid=463874", "title": "Type-length-value", "text": "Type-length-value\n\nTLV (Type-length-value) je obecný název pro formát dat, která jsou složena z řady bloků:\n\n\nStruktury TLV obvykle používají binární formát dat, často jsou zaměřené na optimalizaci objemu a rychlosti zpracování dat. Používají se také pro přenos nekonečného proudu dat, například v telekomunikacích.\n\nZnámým příkladem použití struktury typu TLV je standard ASN.1.\n\nFormátu BER-TLV se používá v kryptografii, například pro ukládání datových objektů na čipových kartičkách. Je popsán v ISO/IEC 7816, část 4, kapitola 5.2 (datové objekty). Některé značky popisuje také ISO/IEC 7816.\n\nStruktura:\n\n\nFormát značky: \n\n\n\n"}
{"id": "463878", "url": "https://cs.wikipedia.org/wiki?curid=463878", "title": "Kazoo", "text": "Kazoo\n\nKazoo ([], hovorově [kazu]) je druh membranofonu, přesněji mirlitonu, tedy dechový hudební nástroj (aerofon), který vydává prostřednictvím vibrací papírové membrány specifický „bzučivý“ zvuk. \n\n3. července 2008 překonala Konference mladých Americké evangelické svobodné církve (\"Evangelical Free Church of America Youth Conference\") v Salt Lake City v USA s 5 300 hráči, kteří 5 minut na kazoo hráli melodii Amazing Grace, někdejší Guinessův rekord (3 800 lidí).\n\n\n\n"}
{"id": "463880", "url": "https://cs.wikipedia.org/wiki?curid=463880", "title": "Kazo", "text": "Kazo\n\nKazo (加 須 市 Kazo-shi) je japonské město v prefektuře Saitama v regionu Kantó. Město mělo podle odhadu ze dne dne 1. února 2016 populaci 112 158 a hustotu obyvatelstva 841 osob na km². Jeho celková rozloha je 133,30 km. Město je známé pro je známé po celém Japonsku pro tvorbu koinobori (papírové vlajky ve tvaru kaprů), baseball, vybavení kendo a nudlí Kazo-udon.\n\n\nV dubnu 2016 se zde konalo 2. kolo světového poháru v boulderingu, kterého se účastnil český reprezentant Martin Stráník.\n\n"}
{"id": "463890", "url": "https://cs.wikipedia.org/wiki?curid=463890", "title": "Cívka (příze)", "text": "Cívka (příze)\n\nCívka je válcovitá nebo kónická trubice k navíjení přástu, příze, jemnějších provaznických výrobků a případně fóliových pásků k textilnímu zpracování. Charakteristickým znakem cívky je, že se na ni klade vždy několik ovinů vedle sebe, zatímco u ostatních nosičů se jednotlivé vrstvy (zpravidla plošných textilií) navíjí nad sebou. Materiál se na cívce skladuje a dopravuje jen během výroby nebo zpracování, po jeho odvinutí se cívka často znovu používá.\n\nSlovem cívka se označuje (až na několik výjimek) jak prázdná dutinka, tak i dutinka s navinutou textilií.\nK výjimkám patří:\n\nNěkteré příze a fóliové pásky na ruční pletení se navíjí ve tvaru klubka na cívky z lepenky.\n\nCívky s přízí od prstencových dopřádacích a skacích strojů se nazývají potáče.\n\nCívkám s útkovou přízí, které se vkládaly do tkalcovských člunků se říkalo kanety.\n\nPůvodní význam slova cívka byl pravděpodobně stvol rostliny (černého bezu, třtiny), který se používal na navíjení příze\n\nPodle způsobu použití se dutinky vyrábí z lepenky, plastů, dřeva nebo kovu.\n\nNejpoužívanější jsou plastové dutinky (na přástové cívky, potáče, na soukání a skaní téměř všech druhů příze).\n\nNa dutinky z lepenky se dnes navíjí jen příze a fóliové pásky na ruční práce.\n\nDřevěné nosiče příze byly aktuální dokud se útek zatkával na člunkových stavech (kanety).\n\nKovové perforované trubice byly asi do poloviny minulého století nezbytné jako nosič příze při barvení na cívkách. Dnes je však zcela nahradily plastikové dutinky Pro speciální účely (tkaní pneumatikových kordů, skaní elastických přízí, výroba některých lanek) se stále ještě používají nákladně zhotovené kovové cívky s okrajovými kotouči.\n\nVálcové cívky se vyrábí\n\nKónické cívky jsou pro soukání a skaní nejpoužívanější ((1. snímek zprava v horní řadě)\n\nHmotnost cívek se pohybuje od několika gramů při šířce návinu 4-5 mm (cívečky k šicím strojům) do cca 5 kg při zdvihu rozvaděče příze do 457 mm (soukací a skací stroje).\n"}
{"id": "463893", "url": "https://cs.wikipedia.org/wiki?curid=463893", "title": "TLV", "text": "TLV\n\nTLV může být\n\n"}
{"id": "463894", "url": "https://cs.wikipedia.org/wiki?curid=463894", "title": "Cívka (rozcestník)", "text": "Cívka (rozcestník)\n\nCívka může být:\n\n"}
{"id": "463899", "url": "https://cs.wikipedia.org/wiki?curid=463899", "title": "Jan Rejsa", "text": "Jan Rejsa\n\nPhDr. Jan Rejsa (16. září 1886, Praha – 9. prosince 1971, Praha) byl český básník, spisovatel, redaktor a literární publicista.\n\nNarodil se 11. září 1886 v rodině vrchního policejního rady Jana Rejsy (1852–??) a matky Marie, rozené Netušilové (1863–??), jako nejstarší ze tří dětí. Otec údajně pocházel ze staré lužické šlechtické rodiny. Právě to byl důvod, proč se občas podepisoval pod pseudonymy Jan Rejsa Kolkovský či Jan Rejsa z Kolkovic. (Podle úředních záznamů však policejní rada Jan Rejsa i jeho otec pocházeli z Litomyšle.)\n\nVystudoval Akademické gymnázium v Praze. Zde ho učil dějepis Zikmund Winter. Po maturitě v roce 1906 pracoval jako úředník spořitelny. Od roku 1916 studoval na Filozofické fakultě Univerzity Karlovy české dějiny, literaturu, dějiny umění, archeologii a kulturu staré Francie. Absolvoval v roce 1922 obhajobou práce o starokřesťanských malbách v římských katakombách. Podnikl rovněž studijní cesty do Německa, Rakouska a Itálie. Zabýval se také genealogií a heraldikou. V Městské spořitelně založil archiv a knihovnu českých spořitelen.\n\nDne 31. května 1923 se oženil s Miladou Vaníčkovou.\n\nPřispíval do různých časopisů (Apollon, Archa, Cíl života, České slovo, Dílo, Lidové listy, Literární kruh, Národní listy,\nJeho první verše (publikované v roce 1927) byly inspirovány antickými a renesančními motivy v akademickém eklektickém stylu. Později přešel k novoromantismu (tj. dekadenci).\n\nRedigoval \"Sborník Jednoty potomků pobělohorských exulantů-pokutníků a přátel rodopisu v Praze\" v letech 1931–1938 .\n\nŘada jeho povídek je řazena do literatury science fiction (Efeméry, Neznámý elixír). V časopisech \"Český svět\" a \"Pestrý týden\" seznámil v roce 1928 širší veřejnost s pozdními dopisy Josefa Mánesa, ze sbírky Jiřího Karáska ze Lvovic.\n\n\n"}
{"id": "463901", "url": "https://cs.wikipedia.org/wiki?curid=463901", "title": "Černohorský královský palác", "text": "Černohorský královský palác\n\nPřestože má Černá Hora paláců více, jako Černohorský královský palác je běžně považován pouze Palác krále Nikoly I. v Cetinje. Přestože Černohorské království zaniklo již před více než 90 lety, královské paláce jsou i nadále spravovány a využívány jako muzea. \n\nHlavní paláce jsou:\n\n\n"}
{"id": "463902", "url": "https://cs.wikipedia.org/wiki?curid=463902", "title": "Městečko Twin Peaks", "text": "Městečko Twin Peaks\n\nMěstečko Twin Peaks (v anglickém originále Twin Peaks) je americký dramatický televizní seriál, který vytvořili David Lynch a Mark Frost. Seriál sleduje vyšetřování brutální vraždy populární dívky a středoškolské královny, Laury Palmerové (Sheryl Lee), jež vede speciální agent FBI Dale Cooper (Kyle MacLachlan). Pilotní díl Městečka Twin Peaks byl poprvé vysílán 8. dubna 1990 na televizní stanici ABC a později bylo natočeno dalších sedm dílů a druhá série, která se dostala do vysílání 10. června 1991. Název seriálu vychází z jeho zasazení do malého fiktivního městečka ve státě Washington. Exteriéry byly natočeny v městech Snoqualmie a North Bend. Většina interiérů pak byla natočena v ateliérech v San Fernando Valley, jež se nachází v blízkosti Hollywoodu.\n\nMěstečko Twin Peaks se stalo jedním z nejlépe hodnocených seriálů 90. let s příznivými kritickými ohlasy na národní i mezinárodní úrovni. Seriál si získal širokou základnu fanoušků. Stal se součástí popkultury. Na seriál existuje mnoho odkazů v jiných televizních seriálech, reklamách, komiksech, videohrách, filmech a textech písní. Snižující se divácká sledovanost vedla ABC k nátlaku, aby totožnost Lauřina vraha byla odhalena již uprostřed druhé série. Toto odhalení však v kombinaci se střetem s jinými seriály vysílanými ve stejný čas vedlo k ještě většímu propadu ve sledovanosti a ke zrušení celého seriálu. V roce 1992 byl natočen celovečerní film Twin Peaks, jenž tvoří prequel k seriálu. Film však v Americe nebyl komerčně úspěšný.\n\nRoku 2014 bylo oznámeno, že seriál získá pokračování. První díl seriálu \"Twin Peaks\", jehož autory jsou opět Frost a Lynch, byl odvysílán na stanici Showtime dne 21. května 2017.\n\nRáno, 24. února, ve městě Twin Peaks, ve státě Washington, objeví dřevorubec Pete Martell na břehu řeky nahé tělo pečlivě zabalené v igelitu. Následuje příjezd šerifa Harry S. Trumana, jeho zástupců a doktora Willa Haywarda, a dochází k zjištění, že tělo patří místní středoškolské krasavici Lauře Palmerové, jež je mezi obyvateli Twin Peaks považována za vzor nevinnosti a mravní čistoty. Tato zpráva se rychle rozšíří mezi obyvateli města, především mezi Lauřinou rodinou a jejími přáteli. Mezitím je na druhé straně státní hranice nalezena další dívka, Ronette Pulaskiová, jak bez cíle a nepříčetně bloudí podél železniční trati. Protože Ronette byla nalezena za hranicí státu, je k vyšetřování případu povolán agent FBI Dale Cooper. Cooper při prvotní prohlídce těla odhalí malý papírek s písmenem R ukrytý pod nehtem. Na městském shromáždění ještě téže noci, Cooper informuje obyvatele města, že styl provedení vraždy se shoduje s vrahem, jenž v předchozím roce zavraždil jinou dívku v jihozápadním Washingtonu, a důkazy naznačují, že tento vrah žije v Twin Peaks.\n\nCooperovo vyšetřování brzy odhalí, že Laura vedla dvojí život. Podváděla svého přítele, fotbalového kapitána Bobbyho Briggse, s motorkářem Jamesem Hurleym, a věnovala se prostituci s pomocí Lea Johnsona, místního řidiče náklaďáku, a Jacquese Renaulta, pasáka a dealera drog. Později se Laura stala závislou na kokainu, což způsobil její přítel Bobby, jež prováděl obchody s Jacquesem Renaultem.\n\nLauřina smrt spouští řetězec událostí po celém městě. Lauřin otec, Leland Palmer, uznávaný právník, se nervově zhroutí. Její nejlepší kamarádka, Donna Haywardová, začne chodit s Jamesem, a s pomocí Lauřiny sestřenice, Maddy Fergusonové, se vrhne do vyšetřování Lauřina psychiatra, Dr. Lawrence Jacobyho, o němž zjistili, že byl Laurou posedlý. Ukáže se však, že je nevinný, a plán na vniknutí do jeho bytu končí tím, že je Jacoby napaden v parku a hospitalizován v nemocnici se ztrátou paměti na tuto událost, s výjimkou vzpomínky na zápach spáleného oleje. Ben Horne, nejbohatší muž v Twin Peaks, spouští poslední část svého plánu na zničení místní pily a na vraždu Catherine Martellové, jež ji vede, aby mohl nakoupit pozemky za sníženou cenu, a upevnit tak svou pozici ekonomického vládce města. Jeho narůstající bezohlednost začne trápit jeho dceru, Audrey Horneovou, která se zamiluje do agenta Coopera a začne pro něj shromažďovat zajímavé informace z celého města, aby mu pomohla vyřešit Lauřinu vraždu a aby získala jeho náklonnost.\n\nDruhou noc ve městě dostane Cooper zvláštní sen, v němž potká ve sklepě nemocnice v Twin Peaks jednorukého muže, jež si říká Mike. Mike se přestaví jako nadpozemská bytost a sdělí Cooperovi, že Lauřiným vrahem je Zabiják Bob, další nadpozemská postava jako je on. Cooper pak zahlédne Boba, krutého šedovlasého muže v džínové bundě, jež prohlásí, že bude pokračovat v zabíjení. Cooper poté vidí své o dvacet pět let starší já sedící v místnosti obklopené červenými závěsy, jež vyvolávají dojem nadpozemského světla. Naproti němu stojí trpasličí muž v červeném obleku („Muž z jiného světa“) a Laura Palmer, kterou muž představí jako svou sestřenici. Poté co proběhne zjevně zašifrovaný dialog s Cooperem, vstane muž ze své židle a začne tancovat okolo místnosti, zatímco Laura něco zašeptá Cooperovi do ucha. Následující ráno se Cooper schází se šerifem Trumanem, popíše mu svůj sen a řekne mu, že pokud se mu podaří rozšifrovat symboly ze snu, bude vědět, kdo zabil Lauru.\n\nCooperovi se podaří ve spolupráci s policejním oddělením Twin Peaks nalézt jednorukého muže z Cooperova snu, jež se ukáže být cestujícím prodejcem jménem Philip Gerard. Cooper se Gerarda ptá na jeho spolupracovníky a zjistí, že Gerard opravdu zná Boba, jenž je ve skutečnosti veterinářem, který léčil ochočeného ptáka Jacquese Renaulta. Na základě těchto událostí dojde Cooper k závěru, že Renault je tím hledaným vrahem, a s Trumanovou pomocí vystopuje Renaulta do nevěstince, který vlastní Ben Horne. Cooper se zde s ním setká a vyláká jej k setkání u čističky vody, jež se nachází na americké půdě. Renault je během zatčení u čističky postřelen a hospitalizován v nemocnici. Poté co se Leland Palmer dozví, že Renault byl zatčen, proklouzne do jeho nemocničního pokoje a zavraždí jej. Ve stejnou dobu nařídí Ben Horne Leovi aby zapálil pilu i s Catherine uvězněnou uvnitř. Ben však poté pošle k Leovi nájemného zabijáka, aby se ujistil, že nebude mluvit. Po Jacquesově zatčení se Cooper vrací do svého pokoje, kde je několikrát postřelen zamaskovaným střelcem, čímž končí celá série.\n\nPoté co je Cooper postřelen, zůstává ležet na podlaze svého pokoje. Ve svém zraněném stavu a jen napůl při vědomí, prožije Cooper vizi, v níž se mu zjeví Obří muž. Obr agentu Cooperovi prozradí tři věci: „Narazíte na muže ve smějícím se pytli“, „Sovy nejsou tím, čím se zdají být“ a „Bez chemikálií vám on ukáže cestu“ a nakonec mu sdělí „Budete potřebovat lékařské ošetření“. Obr si poté vezme Cooperův zlatý prsten a vysvětlí mu, že mu bude navrácen, až Cooper všechna tři jeho odhalení správně pochopí.\n\nMezitím Leo Johnson podstupuje operaci, díky čemuž přežije svá střelná zranění, ale stává se těžce postiženým. Catherine Martellové se také podaří přežít oheň, ale využívá této příležitosti a předstírá svou smrt k tomu, aby připravila odplatu Benu Horneovi. Leland Palmer, jehož vlasy zbělaly doslova přes noc, se po Renaultově smrti vrací zpátky do práce, očividně zcela zotaven Renaultovou vraždou.\n\nCooper zjišťuje, že Philip Gerard je hostitelem Mikea, který se ukáže být démonickým duchem, jež využívá Boba k zabíjení lidí. Mike Cooperovi sdělí, že Bob pobýval v těle někoho ve městě po celá desetiletí, ale odmítne mu sdělit kdo to je. Nález dalšího Lauřina deníku přispěje k odhalení, že Bob, jehož nazývá „přítelem svého otce“, ji začal sexuálně obtěžovat a znásilňovat již jako dítě, a že začala užívat drogy, aby se s tímto zneužíváním vyrovnala. Cooper začne prošetřovat Lelandovy přátele a spolupracovníky a Harrymu sdělí, že si myslí, že vrahem je Ben Horne. Během konfrontace se Horne přizná Cooperovi a Audrey, že měl s Laurou sexuální aféru, ale nikdy by ji nezabil, protože byl do ní zamilovaný. Maddy Fergusonová je krátce poté nalezena mrtvá, zabalená do igelitu společně se srstí z vycpaných zvířat z Benovy kanceláře po celém těle. Po zatčení za Lauřinu vraždu navštíví Bena ve vězení Catherine, která mu s výsměchem sdělí, že tu noc, kdy byla Laura zavražděna strávili spolu, a může ho očistit, pokud se tak rozhodne.\n\nAby zahnal nejistoty ve svém vyšetřování, shromáždí Cooper všechny podezřelé na jedno místo – včetně několika lidí, kteří nejsou mezi podezřelými – a je přesvědčen, že objeví nějaké znamení, které mu pomůže identifikovat vraha. Když nabídne žvýkačku Lelandu Palmerovi, zahlédne ducha, který se mu již jednou zjevil poté co byl postřelen a před tím než zahlédl Obřího muže (je možné, že je to jedna a ta samá bytost), a pronese frázi, kterou již Copper slyšel ve svém snu od Muže z jiného světa. Poté se objeví Obří muž a potvrdí Cooperovi, že Leland je hostitelem Boba, vraha Laury a Maddy. Cooper a Truman jej zatknou, načež Bob získá úplnou kontrolu nad Lelandovým tělem a přizná se k sérii vražd těsně před tím, než donutí Lelanda k sebevraždě. Leland, umírající v Cooperově náručí a osvobozen od Bobova vlivu, Cooperovi prozradí, že jej Bob ovládal a zneužíval už jako dítě. Prosí o odpuštění, načež se mu zjeví Laura a uvítá jej do posmrtného života.\n\nDalší ráno se Cooper, Truman a všichni co pracují ve službách zákona ptají, zda byl Leland skutečně někým ovládán nebo jen mentálně postižený. Všichni se obávají, že první možnost je ta správná a pokud ano, tak existuje možnost, že se Bob stále pohybuje v okolí Twin Peaks, a hledá si nového hostitele.\n\nPoté co je vyšetřování vraždy ukončeno je Cooper těsně před svým odjezdem na dovolenou obviněn z napomáhání zločinnému Jeanu Renaultovi v obchodování s drogami, a dočasně suspendován. Renault považuje Coopera za zodpovědného za vraždu jeho bratra Jacquese, jenž byl zavražděn Lelandem Palmerem, když byl Renault pod policejním dohledem v nemocnici. Poté co je Renault zabit v přestřelce s policií a Cooper je očištěn od všech obvinění, Cooperův bývalý partner a rádce Windom Earle dorazí do Twin Peaks, aby s ním sehrál vražednou šachovou partii, v níž za každou Cooperovu ztracenou figurku zemře jeden člověk. Cooper později vysvětluje Trumanovi, že během jeho začátků v FBI po boku Earla, si Cooper začal aférku s Earlovou ženou Caroline, když se nacházela pod jeho ochranou jako svědek federálního zločinu. Earl se naštval, zabil Caroline a pokusil se Coopera vykuchat pomocí nože, a následně byl uvržen do psychiatrické léčebny. Po svém útěku a příjezdu do Twin Peaks se Earle ukrývá v lesích, kde může osnovat své plány na pomstu.\n\nCooper se mezitím snaží zjistit informace o původu a životě Boba, a získává nové poznatky o tajemných temných lesích, jež obklopují Twin Peaks. Při tom se dozví o existenci Bílého a Černého vigvamu, dvou mystických extra dimenzionálních říší, jež zastupují Nebe a Peklo a jejich vchod se nachází někde v okolních lesích. Copper zjistí, že Bob, Obří muž a Muž z jiného světa, pocházejí z jednoho z těchto dvou vigvamů.\n\nCooper se také zamiluje do nové dívky ve městě, Annie Blackburnové (Heather Grahamová). Poté co Annie vyhraje soutěž Miss Twin Peaks, je unesena Windomem Earlem a odvlečena ke vchodu do Černého vigvamu v Glastonbury Grove. Copper si uvědomí, že Windom Earle přijel do Twin Peaks proto, aby získal přístup do Černého vigvamu a všechnu jeho moc pro sebe, a že jeho „šachová hra“ sloužila pouze k odvedení pozornosti. Za pomoci dámy s polenem sleduje Cooper Annie a Earla do Vigvamu, který se ukáže být pokojem s červenými závěsy z jeho snu. Je zde uvítám Mužem z jiného světa, Obřím mužem a duchem Laury Palmerové, z nichž každý mu sdělí zakódované poselství týkající se jeho budoucnosti, a předvedou mu možnosti Černého vigvamu, jež popírají zákony času a prostoru. Při pátrání po Annie a Earlovi narazí Cooper na několik duchů mrtvých lidí, včetně Maddy a Lelanda Palmera, který mu přednese několik směšných nepravdivých sdělení. Tito duchové jej nakonec přivedou až k Earlovi, který žádá aby se Cooper vzdal své duše výměnou za život Annie. Cooper souhlasí a Earle jej zabije. O několik sekund později se objeví zabiják Bob, obrátí běh času ve vigvamu, a vrátí Cooperovi zpátky život. Bob zlostně sdělí Earlovi, že pouze obyvatelé vigvamu mají právo si vzít lidskou duši, a aby jej potrestal tak jej zabije a vezme si jeho duši. Bob se poté obrátí ke Cooperovi, který poprvé ve Vigvamu pozná co je to strach. Cooper pak utíká pronásledován Bobem a svým vlastním duchem.\n\nNěkolik dní po vstupu do vigvamu jsou Cooper a Annie objeveni šerifem Trumanem v lesích. Annie je hospitalizována v nemocnici, ale Cooperova zranění jsou pouze lehká a doktor Hayward jej nechá převézt do jeho pokoje v hotelu Great Northern. Po probuzení se Cooper ptá na stav Annie a poté sdělí, že si musí vyčistit zuby. Když Cooper pohlédne v koupelně do zrcadla, je vidět, že se do něj přenesl Bob. Ten poté nasadí škleb na svém/Cooperově obličeji v zrcadle a ironicky se ptá na stav Annie a směje se při tom. Takto otevřeně končí druhá série.\n"}
{"id": "463903", "url": "https://cs.wikipedia.org/wiki?curid=463903", "title": "Tenisový loket", "text": "Tenisový loket\n\nTenisový loket (\"Laterální epikondylitida\") je zánět zevního epikondylu pažní kosti projevující se silnou bolestivostí na zevní straně lokte. Vyskytuje se asi u 3 % populace a sice shodně u mužů i u žen.\n\nZánět se projevuje v místě úponu dlouhých rotátorů ke kosti a bolest se projevuje na vnější straně lokte. Zvyšuje se při zvedání břemen a v pozdějším stádiu se může projevit i při zvedání drobných předmětů, např. hrnku. V klidu se bolest ztrácí a při námaze se opět navrací. Může docházet i k vypadávání předmětů z ruky a ztrácení svalové síly. Může se také objevit otok, zarudnutí nebo zvýšená teplota v místě zánětu.\n\nZpůsoben je nadměrným přetěžováním horní končetiny flekčně-rotačními pohyby předloktí, ale i vlivem dlouhého intenčního napětí v ruce, jako je klikání myší aj. \n\nNejčastěji se objevuje u sportovců (zejména tenistů), těžce manuálně pracujících lidí, ale také u lidí aktivně píšících na stroji či na počítači.\n\nTenisový loket je dobře přístupný fyzioterapeutickým technikám jako postizometrická relaxace a masáž. Důležitá je též ergonomie práce a prokládání činnosti přestávkami. \n\n"}
{"id": "463908", "url": "https://cs.wikipedia.org/wiki?curid=463908", "title": "Haxo (stanice metra v Paříži)", "text": "Haxo (stanice metra v Paříži)\n\nHaxo je stanice pařížského metra v 19. obvodu v Paříži, která nebyla nikdy otevřena pro veřejnost. Nachází se na spojnici mezi stanicemi Place des Fêtes na lince 3bis a Porte des Lilas na lince 7bis.\n\nStanice byla postavena v roce 1921 v rámci plánovaného propojení linek 3 a 7 (dnešní linky 3bis a 7bis nebyly tehdy samostatné). Městská rada sice podporovala myšlenku na toto propojení, ale provozovatel metra - \"Compagnie du chemin de fer métropolitain de Paris\" nebyl tomuto projektu nakloněn, protože toto spojení by nebylo ziskové. Přesto se tunely a kolejiště začaly stavět. Vznikla tak jednokolejná trať spojující stanice \"Place des Fêtes\" a \"Porte des Lilas\" a mezi nimi nová stanice \"Haxo\", ta se však k přepravě cestujících nepoužívala. Obě stanice byly pro veřejnost propojeny až v roce 1935 při výstavbě linky 11.\n\nDruhá trať pro druhý směr byla později postavena mezi stanicemi \"Porte des Lilas\" a Pré Saint-Gervais, ovšem bez mezistanice. Nakonec bylo ale rozhodnuto tyto tratě pro veřejnost nevyužívat a tak stanice \"Haxo\" nebyla pro veřejnost nikdy otevřena a její externí vstup nebyl ani vybudován. Pro zájemce jsou pouze prováděny prohlídky v rámci Dnů evropského dědictví. V roce 1993 kolej a stanice sloužily ke zkouškám nového typu vozu metra.\n\nPlánované sloučení linek 3bis a 7bis by znamenalo pro stanici \"Haxo\" otevření pro veřejnost po 90 letech.\n\nStanice se jmenuje podle ulice \"Haxo\", což je příjmení rodiny, ze které vzešli francouzští generálové v 18. a 19. století.\n"}
{"id": "463909", "url": "https://cs.wikipedia.org/wiki?curid=463909", "title": "Vladimír Čort", "text": "Vladimír Čort\n\nVladimír Čort (28. ledna 1943 Ostrava – 28. března 2014 Praha) byl autor písňových textů, překladatel a spisovatel. Některá díla zveřejnil pod pseudonymem Wayne Ford.\n\nV roce 1962 zakončil úspěšně studium na Střední ekonomické škole v Karlových Varech, obor ekonomika a cestovní ruch. Po maturitě pracoval jako úředník, později jako pozemní steward Československých aerolinií, tiskárenský korektor, dramaturg zábavních pořadů v Československé televizi. Od roku 1974 byl redaktorem a překladatelem anglické sekce zahraničního vysílání Československého rozhlasu v Praze. Při zaměstnání krátce studoval dálkově na tehdejší katedře žurnalistiky FFUK v Praze (4 semestry). V roce 1981 ukončil pracovní činnost pro Československý rozhlas Praha a věnoval se výlučně autorské tvorbě jako textař a libretista ve svobodném povolání. \n\nAutor desítek písňových textů. Od roku 1966 byl textařem hudební skupiny Flamingo, jeho texty zpívaly Marie Rottrová, Hana Zagorová, Jana Kratochvílová a další. O pár let později psal texty pro skupinu Progres 2, mnohé z písní byly vydány na LP, některé získaly prestižní ceny. Do češtiny přebásnil texty k polskému muzikálu \"Malované na skle\" inscenovanému ve Státním divadle Brno (1971) a napsal texty písní pro československou premiéru muzikálu \"O zbojníku Rumcajsovi\" (tamtéž, 1973). \nOceněn 1. cenou za text \"Flying Hydroplane\" (hudba Josef Kolín, zpěv Jiří Korn) na francouzském Grand prix de Paris de la Chanson Internationale (1976) a několika cenami v tehdejším Československu.\n\nAutor povídek s náměty science fiction. Mnohé z nich otiskl v letech 1982–1994 časopis Mladý svět, další byly vydány antologiích sci-fi \"Stalo se zítra : antologie české a slovenské science fiction\" (Svoboda, 1984), \"Návrat na planetu Zemi\" (Svoboda, 1985), \"Hosté z planety lidí\" (Blok, 1990). Je autorem katastrofického sci-fi románu z budoucnosti \"Brána do pekel\" (Carmen, 1992; Naše vojsko, 2009), který napsal pod pseudonymem Wayne Ford. \nNapsal původní divadelní hry pro děti \"Pohádka o líných strašidlech\" (1975); \"Kopretinka\" (1979), \"Cirkus Blecha : Pohádka s písničkami : Klaunovi ze všech nejmilovanějšímu\" (1979); \"Čert Makrela\" (1982). \nMezi záliby V. Čorta patřilo malování. V galerii Vavrys v Praze měl v roce 1992 výstavu obrazů se SF motivy.\n\nZ prvního manželství se Zdeňkou Kefurtovou měl dvě dcery, s manželkou Olgou Lorenzovou (svatba 1982) měl syna.\n\n\n"}
{"id": "463911", "url": "https://cs.wikipedia.org/wiki?curid=463911", "title": "Nancy Langat", "text": "Nancy Langat\n\nNancy Jebet Langat (* 22. srpen 1981, Keňa) je keňská atletka, běžkyně na střední vzdálenosti, jejíž specializací je především běh na 1500 metrů.\n\nMedailové úspěchy začala sbírat již jako juniorka. V letech 1996, 1998 a 2000 na juniorských mistrovstvích světa v atletice získala v bězích na 800 metrů postupně bronzovou, stříbrnou i zlatou medaili.\n\nDvakrát se zúčastnila afrického šampionátu. V roce 2004 v běhu na 800 metrů doběhla zlatá, v roce 2008 v běhu na 1500 metrů skončila bronzová. V roce 2005 se zúčastnila světového mistrovství v přespolním běhu, na krátké trati ale doběhla až osmá.\n\nNejvětší úspěch přišel na letní olympiádě v Pekingu, kde si v běhu na 1500 metrů doběhla pro zlatou medaili. Reprezentovala také na předchozí olympiádě v Athénách, kde skončila její cesta v semifinále.\n\n\nNancy je vdaná za maratonce Kennetha Cheruiyota. Jejímu nejstaršímu synovi bylo právě šest let v den, kdy získala zlatou olympijskou medaili. Nancy je profesionální pilotkou vedenou u Keňských aerolinií.\n\n"}
{"id": "463915", "url": "https://cs.wikipedia.org/wiki?curid=463915", "title": "Ataka (rozcestník)", "text": "Ataka (rozcestník)\n\nAtaka může mít více významů:\n\nVe vlastních jménech: \n"}
{"id": "463916", "url": "https://cs.wikipedia.org/wiki?curid=463916", "title": "Janeth Jepkosgei", "text": "Janeth Jepkosgei\n\nJaneth Jepkosgei Busienei (* 13. prosinec 1983, Kibirirsang) je keňská běžkyně na střední vzdálenosti, specializující se na běh na 800 metrů.\n\nJaneth pochází ze stejné vesnice jako neméně úspěšní atleti Wilson Kipketer a Wilfred Bungei.\n\nUž na škole se z ní stávala úspěšná atletka. Vyhrála školní sedmiboj na Sing´ore Girls High School. Poté se začala specializovat na běh na 400 metrů přes překážky, ale protože v roce 1999 se chtěla účastnit světového klání juniorů, musela se přeorientovat na běh na 800 metrů, jelikož její oblíbená disciplína na programu šampionátu nebyla. V daném závodě na 800 metrů doběhla druhá.\n\nV roce 2000 vyhrála školní závody v běhu na 400 metrů překážek i v běhu na 800 metrů. Ve stejném roce vyhrála závod v běhu na 400 metrů překážek na mistrovství východní Afriky a v běhu na 800 metrů doběhla stříbrná. Od roku 2001 ji začal trénovat olympijský vítěz Paul Ereng. Ve stejném roce získala stříbrnou medaili v běhu na 800 metrů na africkém šampionátu a o rok později byla juniorskou mistryní světa ve stejné vzdálenosti.\n\nOd roku 2003 do roku 2005 následovalo několik něúspěchů na afrických hrách i na národních šampionátech.\n\nV roce 2006 nastalo období úspěchů. Vyhrála hry Commonwealthu. Vyhrála také africký šampionát, dvakrát pokořila rekord v běhu na 800 metrů a byla také vyhlášena Keňskou sportovkyní roku.\n\nNejvětší úspěchy přišly od roku 2007 do 2011. Na MS v atletice byla v roce 2007 zlatá, o dva roky později v Berlíně stříbrná a medailovou sbírku dovršila na světovém šampionátu 2011 v jihokorejském Tegu, kde vybojovala bronz. Na olympijských hrách v Pekingu získala stříbrnou medaili.\n\n\n"}
{"id": "463917", "url": "https://cs.wikipedia.org/wiki?curid=463917", "title": "Ataka", "text": "Ataka\n\nAtaka (pl. ataky, z franc. \"attaque\") znamená původně útok, jako metafora také záchvat. \n\nJako ataka se označuje vzplanutí zánětu při roztroušené skleróze (RS). Jedná se o projev symptomů v době delší 24 hodin. Prvotní ataka má v závislosti na pacientovi individuální průběh. Odlišovat se může délkou, intenzitou či symptomy. Většinou po ní dochází k ustoupení příznaků (zcela či částečně). V případě \"primárně progresivní\" nebo \"relabující remitentní\" formy však k remisi po atace nedochází. Akutní případy se přeléčují metylprednisolonem, velmi lehké pak perorálně (ústy) podaným prednisonem ve vysokých dávkách.\n\n"}
{"id": "463918", "url": "https://cs.wikipedia.org/wiki?curid=463918", "title": "Château-Landon (stanice metra v Paříži)", "text": "Château-Landon (stanice metra v Paříži)\n\nChâteau-Landon je nepřestupní stanice pařížského metra na lince 7 v 10. obvodu v Paříži. Nachází se na \"Rue du Faubourg-Saint-Martin\" poblíž Východního nádraží.\n\nStanice byla otevřena 5. listopadu 1910 jako součást prvního úseku linky 7.\n\nStanice by se mohla stát konečnou zamýšlené linky vzniklé sloučením linek 3bis a 7bis a stala by se tak zároveň přestupnou stanicí mezi touto novou linkou a stávající linkou 7.\n\nExistuje rovněž projekt na rozšíření podzemního průchodu až do stanice Magenta, což by umožnilo přestup na linku RER E a dále podchody do stanic Gare du Nord a Gare de l'Est.\n\nStanici dala jméno ulice \"Rue du Château-Landon\", která vede severně od stanice. Současný název této ulice pochází od jména rodiny z města Château-Landon v departementu Seine-et-Marne, která zde měla majetek.\n\nStanice má pouze jeden vchod z \"Rue du Faubourg-Saint-Martin\" před domem č. 188. Druhý východ, který se nachází jen pár metrů vlevo od stávajícího vchodu, byl zrušen počátkem 90. let.\n\nPo dokončení podzemního tunelu přibude ještě přímý přístup z nástupiště Východního nádraží.\n"}
{"id": "463925", "url": "https://cs.wikipedia.org/wiki?curid=463925", "title": "Nikola Petrović-Njegoš (rozcestník)", "text": "Nikola Petrović-Njegoš (rozcestník)\n\nNikola Petrović-Njegoš může být:\n\n"}
{"id": "463926", "url": "https://cs.wikipedia.org/wiki?curid=463926", "title": "Odorologie", "text": "Odorologie\n\nOdorologie je kriminalistický obor, který se zabývá identifikací osob nebo věcí na základě jejich pachu.\n\nHlavním cílem kriminalistické odorologie je zjištění původce určitého pachu a jeho detailní identifikace. Nejčastěji se zkoumá tělesný pach člověka, jehož zdrojem je např. dech, pot či jiné výměšky. Látky, které jsou součástí tělesného pachu, jsou vylučovány nepřetržitě a jejich složení je individuální (jde o části molekul nebo atomů, které se odpařením nebo sublimací dostaly do vzduchu). Na konkrétní charakteristiku tělesného pachu mají vliv nemoci a léky, užívání alkoholu, kouření, jídlo, používání kosmetiky apod.\n\nStopy jsou časově omezené, nestálé, podléhají chemickým změnám a jsou citlivé vůči okolním vlivům (mohou se snadno znehodnotit, např. kontaktem s pokožkou nebo oděvem člověka, který stopy zajišťuje).\n\nMohou být buď na předmětech, které přišly do kontaktu s původcem pachu, nebo jsou přímo vyloučeny do okolí. Původcem pachu ovšem nemusí být vždy objekt, který stopu vytvořil. Mohl jím být i substitut (např. hodinky, obuv, klíče nebo jiný předmět, který byl v kontaktu s určitou osobou).\n\nStopy lze odebrat pomocí tkaniny (aratex) do tzv. pachové konzervy, mohou se také nasát (do injekční stříkačky nebo plastové lahve) nebo se využívá prosávání vzduchu (např. u testu na zjištění alkoholu v dechu).\n\nProvádí se technickými prostředky, nejčastěji na plynovém chromatografu. Plynová chromatografie je fyzikálně-chemickou metodou. \n\nProvádí se biologickými prostředky. Využívá se zde speciálně vycvičených služebních psů. \n\nV pachové konzervě (což je vlastně sklenice se šroubovacím uzávěrem) je umístěna tkanina s určitým pachem. Porovnává se pak pachová stopa s konkrétním vzorkem určité osoby. Pachová identifikace se provádí až po 24 hodinách od uložení tkaniny nebo předmětu do konzervy, a to proto, aby pach měl čas uzrát. Trvanlivost konzervy je minimálně 1 rok, skladují se však déle. Psi dokáží určit a naučeným způsobem označit shodný vzorek (dvě pachové konzervy, předmět a konzerva nebo osoba a konzerva). Zkouška se pro kontrolu provádí několikrát. Protože mají africké šelmy čich lepší než psi, byly v praxi již prováděny úspěšné pokusy se lvy.\n\nZe soudního hlediska je důkaz pachovou zkouškou pouze důkazem nepřímým, resp. výsledky nemají povahu trestně-procesního důkazu.\n\nMetoda byla v médiích kritizována pro její nevědeckost.\n\nVýzkumníci z České zemědělské univerzity v roce 2013 testovali spolehlivost této metody. Z provedených 40 pokusů jich bylo úspěšných pouze 25, v celých 15 případech pes neoznačil správnou pachovou konzervu. Závěr výsledné zprávy o testování uvádí: \"„Výsledky testu ukazují, že psi jsou schopni v zásadě pachovou komparaci provádět. Chybovost je ovšem natolik vysoká, že využitelnost této metody, pokud je prováděna za stávajících podmínek, jako důkazního prostředku prakticky vylučuje. […] Zvláště alarmující je poměrně vysoký počet ztotožnění těch párů pachových vzorků, které ve skutečnosti shodný pach neobsahovaly. Na základě výše uvedených poznatků nezbývá než dojít k závěru, že spolehlivost výše uvedené metody je za stávajících podmínek nedostatečná a její využívání v průběhu trestního řízení nelze doporučit.“\"\n\n\n\n"}
{"id": "463927", "url": "https://cs.wikipedia.org/wiki?curid=463927", "title": "Frakční destilace", "text": "Frakční destilace\n\nFrakční destilace (též rektifikace) je proces rozdělování složek (frakcí) směsi. Jde o rozdělování chemických látek podle teploty varu zahříváním na teploty, při kterých se jednotlivé frakce vypařují. Je zvláštním typem destilace. Obvykle se používá při rozdělování složek, jejichž teplota varu se vzájemně liší o méně než 25 °C (při atmosférickém tlaku). Liší-li se tyto teploty o více než 25 °C, je jednodušší použít obyčejnou destilaci.\n\nPři frakční destilaci v laboratoři se používá běžné laboratorní sklo a také jednoúčelové komponenty, například rektifikační kolona.\n\n\nJako příklad lze uvést frakční destilaci směsi vody a ethanolu. Ethanol vře za standardního tlaku při 78,4 °C, voda při 100 °C. Těkavější složka má vyšší tlak par, více proto opouští kapalinu a koncentruje se v parách. Některé směsi tvoří azeotropy, kdy směs vře při nižší teplotě než její složky. V daném příkladu se směs složená z 96 % ethanolu a 4 % vody vaří při 78,2 °C, je tedy těkavější než čistý ethanol. Proto nelze frakční destilací získat z této směsi úplně čistý ethanol - musí se použít azeotropní destilace.\n\nPřístroj pro frakční destilace (obvykle provádíme destilaci vsázkovou; lze ale provádět i kontinuální destilaci) je zobrazen na obrázku. Směs se umístí do baňky s kulatým dnem, přidají se také varné kamínky (nebo magnetický míchač, pokud se používá magnetické míchání) a shora se napojí rektifikační kolona. Když směs začne vřít, páry stoupají do kolony. Kondenzují na náplni kolony a vracejí se do kapaliny dole, proti směru pohybu par. Kolona se odspodu ohřívá. Účinnost ve smyslu množství tepla a času potřebných k dostatečnému rozdělení složek lze zlepšit tepelnou izolací kolony. Nejvyšší teplotu má náplň kolony dole, nejnižší nahoře. V ustáleném stavu jsou pára a kapalina na každé částici náplně v rovnováze. Z horního konce kolony páry vstupují do kondenzátoru, kde se ochladí a zkapalní. Separace je kvalitnější, použije-li se vyšší kolona (s praktickým omezením ohledně tepla, toku apod.). V kondenzátu, který je zpočátku velmi blízký azeotropní směsi, postupně roste obsah vody, obecně výševroucí kapaliny. Proces pokračuje, dokud se všechen ethanol nevyvaří ze směsi. Tento bod lze rozpoznat podle ostrého nárůstu teploty na teploměru.\n\nUvedený příklad jen ukazuje, jak frakční destilace teoreticky funguje. Běžné laboratorní frakcionační kolony jsou obyčejné skleněné trubky (často vakuově opláštěné, někdy vnitřně postříbřené) s výplní, například s malými skleněnými spirálami o průměru 4 až 7 mm. Takovou kolonu lze kalibrovat destilací známé směsi (když chceme určit množství teoretických pater). Pro zlepšení dělicí schopnosti se může kondenzát vracet do kolony pomocí \"děliče kondenzátu\" (refluxní přepad, McIntirova hlava, magnetická výkyvná nádoba apod.) - frakcionace se provádí pečlivě, má-li \"refluxní poměr\" ca. 10 (10 dílů kondenzátu se vrací, 1 díl odchází).\n\nPři laboratorní destilaci se používá několik typů kondenzátorů. Liebigův kondenzátor je jednoduchá přímá trubice s vodním pláštěm, je to nejjednodušší (a relativně nejlevnější) druh kondenzátoru. Grahamův kondenzátor je šroubovicová trubka ve vodním plášti, Allihnův kondenzátor pak série \"bublin\" na trubce uvnitř vodního pláště.\n\nV jiném druhu soupravy se může využívat adaptér s vývody do několika stran, napojený na více baněk na destilát. Jeho otáčením lze destilát směrovat do té správné. Perkinův trojúhelník je zařízení, které umožňuje sbírat destilační frakce bez takového adaptéru. Častěji se ale využívá pro destiláty, které jsou citlivé na vzduch nebo při destilaci za sníženého tlaku, ale lze ho používat i pro běžnou prostou nebo frakční destilaci.\n\nSystémy pro vakuovou destilaci pracují při snížením tlaku, čímž se snižuje teplota varu destilovaných látek. Při sníženém tlaku má nebezpečnější následky, dojde-li k utajenému varu, v jehož důsledku se náhle uvolní velké množství par. Tomu lze při laboratorní rektifikaci zabránit použitím skleněné kapiláry místo varného kamínku. Kapilárou se do destilační nádoby uvádí malý, konstantní proud vzduchu.\n\nDestilace je nejčastější separační technologií používanou v rafinériích ropy, v petrochemických a chemických závodech, výrobě kyslíku, dusíku a argonu ze vzduchu a při zpracování zemního plynu. Většinou se provádí kontinuální (nepřetržitá) destilace. Dělená směs se nepřerušovaně přivádí do destilační kolony a produkty se odebírají. Není-li proces narušen změnou suroviny, tepla, okolní teploty nebo kondenzace, množství přidávané suroviny a odebíraných produktů je v rovnováze.\n\nPrůmyslová destilace obvykle probíhá ve velkých svislých válcových nádobách známých jako \"destilační nebo frakcionační kolony\" s průměrem od cca 65 centimetrů a výškou od cca 6 do 60 metrů i více. Z frakcionační kolony se odebírá kapalina v potřebných intervalech podél kolony, což umožňuje odběr různých \"frakcí\" čili produktů s různým bodem varu (přesněji rozsahem teploty varu). \"Nejlehčí\" produkty (s nejnižší teplotou varu) vycházejí na vrcholu kolony, \"nejtěžší\" (s nejvyšší teplotou varu) v její dolní části.\n\nFrakční destilace se například používá v ropných rafineriích k separaci různých užitečných látek (čili frakcí), obsahujících uhlovodíky s různou teplotou varu, ze surové ropy. Frakce s vyššími teplotami varu:\n\nKolony pro průmyslovou destilaci používají reflux (zpětný tok), aby se docílilo dokonalejšího rozdělení složek. Reflux znamená tu část kondenzované kapaliny z destilační/frakcionační věže, která se vrací do horní části věže, jak je vyobrazeno ve schématu typické velkoobjemové průmyslové destilační kolony. Uvnitř věže stéká refluxní kapalina dolů a ochlazuje páry stoupající vzhůru. Tím se kapalina obohacuje o výševroucí složky a pára po níževroucí. Zvyšuje se tak účinnost destilační věže. Čím větší je refluxní poměr pro daný počet teoretických pater, tím lépe věž rozděluje látky s nižším bodem varu od těch s bodem varu vyšším. Alternativně lze tvrdit, že čím větší je reflux pro požadovanou kvalitu rozdělení, tím méně teoretických pater je potřeba, ale tím déle trvá, než rozdestilujeme dané množství směsi.\n\nFrakční destilace se používá i při dělení vzduchu, kdy se vyrábí kapalný kyslík, dusík a vysoce koncentrovaný argon. Destilace chlorsilanů umožňuje výrobu velmi čistého křemíku pro použití jako polovodiče.\n\nPři průmyslové destilaci se v koloně často místo pater používá \"náplň\". Tato náplň může být buď neuspořádaně nasypaná, například Raschigovy kroužky, anebo strukturovaná (strukturované pásky kovu). Kapaliny smáčejí povrch náplně a páry přes tento mokrý povrch procházejí. Zatímco u patrové kolony existuje na každém patru samostatný bod rovnováhy mezi parami a kapalinou, rovnovážná křivka výplně je spojitá. Pro účely výpočtu kolony se udává počet teoretických pater k vyjádření účinnosti separace pro porovnání s tradiční patrovou kolonou. Různě tvarovaná náplň má různý povrch a různý volný prostor. Oba tyto faktory ovlivňují účinnost.\n\n\n"}
{"id": "463934", "url": "https://cs.wikipedia.org/wiki?curid=463934", "title": "Hamdija Pozderac", "text": "Hamdija Pozderac\n\nHamdija Pozderac (15. ledna 1924 Cazin, Bosna a Hercegovina – 7. dubna 1988 Sarajevo, Socialistická federativní republika Jugoslávie, v srbské cyrilici Хамдија Поздерац) byl bosenskohercegovský a jugoslávský komunistický politik bosňáckého původu.\n\nPřed druhou světovou válkou byl aktivní v ilegálním Svazu komunistické mládeže (SKOJ). Od roku 1941 se účastnil národněosvobozeneckého boje v řadách jugoslávských partyzánů. Po válce studoval na Vysoké stranické škole při ÚV KSSS v Moskvě a Filozofické fakultě Univerzity v Bělehradě. Od roku 1961 přednášel sociologii na Fakultě politických věd Univerzity v Sarajevu.\n\nSpolečně s Džemalem Bijedićem patřil k předním zastácům institucionálního uznání muslimského národa v Bosně a Hercegovině a potažmo i celé Jugoslávii.\n\nOd roku 1965 zasedal v Ústřední výboru Svazu komunistů Bosny a Hercegoviny. Jeden čas byl členem jeho výkonného výboru a nakonec i předsedou (23. května 1982–28. května 1984). V různých vysokých funkcích strávil celkem 20 let.\n\nByl dlouholetým poslancem bosenskohercegovského parlamentu, přičemž mezi lety 1974 a 1978 byl jeho předsedou. Od května 1986 do 15. září 1987 byl členem Předsednictva Socialistické federativní republiky Jugoslávie.\n\nJeho úspěšnou politickou kariéru ukončila Aféra Agrokomerc, do které se zapletl jeho bratr Hakija a Hamdija tak byl nucen v roce 1987 rezignovat.\n"}
{"id": "463938", "url": "https://cs.wikipedia.org/wiki?curid=463938", "title": "J. Herschel (kráter)", "text": "J. Herschel (kráter)\n\nJ. Herschel je impaktní kráter typu valové roviny nacházející se v oblasti Mare Frigoris (Moře Chladu) a Sinus Roris (Záliv Rosy) v severozápadní části přivrácené straně Měsíce. Má průměr 156 kilometrů a ploché dno pokryté satelitními krátery. Nazván byl podle anglického astronoma Johna Herschela.\n\nKráter je de facto rozpadlou valovou rovinou kruhového tvaru s mírným protažením v jižní části. Protože se nachází poměrně blízko severní části Měsíce, jeho vzhled ze Země je deformován. Jihovýchodní okraj kráteru vytváří část severního okraje západní části Mare Frigoris. Na severozápad od kráteru se nachází kráter Anaximander, v jižní části jsou valy kráteru narušeny kráterem Horrebow.\n\nV tabulce jsou krátery, které souvisí s kráterem J. Herschel.\n\n"}
{"id": "463942", "url": "https://cs.wikipedia.org/wiki?curid=463942", "title": "Catherine Ndereba", "text": "Catherine Ndereba\n\nWincatherine Nyambura Ndereba (* 21. červenec 1972, Gatunganga) je keňská běžkyně, specializující se na Maratonský běh.\n\nS běháním začala ve škole v blízkosti svého rodiště. Už v roce 1995 reprezentovala svou zemi na mezinárodních závodech a také stanovila svůj osobní rekord v běhu na 10 km v čase 31:35 a to v americkém Pittsburghu.\n\nV roce 1996 se účastnila 18 závodů, ze kterých 13 závodů vyhrála. Ve stejném roce byla také vyhlášena asociací USA Track and Field silničním běžcem roku. Na závodě v Pittsburghu, kde rok předtím stanovila svůj osobní rekord v běhu na 10 km, doběhla třetí.\n\nV roce 1998 byla opět zvolena silniční běžkyní roku a získala bronz a týmové zlato na mezinárodním půlmaratonu v italském Palermu. Pokořila také hned čtyři světové rekordy v bězích na 5 (15:09), 12 (38:37), 15 (48:52) kilometrů a na 10 mil (53:07). Odbyla si také premiéru v maratonu, a to v Bostonu, kde doběhla šestá v čase 2:28:27. Poprvé také vyhrála svůj oblíbený závod v Pittsburghu.\n\nV roce 2000 jí asociace AIMS zvolila atletem roku a podařilo se jí vyhrát maratony v Bostonu a Chicagu. O rok později se jí oba maratony podařilo vyhrát znovu a vyhrála také půlmaraton v nizozemském Haagu. V roce 2002 doběhla na maratonech v Bostonu a Chicagu shodně druhá.\n\nV roce 2003 přišel první velmi významný mezinárodní úspěch v podobě zlaté medaile na mistrovství světa. Ve stejném roce vyhrála také půlmaraton v japonském Sapporu a druhá doběhla v maratonech v New Yorku a Londýně. O rok později opět zvítězila v Bostonském maratonu a získala také stříbrnou medaili na olympiádě v Aténách.\n\nDalší cennou medaili získala v roce 2005, kdy si doběhla pro stříbro na mistrovství světa. Stala se také první ženou, která čtyřikrát vyhrála Bostonský maraton. V roce 2006 zvítězila v půlmaratonu v kolumbijské Bogotě a v maratonu v Ósace. Na stejném místě si pak o rok později doběhla pro druhou zlatou medaili z atletického mistrovství světa.\n\nRoku 2008 si doběhla také pro druhou stříbrnou medaili z letní olympiády. Při maratonu v Londýně v roce 2009 vyrovnala rekord Katrin Dorreové v počtu maratonů dokončených v čase pod dvě a půl hodiny (21).\n\nČasopis Chicago Tribune označil Catherine za největší ženskou běžkyni maratonu všech dob. V roce 2001 pokořila ženský rekord maratonu, a to časem 2:18:47. Několikrát byla vyhlášena keňskou sportovkyní roku a několik poct se jí dostalo také od keňského prezidenta, Mwai Kibakiho.\n\nCatherine má dceru Jane, narozenou roku 1997, žije v Nairobi s manželem Anthony Maineou. Přezdívá se jí \"Velká Catherine\" a její sourozenci, bratr Samuel a sestra Anastasia jsou taktéž maratonci.\n\nSpisovatel Ng´ang´a Mbugua napsal o Catherine knížku s názvem .\n\n"}
{"id": "463944", "url": "https://cs.wikipedia.org/wiki?curid=463944", "title": "Byronský hrdina", "text": "Byronský hrdina\n\nByronský hrdina je idealizovaná, ale zkažená osoba znázorněná v životě a díle lorda Byrona. Byronova bývalá milenka Caroline Lambová ji charakterizovala jako \"šílenou, zlou osobnost a je nebezpečné ji znát\". Byronský hrdina se poprvé objevil v Byronově autografickém románu, epické básni Childe Haroldova pouť (1812 – 1818).\n\nByronský hrdina má typické osobní rysy, které shrnují následující charakteristiky:\n\n\nPoprvé se byronský hrdina objevil v románu Childe Haroldova pouť, dále pak v mnoha dalších Byronových dílech, včetně sbírek básní na orientální téma Džaur (1813), Korzár (1814) a Lara (1814) a čteném dramatu Manfred (1817).\nByron ovlivnil mnohé autory a umělce hnutí romantismu a spisovatele gotického románu v 19. století.\n\nLord Byron se stal modelem pro titulní postavu románu,který napsala jeho bývalá milenka Carolina Lambová Glenarvon (1816) a pro postavu lorda Ruthvena v Vampírovi (1819), který napsal jeho osobní lékař John Polidori.\n\nDalší literární postavy ovlivněné byronským hrdinou.\n\n\nLiterární badatelé také nacházejí paralelu mezi byronským hrdinou a osamělým hrdinou v ruské literatuře. Zvláště v osamělém hloubání a odporu k tradičním hodnotám hlavního hrdiny románu Alexandra Puškina Evžen Oněgin (1833) jsou patrny vlastností byronského hrdiny z Childe Halroldovy pouti. První vydání románu na pokračování se objevilo v roce 1823, tedy 12 let po Childe Haroldově pouti a je zde zřejmý Byronův vliv (Vladimir Nabokov uvedl v komentáři, že Puškin četl Byrona během let v exilu, tedy dříve než napsal Evžena Oněgina). Stejně tak Michail Lermontov oživil byronského hrdinu v postavě Pečorina v románu z roku 1840 Hrdina naší doby.\n\nByronský hrdina je také hlavní postavou mnoha soudobých románů.\n\n\n\n"}
{"id": "463945", "url": "https://cs.wikipedia.org/wiki?curid=463945", "title": "Herschel (kráter na Měsíci)", "text": "Herschel (kráter na Měsíci)\n\nHerschel je impaktní kráter nacházející se blízko středu přivrácené polokoule Měsíce, severně od mnohem většího kráteru Ptolemaeus. Severně od kráteru Herschel se nachází kráter Flammarion sousedící se Sinus Medii. Kráter má průměr 41 kilometrů a dosti nerovné dno. Nazván byl podle anglického astronoma Williama Herschela.\n\nTento kráter má poměrně kruhový tvar s dobře rozlišitelnými okrajovými valy, které jsou ve vnitřní části terasovité. Trochu západně od středu kráteru vystupuje ze dna centrální vrcholek. Na jihozápadním okraji valu kráteru Herschel se nachází malý kráter Herschel G (průměr 14 km).\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n"}
{"id": "463947", "url": "https://cs.wikipedia.org/wiki?curid=463947", "title": "Eunice Jepkorir", "text": "Eunice Jepkorir\n\nEunice Jepkorir (* 17. února 1982, Eldama Ravine) je keňská běžkyně, specializující se na běh na 3000 metrů překážek.\n\nSvou kariéru započala v 15 letech a první závody absolvovala v Německu. Umístila se na sedmém místě na světovém šampionátu přespolních běhů v roce 2004 a s týmem Keni získala stříbrnou medaili. V roce 2005 vyhrála závod na 10 km v nizozemském Brunssumu. Čtrnáctá pak doběhla v tom samém závodě o rok později na světovém šampionátu silničních běžců. S národním týmem pak stejný závod vyhrála.\n\nV roce 2007 pokořila keňský rekord v běhu na 3000 metrů překážek v norském Oslu, a to časem 9:19,44. O dva týdny později zaběhla v Aténách čas 9:14,52, což se stalo rekordem Afriky a Commonwealthu. Výrazného úspěchu tentýž rok dosáhla na atletickém světovém šampionátu, kde si doběhla pro bronzovou medaili.\n\nAfrický rekord v běhu na 3000 metrů přes překážky pokořila ještě dvakrát. Poprvé ve španělské Huelvě, časem 9:11,18, podruhé pak na olympiádě v Pekingu, časem 9:07,41, kde si také doběhla pro stříbrnou medaili.\n\nJejí rodiče jsou rolníci a ona sama pochází z devíti sourozenců. Je provdaná za dalšího keňského běžce, Kiprona Menja.\n\n\n"}
{"id": "463952", "url": "https://cs.wikipedia.org/wiki?curid=463952", "title": "Batymetrie", "text": "Batymetrie\n\nBatymetrie (z řeckého βαθυς, \"hloubka\", a μετρον, \"míra\") je obor zabývající se měřením hloubky moře. Jedná se vlastně o podvodní podobu hypsometrie. Výsledky se vyjadřují v podobě batymetrických map.\n"}
{"id": "463953", "url": "https://cs.wikipedia.org/wiki?curid=463953", "title": "Letiště Gaborone", "text": "Letiště Gaborone\n\nMezinárodní letiště sira Seretse Khamy v Gaborone (IATA: GBE, ICAO: FBSK) se nachází 15 km severně od Gaborone, hlavního města Botswany. Je to největší a nejrušnější letiště v zemi, bylo pojmenováno po prvním prezidentovi Botswany — Seretse Khamovi. Je to domácí letiště botswanských aerolinií Air Botswana.\n\nLetiště má jeden moderně zařízený terminál s dostatečným počtem odbavovacích stolků, s čekacím salonkem, restaurací, bankou, půjčovnou vozů, toaletami a pod. Necelé 3 km vzdálený hotel je příjemně vybavený. Všechny lety jsou soustřeďovány na jednu přistávací a vzletovou dráhu o délce 3000 metrů. Letadla jsou naváděna z moderní kontrolní věže s radarem.\n\nVláda Botswany schválila realizaci rozsáhlé rekonstrukce letiště, která zahrnuje rozšíření terminálu a zvětšení ranveje pro možnost přistání velkých letadel. Tento plán si vyžádá 61 milionů USD.\n\n\n"}
{"id": "463957", "url": "https://cs.wikipedia.org/wiki?curid=463957", "title": "Pyrénées (stanice metra v Paříži)", "text": "Pyrénées (stanice metra v Paříži)\n\nPyrénées je nepřestupní stanice pařížského metra na lince 11 ležící na hranicích 19. a 20. obvodu v Paříži. Nachází se na křižovatce ulic \"Avenue Simón Bolívar\", \"Rue de Pyrénées\" a \"Rue de Belleville\".\n\nStanice byla otevřena 28. dubna 1935 jako součást prvního úseku linky 11 mezi stanicemi Châtelet a Porte des Lilas.\n\nJméno stanice je odvozeno od názvu nejdelší ulice v této čtvrti - \"Rue de Pyrénées\" pojmenované podle pohoří Pyreneje.\n\n"}
{"id": "463959", "url": "https://cs.wikipedia.org/wiki?curid=463959", "title": "Richard Mateelong", "text": "Richard Mateelong\n\nRichard Kipkemboi Mateelong (* 14. říjen 1983, Lenape) je keňský atlet, běžec, jehož specializací je běh na 3000 metrů překážek, tzv. steeplechase.\n\nS běháním začal na střední škole v roce 1998, kterou doabsolvoval v roce 2001 a dal se k policii. Běžecké úspěchy na své oblíbené trati začal sbírat rokem 2004. Dvakrát se účastnil afrického šampionátu - jednou jej vyhrál, podruhé doběhl na stříbrné pozici. Pětkrát se účastnil světového atletického finále. Dvakrát se umístil stříbrný, jednou bronzový, na dalších dvou doběhl pod stupni vítězů.\n\nPrvní velký úspěch přišel v roce 2007, kdy si doběhl pro bronzovou medaili na světovém šampionátu v Ósace. O rok později získal také bronzovou medaili na olympiádě v Pekingu. V roce 2009 pak získal stříbrnou medaili na mistrovství světa v Berlíně, kde byl nad jeho síly jen krajan Ezekiel Kemboi.\n\nRichard je ženatý a má jedno dítě.\n\n\n"}
{"id": "463960", "url": "https://cs.wikipedia.org/wiki?curid=463960", "title": "MAS (člun)", "text": "MAS (člun)\n\nMotoscafo Armato Silurante (MAS – ozbrojený torpédový člun) byla třída italských rychlých torpédových člunů, které italská Regia Marina používala během první i druhé světové války. Čluny MAS měly obvykle výtlak 10 až 20 tun, desetičlennou posádku a výzbroj, jejímž základem byla dvě torpéda, doplněná kulomety a příležitostně i děly malé ráže.\n\nMotorové torpédové čluny MAS byly masově nasazovány během italské účasti na bojích první světové války v letech 1915–1918. Jejich konstrukce v mnohém vycházela z konstrukce civilních motorových člunů, poháněných benzínovými motory.\n\nByly používány v řadě rolí, především při protiponorkovém hlídkování a k útokům na nepřátelská plavidla. Prvořadým cílem pro ně byly válečné lodě rakousko-uherského námořnictva.\n\nVelkým úspěchem bylo potopení rakousko-uherské obrněné lodi třídy Monarch, SMS Wien, kterou 10. prosince 1917 v Terstu potopily dva MAS. Největším úspěchem dosaženým italskými MAS a italským námořnictvem za první světové války vůbec, bylo potopení dreadnoughtu SMS Szent István 10. června 1918 torpédovými čluny \"MAS-15\" a \"MAS-21\". Jejich velitel Luigi Rizzo byl za tento úspěch jmenován kontradmirálem a člun MAS-15, jehož torpéda Szent István potopila, je dodnes vystaven v muzeu \"Sacrario delle Bandiere\" v Římě.\n\nČluny MAS se také účastnily spojeneckého útoku na Drač v samém závěru války.\n\nI po konci první světové války byly MAS nadále vylepšovány a konstrukcí se vzdalovaly civilním lodím. Například dostávaly stále výkonnější motory Isotta-Fraschini. Typický člun MAS měl za druhé světové války rychlost 45 uzlů, nesl dvě torpéda ráže 450 mm a protiletadlový kulomet.\n\nPři vstupu Itálie do války v roce 1940, mělo italské námořnictvo k dispozici 48 člunů třídy \"MAS-500\", přičemž starší jednotky byly v druhé linii a sloužily především v Italské východní Africe. Během války však postupně zastarávaly a byly doplňovány jinými, většími, typy torpédových člunů.\n\nV lednu 1941 se dva čluny MAS neúspěšně pokusily vniknout do britského přístavu na Maltě a byly přitom zničeny. Během operace Pedestal napadly čluny MAS britský konvoj a 13. srpna 1942 potopily dvě nákladní lodě. Při válečných operacích ve Středozemním moři byly vůbec velice aktivní.\n\nV Italské východní Africe operovalo pět člunů MAS, patřících do \"21. eskadry člunů MAS\". Byly to \"MAS-204\", \"MAS-206\", \"MAS-210\", \"MAS-213\" a \"MAS-216\". Čluny operovaly převážně v Rudém moři a to z přístavu Massawa v Eritreji. Jejich největším úspěchem bylo potopení britského křižníku třídy C, \"HMS Capetown\", který potopil MAS-213. Když hrozilo dobytí přístavu britskou armádou, Italové nakonec své torpédové čluny v dubnu 1941 sami potopili.\n\nNa německý požadavek byly čtyři čluny MAS odeslány do Černého moře, aby zde v červnu 1942 podpořily útok na Sevastopol. Ihned po příjezdu se dostaly do bojů s ruskými stíhacími bombardéry a torpédovými čluny. Podařilo se jim potopit parník s výtlakem 5 000 tun a poškodit transportní loď o výtlaku 10 000 tun, kterou poté potopily německé střemhlavé bombardéry Junkers Ju 87. Jeden člun byl zničen a ostatní poškozeny v září 1942, při útoku ruských stíhacích bombardérů na Jaltu.\n\n"}
{"id": "463962", "url": "https://cs.wikipedia.org/wiki?curid=463962", "title": "Taneční konzervatoř v Praze", "text": "Taneční konzervatoř v Praze\n\nTaneční konzervatoř hlavního města Prahy (TKPHMP) je státní konzervatoř sídlící na adrese čp. 81/I Křížovnická 7, 110 00 Praha 1 – Staré Město.\nNovorenesanční školní budova Pedagogium byla postavena pro \"Učitelský ústav pro vzdělání učitelek\", navrhl ji architekt František Schmoranz (1882-1885), na fasádě průčelí jsou busty mladých žen a štítky se jmény pedagogických vzorů: Wenzig Komenský Svoboda. Roku 1945 zde Jan Reimoser (Jan Rey) založil Taneční konzervatoř. \nMezi pedagogy se vystřídali například Saša Machov nebo Jaroslav Slavínský.\nAdéla Pollertová, Nikola Márová, Daria Klimentová, Zuzana Susová a mnoho dalších.\n\nJe to největší škola tohoto zaměření v České republice. Každý rok se pořádají talentové zkoušky (během ledna). Přihlášky se odevzdávají do konce listopadu předchozího roku. Škola zajišťuje jídelnu.\n\n"}
{"id": "463964", "url": "https://cs.wikipedia.org/wiki?curid=463964", "title": "Master of Public Administration", "text": "Master of Public Administration\n\nMaster of Public Administration (ve zkratce MPA, či M.P.A.) je studium určené zejména pro manažery v oblasti veřejné správy a nestátních neziskových organizací (NGO). Podmínkou studia je předchozí získání vysokoškolského vzdělání.\n\nMPA představuje variantu studia Master of Business Administration (MBA, či M.B.A.), uplatňovaného v soukromé sféře, zohledňující specifika veřejné správy v tom nejširším slova smyslu. Pro bakalářskou úroveň též existuje v této oblasti, tedy v oblasti veřejné správy, program Bachelor of Public Administration (B.P.A., či BPA – tedy určitá obdoba Bachelor of Business Administration, ve zkratce B.B.A., či BBA). Jde o ucelený vzdělávací systém pro vedoucí úředníky místních samospráv i státní správy, pro ředitele a další manažery příspěvkových organizací a organizačních složek, pro velící pracovníky policie a dalších složek Integrovaného záchranného systému, stejně jako pro manažery neziskových organizací. Titul, resp. program, MPA je obecně celosvětově uznáván (je znám); pokud tomu odpovídá náplň, může být event. též uznán, tzv. nostrifikován.\n\nV České republice studium MPA nabízí Právnická fakulta Masarykovy univerzity, soukromá vysoká škola CEVRO Institut, společnost Ústav práva a právní vědy a Správní institut v Jablonci nad Nisou. Zprostředkovatelem studia je Vysoká škola finanční a správní.\n"}
{"id": "463965", "url": "https://cs.wikipedia.org/wiki?curid=463965", "title": "HMS Beagle", "text": "HMS Beagle\n\nHMS Beagle byla desetidělová briga třídy Cherokee patřící Královskému námořnictvu. Pojmenována byla po rase psa, bígl. Spuštěna na vodu byla 11. května 1820 v loděnicích ve Woolwich na řece Temži a její cena byla £7 803.\n\nV červenci téhož roku se zúčastnila přehlídky loďstva při příležitosti korunovace krále Jiřího IV. a jako první z lodí podeplula tehdy nový London Bridge. Po pěti letech nečinnosti, kdy nebyla zapotřebí, byla přestavěna na výzkumnou loď s takeláží barku a vykonala tři expedice.\n\nPrvní expedice v letech 1825–1830 vedla k pobřeží Jižní Ameriky. Loď vyplula pod vedením kapitána Pringlea Stokese, který však cestou zemřel. Během zastávky v Rio de Janeiro byl jmenován nový kapitán Robert FitzRoy. Během této plavby byl objeven kanál průliv Beagle, který byl po lodi Beagle pojmenován.\nDruhá expedice je nejznámější, protože během ní byl na palubě mladý přírodovědec Charles Darwin, který poznatky získané během plavby využil při psaní svého díla \"O původu druhů\". Před touto plavbou byla HMS Beagle opět přestavěna, aby byla stabilnější. Vyplula 27. prosince 1831 a po plavbě kolem pobřeží Jižní Ameriky, se přes Nový Zéland, Sydney a Kapské město vrátila 2. října 1836 do Anglie.\n\nO šest měsíců později se HMS Beagle vydala na poslední expedici, která měla za cíl zmapovat pobřeží Austrálie. Lodi velel poručík John Clements Wickham. Loď se do Anglie vrátila v roce 1843.\n\nOd roku 1845 sloužila HMS Beagle jako hlídková loď u pobřeží Essexu. V roce 1851 byla pravděpodobně přejmenována na Southend \"W.V. No. 7\". Vyřazena z provozu byla v roce 1870.\n\n\n\n\n"}
{"id": "463966", "url": "https://cs.wikipedia.org/wiki?curid=463966", "title": "Micah Kogo", "text": "Micah Kogo\n\nMicah Kemboi Kogo (*3. červen 1986, Burnt Forest) je keňský běžec, specializující se na běh na 10 000 metrů.\n\nMicah začal s běháním už jako malý chlapec, aby mohl na školu. Účastnil se několika školních závodů v bězích na 5000 a 10000 metrů.\n\nOd roku 2005 se začal pomalu dostávat do povědomí atletické veřejnosti. Vyhrál závod na 8 km zvaný L´Escalade, dále 10 km závod Corrida de Houilles a také závod v Aucklandu. Druhý doběhl v závodech La Provence a v Dunkirku. Nadále vyhrával i národní závody.\n\nV roce 2006 na Memorial Van Damme stanovil svůj doposud nejlepší výkon 26:35,63, což se zařadilo mezi nejlepších 10 časů vůbec na 10 km trati. Následující měsíc skončil šestý na světovém atletickém finále v běhu na 5000 m. Ve stejném roce vyhrál také závod v Nijmegenu. V letech 2007 a 2008 vyhrál závody v Brunssumu, Manchesteru a ve Spokane, než si doběhl pro bronzovou olympijskou medaili na olympiádě v Pekingu.\n\nV roce 2009 pokořil světový rekord v silničním závodě na 10 km, který před ním držel fenomenální Haile Gebrselassie, když v závodě v Brunssumu doběhl v čase 27:01. V roce 2009 také vyhrál závod v Edinburghu a skončil sedmý na atletickém světovém šampionátu.\n\nMicah pochází z rodiny farmářů.\n\n\n"}
{"id": "463967", "url": "https://cs.wikipedia.org/wiki?curid=463967", "title": "Air Botswana", "text": "Air Botswana\n\nAir Botswana je botswanská národní letecká společnost, která má sídlo na letišti v Gaborone. Provozuje pravidelné charterové, vnitrostátní i mezinárodní lety. Air Botswana je členem IATA.\n\nSpolečnost zahájila svou činnost v roce 1972. Měly nahradit společnost Botswana National Airways, které zanikly v roce 1969. Původní částečná privatizace z roku 2004 byla odložena. Společnost vlastní Vláda Botswany a v roce 2007 měla 134 zaměstnanců.\n\nSpolečnost létá do následujících měst:\n\n"}
{"id": "463970", "url": "https://cs.wikipedia.org/wiki?curid=463970", "title": "Rambuteau (stanice metra v Paříži)", "text": "Rambuteau (stanice metra v Paříži)\n\nRambuteau je nepřestupní stanice pařížského metra na lince 11 ležící na hranicích 3. a 4. obvodu v Paříži. Nachází se na křižovatce ulic \"Rue Rambuteau\" a \"Rue Beaubourg\" severně od Centre Pompidou.\n\nStanice byla otevřena 28. dubna 1935 jako součást prvního úseku linky 11 mezi stanicemi Châtelet a Porte des Lilas.\n\nJméno stanice je odvozeno od názvu ulice, která nese jméno vysokého úředníka z 1. poloviny 19. století, jímž byl Claude-Philibert Barthelot, vévoda de Rambuteau (1781-1869). Byl státním radou, pairem a zejména pařížským prefektem (1833-1848). V této funkci započal přestavbu Paříže, kterou dovršil prefekt Haussmann během Druhého císařství.\n\nStanice má čtyři východy:\n\n"}
{"id": "463973", "url": "https://cs.wikipedia.org/wiki?curid=463973", "title": "Kate Dennisonová", "text": "Kate Dennisonová\n\nKate Dennisonová (* 7. května 1984, Durban, Jihoafrická republika) je britská atletka, která se věnuje skoku o tyči. Je držitelkou britských rekordů.\n\nV roce 2001 získala bronzovou medaili na evropském olympijském festivalu mládeže ve španělské Murcii. O rok později skončila sedmá na juniorském mistrovství světa v Kingstonu. Reprezentovala na letních olympijských hrách v Pekingu, kde neprošla sítem kvalifikace.\n\nV roce 2009 se umístila na halovém ME v Turíně na šestém místě. V témže roce vyhrála dva atletické mítinky na území Česka. 8. června 2009 zvítězila v novém osobním a národním rekordu 451 cm na pražské Julisce v rámci Memoriálu Josefa Odložila. O dva dny později zvítězila i na exhibičním mítinku Pražská tyčka, která se koná v dolní částí Václavského náměstí. Na Mistrovství světa v atletice 2009 v Berlíně obsadila ve finále šesté místo.\n\nV roce 2010 neprošla sítem kvalifikace na halovém MS v katarském Dauhá. Na ME v atletice v Barceloně vybojovala výkonem 455 cm šesté místo.\n\nPochází ze sportovně založené rodiny. Když ji byly čtyři roky, její rodina se z Jihoafrické republiky přestěhovala do britského Alsageru. Začínala s gymnastikou a přes ní se dostala k atletice. Vystudovala psychologii na univerzitě ve Staffordshire. V současné době studuje na univerzitě v Loughborough.\n\n\n"}
{"id": "463975", "url": "https://cs.wikipedia.org/wiki?curid=463975", "title": "Schodolez", "text": "Schodolez\n\nSchodolez je mobilní zařízení s motorkem, které je možno připevnit k invalidnímu vozíku, aby doprovodná osoba mohla snadno vyvézt vozíčkáře do schodů nebo do svahu.\n\nSchodolezy bývají kolečkové nebo pásové. Obvykle se dají složit a vozit v kufru auta, některé vozíky jsou už schodolezem vybavené trvale. Mají motor na baterii, díky kterému může vyvézt po schodech tělesně postiženou osobu i nepříliš zdatný asistent.\n\nNěkteré schodolezy se používají na transport těžkých předmětů (např. skříní) v domech, kde není výtah.\n\n"}
{"id": "463977", "url": "https://cs.wikipedia.org/wiki?curid=463977", "title": "Shino", "text": "Shino\n\nShino (z japonského \"志野釉\") je název pro rodiny glazur. Ať už se jedná o tradiční japonské glazury (původní japonská keramika z cca 16. století, nejprve v oblastech Mino a Seto), nebo mnohem později, ve světě vytvořené mutace. Vždy se jedná o glazury, jejichž základ je tvořen živci. Používají se jak na kameninu, tak i porcelán. Velmi pěkných efektů se dosahuje v pecích otápěných dřevem, které umožňují dosažení redukčního prostředí v pecní komoře. \n\n"}
{"id": "463978", "url": "https://cs.wikipedia.org/wiki?curid=463978", "title": "Kyselina cholová", "text": "Kyselina cholová\n\nKyselina cholová je základní žlučová kyselina. Jedná se o pevnou látku v podobě bezbarvých lístků nebo bílého prášku. Velmi slabě se rozpouští ve vodě, dobře v ethanolu. Při použití jako aditivum do potravin se označuje jako E1000.\n\nKyselina cholová se syntetizuje v játrech z cholesterolu. Před uvolněním do žluči se ukládá navázaná na koenzym A a konjugovaná s glycinem a taurinem.\n\nKyselina cholová má protizánětlivé účinky, aplikuje-li se jako suspenze ve vazelinové bázi na zanícené klouby nebo hemoroidy. Může mít výhodu oproti kortikosteroidním přípravkům v menších nežádoucích účincích a širším terapeutickém záběru.\n\nNěkteré kationové deriváty kyseliny cholové vykazují silnou baktericidní aktivitu proti multirezistentním gramnegativním a grampozitivním bakteriím. Jiné takové sloučeniny mají jen nízkou účinnost, zvyšují však permeabilitu membrány tak, že mohou hydrofobní antibiotika (např. erythromycin nebo rifampicin) pronikat do bakterií a výrazně tak zesilují citlivost bakterií vůči těmto antibiotikům.\n"}
{"id": "463983", "url": "https://cs.wikipedia.org/wiki?curid=463983", "title": "Stanislav Libenský", "text": "Stanislav Libenský\n\nStanislav Libenský (27. března 1921, Sezemice – 24. února 2002, Železný Brod) byl český sklářský výtvarník, sochař a pedagog.\n\nJeště za svého života se stal legendou. Jeho pedagogická práce a sklářské umění vytvářené téměř půl století v nedílné spolupráci s jeho spolupracovnicí a partnerkou Jaroslavou Brychtovou proměnily osobnost Stanislava Libenského v autoritu, které si dodnes váží celý odborný svět. Přispěl výrazným osobním vkladem k formování vývoje moderního uměleckého skla a měl velký podíl na tom, že tzv. skleněná plastika patří v současnosti k nejznámějším reprezentantům českého výtvarného umění v zahraničí.\n\nNarodil se v malé obci Sezemice u Mnichova Hradiště v rodině kováře. Výrazné výtvarné nadání ho však zavedlo na odlišnou životní dráhu. Jako student prošel sklářskými školami v Novém Boru a v Železném Brodě a od r. 1939 pokračoval ve studiu v ateliéru užité malby na pražské Uměleckoprůmyslové škole.\n\nPo roce 1945 se postupně na všechny tyto školy vrátil v různých pedagogických funkcích. V Novém Boru učil obory vitráží a malby na skle (1945–1954), v železnobrodské škole působil jako ředitel (1954–1963) a na Vysoké škole uměleckoprůmyslové v Praze vedl v letech 1963–1987 ateliér skla. Během učitelské práce vychoval Stanislav Libenský stovky žáků, a to nejenom v domácím prostředí, ale i v zahraničí, zejména v USA, kde příležitostně působil na univerzitách v Kentu, Berkeley, Bostonu, Detroitu, na letních školách v Pilchucku (1982–1990) a jinde.\n\nJako respektovaný pedagog a výtvarník získal řadu různých cen, např. Herderovu cenu ve Vídni (1975), titul Rytíře řádu umění a písemnictví v Paříži (1989), Bavorskou státní cenu v Mnichově (1967 a 1995), ceny za celoživotní dílo v Seattlu a v New Yorku, byl nositelem čestných zahraničních doktorátů z univerzit v Londýně (Royal College of Art, 1994), Sunderlandu (The University of Sunderland, 1999), Providence (Rhode Island School of Design, 2000). Titul Doctor honoris causa obdržel v roce 2001 rovněž na pražské Vysoké škole uměleckoprůmyslové jako první a dosud jediný pedagog v historii této instituce. Často vystupoval na světových kongresech, přednášel na sklářských konferencích, pracoval v rozmanitých zahraničních porotách a účastnil se četných sympozií. V severočeském regionu stál od roku 1982 u zrodu tradice mezinárodních sklářských sympozií (IGS) v Novém Boru.\n\nNejvětší věhlas mu však přineslo jeho dílo, především společná tvorba s manželkou Jaroslavou Brychtovou. Od úvodního pracovního setkání v r. 1954 se oba soustředěně věnovali možnostem uměleckého zhodnocení technologie taveného skla. Byli v tomto směru průkopníky, a to jak po stránce technické, tak umělecké. Objevili netušené výtvarné možnosti této technologie, zejména ve využití vnitřního světelného jádra a barevných proměn nestejně silného skla. Kresby St. Libenského se staly pro oba nejenom inspirativním předobrazem pro zamýšlené skleněné objekty, ale zároveň určovaly předpokládané měřítko. Díky umělecké odvaze Stanislava Libenského se první komorní plastiky postupně proměnily v rozměrná díla, která v pravém slova smyslu překvapila svět. Na světové výstavě Expo 58 v Bruselu získali Grand Prix (velká cena) za objekt s barevnými zoomorfními kameny, obdiv statisíců diváků vyvolaly rovněž jejich exponáty při světových výstavách v Montrealu v r. 1967, v Ósace (1970) a na pozdějších akcích tohoto typu. Monumentální realizace přispěly k velkorysému pojetí jejich autorské tvorby, která byla zastoupena na bezpočtu výstav po celém světě. Jejich díla obohatila jako svébytný obor výtvarnou kulturu naší doby a jsou zastoupena v nejprestižnějších zahraničních i domácích muzeích, galeriích či v soukromých sbírkách.\n\nVelice brzy začala rovněž spolupráce Stanislava Libenského a Jaroslavy Brychtové s architekty. Svými výsledky prokázali, že při citlivém uměleckém zpracování souzní tavené sklo působivě s atmosférou jak historické, tak i současné architektury. Z mnoha příkladů lze uvést v tomto ohledu alespoň dvě velice výmluvné a zdánlivě protikladné realizace: na jedné straně sedmimetrová okna v středověké kapli v chrámu sv. Víta v Praze (1964–1968), na druhé straně „roj meteorů“ z taveného křišťálu na betonovém nosném válci avantgardní a vpravdě průkopnické stavby televizního vysílače Ještěd v Liberci (1973–1975). Seznam všech uměleckých prací pro architekturu by byl překvapivě hodně dlouhý a zahrnoval by realizace nejenom v České republice a v Evropě, ale také ve Spojených státech, Japonsku a jinde. Samostatně se Stanislav Libenský zapsal do historie architektury svým unikátním výtvarným řešením pláště budovy Nové scény Národního divadla v Praze (1982–1983). Navrhl obložení ze zvukotěsných skleněných tvárnic v originálním pojetí, které proměňuje fasádu ve velkolepou reliéfní mozaiku. V řadě případů se zabýval také interiérovými doplňky, především světelnými stropy či osvětlovadly, a ojediněle i nápojovým sklem.\n\nRozsah uměleckých, pedagogických a odborných aktivit Stanislava Libenského byl nesporně úctyhodně bohatý. Přesto nepostihuje ani zdaleka a v úplnosti vliv tohoto umělce na prosazování osobitého pohledu na moderní výtvarnou kultury. Stanislav Libenský byl totiž navíc nevšední a charismatickou osobností. S přirozenou noblesou dokázal navazovat kontakty s teoretiky, zástupci muzeí, galeristy a sklářskými umělci po celém světě a z těchto kontaktů vzešla mnohá výstava a řada příležitostí k prezentaci a vzájemnému poznávání aktuálních trendů v novodobém výtvarném pojetí současného skla. S velkým osobním nasazením se spontánně podílel na vytvoření pospolitosti české i světové sklářské obce a teprve jeho odchod výmluvně ukázal, jak významnou a nezastupitelnou osobností v tomto směru byl.\n\n"}
{"id": "463985", "url": "https://cs.wikipedia.org/wiki?curid=463985", "title": "Frgál", "text": "Frgál\n\nFrgál je druh sladkého pečiva tradičně vyráběný na Valašsku, v Čechách je známější pod označením koláč nebo pecák. Na rozdíl od koláčů frgál má obvykle průměr kolem 30 cm, je vyroben z kynutého těsta a je posypán sladkou drobenkou.\n\nNáplně frgálů jsou takřka výhradně sladké, mezi nejpopulárnějí patří makový, tvarohový, povidlový a hruškový frgál. Dalšími tradičními náplněmi jsou švestková, jablečná, borůvková, meruňková, ořechová, zelná, mrkvová a kedlubnová. Pro frgál je typické, že na jeden koláč se zpravidla používá jen jeden druh náplně – různé náplně se obvykle nekombinují.\n\nOznačení „frgál“ se původně používalo pro zmetky, tedy nepovedené kusy koláčů. Dříve se pekly také slané druhy frgálů s náplní z kysaného zelí nebo řepy, ty už se v současnosti příliš nevyskytují.\n\nFrgály se pekly pro slavnostní příležitosti, svatební hostiny a lidové slavnosti. Setkat se s nimi lze například při folklorních slavnostech ve Valašském muzeu v přírodě. První písemné zmínky o frgálech pocházejí z roku 1826 a jedná se o unikání pekařský výrobek, který nemá v okolních zemích obdoby. V prosinci 2013 se stal valašský frgál produktem s chráněným zeměpisným označením, které uděluje Evropská komise. Mezi tradiční perly Valašska patří slivovice a právě frgály. Další rozšířený omyl je ten, že se frgál zalévá lázněmi rumu. Jedná se o výmysl, který s původními frgály má pramálo společného.\n\nČesky\n\nAnglicky\n"}
{"id": "463988", "url": "https://cs.wikipedia.org/wiki?curid=463988", "title": "Amalienborg", "text": "Amalienborg\n\nDánský královský palác Amalienborg (dánsky \"Amalienslot\") je hlavní sídlo dánských králů, aktuálně Markéty II. a její rodiny. Palácový komplex se nachází v dánském hlavním městě Kodani a je využíván především jako zimní rezidence královské rodiny. Jeho čtyři paláce jsou pojmenovány Christian VII., Christian VIII., Frederik VIII. a Christian IX.\n\nAmalienborg je považován za největší palácový komplex staveb v rokokovém slohu v Dánsku. Sestává ze čtyř budov, realizovaných architektem Nikolaiem Eigtvedem v letech 1759-1768 jako sídla různých dánských šlechtických rodin. Královskou rezidencí se staly poté, co požár zničil původní královské sídlo v Kodani.\n\nNa místě dnešní rezidence se původně nacházel zábavní zámeček postavený v letech 1669-1673 Frederikem III. a jeho manželkou Žofií Amálií. Král zemřel v roce 1670 a nedožil se dokončení stavby, Žofie Amálie (po jejímž druhém jméně byl zámek nazván) zde pak žila až do své smrti v roce 1685.\n\n19. dubna 1689 vznikl požár v sousední budově divadla a zachvátil i objekt zámku; ten byl zcela zničen. Při požáru přeplněného divadla zahynulo 171 lidí, především dětí; mezi oběťmi byl i skladatel a varhaník Johann Lorenz. Stavební proluka, nacházející se uvnitř městských hradeb, zůstala řadu let nevyužito, až počátkem 18. století zde Frederik IV. nechal postavit malý pavilon s francouzskou zahradou.\n\nU příležitosti 300. výročí nastoupení oldenburské dynastie na trůn (v roce 1448 byl korunován král Kristián I.) pojal král Frederik V. plán vybudovat v dosud středověké Kodani novou, barokní městskou čtvrt podle francouzského vzoru. Těžištěm tohoto Frederikova města v prostoru dřívějšího Amalienborgu měl být paláci šlechty obklopený osmiúhelníkový prostor s osou pohledu na centrální kostel sv. Frederika. Vedením projektu byl pověřen v roce 1749 dvorní stavitel \"Nicolai Eigtved\"\n\nAby král novou městskou část naplnil životem, nabídl stavební místa různým šlechtickým rodinám, jež pak byly na 40 let osvobozeny od daní. Stavební práce začaly v roce 1750; jako první byl v roce 1754 dokončen palác Moltke pro Adama Gottloba Moltka, v roce 1757 ho následoval palác holštýnské hraběnky \"Schack\", v roce 1760 byly dokončeny domy barona \"Brockdorffa\" a hrabat \"Levetzau\". Tyto čtyři paláce byly, jak bylo tehdy obvyklé, obydleny jen občas, neboť šlechtické rodiny měly velké rezidence i na venkově.\n\nV roce 1794 byl kodaňský městský zámek Christiansborg zničen požárem a král Kristián VII. zůstal \"bez střechy nad hlavou\". Rodina Moltke dala svůj palác na Amalienborském náměstí králi k užívání, neboť měla velká sídla jinde a palác ve městě příliš nevyužívala. Král postupně získal i ostatní paláce a vybudoval zde svou rezidenci. Novostavba zámku Christianborg byla potom využívána k reprezentativním účelům a posléze i jako sídlo dánského parlamentu a nejvyššího soudního dvora.\n\nČtyři paláce Amalienborgu byly pojmenovány Christian VII., Christian VIII., Frederik VIII. a Christian IX.:\n\nV Amalienborgu, v přízemí paláce Kristiána VIII., se nachází muzeum, otevřené v roce 1994. Navazuje na interiéry v Rosenborg Slot, k prohlídce jsou dobové malby a fotografie a vkusně naaranžovaný stylový nábytek. V soukromých pokojích králů a královen se nacházejí více než 150 let staré historické předměty, mj. tradiční oblečení i s doplňky.\n\nToto královské sídlo střeží ve dne v noci Královská garda. Vojáci v černo-modrých a červeno-modrých uniformách nosí vysoké tmavé medvědice na hlavě. Každé poledne dochází ke slavnostnímu střídání stráží, doprovázeném hudbou. Je-li doma královna, pochod gardy se neobejde bez praporů a královské standardy.\n\nAmalienborg je považován za nejkrásnější královský palác nejen v Dánsku, ale i v celé Severní Evropě. Leží v historickém centru Kodaně, naproti dánské metropolitní opeře. Jakožto historické sídlo královské rodiny je hojně navštěvován turisty, ale i místními obyvateli. Vstupné pro dospělého je 50 dánských korun, pro děti je vstup zdarma; běžně jsou však pro veřejnost otevřeny pouze dvě budovy palácového komplexu - paláce Kristián VII. a Kristián VIII.\n\nMísto mezi paláci Amalienborgu tvoří osmistranné náměstí s jezdeckou sochou krále Frederika V. uprostřed. Francouzský sochař Jacques-François-Joseph Saly byl pověřen jejím vytvořením v roce 1753, dokončena a konečně odhalena byla v roce 1771, král však zemřel v roce 1766 v 43 letech života a po 20 letech panování - 5 let před slavnostním odhalením sochy.\n"}
{"id": "463989", "url": "https://cs.wikipedia.org/wiki?curid=463989", "title": "Arsenal (stanice metra v Paříži)", "text": "Arsenal (stanice metra v Paříži)\n\nArsenal je bývalá nepřestupní stanice pařížského metra na lince 5 ve 4. obvodu v Paříži. Nachází se mezi fungujícími stanicemi Quai de la Rapée a Bastille na \"boulevard Bourdon\" u vstupu na můstek přes Bassin de l'Arsenal.\n\nStanice byla otevřena 17. prosince 1906 při prodloužení linky 5 ze stanice \"Quai de la Rapée\" do stanice Jacques Bonsergent. Dne 2. září 1939 po vypuknutí druhé světové války a všeobecné mobilizaci, bylo mnoho stanic metra zavřeno. Ovšem stanice \"Arsenal\" již po válce nebyla znovu otevřena, neboť se nachází příliš blízko sousedních stanic. Dnes slouží především pro vnitřní potřebu RATP, např. v 60. letech zde byl zkoušen nový design stanic metra.\n\nStanice našla uplatnění i ve filmu. Objevila se jako klíčový prvek v detektivním filmu \"La Grosse Caisse\" z roku 1965.\n\nJméno stanice je odvozeno od názvu zdejší městské čtvrti, která spadá do 4. arrondissementu. Od roku 1533 se podél Seiny a u městských hradeb rozkládala královská zbrojnice – \"Arsenal du Roi\". Za Ludvíka XIV. sloužil Arsenal jako soudní budova. V roce 1797 zde byla založena knihovna – Bibliothèque de l'Arsenal, která je dnes součástí Francouzské národní knihovny.\n"}
{"id": "463990", "url": "https://cs.wikipedia.org/wiki?curid=463990", "title": "Pinzeta", "text": "Pinzeta\n\nPinzeta je zvláštní druh nástroje, který je určen pro manipulaci s velice malými či kluzkými předměty, které nejsou schopné lidské prsty pevně sevřít a dále s nimi pracovat. Nejčastěji je úzkým a protáhlým jednolitým tělesem, na jehož konci se nachází proti sobě stojící pár paciček, které bývají často pro lepší schopnost udržet těleso vybaveny zoubkováním. Pro použití pinzety stačí tato dvě ramena stlačit směrem k sobě, čímž dojde k sevření předmětu mezi obě části.\n\nNejčastěji pinzeta bývá vyrobena z kovu kvůli odolnosti a pevnosti, často se používá i plast či dřevo. Pinzeta je nenahraditelným pomocníkem například v lékařství.\n\n"}
{"id": "463991", "url": "https://cs.wikipedia.org/wiki?curid=463991", "title": "SMS Kaiserin Elisabeth", "text": "SMS Kaiserin Elisabeth\n\nSMS Kaiserin Elisabeth byl chráněný křižník rakousko-uherského námořnictva, druhá a poslední jedtnoka třídy \"Kaiser Franz Joseph I\". Pojmenován byl podle manželky císaře Františka Josefa I. Alžběty Bavorské. Silná torpédová výzbroj vedla k tomu, že křižníky této třídy byly zpočátku označovány \"Torpedo-Rammschiff\".\n\nKřižník byl postaven v námořním arzenálu v Pule.\n\nLod měla dva komíny a dva stěžně. Po dokončení tvořily hlavní výzbroj dva 240mm kanóny Krupp, umístěné v jednohlavňových věžích, z nichž jedna byla na přídi a druhá na zádi. V kasematech na bocích trupu bylo šest 150mm kanónů, které doplňovalo šestnáct 47mm a dva 66mm kanóny. Torpédometů bylo šest. V roce 1906 byla loď modernizována a obě 240mm děla nahradila 150mm děla z plzeňské Škodovky (plzeňská děla nahradila všechna děla s výjimkou čtyř 150mm kaónů v bočních kasematech). Základem pancéřování byla pro chráněné křižníky obvyklá 57mm silná pancéřová paluba pod čárou ponoru, chránící strojovny, kotelny a muniční sklady. Velitelskou věž chránil 90mm pancíř a stejně silný pancíř měly i barbety 150mm děl. Děla \"Kaiserin Elisabeth\" chránily jen 50mm silné štíty, zatímco pro dvě nová děla lodi \"Kaiser Franz Joseph I.\" byly použity dělové věže.\n\nPohonný systém tvořily čtyři kotle a dva trojčinné expanzní parní stroje o výkonu 8000 HP, které roztáčely dva lodní šrouby. Zásoba uhlí byla 650 tun. Nejvyšší rychlost byla 19 uzlů. Dosah byl 3000 námořních mil.\n\nNa svou první zámořskou plavbu \"Kaiserin Elisabeth\" odplula v roce 1892, když vedla Františka Ferdinanda d'Este do japonské Jokohamy. Do Asie se pak loď často vracela. V letech 1900–1902 byla nasazena při potlačování Boxerského povstání v Číně. K čínským břehům přirazila ještě celkem třikrát, a to v rozmezí let 1904-1905, 1908-1910 a naposledy 1913-1914, kdy zde plnila úlohu staniční lodě. V letech 1905-1906 prošla rozsáhlou modernizací, především děla byla vyměněna za novější typy.\n\nKřižník \"Kaiserin Elisabeth\" se na počátku první světové války nacházel na Dálném Východě v čínském přístavu Tschif a velení Rakousko-uherského námořnictva příliš nevědělo, jak s ním naložit. Loď odplula do Němci drženého Čching-taa, do právě vypuknuvší války mezi Německem a Japonskem se ale zapojit nemohl, protože Rakousko-Uhersko zůstávalo mimo tento konflikt. Bylo rozhodnuto stáhnout posádku lodi do neutrální Číny, kde by zůstala internována do konce války, o které si všichni mysleli, že bude trvat jen velmi krátce. Ovšem po zmínce německého císaře Viléma o dobrém uplatnění křižníku při obraně přístavu byl rozkaz zrušen. Část posádky \"Kaiserin Elisabeth\" už ale byla v Číně a musela se na vlastní pěst vracet zpět, což se ale naprosté většině nakonec podařilo.\n\nKřižník se tedy zapojil do obrany jediné plnohodnotné německé námořní základny Čching-tao obležené japonskými vojsky. V přístavu se nacházely také německý křižník SMS \"Cormoran\", dělové čluny třídy \"Iltis\" – SMS \"Iltis\", SMS \"Jaguar\", SMS \"Tiger\", SMS \"Luchs\", minonoska \"Lauting\" a torpédový člun \"S90\". Bitva o Čching-tao znamenala zánik všech těchto plavidel. \n\nZ křižníku \"Kaiserin Elisabeth\" byla demontována všechna výzbroj kromě 150mm děl v kasematách a loď měla sloužit jako plovoucí baterie. Z vymontovaných děl byly postaveny tři pozemní baterie. Jedna baterie měla dvě moderní 152mm děla ze škodovky a zbylé používaly ráže 47 a 66 mm. Na zemi se do obrany přístavu zapojilo celkem 133 mužů z posádky křižníku. Samotná loď pak až do vyčerpání munice podporovala obránce svou palbou. \n\nKdyž se přiblížil pád základny, posádky jednotlivé lodě samy potopily (pouze torpédoborec \"S-90\" se neúspěšně pokusil o únik, při kterém ale potopil starý japonský křižník). \"Kaiserin Elisabeth\" byl potopen před přístavem dne 2. listopadu 1914. Posádka ho potopila otevřením Kingstonových ventilů a výbuchem na palubě uložených torpéd. Celá základna kapitulovala po nepřátelském průlomu o pět dní později.\n\n\n"}
{"id": "463993", "url": "https://cs.wikipedia.org/wiki?curid=463993", "title": "Minna Nikkanenová", "text": "Minna Nikkanenová\n\nMinna Marianne Nikkanen (* 9. dubna 1988, Somero, Vlastní Finsko) je finská atletka, jejíž specializací je skok o tyči. Je juniorskou mistryní Evropy (2007) a vicemistryní Evropy do 23 let (2009).\n\nPrvní mezinárodní úspěch si připsala v roce 2003 na juniorském mistrovství Evropy ve finském Tampere, kde obsadila osmou příčku. O rok později neprošla na MS juniorů v atletice v italském Grossetu kvalifikací. V roce 2005 se umístila na Mistrovství světa do 17 let v Marrákeši na šestém místě. Šestá skončila také na juniorském mistrovství světa 2006 v\nPekingu. V roce 2007 se stala v nizozemském Hengelu juniorskou mistryní Evropy. Na Mistrovství světa v atletice 2007 v Ósace skončila v kvalifikaci.\n\nO dva roky později skončila v kvalifikaci na halovém ME v italském Turíně i na světovém šampionátu v Berlíně. V litevském Kaunasu však vybojovala titul vicemistryně Evropy do 23 let, kde překonala 445 cm a nestačila jen na Němku Lisu Ryzihovou, která skočila o pět centimetrů výše. V roce 2010 vybojovala na ME v atletice v Barceloně výkonem 435 cm deváté místo. Na halovém ME 2011 v Paříži se ve finále podělila s Jiřinou Ptáčníkovou o 4. místo. V roce 2012 se zúčastnila ME v atletice v Helsinkách i Letních olympijských her v Londýně. V obou případech však nepostoupila z kvalifikace.\n\n"}
{"id": "463994", "url": "https://cs.wikipedia.org/wiki?curid=463994", "title": "Ludvík I. Durynský", "text": "Ludvík I. Durynský\n\nLudvík I. Durynský (1090 – 12. ledna 1140 Reinhardsbrunn) byl durynský lantkrabě v letech 1123 až 1140. Podle nástupnické linie měl být nazýván Ludvík III., avšak byl to on, kdo získal Durynsko pro svou rodinu. V případě získání nového území bylo v té době zvykem začít s číslováním od začátku.\n\nLudvík, syn hraběte Ludvíka Skokana a jeho ženy Adelheidy, byl jmenován roku 1131 Lotharem III. durynským lantkrabětem.\n\nDíky uvážené sňatkové politice se podařilo Ludvíkovi získat vládu nad rozsáhlým územím, což vedlo ke spojení Durynska a Hesenska. Pravděpodobně roku 1122 se oženil s Hedvikou Hesenskou a nevěstina ovdovělá matka Kunhuta se následně provdala za Ludvíkova mladšího bratra Jindřicha Raspeho. Tchynino nové manželství zůstalo bezdětné. Jindřich Raspe byl roku 1130 zavražděn a syn Giso V. z Kunhutina prvního manželství zemřel také bez potomstva roku 1137. Roku 1137 se tak Ludvík díky osudové kombinaci bezdětnosti a včasného skonu příbuzenstva stal i lantkrabětem hesensko-gudensberským.\n\nBlízký vztah ke králi Lotharovi III. Ludvíkovi dopomohl k získání titulu knížete. Po Lotharově smrti roku 1137 se Ludvík rozhodl podporovat rod Štaufů v boji proti příznivcům Welfů. Lantkrabě zemřel 12. ledna 1140 a byl pohřben v rodovém klášteře v Reinhardsbrunnu.\n\nDvě Ludvíkovy dcery se provdaly do Čech – Cecílie za Oldřicha, syna Soběslava I. a Judita za Vladislava II., budoucího českého krále.\n\n"}
{"id": "463995", "url": "https://cs.wikipedia.org/wiki?curid=463995", "title": "Sara Ramírez", "text": "Sara Ramírez\n\nSara Ramírez (španělská výslovnost: , * 31. srpna 1975) je mexicko-americká herečka a zpěvačka. Nejvíce se proslavila rolí doktorky Callie Torresové v televizním seriálu stanice ABC \"Chirurgové\".\n\nV roce 2005 získala cenu Tony v kategorii nejlepší herečka v muzikálu za roli Jezerní dámy v monthypythonském muzikálu Spamalot.\n\nNarodila se v pobřežním letovisku Mazatlán ve státě Sinaloa na pacifickém pobřeží Mexika. Její otec je Mexičan a matka Irka. Když jí bylo osm, přestěhovala se s matkou do Spojených států do San Diega v Kalifornii. Po absolvování Sandiegské školy múzických umění studovala na Juilliardově škole v New Yorku.\n\nV roce 1998 debutovala na Broadwayi ve hře \"The Capeman\" od Paula Simona. O rok později se objevila ve hře \"The Gershwins' Fascinating Rhythm\" a za roli, kterou v ní ztvárnila byla navržena na cenu Outer Critics Circle Award. Hrála rovněž v muzikálech \"A Class Act\" (2001), \"Dreamgirls\" (2001) a divadelní hře \"Monology vagíny\". V roce 2004 byla obsazena do muzikálu \"Spamalot\", za roli získala cenu Tony v kategorii Nejlepší herečka v muzikálu.\n\nV roce 2006 se připojila k obsazení seriálu stanice ABC \"Chirurgové\" jako doktorka Calliope „Callie“ Torres. Ve třetí sérii byla její postava povýšena na hlavní. Pro sountrackové album seriálu k 6. sérii nazpívala písničku \"Silent Night\". Svůj hlas také předvedla v epizodě \"Song Beneath the Song\". Své debutové EP s názvem \"Sara Ramirez\" vydala 27. března 2011. Na albu se objevily 4 písničky: \"Brak My Heart\", \"Waitin\", \"Eye to Eye\" a \"The Story\". Seriál opustila v roce 2016\n\nOd roku 2013 propůjčuje svůj hlas postavě královny Mirandy v animovaném seriálu \"Sofie První\". V roce 2017 se připojila k obsazení seriálu \"Madam Secretary\" v roli Kat Sandoval.\n\n17. června 2011 se v Paříži zasnoubila se svým dlouhodobým partnerem, Ryanem Deboltem, finančním analytikem společnosti TIMEC. 4. července 2012 se pár vzal v New Yorku.\n\n"}
