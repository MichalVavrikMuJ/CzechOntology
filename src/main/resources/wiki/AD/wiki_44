{"id": "450478", "url": "https://cs.wikipedia.org/wiki?curid=450478", "title": "Z-Machine", "text": "Z-Machine\n\nZ-Machine je v současné době (2012) největší zařízení typu Z-pinch a zároveň největší generátor rentgenového záření na světě a je navržen k testování materiálů za podmínek extrémně vysokého tlaku a teploty. Z-Machine se nachází v laboratořích Sandia v Albuquerque ve státě Nové Mexiko. Od jeho modernizace v roce 1996 je používán hlavně jako experimentální zařízení pro pokusy s termonukleární fúzí technikou inerciálního udržení. Data, která jsou pomocí něho získávána, jsou pak využívána v počítačovém modelování jaderných zbraní a případných pulzních fúzních elektráren.\n\nStroj využívá jevu zvaného Z-pinch. Jeho klíčovou součástí jsou ohromné kondenzátory, které jsou postaveny do kruhu (aby impulz dorazil ze všech ve stejnou chvíli) a všechny se vybíjejí do Marxových generátorů. Těchto generátorů je celkem 36 a jde o speciální silnoproudé obvody, které vytvoří velmi silný vysokonapěťový impuls přibližně 18 miliónů ampérů po dobu 100 nanosekund, který je pak veden několikacentimetrovou trubicí složenou z několika desítek tenkých rovnoběžných drátů z wolframu. Lorentzovy síly vyvolané impulzem pak způsobí kolaps roztavené wolframové trubice do jednolitého svazku plazmatu, přičemž se uvnitř na okamžik vytvoří prostředí o ohromném tlaku a teplotě. Původně byl uvnitř trubice polystyren, který měl pomoci homogenizovat rentgenové záření. Po jeho odstranění Z-Machine dosahoval v trubici tlaku 90 Mbar při impulzu o síle 10 miliónů ampérů.\n\nPokud je do válce umístěna kapsle s palivem, ohromný tlak při kolapsu válce je schopen vyvolat jadernou fúzi a uvolněnou energii je možno sbírat za účelem získání tepla pro produkci využitelné elektrické energie. Tak může zařízení tohoto typu fungovat jako elektrárna.\n\nVzhledem k extrémně vysokému napětí při vybití přístroje jsou napájecí zařízení ponořena v soustředných komorách s 2000 m transformátorového oleje a 2300 m deionizované vody, které fungují jako elektrické izolátory. Přesto je však elektromagnetický impuls při vybití celého přístroje tak silný, že způsobí blesky šlehající ze všech kovových předmětů v místnosti.\n\nV roce 2006 se podařilo pomocí Z-Machine vyrobit plazma, které přesáhlo teplotu 2 miliard K. To je více než jádro Slunce, které má teplotu \"pouhých\" 15 milionů K. Toho bylo dosaženo nahrazením wolframových drátů tenčími dráty z nerezové oceli. Při těchto teplotách přechází do rentgenových paprsků celých 10 až 15 % elektrického výkonu. Z-Machine byl také zapsán do Guinessovy knihy rekordů za nejvyšší člověkem dosaženou teplotu. V této kategorii už ho překonal pouze LHC. Stále není vysvětleno, co přesně vyvolalo tak velké množství tepelné energie, ale existuje teorie, že by miniaturní magnetohydrodynamické turbulence v kombinaci s viskózním tlumením způsobily přeměnu energie magnetického pole na tepelnou energii iontů, které by svou energii předaly elektronům prostřednictvím vzájemných kolizí.\n\nNa poli výzkumu jaderné fúze patří Z-Machine mezi nejdůležitější zařízení (dalšími jsou například NIF nebo ITER). Projekt Sandijských laboratoří Z-IFE je hlavním výzkumným projektem v tomto oboru a v současnosti (2012) největší překážkou ve spoutání jaderné fúze touto metodou je přijít na způsob, jak přístroj rychle nabíjet. Aby totiž produkce fúzní energie přesáhla výdaje, je třeba dělat pulzy rychle za sebou. Je vypočítáno, že při jednom pulzu každých 10 sekund by bylo možno ekonomicky získat stabilně 300 MW elektrárenského výkonu.\n\nZ-Machine bude modernizován a Marxovy generátory nahrazeny novější technologií ruské výroby - lineárním transformátorovým systémem (LTD - Linear Transformer Drive) a po 8 až 10leté přestavbě bude Z-Machine schopen zažehávat pulzy každých 100 sekund.\n\nJe plánován další krok na poli fúzní energie. Bude postavena pokusná Z-IFE fúzní elektrárna založená na LTD konstrukci pracující na principu Z-pinch. Mohla by dosahovat výkonu až 1 petawatt (10 W, což je půl-milion krát výkonnější než Temelín) při impulzech o proudu 70 miliónů ampérů a napětí 24 miliónů voltů. Jeho LTD okruh bude mít průměr 104 m. V roce 2013 budou simulace ověřeny experimentem s maximálními pulzy, kterých je Z-Machine schopen - 26 miliónů ampér. Pokud vše dopadne, jak má, bude to znamenat průlom ve výzkumu fúzní energie.\n\n\n"}
{"id": "450484", "url": "https://cs.wikipedia.org/wiki?curid=450484", "title": "Olejniny", "text": "Olejniny\n\nOlejniny jsou plodiny obsahující větší množství oleje jako svou zásobní látku (v některých částech svého těla, nejčastěji v semenech). Plodiny patřící do olejnin jsou pěstovány právě pro svůj vyšší obsah oleje nebo kvůli určitému specifiku v jeho chemickém složení. Olej se získává lisováním. Použití těchto přírodních olejů je různé a záleží na obsahu mastných kyselin. Používají se pro výrobu potravin, paliv (biopalivo), maziv, využívají se jako složka nátěrových hmot a pro další chemické zpracování.\n\nDo olejnin patří řepka olejka, slunečnice roční, len olejný. Dále můžeme za olejniny považovat také mák, sezam, z méně známých pak například skočec obecný (skočec habešský) nebo spíše polokulturní lnička setá. V oblasti středozemního moře roste olivovník evropský, lisováním jeho plodů (oliv) se získává olivový olej.\n\nOlejniny mají také hodně vitamínů a minerálů. Olejniny produkují suchá semena. Měly by se co nejdříve sklízet. V některých případech jsou pěstovány na zelenou hmotu, ke krmným účelům. Vedlejším produktem jsou extrahované šroty a pokrutiny, které jsou i dobrým krmivem.\n"}
{"id": "450494", "url": "https://cs.wikipedia.org/wiki?curid=450494", "title": "Louis Freeh", "text": "Louis Freeh\n\nLouis Joseph Freeh (* 6. ledna 1950, Jersey City, New Jersey, USA) je americký právník a soudce. \n\nByl 10. ředitelem FBI v období od 1. září 1993 (administrativa Billa Clintona) do 25. června 2001 (prezident George W. Bush).\n\nV roce 1971 absolvoval Rutgers University, v roce 1974 \"Rutgers Scholl of Law\" a v roce 1975 získal titul \"Master of Laws\" na New York University.\n\nV letech 1974–1975 pracoval ve štábu senátora USA \"Clifforda P. Chase\" z New Jersey.\n\nV letech 1975 až 1981 byl speciálním agentem FBI v New Yorku a Washingtonu, D.C.. O rok později se stal zástupcem prokurátora v New Yorku. Později byl přidělen k jednotce pro potírání organizovaného zločinu, roku 1987 se stal jejím šéfem.\n\nRoku 1990 jmenován federálním žalobcem v případu Waltera L. Moodyho Jr., který byl obžalován z bombového atentátu na federálního soudce Roberta Vance.\n\nRoku 1991 byl Louis Freeh jmenován federálním soudcem v New Yorku.\n\n1. září 1993 složil přísahu jako nový ředitel FBI. Freeh rezignoval 25. července 2001 po aféře agenta špiona Roberta Hanssena.\n"}
{"id": "450497", "url": "https://cs.wikipedia.org/wiki?curid=450497", "title": "Kubena", "text": "Kubena\n\nKubena ( ) je řeka ve Vologdské oblasti s horním tokem v Archangelské oblasti v Rusku. Je dlouhá 368 km. Povodí řeky je 11 000 km². Používá se také pojmenování Kubina ( ).\n\nPramení na Konošské vysočině. Ústí do Kubenského jezera (povodí Severní Dviny). Při vtoku do jezera vytváří rozsáhlou deltu.\nNejvětším přítokem je zleva Sjamžena.\n\nPrůměrný roční průtok vody na dolním toku činí 52,2 m³/s.\n\nŘeka je splavná a je na ní možná vodní doprava. Leží na ní město Charovsk.\n"}
{"id": "450498", "url": "https://cs.wikipedia.org/wiki?curid=450498", "title": "Kubina", "text": "Kubina\n\nČeské příjmení Kubina patří následujícím osobnostem:\n\n"}
{"id": "450500", "url": "https://cs.wikipedia.org/wiki?curid=450500", "title": "Simpsonovi v Africe", "text": "Simpsonovi v Africe\n\nSimpsonovi v Africe je 17. díl 12. řady amerického animovaného seriálu \"Simpsonovi\". Tento díl režíroval Mark Kirkland a scénář napsal John Swartzwelder.\n\nMarge Simpsonová je kvůli Maggie v nemocnici a tak nakupuje Homer a u pokladny chce, aby mu nákup třídili podle velikosti, barvy a různých věcí. Paní Skinnerová to vše chce do jedné tašky, ale aby to nebylo moc těžké. Prodavači se to zdá nemožné a tak vyhlásí stávku. Simpsonovi začínají mít prázdnou ledničku. Tak se obrátí na Spasitele. Ten najde staré suchary a Homer je začne jíst, i přesto že ho Marge varuje. Homer kousne do něčeho tvrdého. Zjistí že je to zlatá žirafa, cena třicet let staré soutěže. Soutěž je už neplatná, ale nakonec jim lístky dají. První večer jim průvodce řekne, že spí vysoko na stromech. Další den se koukají po zvířatech. Vylézají tam hroši z vajec a žirafy ze země. Líza řekne: „Ale vždyť to tak není“ a Homer ji opraví: „Ale co jsi viděla“. Pak zpívají písně a Homer po chvíli bubnuje a uhodí hrocha a tak ho rozzuří a Simpsonovi před ním utíkají. Homer položí štít na vodu a plují pryč. Doplují do rezervace pro šimpanze. Po nějaké době přijedou pytláci, ale ukáže se, že jsou to ochránci přírody, kteří odhalí, že majitelka šimpanze týrá a posílá je do dolu na diamanty. Majitelka však svědky podplatí diamanty. Příběh končí happy endem (výjimkou je ekoložka Líza). Na konci Simpsonovi zjistí, že jejich průvodce se stal tanzanským prezidentem a bývalý prezident Muntu je nyní jen letadlový steward.\n\n"}
{"id": "450501", "url": "https://cs.wikipedia.org/wiki?curid=450501", "title": "Megera", "text": "Megera\n\nMegera může být:\n\n"}
{"id": "450506", "url": "https://cs.wikipedia.org/wiki?curid=450506", "title": "Moskvič 2141", "text": "Moskvič 2141\n\nMoskvič 2141 (rusky: Москвич-2141) také známý jako Aleko nebo Moskvič Aleko a např. v Německu jako Lada Aleko byl osobní automobil, který vyráběla automobilka Moskvič.\n\nMoskvič 2141 byl zcela nový model, na rozdíl od jeho předchůdců, které byly jen modernizacemi. Karoserie typu hatchback byla převzata z vozu Simca 1307, podobnost mezi těmito vozy je vidět hlavně vzadu, vzhled přední části je jiný. Motor z Moskviče 2140 byl uložen podélně (napříč by se nevešel) a poháněl přední kola. Uložení motoru, zavěšení kol a další detaily byly převzaty z Audi 80.\n\nVůz byl poprvé představen v roce 1986. Byl prodáván hlavně na domácím trhu, ale od roku 1990 byl prodáván i v zahraničí. V roce 1997 byl modernizován a přejmenován na Svjatogor (Святогор). Výroba byla ukončena roku 2001.\n\nJednalo se o prototyp, který byl vyvíjen pro závody ve skupině B. Jeho vývoj probíhal až po ukončení skupiny, proto neměl nikdy šanci startovat na soutěžích mistrovství světa. Vývoj, který vedl Stasys Brundza, byl ukončen v roce 1989 a automobil nikdy nezískal homologaci. Řadový čtyřválec umístěný uprostřed za předními sedadly o objemu 1995 cm byl přeplňován dvěma karburátory Weber a dosahoval výkonu 175 koní. poháněl zadní kola. V současnosti je vůz umístěn v muzeu automobilů v Moskvě.\n"}
{"id": "450512", "url": "https://cs.wikipedia.org/wiki?curid=450512", "title": "Moskvič 2335", "text": "Moskvič 2335\n\nMoskvič 2335 (rusky: \"Москвич-2335\") nebo Пикап (Pick-up) byl automobil, který vyráběla automobilka Moskvič.\n\nMoskvič 2335 je užikový automobil udvozeý od Moskviče 2141. Vyvitut byl už v roce 1991, ale vyráběl se až od roku 1994. Roku 1998 byl modernizován vzhled, stejně jako byl moderizován o rok dříve u osobního automobilu. Roku 2001 byla výroba ukončena.\n"}
{"id": "450513", "url": "https://cs.wikipedia.org/wiki?curid=450513", "title": "HTML prvek", "text": "HTML prvek\n\nHTML prvek (též HTML element) je základní jednotka značkovacího jazyka HTML (\"HyperText Markup Language\"). Skládá se z počáteční a koncové značky, mezi nimiž je umístěn text. Počáteční značka (tag), může obsahovat atributy s hodnotami. Existují i tzv. uzavřené elementy, které neobsahují text a uvádí se za napsaný text, nebo udávají vlastnosti formou atributů a hodnot.\n\nDokument v jazyce HTML se skládá ze značek. Každá značka reprezentuje jeden prvek značkovacího jazyka, čímž vzniká struktura textu. Prvek je pojmenován anglicky po funkci, kterou má, bývá použita zkratka. Vše je obklopeno ostrými závorkami codice_1. Koncový tag je uzavřen lomítkem ve formátu codice_2, uzavřený tag je naopak nepárový, a uzavírá se naopak rovnou sám, ve tvaru codice_3.\n\nNěkteré značky jsou vždy párové, jiné ryze nepárové-jednoduché, pro jiné existují párová i nepárová použití: codice_4 i codice_5\n\nStrukturovaný dokument nese data především jako text, který je po částech vymezen obklopením značkami, data však mohou být součástí samotných značek:\n\nZnačka v sobě nemůže nést rovnou prostý text, naopak textový obsah ve značce vždy musí být součástí hodnoty konkrétního atributu a vymezen uvozovkami. Atributy mohou být součástí značky obecně bez ohledu, zda je tato párová, či jednoznačková, ovšem v konkrétních případech pak může daný atribut být definován jen pro jednoduchou verzi značky, a ne už pro párovou, napřílad \"name\" pro kotvu.\n\nVlastní identifikaci názvem tedy mají nejen značky, ale i jejich atributy. Seznam značek v jazyce je dán typicky DTD předpisem nebo pomocí XSD schématu, které mj. popisují i možné vazby v dokumentu:\n\nObecně lze ve značkovacích jazycích definovat vlastní značky a jejich obsah, atributy a vazby, ovšem pro HTML již existují konkrétní předpisy, se kterými pak již také počítají webové prohlížeče: Aktuálně ve verzi 5. Tyto verze navíc implementují konkrétní variantu:\n\nTyto varianty dále omezují či rozšiřují vlastnosti jazyka či zavádějí další své značky.\n\nPrvky se dělí na nahrazované, nenahrazované, blokové či inline.\n"}
{"id": "450516", "url": "https://cs.wikipedia.org/wiki?curid=450516", "title": "Caspian Airlines", "text": "Caspian Airlines\n\nCaspian Airlines jsou íránské aerolinie sídlící v Teheránu. Hlavním letištěm je Tehran Imam Khomeini International Airport.\n\nSpolečnost byla založena v roce 1993 a letecký provoz zahájila v září téhož roku. Caspian Airlines nabízí vnitrostátní lety v Íránu (Tabríz, Ahvaz, Kish a Mašhad) a mezinárodní lety do Arménie (Jerevan) a Ukrajiny (Kyjev, Minsk), stejně jako do Budapešti, Damašku nebo Dubaje a dalších.\n\n15. července 2009 se letoun Tu-154M Caspian Airlines na letu RV7908 z Teheránu do Jerevanu zřítil u vesnice Jannatabad poblíž íránského města Kazvin na severozápadě země. Ze 153 cestujících a 15 členů posádky nikdo nepřežil. Stroj spadl 16 minut po startu. Pilot předtím hlásil technické problémy a hledal místo pro nouzové přistání. Jeden z motorů letadla začal hořet a stroj po nárazu v 11:33 místního času také. \n\n"}
{"id": "450517", "url": "https://cs.wikipedia.org/wiki?curid=450517", "title": "Vytěgra", "text": "Vytěgra\n\nVytěgra ( ) je řeka ve Vologdské oblasti v Rusku. Její název pochází z ugrofinského jazyka a znamená \"jezerní řeka\". Je dlouhá 64 km. Povodí řeky je 1670 km².\n\nOdtéká z Matkozera. Teče v široké sníženině mezi Andomskou a Megorskou vysočinou. Ústí do Oněžského jezera. Od jejího ústí k výtoku řeky Svir byl v 19. století vybudován Oněžský obchvatový kanál.\n\nPrůměrné měsíční průtoky vody se pohybují od 11 do 23 m³/s. Kolísání průtoku je způsobeno lodní dopravou, která určuje míru vlivu povodí Volhy. Do řeky se také vypouští voda z Kovžského jezera.\n\nŘeka je regulována mnoha zdymadly a je důležitou součástí Volžsko-baltské vodní cesty.\n"}
{"id": "450523", "url": "https://cs.wikipedia.org/wiki?curid=450523", "title": "Fusing", "text": "Fusing\n\nFusing (česky fúzování) je technika používaná pro spékání a tvarování skla za pomoci vysokých teplot. V současné době se řadí k běžným metodám zpracování skla, jako jsou broušení, lisování, hutní tvarování, ohýbání apod.\n\nPrincipy fusingu jsou známy již od starověku, o čemž svědčí archeologické důkazy z doby okolo roku 2000 př. n. l. Jako první používali obdobu dnešního fúzování Římané a Egypťané.\n\nS rozvojem foukaného skla ustupuje fusing do pozadí. Ke znovuobjevení této techniky dochází až během 19. století v Evropě. Později se fúzované sklo stává vyhledávanou dekorací moderních interiérů.\n\nNejprve se kousky skla poskládají v tavicích formách do požadovaného tvaru. Pro vytvoření originálního designu se kombinuje sklo různých typů a barev.\n\nPoté se forma vloží do tavicí pece, kde se zahřívá na 750-850 °C. Čím déle jsou skleněné kousky vystavené vysokým teplotám, tím více se zakulacují jejich hrany a splývají jejich přechody.\n\nNakonec se teplota v peci výrazně sníží (ochrana před devitrifikací neboli odskelněním) a následuje 10-12hodinový proces ochlazování.\n\nMezi dodatečné úpravy fúzovaného skla patří pískování, leptání, malování, lepení, gravírování, broušení a jiné metody.\n\nFusing je vhodný pro výrobu dekoračních předmětů, skleněných desek, šperků, svítidel, talířů, podnosů, mís a jiného nádobí. V podstatě však umožňuje vytvořit téměř libovolný objekt.\n\nPři fúzování se často používá tzv. skelná frita (na různě velké fragmenty upravená sklovina – barevný skleněný prach, hrubší nepravidelné kousky, střepy nebo tyčinky), která se během tavení spojí s tvarovanou skleněnou deskou.\n\nNa rozdíl od jiných metod zpracování skla lze fúzováním dosáhnout i neobvyklých tvarů.\n\nPo aplikaci skleněného prášku výrobky také disponují vyšší barevnou stálostí než při použití sprejových barev.\n\nUkázky Fusingu\n"}
{"id": "450534", "url": "https://cs.wikipedia.org/wiki?curid=450534", "title": "Moskvič 3-5", "text": "Moskvič 3-5\n\nMoskvič 3–5 (rusky: Москвич-3–5) byl prototyp osobního automobilu, který vyvíjela automobilka MZMA (Moskevský závod Malolitrážích automobilů), dnes Moskvič v první polovině 70. let. Měl být náhradou hlavně za zastarávající Moskvič 408.\n\nPrvní prototyp byl sedan Moskvič 3–5–2, později bylo vyrobeno i kombi Moskvič 3–5–3. Po několika malých úpravách byl vytvořen nový sedan a pojmenován Moskvič 3–5–4. V roce 1972 byl vytvořen prototyp Moskviče 3–5–5. Jeho vzhled byl částečně aplikován na Moskvič 2140. O tři roky později byl vyroben Moskvič 3–5–6. \n\n"}
{"id": "450543", "url": "https://cs.wikipedia.org/wiki?curid=450543", "title": "Opárenské údolí", "text": "Opárenské údolí\n\nOpárenské údolí je říční údolí Milešovského potoka v úseku od Velemína po Malé Žernoseky o délce asi pěti kilometrů. Hloubka údolí dosahuje 50 až 100 m. Podél potoka vede cesta s turistickým značením (žlutá, zelená a modrá) včetně naučné stezky Lovoš a cyklostezky 25. U vsi Oparno se na ostrohu nad údolím tyčí zřícenina hradu Opárno.\n\nNad potokem vede železniční trať Lovosice - Teplice v Čechách, na které je zde zastávka \"Oparno\". Příslušný úsek trati je však od poškození sesuvem půdy roku 2013 na neurčito vyloučen z provozu; náhradní autobusová doprava je vedena mimo údolí (údolím nevede silnice) a zajíždí jen na okraj vsi Oparno.\n\nPřes údolí nedaleko Velemína vede most dálnice D8 protínající České středohoří. Má železobetonový oblouk o rozponu 135 metrů se spolupůsobící předpjatou deskovou mostovkou, která je 30 metrů nad údolím. Délka přemostění je 275 metrů. Stavba probíhala metodou letmé betonáže pomocí vyvěšování částí oblouku zpětnými závěsy bez potřeby stavební činnosti v údolí - bez skruží, lešení a montážních podpěr. Toto řešení citelně prodražilo výstavbu a jeho přínos pro ochranu přírody je zpochybňován.\n\nStavba mlýna pochází z období před rokem 1649. V roce 2008 jej získala Asociace TOM (ATOM) od Fondu dětí a mládeže, z Evropské unie získala prostředky na jeho renovaci (Program Cíl 3 Česko-Sasko) a 11. června 2011 byl objekt za účasti mnoha významných hostů předán do užívání.\n"}
{"id": "450550", "url": "https://cs.wikipedia.org/wiki?curid=450550", "title": "Joseph Smith", "text": "Joseph Smith\n\nJoseph Smith ml. (23. prosince 1805 – 27. června 1844) byl americký náboženský vůdce a zakladatel mormonismu. Smith stál u zrodu největšího exodu v USA, byl praktikovatelem polygamie, v 30. letech 19. století založil banku a ke konci svého života kandidoval na prezidenta USA. Roku 1844 byl zavražděn ve státě Illinois. Někteří mormoni jej dodnes považují za proroka, podobného těm z biblických časů.\n\nNarodil se roku 1805 ve windsorském okrese státu Vermont jako syn Josepha Smitha st. a Lucy Mack Smithové. Měl deset sourozenců. Jeho životopis začíná slovy: \"„Narodil jsem se léta Páně jeden tisíc osm set pět, dvacátého třetího dne v prosinci, ve městě Sharon v kraji Windsor ve státě Vermont...“.\"\n\nO svém dětství vypráví Joseph Smith většinou ve spojení s náboženskou vlnou, která se tehdy hnala východními státy USA.\n\nRoku 1820 měl vidění, v němž údajně spatřil Boha Otce a Ježíše Krista, kteří mu řekli, aby se nepřipojoval k žádné pozemské církvi. Obraz Prvního zjevení se stal ikonickou součástí mormonismu. Vyvolala kontroverze kvůli antropomorfizaci Boha Otce, který podle Josepha Smithe má věčné tělo z masa a kostí.\n\nPanuje také diskuze ohledně existence 4 verzí tohoto příběhu a toho, zda si navzájem odporují či ne.\n\nV dalším vidění roku 1823 se mu zjevil anděl jménem Moroni a pověděl mu o knize, psané na zlatých deskách, podávající zprávu o dřívějších obyvatelích Ameriky. Joseph Smith měl tuto knihu přeložit pomocí nástrojů, které získá spolu s deskami. Joseph Smith tento zážitek popisuje ve vlastním životopisu:\n\nRoku 1827 získal podle svého vyprávění od anděla Zlaté desky a do roku 1828 je překládal z reformní egyptštiny démotického typu. O totožnosti tohoto jazyka se vedou veliké diskuze.\n\nJoseph Smith nazýval překladatelské nástroje, jež získal od anděla, Urim a Thummim. Členy mormonské církve je Smith nahlížen jako „Vidoucí“, neboť byl podobně jako někteří proroci ze starověku oprávněn používat kameny Urim a Thummim. O těchto kamenech se píše Bibli i Knize Mormonově.\n\nOhledně překladu Knihy Mormonovy vzniklo mnoho kontroverze. Hlavním tématem těchto diskuzí o pravdivosti překládání bývá často téma „vidoucích kamenů“, které Joseph Smith k překladu prý používal. Jedna z nejvlivnějších mormonských církví, CJKSPD, existenci „vidoucích kamenů“ nepopírá. Často vzniká zmatek kvůli tomu, že lidé nerozlišují mezi Urim a Thummimem, daným Josephu Smithovi andělem, a Vidoucími kameny, které Joseph nalezl sám pomocí inspirace.\nV roce 1829 vyšel údajný překlad jako Kniha Mormonova. Tato kniha popisuje příběh 3 velkých civilizací ve starověké Americe – Nefitů, Lamanitů a Jareditů.\n\nStejně jako Bible je i Kniha Mormonova rozdělena na jednotlivé knihy (1.Nefi, 2. Nefi, Jákob, Mosiáš, Alma, Helaman, Eter apod.), které se odehrávají v různých časových obdobích na rozličných částech amerického kontinentu.\n\nVětšina příběhu se odehrává v 1. století před a po n.l. Vrcholnou událostí Knihy Mormonovy je příchod vzkříšeného Krista na americký kontinent v knize 3.Nefi.\n\nV roce 1829 byl Joseph Smith podle své výpovědi (spolu se svým písařem Oliverem Cowderym) navštíven vzkříšeným Janem Křtitelem a získal od něj tzv. Aaronovo kněžství. O tomto zážitku Joseph Smith ve svém životopisu napsal:\n\nO několik měsíců později došlo k podobné události i s „vyšším“ kněžstvím, kdy mu údajně vzkříšení bibličtí apoštolové, Petr Jakub a Jan, udělili pravomoc Melchisedechova kněžství. Joseph Smith byl nucen tento zážitek několik let tajit. Sám o tom napsal: \"„Prozatím jsme byli nuceni zachovávati v tajnosti okolnosti týkající se toho, že jsme obdrželi kněžství a byli pokřtěni, kvůli duchu pronásledování, který se již sám o sobě v sousedství projevoval.“\"\n\nNarůstaly útoky Josephových nepřátel, zatímco docházelo k šíření prvních několika set výtisků Knihy Mormonovy. Největším misionářem raného období, před založením oficiální církve, byl Josephův bratr Samuel Smith.\nDne 6. dubna 1830 Joseph Smith oficiálně založil Církev Kristovu (Church of Christ). Stalo se tak v domě rodiny Whitmerů. Whitmerovi byli jedni z mála lidí, kteří kromě Josepha Smithe údajně viděli Zlaté desky Knihy Mormonovy. Někteří členové rodiny Whitmerů za Josepha později položili život, zatímco jiní jej zavrhli. Nejprominentnější z rodiny, David Whitmer, se později s Josephem Smithem rozešel kvůli jeho praktikování polygamie.\n\nOficiální název mormonské církve se poté několikrát změnil a dnes se k založení církve roku 1830 vztahuje více různých církví (viz heslo mormonismus).\nJiž od prvních zjevení začalo pronásledování Josepha i jeho rodiny. Byl napadán, a to především ze strany jiných církví. Když Joseph Smith získal Zlaté desky pro překlad Knihy Mormonovy, započala nová éra útlaku. Útoky se stupňovaly, mnohdy bylo Josephovi usilováno o život. Podle výpovědí rodiny Smithových se někteří lidé dokonce snažili Zlaté desky ukradnout, aby na nich mohli zbohatnout. Neváhali při tom zničit Josephův dům nebo na něj střílet.\n\nTyto příběhy mnohdy vycházejí z historie mormonské církve. Kritici však poukazují na to, že důvodů nepřátelství mezi Smithovými a jinými lidmi mohlo být víc, než tato církev oficiálně připouští.\n\nJoseph se musel se svou ženou Emmou přestěhovat ze státu New York do Pensylvánie, a pokračovat s překladem v novém státu. I tam však brzy začaly nepokoje, a Joseph musel opět uprchnout, skrytý ve voze. Když byla oficiálně založena Církev Ježíše Krista, došlo o ze strany protivníků Josepha Smithe k narušování shromáždění, boření křestních hrází na potoce, urážení a pronásledování bylo na denním pořádku. Joseph byl v této době dokonce 2× uvězněn za „narušování veřejného pořádku“. Během tohoto raného období zemřelo Josephovi a Emmě jejich první narozené dítě, stejně jako dvojčata, která se jim narodila o chvíli později. Při jednom z nočních lynčování, kdy byl Prorok unesen z domu tlupou mužů, mu bylo vyraženo několik zubů při pokusu mu do úst nalít jed, byl zbit a pomazán dehtem. Byl to právě tento incident, který stál život další, již čtvrté dítě rodiny Smithů.\nKritici poukazují, že některé útoky mohly souviset s tím, že Joseph Smith začal praktikovat polygamii, což vyvolalo bouře nevole. Prorok Joseph Smith učil, že už na samotném počátku „znovuzřízení“ mu andělé i Bůh řekli o posvátné praktice plurálního manželství. Proto již v roce 1832 navázal minimálně 2 polygamní známosti (Marinda Nancy Johnson a Fanny Alger)\n\nJeden z mužů, kteří podnikli noční útok na Smithe, později tvrdil, že jej chtěl vykastrovat jako odplatu za „zneuctění jeho sestry“, Marindy Nancy Johnson. Smith byl totiž u dané rodině na návštěvě a v průběhu ní nezletilé dívce (17 let) nabídl tajné plurální manželství, které pobouřilo určité části její rodiny.\n\nKvůli nočnímu útoku se Joseph s Marindou po určitou dobu neviděli a navázali styk až později, když se Marinda stala manželkou mormonského apoštola Orsona Hydea (Marinda byla zároveň sestrou dalšího mormonského apoštola, Luke S. Johnsona). Joseph Smith se s Marindou nakonec oženil, a to v nepřítomnosti jejího stále žijícího manžela, když právě sloužil misii v Palestině. Orson Hyde však po svém návratu polyandrické manželství Smithe s Marindou posvětil a sám si vzal 2 nové polygamní ženy.\n\nFanny Alger byla buďto milenkou nebo první plurální manželkou Josepha Smithe. Bylo jí 14 let, jemu 28 (CJKSPD se k polygamii Josepha Smithe vyjadřuje na své oficiální stránce)\n\nSmithovy rané pokusy o polygynní vztahy vyústily v mnoho problémů. Josephova manželka Emma Smith se dozvěděla o tajném vztahu tak, že přistihla Josepha s Fanny při milostném aktu ve stodole, a Josephův nejsilnější pomocník při znovuzřizování mormonské církve, Oliver Cowdery, se k němu za tuto nevěru obrátil zády, bral jeho vztah s Fanny jako porušení zákona cudnosti a nazval vztah s Fanny Alger „špinavou aférou“. Z těchto důvodů se Joseph Smith na určitou dobu přestal aktivně snažit o získání nových plurálních manželek.\n\nCírkev Ježíše Krista se začala shromažďovat ve státě Ohio (v oblasti města Kirtland). Tam pronásledování na okamžik ustalo. Zde poprvé došlo k uskutečnění myšlenky postavit Chrám, tedy stavba, podobnou Šalamounovu Chrámu v Jeruzalémě. Tato stavba byla pro členy církve velkou finanční zátěží. V Kirtlandu také církev založila banku.\n\nChrám v Kirtlandu byl nakonec dostavěn, ale po Smithovo smrti se zdejší věřící shromáždili do odlišné mormonské církve, než jaká pod vedením Brighama Younga odešla na západ. Ve vlastnictví této opoziční skupiny, Komunity kristovy, je kirtlandský Chrám dodnes.\n\nAčkoliv byla stavba kirtlandského chrámu pro Svaté velkou těžkostí, dostavila se podle mnohých výpovědí velkolepá zjevení. Sám Joseph Smith měl zjevení 4 nebeských bytostí. V mormonském svatém Písmu, knize Nauky a smluv, je toto zaznamenané jako Oddíl 110. Joseph Smith svůj zážitek popsal slovy:\n\n\"„ZÁVOJ byl sňat z mysli naší a oči porozumění našeho byly otevřeny. Viděli jsme před sebou Pána stojícího na hrazení kazatelnice; a pod nohama jeho bylo vydlážděné dílo z ryzího zlata v barvě podobající se jantaru... A hlas jeho byl jako zvuk valících se velikých vod, a to hlas Jehovův, řkoucí: Já jsem první i poslední; jsem ten, kdo žije, jsem ten, kdo byl zabit; jsem přímluvcem vaším u Otce...\" \"Když toto vidění skončilo, nebesa se nám opět otevřela; a před námi se ukázal Mojžíš a předal nám klíče shromažďování Izraele ze čtyř částí země a přivedení deseti kmenů ze země severní.\" \"Po tomto se ukázal Elias\" \"a předal dispensaci evangelia Abrahamova řka, že v nás a semeni našem budou všechna pokolení po nás požehnána.\"\n\n\"Když toto vidění skončilo, náhle se nám otevřelo další veliké a slavné vidění; neboť Eliáš, prorok, jenž byl vzat do nebe, aniž okusil smrti, stál před námi a pravil: Vizte, již nadešel čas, o němž bylo promlouváno ústy Malachiáše – který svědčil, že on [Eliáš] bude poslán, dříve než přijde veliký a hrozný den Páně – Aby obrátil srdce otců k dětem a dětí k otcům, aby celá země nebyla stižena prokletím. Tudíž, klíče této dispensace jsou předány do rukou vašich; a tím můžete věděti, že veliký a hrozný den Páně je blízko, dokonce ve dveřích.“\"\n\nPo zasvěcení Chrámu trvalo jen několik týdnů, než došlo k tragickým událostem. Joseph Smith měl vidění o odpadnutí třetiny Svatých v Kirtlandu a objevila se žena, která v domě Whitmerových pomocí Vidoucího kamenu tvrdila, že Joseph Smith se stal falešným prorokem.\n\nSmith v té době zažíval několik různých zákonných stíhání a musel dohlížet na různé církevní komunity. V roce 1837 žili mormoni ve státech New York, Pensylvánie, Ohio a Missouri. Problémy v samotném středu mormonismu, Kirtlandu, znamenalo velké ohrožení Smithovy autority\nV Kirtlandu pokračovalo nepřátelství mnohých členů k Josephu Smithovi do té míry, že musel nakonec uprchnout. V roce 1837 totiž došlo ve Spojených státech k ekonomické recesi a Kirtlandská banka zkrachovala. Ztráta veškerého majetku byla u mnohých Svatých důvodem k odchodu z mormoského hnutí. V letech 1837–1838 se stal život Svatých v Kirtlandu natolik neúnosný, že musela většina Svatých odejít na nové místo. Mnozí odešli s prorokem Joseph Smithem do státu Missouri.\n\nMissouri bylo 2. ze 3 hlavních středisek mormonské Církve během života Josepha Smithe. Mezi 3 centra církve patřil také Kirtland, Ohio a Navoo, Illinois.\n\nPodle Smithových proroctví měla být Missouri zemí, kde bude zbudováno město Nový Jeruzalém. Určil dokonce i přesné místo sionského Chrámu i geografické umístění Adamova údolí Adam-Ondi-Ahman, kde podle Smithových slov Adam před nanebevzetím žehnal potomkům.\n\nSvatí pobuřovali svoje sousedy neotřelou a novou vírou, svědectvím o Knize Mormonově a kromě jiného také odporem vůči otrokářství. Na druhou stranu také bouřili tím, že při hromadném stěhování ovládali radnice a pozice starostů menších missourských měst. Tyto spory vyvrcholily ve vzniku extrémistické mormonské sekty Danitů, která začala zbraněmi chránit mormonské komunity.\n\nRozrůstaly se také případy Josephových plurálních manželek. V roce 1838 pojal svou druhou plurální (tedy třetí celkovou) manželku, Lucindu Morgan Harrisovou. Ta se 4 roky předtím, tedy v roce 1834, přistěhovala spolu s manželem do Missouri jako členové mormonské církve. Lucindy manžel, George W. Harris, o tomto paralelním manželství pravděpodobně věděl. Lucinda i po spečetění se Smithem nadále žila se svým prvním manželem. Takovéto případy polyandrie (mnohomužství = jedné manželky a více manželů) byly pod vedením a dohledem proroka Josepha Smithe běžné.\n\nV tomto období Smithovo vystupování a učení převládá všeobecná nedůvěra vůči zednářství. Tento silný anti-zednářský prvek vznikl důsledkem některých pasáží Knihy Mormonovy, celkovou náladou v tehdejší Americe a bývalým manželem Lucindy Morgan Harrisové, Smithovy druhé plurální ženy, který byl významným kritikem zednářství a byl za tyto aktivity zavražděn krátce před vznikem mormonské církve.\n\nJoseph Smith sám před koncem svého života vstoupil do řádu Svobodného zednářství a se svými následovníky představoval jednu z největších zednářsých komunit v USA (viz Smithův život v Navoo).\n\nV roce 1838 nabraly události v Missouri rychlý spád. Ačkoliv Svatí v Missouri žili paralelně se Svatými v Kirtlandu, Ohio, zažili téměř ve stejnou dobu veliké pochyby ohledně osobnosti Josepha Smithe. Ten byl v době hlavních událostí v Missouri nepřítomen. V době jeho nepřítomnosti vedl missourskou církev jeho zástupce, Sidney Rigdon. Ten se po Josephově smrti stal významným vůdcem Svatých a nepohodl se s oficiálním vedením, které pod Brighamem Youngem odešlo na západ.\nJiž dříve se zformovala skupina ozbrojených mormonů, nazvaná Danité.\n\nDanité vznikly proto, aby ochraňovali Svaté před ozbrojenými útoky zvenčí. S postupem času se Danité stali radikální organizací, která prosazovala vraždění mormonských odpůrců. Joseph Smith se o změně ve skupině Danitů dozvěděl skrze zjevení – v té době byl ve vzdáleném vězení, bez možnosti získat aktuální zprávy z Missouri. Neměl však možnost dění ovlivnit.\n\nDanité začali v roce 1838 na některých shromážděních prosazovat zabití některých mormonských odpadlíků. Jednalo se mnohdy o Smithovy přátele, kteří se s ním rozešli kvůli plurálním manželkám, krachu kirtlandské banky nebo jiným prvkům mormonského vývoje. Mezi těmito „odpadlíky“ byl například Oliver Cowdery, který zapsal většinu Josephova překladu Knihy Mormonovy. Byl jedinou osobou, která byla spolu s Josephem Smithem přítomna znovuzřízení kněžství v této dispensaci a byl Bohem nazýván jako „druhý starší Církve“ po Josephu Smithovi. Dalšími z odpadlíků byli někteří členové rodiny Whitmerových, u nichž doma byla Josephova církev oficiálně založena.\nHlavním odpůrcem Danitů se v Missouri stal Thomas B. Marsch, předseda Smithova Kvora 12 apoštolů. Thomas B. Marsch byl jakýmsi novodobým „Petrem“. Ostře vystoupil proti napadání „odpadlíků“ a stal se trnem v oku mormonských extrémistů.\n\nV neděli, 17. června 1838 došlo k něčemu, co se nazývá „SALT SERMON“ – „Kázání o soli“. Tehdy missourský vedoucí SIDNEY RIGDON přednesl proslov, v němž v podstatě odpadlíky označil za „sůl, která má být rozšlapána“.Během týdne z mormonských komunit a měst utekli všichni, kteří byli označováni za „odpadlíky“. Dostali totiž dopis, podepsaný 84 členy Církve, kde jim bylo jasně vysvětleno, že pokud okamžitě neodejdou, přijdou strašlivé následky. \n\nUdálosti vyvrcholily, když pod vedením apoštola Davida W. Pattena (který byl s Thomasem B. Marschem v rozporu), 80 mormonských teroristů ze skupiny Danité napadlo město Gallatin. Město, které leželo hned u posvátného údolí Adam-ondi-Ahman. Město Gallatin bylo středobodem odpůrců církve, kteří si nepřáli, aby mormoni ovládli mocenské pozice v některých amerických městech.\n\nDanité město Gallatin za trest vypálili a srovnali se zemí.\n\nV důsledku toho i mnoha dalších věcí nahlásil Thomas B. Marsch spolu s dalším apoštolem, Orsonem Hydem, tuto věci zákonný autoritám v Missouri. Důsledkem toho byl guvernérem státu Missouri v roce 1838 vyhlášen tzv. Vyhlazovací dekret, který umožnil a přikazoval každému obyvateli tohoto státu vyhnat nebo zabít jakéhokoliv mormona, neboť všichni Svatí byli prohlášeni za „nepřátele státu“. Lákadlem k tomu měl být i fakt, že si lidé mohou ponechat majetek a pozemek každého mormona, jehož vyženou či zabijí.\n\nMnoho desítek tisíc Svatých se proto přestěhovalo do oblasti ve státě Illinois, kde Prorok svůj lid usadil – překvapivě – v bažinaté oblasti. Svatí tuto bažinu svým vytrvalým úsilím odvodnili a vybudovali zde město s názvem Navoo (v hebrejštině to znamená „Krásné“ nebo „Líbezné“), které se stalo nejlidnatějším městem ve státe Illinois (lidnatější než hlavní město Chicago!). Smithovi následovníci zde ukázali, že jsou schopni a ochotni v naprosté pustině vybudovat lidnaté město.\n\nJoseph Smith v roce 1841 vstoupil do řádu Svobodných zednářů a v roce 1842 se stal Mistrem Zednářem (Master Mason). Do dvou let bylo v Navoo už téměř 1500 do zednářství zasvěcených mormonů (srovnej:v roce 1840 bylo v celých USA pouze 2000 zednářů celkem).\n\nV období Navoo Prorok poprvé prezentoval obřad Obdarování, který byl inspirován zednářskými obřady a měl za cíl dovést členy církve k božskému oslavení.\n\nObdarování je jedním z vrcholných obřadů v mormonismu (ačkoliv ne všechna mormonská odvětví tento obřad uznávají). Byl zaveden roku 1842 mormonským zakladatelem Josephem Smithem jako součást tajných vnitřních obřadů v rámci mormonské církve. V současné době prochází Obdarováním v CJKSPD prochází každý dospělý člen, pokud je toho hoden. Každý je také pobízen k tomu, aby vykonával obřad Obdarování ze své zemřelé předky. Obřad byl v průběhu historie několikrát modernizován.\n\nIllinois se neukázalo být vhodným místem k bydlení. Prorok byl – jako již mnohokrát předtím – zatčen a v roce 1844 zbaběle zavražděn ozbrojeným davem, spolupracujícím s vládními silami. Svatí se tedy pod vedením předsedy kvóra 12 apoštolů Brighama Younga po vzoru starozákonních proroků, jakými byl Abrahám či Mojžíš, vydali na dlouhý EXODUS mimo území Spojených států\nS pomocí Pána se několik desítek tisíc Svatých dlouze a velice těžce odhodlalo odejít do tehdy neznámého „indiánského území“ na západě dnešních USA. Svatí měli s indiány dobré vztahy, ať již skrze svou vlídnost či skrze Knihu Mormonovu, která vypráví o předcích moderních indiánů. V naprosté pustině a takřka poušti se Brigham Young vůlí Hospodina zastavil a rozkázal vybudovat město. Právě na tomto místě dnes stojí slavné Salt Lake City, hlavní město „mormonského“ státu Utah. A přestože vláda Spojených států ještě několikrát vyslala armádu k vyhlazení mormonského města, vše bylo s pomocí Boží překonáno a nic tak nemohlo zabránit šíření Království Božího a Pravého Evangelia na Zemi.\n\nJoseph Smith za sebou zanechal velké množství písemných materiálů. Mezi přední patří:\n\nKniha Nauky a smluv je souborem kanonizovaných zjevení mormonských proroků.\n\nJiž krátce po založení Církve začal Joseph Smith se Sidney Rigdonem pracovat na Inspirovaném překladu Bible. V rámci tohoto projektu vydal Smith několik delších i kratších textů, kterými nahradil některé biblické pasáže.\n\nPrvní kapitoly Inspirovaného překladu Bible se dnes u CJKSPD nachází v Knize Mojžíš v Drahocenné perle.\n\nInspirovaný překlad příběhu proroka Enocha (Kniha Enoch) se u CJKSPD dnes nachází v Knize Mojžíš v Drahocenné perle.\n\nKniha Abrahám, včetně 3 egyptských faksimilií, je součástí mormonského svatého Písma. Jde o údajný překlad z egyptského papyru, k němuž se Joseph Smith dostal. Někteří ho zařazují jako další část Inspirovaného překladu Bible.\n\nČlánky víry jsou seznam základních bodů mormonské víry, který sepsal americký teolog Joseph Smith.\n\nJoseph Smith přijal a zapsal velké množství zjevení, které se z rozmanitých důvodů nedostaly do moderních verzí mormonského Písma.\n\n\n\n"}
{"id": "450552", "url": "https://cs.wikipedia.org/wiki?curid=450552", "title": "Jižní Aralské jezero", "text": "Jižní Aralské jezero\n\nJižní Aralské jezero je jezero, které je tvořené jižní částí zbytku Aralského jezera. Nachází se na území Akťubinské oblasti v Kazachstánu a Karakalpakstánu v Uzbekistánu. Oddělování začalo v roce 1987 a k definitivnímu oddělení jižní části došlo v roce 1990, kdy se hladina snížila natolik, že už směrem od severní části neprotékala voda. Jižní část nemá šanci na obnovu a do roku 2020 se přemění v poušť. Řeka Amudarja do jezera nedotéká od jeho rozdělení.\n\nV roce 2003 se jižní část bývalého Aralského jezera dále rozdělila na západní a východní část, které byly spojené úzkým průtokem, jež měl dno v nadmořské výšce 29 m a vyrovnával hladiny, ale nepromíchával vodu. V roce 2005 byl hrází uzavřen přítok vody ze severní části. V roce 2008 se východní a západní část definitivně oddělily. Převážná část východní části se poté přeměnila v solnou pláň. Západní část je o 43 m hlubší, a má podzemní vodní zdroj na severozápadě, takže ještě bude nějakou dobu existovat.\n\nV roce 2007 činila salinita západní části 70 g/l a východní části 100 g/l. Když vodní hladina klesne pod úroveň dna spojovacího kanálu (29 m) rozdíl ve slanostech jednotlivých částí se bude vyvíjet nezávisle. Východní část může být v letech s velkým množstvím vody podporována Amudarjou a v suchých letech vysychat a její salinita tedy bude kolísat. Salinita západní části naproti tomu trvale poroste.\n\n"}
{"id": "450553", "url": "https://cs.wikipedia.org/wiki?curid=450553", "title": "Rainer Strecker", "text": "Rainer Strecker\n\nRainer Strecker (* 25. říjen 1965, Berlín, Německo) je německý herec.\n\nV šestnácti letech natočil svůj první film - Das Baby meines Bruderes.\n\nPo maturitě odešel na berlínskou konzervatoř a potom vystudoval mnichovskou hereckou školu Otto Falckenberga.\n\nOd roku 1989 byl pět let ve stálém angažmá v Hamburku. Pak se vydal do světa a jeho umění mohli obdivovat diváci i v Paříži a dalekém Pekingu. Do Německa se vrátil v roce 1998. Dnes, přestože žije v Berlíně, je stálým členem divadelních souborů v Hamburku a Basileji.\n\nHrál v mnoha německých filmech a seriálech, také dabuje a film \"Amfuem\" (2010) režíroval a zahrál si v něm s herečkou Muriel Baumeister, kterou obsadil do hlavní role. K filmu \"Westler\" (1985) složil hudbu a i v tomto filmu si zahrál.\n\nV německém seriálu \"Kobra 11\" hrál vrchního komisaře Inga Fischera v prvních dvou epizodách 1. série.\n\nOd roku 2000 hraje v seriálu \"Einsatz\" in Hamburg komisaře \"Volkera Brehma\".\n\nNa zvukové nosiče namlouvá knihy. Za své výkony získal několik ocenění, v roce 2007 ocenění KNIHA ROKU 2007 v kategorii Knihy pro děti a mládež za namluvení knihy \"Das Buch von allen Dingen\" od Guuse Kuijera a v roce 2009 cenu des Deutschen Hörbuchpreises (cena německé Audioknihy Prize) a cenu \"HörKules\" 2009 za namluvení knihy \"Tintentod\" od Cornelie Funke.\n\nMluví německy (mateřský jazyk), anglicky (plynně) a francouzsky (plynně) a ovládá berlínský a severoněmecký dialekt.\n\nMěří 168 cm, má blond vlasy a modré oči.\n\nOvládá asijská bojová umění. Ve volném čase trénuje aikido, iaidō, boj s mečem, boj s holí a horolezectví. Hraje na kytaru a bicí. Navíc své fanynky okouzluje sametovým basbarytonem.\n\nV roce 1993 se oženil s německo-rakouskou herečkou Muriel Baumeister (* 24.1.1972). V roce 1994 se jim narodil syn Linus. V roce 1998 se Rainer Strecker a Muriel Baumeister rozvedli.\n\nŽije v Berlíně.\n\n\n\n\n\n\n\n\n"}
{"id": "450558", "url": "https://cs.wikipedia.org/wiki?curid=450558", "title": "Suda", "text": "Suda\n\nSuda nebo Sudová může znamenat:\n\n\n\n"}
{"id": "450561", "url": "https://cs.wikipedia.org/wiki?curid=450561", "title": "Suda (přítok Rybinské přehrady)", "text": "Suda (přítok Rybinské přehrady)\n\nSuda ( ) je řeka ve Vologdské oblasti v Rusku. Je dlouhá 184 km. Povodí řeky je 13 500 km².\n\nVzniká soutokem zdrojnic Kološma a Nožema. Teče přes Mologošeksninskou nížinu, zprava do ní vtéká řeka Kolp. Ústí do zálivu Rybinské přehrady, jež vzdouvá dolní tok řeky.\n\nZdrojem vody jsou převážně sněhové srážky. Průměrný roční průtok vody činí 134 m³/s. Zamrzá na konci října až v polovině prosince a rozmrzá v dubnu až na začátku května. Nejvyšších vodních stavů dosahuje v dubnu a v květnu.\n\nŘeka je splavná a v úseku u ústí je na ní možná vodní doprava.\n"}
{"id": "450572", "url": "https://cs.wikipedia.org/wiki?curid=450572", "title": "Moskvič S", "text": "Moskvič S\n\nMoskvič S (rusky: Москвичи серии С) byla řada tří prototypů osobního automobilu, které vyvíjela automobilka MZMA (Moskevský závod Malolitrážních automobilů), dnes Moskvič v druhé polovině 70. let. Měly nahradit Moskvič 412.\n\nPráce na prototypu začaly v roce 1974, kdy byl vytvořen model nazvaný „Delta“. Roku 1975 byl během tří týdnů vytvořen první vůz této řady - Moskvič S1. Na začátku roku 1976 začalo testování. Vůz však nebyl schválen, a proto byl vytvořen Moskvič S2. Na rozdíl od svého předchůdce měl méně futuristický vzhled. Moskvič S3 byl již téměř dodělaný a připravený na sériovou výrobu. Automobilka Moskvič ale dostala příkaz vyvinout nový automobil s předním pohonem, a tak se tato řada do sériové výroby nikdy nedostala. \n"}
{"id": "450575", "url": "https://cs.wikipedia.org/wiki?curid=450575", "title": "Alois Bohdan Brixius", "text": "Alois Bohdan Brixius\n\nAlois Bohdan Brixius, po přestupu k islámu Hadži Mohamed Abdalláh Brikcius (30. září 1903, Wocheiner Feistritz v Rakousko-Uhersku, dnes Bohinjska Bistrica ve Slovinsku – 19. února 1959, Praha), byl český cestovatel, orientalista, novinář a autor cestopisných knih. Konvertoval k islámu a byl jeho čelným představitelem v Československu; za svou činnost v době nacistické okupace byl po válce odsouzen k osmi letům vězení.\nNarodil se v rodině praktického lékaře v dnešní slovinské obci Bohinjska Bistrica, která v té době byla součástí Rakousko-Uherska a nazývala se Wocheiner Feistritz. Po maturitě studoval v Paříži, vysokoškolská studia však nedokončil. \n\nVe dvacátých letech 20. století intenzivně cestoval. Jazykově byl pro cestování velmi dobře vybaven, ovládal arabštinu, turečtinu a amharštinu. Jeho zájem, pro který opustil civilní povolání úředníka a advokáta, ovlivnil orientalista a arabista Alois Musil (1868-1944). Brikcius podnikl čtyři cesty po Evropě, za řecko-turecké války (1919-1922) byl v Turecku, v roce 1924 v Sýrii. Mezi další státy a území, které navštívil, patří v Palestina, britský protektorát Aden, Libanon, Irák, britská Indie, historická oblast Balúčistán, Jemen, Saúdská Arábie, Zajordání. V Africe poznal Egypt a Habeš, Džibuti a Somálsko. Ze svých cest přispíval do českých periodik, zejména do geografického týdeníku \"Širým světem\" Stanislava Nikolaua. \n\nPři pobytu v Džibuti v roce 1933 konvertoval k islámu a vykonal jako první Čech pouť do Mekky – hadždž. Tehdy také změnil jméno na \"Hadži Mohamed Abdalláh Brikcius\".\n\nVe třicátých letech 20. století se v Československu věnoval přednáškové činnosti, přednášel pod jménem Hadži Mohamed Abdallah Brikcius, vystupoval i v českém rozhlase. \n\nByl redaktorem časopisu \"Oasa\", který vydával v letech 1933-1936 \"Klub přátel Orientu\". Již v roce 1936 se stal členem \"Vlajky\".\n\nDne 27. ledna 1935 byla v pražské kavárně Louvre založena \"Náboženská rada muslimská\" a Brikcius se stal jejím předsedou. Po řadě jednání s československými orgány byla \"Muslimská obec\" uznána až protektorátními úřady v roce 1941; její povolení bylo po válce s ostatními protektorátními výnosy zrušeno .\n\nČlenem hnutí Vlajka byl Brikcius již od roku 1936. Do jeho stejnojmenného periodika přispíval od září 1939. Jednalo se nejprve pouze o články o útisku muslimů v muslimských zemích. Jako redaktor pro zahraničně-politické události, kterým se stal v lednu 1940, ale občas vybočil z tématiky, která mu byla vlastní; psal příspěvky oslavující Adolfa Hitlera či články protižidovské nebo protibenešovské. V březnu 1945 ho Emanuel Moravec jmenoval šéfredaktorem \"Korespondence\", časopisu Ligy proti bolševismu.\n\nPřed zrušením \"Vlajky\" v roce 1942, kdy byl zástupcem šéfredaktora, obdržel za \"průkopnicko-publicistickou činnost\" Národní cenu. (Je však třeba uvést, že současně obdržely tuto cenu nekolaborující osobnosti z oblasti kultury jako spisovatel František Kožík, herečka Marie Glázrová, houslista Váša Příhoda, skladatel Václav Trojan, básník František Hrubín a další.) \n\nV roce 1943 vydal v Českém slovu článek \"Beneš – nejpodlejší postava českých dějin\". \n\nProtižidovská a protizednářská byla jeho přednáška v rozhlase v roce 1942; před soudem v roce 1947 však prokázal, že nebyl jejím autorem.\n\nByl vyznamenán tzv. Svatováclavskou orlicí (I. stupně bez věnce). Byl důstojníkem Svatoplukových gard, což po válce tvořilo jeden z bodů jeho obžaloby. (Svatoplukovy gardy působily v letech 1939-1943, kdy se rozpadly. Jednalo se o fašistické jednotky, které měly být obdobou německých SA.)\n\nJiž v květnu 1945 byl, spolu s dalšími novináři, označen za kolaboranta, vyloučen ze Svazu českých novinářů a předán soudním orgánům. Během soudu se doznal k psaní kolaborantských článků, popíral však autorství rozhlasové přednášky o židech a zednářích, což se mu podařilo prokázat. Též se hájil tím, že proti Židům nepsal z rasismu, ale z historických a palestinských důvodů. Podobně zdůvodňoval své psaní proti Spojencům tím, že poznal imperialistickou politiku Velké Británie. Odsouzen byl za propagaci nacismu a členství v důstojnickém sboru Svatoplukových gard na osm let vězení a ztrátu cti na deset let.\n\nZ vězení byl propuštěn roku 1953 a ujal se znovu vedení muslimské obce; od roku 1956 uvažoval o jejím právním obnovení (protektorátní uznání bylo po válce s ostatními protektorátními zákony a výnosy zrušeno). K obnovení ale došlo až v roce 1991.\n\nByl pohřben (pod jménem Mohamed Brikcius) na Olšanských hřbitovech v Praze (část 010, oddělení 9, hrob 200).\n\nAlois Brikcius byl třikrát ženat. (O první manželce prozatím nedohledány informace.) Se svou druhou ženou Marií (islámské jméno Marjam Bint Alí) přijal v roce 1933 v Džibuti islám (sám přijal jméno Mohamed Abdalláh) a odcestovali na pouť do Mekky. \n\nDne 29. května 1936 se na Staroměstské radnici v Praze (civilní sňatek) potřetí oženil s Miladou Illingerovou. V poválečném procesu s Aloisem Brickiusem ho rodina jeho ženy (vystoupením švagrové dr. Městkové-Illingerové) aktivně hájila. \n\nSvá díla vydával pod jménem Mohamad Abdallah-hadži Brikcius (nebo M. A. Brikcius):\n\n\nDne 1. června 1937 vystoupila v rozhlasové stanici Praha I. Brickiusova manželka pod muslimským jménem Aziza Illinger-Brickiusová v pořadu \"Moslimská žena v Orientě\".\n\n\n"}
{"id": "450576", "url": "https://cs.wikipedia.org/wiki?curid=450576", "title": "Tacht-e Sulejmán", "text": "Tacht-e Sulejmán\n\nTacht-e Sulejmán (persky تخت سليمان) je archeologická lokalita v Íránu, asi 400 kilometrů západně od Teheránu. Počátky zdejších staveb sahají až do 5. století př. n. l. Tacht-e Sulejmán byl důležitým střediskem Sásánovců i zoroastrismu a zahrnuje cenné pozůstatky staveb.\n\nOd roku 2003 je lokalita zapsáná na seznamu světového dědictví UNESCO.\n\n"}
{"id": "450578", "url": "https://cs.wikipedia.org/wiki?curid=450578", "title": "Senátní obvod č. 75 – Karviná", "text": "Senátní obvod č. 75 – Karviná\n\nSenátní obvod č. 75 – Karviná je podle zákona č. 247/1995 Sb. tvořen částí okresu Karviná tvořenou obcemi Albrechtice, Stonava, Horní Suchá, Těrlicko, Dolní Lutyně, Orlová, Karviná, Doubrava, Dětmarovice a Petrovice u Karviné.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "450580", "url": "https://cs.wikipedia.org/wiki?curid=450580", "title": "TweetDeck", "text": "TweetDeck\n\nTweetDeck je desktopový Twitter klient. Stejně jako ostatní aplikace pro Twitter komunikuje s jeho API, čímž uživatelům umožňuje odesílat a přijímat \"tweety\" a zobrazovat profily uživatelů. S 19% podílem na trhu je to nejpopulárnější Twitterová aplikace pro odesílání nových \"tweetů\", hned po webovém rozhraní s 45,70% podílem. Je kompatibilní se systémy Microsoft Windows i Mac OS X, s možnou ruční instalací na GNU/Linux. Verze pro iPhone byla vydána 19. června 2009.\n\nUživatelé si mohou program rozdělit do sloupců, zobrazující různé věci, například \"tweety\" od přátel. TweetDeck také spolupracuje s aplikacemi jako Twitscoop, 12seconds a Stocktwits, přičemž všechny mohou být zobrazeny ve vlastních sloupcích. Uživatelům také umožňuje rozdělit si lidi, které sledují, do různých skupin, což je pro hodně uživatelů užitečná funkce.\n\n16. března 2009 byla vydána verze, která podporovala aktualizaci stavu na Facebooku. Od 8. dubna 2009 je tato funkce standardní součástí programu.\n\n"}
{"id": "450583", "url": "https://cs.wikipedia.org/wiki?curid=450583", "title": "Moskvič 2142", "text": "Moskvič 2142\n\nMoskvič 2141 (rusky: Москвич-2142) byl osobní automobil, který vyráběla automobilka Moskvič. Byl k dostání ve dvou provedeních – „Kníže Vladimír“ a „Ivan Kalita“. Byl to poslední vůz značky Moskvič.\n\nMoskvič 2142 Kníže Vladimír (rusky: Князь Владимир, Knjaz Vladimir) byl sedan odvozený od Moskviče 2141 Svjatogor. Původně se měl vyrábět už v roce 1992, ale výroba byla odložena a vyráběl se až od roku 1997.\n\n\nMoskvič 2142 Ivan Kalita je automobil založený na modelu Kníže Vladimír. Byl vytvořen pro potřeby ruské vlády. Byl to největší a nejluxusnější Moskvič, který kdy byl vyrobený.\n\n"}
{"id": "450586", "url": "https://cs.wikipedia.org/wiki?curid=450586", "title": "Col du Galibier", "text": "Col du Galibier\n\nCol du Galibier (2645 m n. m.) je horský průsmyk v jihovýchodní části francouzských Alp blízko Grenoblu\n"}
{"id": "450590", "url": "https://cs.wikipedia.org/wiki?curid=450590", "title": "Mlčoch", "text": "Mlčoch\n\nPříjmení Mlčoch nosí více různých osobností:\n\n"}
{"id": "450594", "url": "https://cs.wikipedia.org/wiki?curid=450594", "title": "Divadlo Continuo", "text": "Divadlo Continuo\n\nDivadlo Continuo je profesionální divadelní skupina, která existuje od roku 1992. Sídlí na bývalém statku \"Švestkový dvůr\" v Malovicích v jižních Čechách.\n\n"}
{"id": "450597", "url": "https://cs.wikipedia.org/wiki?curid=450597", "title": "Arend Lijphart", "text": "Arend Lijphart\n\nArend d'Angremond Lijphart (* 17. srpna 1936, Apeldoorn, Nizozemsko) je politolog zaměřující se na komparativní politologii, volby a volební systémy, demokratické instituce a studium etnik. \n\nV roce 1963 získal doktorát z politologie na Yale University (Ph.D.). V současnosti působí jako emeritní profesor na University of California v San Diegu. Většinu svého profesního života strávil ve Spojených státech, kde získal také americké občanství, přičemž si podržel i nizozemské. \n\nZaměřuje se na konsociační model demokracie, na způsoby segmentace společnosti a participace na moci vedoucí k udržení demokratického řádu. Tento koncept rozvinul ve své práci \"The Politics of Accommodation\", kde se zaměřil na politický systém Nizozemska, který je příkladem konsocialismu. \n\nV pozdějším období také popisoval rozdíly mezi majoritní a konsenzuální demokracií. Je obhájcem konsociačního modelu a domnívá se, že konsenzuální model je vhodný pro jakoukoli společnost. Na rozdíl od majoritních demokracií se konsenzuální model vyznačuje multipartismem, parlamentarismem s existencí vládní koalice (kabinet nesestaví jediná strana), proporčním volebním systémem, korporativistickou strukturou zájmových skupin, bikameralismem, rigidní formou ústavy obtížně měnitelnou a nezávislou centrální bankou. \nV knize \"Patterns of Democracy\" (1999) klasifikuje třicet šest demokracií, které jsou příklady takového konsenzuálního modelu. \n\nTaké významně zasáhl do metodologické debaty v rámci komparativní politologie, zejména článkem \"Comparative politics and the comparative method\" z roku 1971, publikovaném v \"American Political Science Review\".\n\nVolební systém má podle něj zásadní vliv na kvalitu demokracie. Za důležité faktory volebního systému považuje volební formuli, velikost volebního obvodu, volební práh a velikost voleného zastupitelského sboru.\n\nV roce 1989 byl zvolen za člena Americké akademie umění a věd, v letech 1995–1996 byl předsedou Americké politologické společnosti a v roce 1997 získal prestižní cenu Johana Skytta za politologii. \n\n\n"}
{"id": "450606", "url": "https://cs.wikipedia.org/wiki?curid=450606", "title": "František Dvorský", "text": "František Dvorský\n\nFrantišek Dvorský (25. září 1846, Strážnice – 3. listopadu 1917, Brno) byl moravský středoškolský profesor, přírodovědec a vlastivědný pracovník.\n\nV mládí František Dvorský studoval na gymnáziích ve Strážnici, Kroměříži a Litomyšli. Dva roky pak byl zapsaný jako privatista (externí student) na teologické fakultě v Olomouci, odkud přešel na filozofickou fakultu vídeňské univerzity. Na vídeňské univerzitě působil ve spolku českých akademiků Morava.\n\nJako učitel poté působil v několika školách na Moravě (mezi lety 1864 a 1867), následně pak působil jako vychovatel v Bílkově ústavu, po roce 1870 pak suploval na gymnáziu v Uherském Hradišti a v roce 1871 pak začal učit na gymnáziu v Uničově. \n\nDne 27. září 1873 se v Boskovicích oženil s Kateřinou Luňáčkovou (*1851–1852)\n\nV roce 1875 pak přešel na dvojjazyčné státní gymnázium v Třebíči, kde pracoval mezi lety 1875 a 1886. \n\nV roce 1886 pak František Dvorský přešel do Brna, kde začal učit na 2. českém státním gymnáziu, od roku 1895 pak byl členem muzejní sekce Moravského hospodářského spolku a v roce 1896 se stal konzervátorem mineralogické sbírky Františkova muzea (pozdější Moravské zemské muzeum). Roku 1898 se začal starat také o prehistorické sbírky v témže muzeu.\n\nZemřel v Brně, jako příčina úmrtí byla udána stařecká slabost (Altersschwäche).\n\nV Třebíči se František Dvorský začal věnovat mineralogii, setkal se s hospodářským radou třebíčského velkostatku A. Hanischem, kdy společně podnikali výzkumné mineralogické cesty po okolí Třebíče. Ve spolupráci s vídeňským geologem Franzem Eduardem Suessem zmapovali geologické podloží západní Moravy. Nedaleko Kožichovic nalezl tzv. zelené sklo, po posouzení bylo zjištěno, že je to tzv. moldavit (vltavín). Později sepsal o původu moldavitů několik prací.\n\nOd roku 1897 začal působit jako redaktor Vlastivědy moravské. Je autorem knih Třebický okres a Náměšťský okres. V roce 1899 odešel do důchodu.\n\nJako přírodovědec se zajímal zejména o mineralogii. Na Moravě bylo jeho zásluhou objeveno několik nových nalezišť nerostů. Později působil ve Františkově muzeu v Brně. Dnes jeho sbírky spravuje Moravské zemské muzeum. U Rokytnice nad Rokytnou pod zámkem Sádek založil grafitový důl.\n\n\n\nJméno Františka Dvorského nese několik ulic moravských měst: Brna-Štýřic, Třebíče-Boroviny a Strážnice.\n\n"}
{"id": "450608", "url": "https://cs.wikipedia.org/wiki?curid=450608", "title": "Johann Valentin Tischbein", "text": "Johann Valentin Tischbein\n\nJohann Valentin Tischbein (11. prosince 1715, klášter Haina - 24. dubna 1768, Hildburghausen) byl německý malíř z umělecké rodiny Tischbeinů.\n\nJohann Valentin Tischbein byl synem tesaře Johanna Heinricha Tischbeina, měl sedm sourozenců. Jeden z jeho bratrů byl Johann Heinrich Tischbein starší.\n\nUčil se vletech 1729-1736 u dvorního malíře Johanna Christiana Fiedlera v Darmstadtu a Johanna Georga von Freese v Kasselu. Od roku 1741 byl dvorním malířem hraběte ze Solms-Laubachu. Od roku 1744 do roku 1747 nebo 1750 sloužil u knížete Hohenlohe-Kirchberg v Kirchbergu. Zde se oženil se svou první ženou Margaretou Dieffenbachovou. Dalším působištěm byl nizozemský Maastricht, kde se roku 1750 narodil jeho syn, Johann Friedrich August, který byl později znám jako \"Leipziger Tischbein\". Ve stejném roce se přestěhoval do Haagu.\n\nDo Německa se vrátil až roku 1764. Krátký čas byl divadelním malířem v Kasselu. Působil jako malíř vévody Ernsta Friedricha II. ze Sachsen-Hildburghausenu. Roku 1765 se podruhé oženil s Elisabethou Faure.\n\nZachovaly se portréty a divadelní kulisy. Jsou uloženy v Angermuzeu Erfurt, na zámcích Fasanerie u Fuldy, Laubachu, Hohenlohe an der Jagst, Friedrichsteinu a v kasselském muzeu.\n"}
{"id": "450609", "url": "https://cs.wikipedia.org/wiki?curid=450609", "title": "Nazca (tektonická deska)", "text": "Nazca (tektonická deska)\n\nDeska Nazca je tektonická deska ve východní části Tichého oceánu, západně od pobřeží Jižní Ameriky. Je tvořena oceánskou zemskou kůrou. Pojmenována je podle regionu Nazca v Peru.\n\nVýchodní část desky je aktivní okraj, kde se oceánská kůra desky tlačí do subdukční zóny pod jihoamerickou desku a pohoří Andy vytvářejíc peruánsko-chilský příkop. Jižní okraj desky je divergentní, protože zde dochází k rozpínání oceánského dna na chilském hřbetě, který desku odděluje od Antarktické desky. Západní okraj je taktéž aktivní a dochází tu k vzniku nové oceánské kůry podél východopacifického hřbetu. Hřbet je dělícím prvkem mezi deskou Nazca a Pacifickou deskou. Severní strana je rovněž divergentním okrajem oddělujícím desku od kokosové desky, kde dochází k rozcházení dna podél galapážského hřbetu. Desku ohraničují dva trojné body.\n\nTrojný bod styku severních tří desek (kokosové, Nazca a pacifické) se nachází západně od pobřeží Kolumbie. Jižním tzv. Chilským trojným bodem (styk desek Nazca, pacifické a antarktické) je jižně od pobřeží Chile. Tento trojný bod je nestandardní i proto, že zde dochází k podsouvání středooceánského hřbetu (chilský hřbet) pod jihoamerickou desku. V oblasti této subdukční zóny mělo hypocentrum i doposud nejsilnější zemětřesení na Zemi (místní magnitudo 9,5). Proběhlo 22. května 1960 a je známé jako velké chilské zemětřesení. V každém z těchto trojných bodů se nachází neobvyklá menší mikrodeska, na severu to je galapážská deska a na jihu deska Juan Fernandéz. Severně od desky Juan Fernandéz se nachází třetí mikrodeska Easter Island.\n\nNa desce Nazca se mimo souostroví Juan Fernandéz nenachází mnoho obydlených ostrovů. Topografii desky dominuje tzv. Carnegiův hřbet, asi 1350 km dlouhý a do 300 km široký pás oceánského dna, který na svém západním konci zahrnuje i souostroví Galapágy. Podobně jako kokosový hřbet a hřbet Malpelo jsou zřejmě pozůstatky po pohybu horké skvrny.\n\nPohyb desky vzhledem k jihoamerické desce, pod kterou subdukuje, je kolem 3,7 cm/rok směrem na východ. Nazca je jednou z nejrychleji se pohybujících tektonických desek.\n\nPředchůdcem desky Nazca byla farallonská deska, která se rozpadla před asi 23 milióny let na hranici oligocénu a miocénu. Rozpadem vznikly desky Nazca a kokosová.\n"}
{"id": "450614", "url": "https://cs.wikipedia.org/wiki?curid=450614", "title": "Kokosová deska", "text": "Kokosová deska\n\nKokosová deska je tektonická deska tvořená oceánskou zemskou kůrou nacházející se v Tichém oceánu na západním pobřeží Střední Ameriky. Pojmenována je podle Kokosového ostrova, který se na ní nachází. \n\nKokosová deska vzniká rozpínáním oceánského dna podél Východopacifické vyvýšeniny a Kokosového hřbetu, oblasti označované jako „systém rozpínání Cocos-Nazca“. Z oblasti této vyvýšeniny je deska tlačena a posouvána na východ pod méně hustou desku Karibskou; tento proces se označuje jako subdukce. Při tomto procesu dochází k ohřívání jejích subdukovaných okrajů, ze kterých se uvolňuje do okolního zemského pláště voda. Ve vrchní části pláště (astenosféře jsou horniny roztaveny na magma, v důsledku čehož vzniká severovýchodně od subdukční zóny vulkanický oblouk, který se táhne od Kostariky do Guatemaly. Pásmo zemětřesení v oblasti tzv. benioffovy zóny se táhne pod povrchem dále na sever až do Mexika. \n\nSeverní okraj Kokosové desky tvoří Středoamerický příkop. Východní část je tvořena transformními zlomy Panamské zlomové oblasti. Jižní hranicí je středooceánský hřbet v Galapážské vyvýšenině. Západní hranici tvoří Východopacifická vyvýšenina.\n\nKokosová deska a deska Nazca jsou pozůstatky starší Farallonské desky, která se rozpadla před asi 23 milióny let na hranici oligocénu a miocénu. Rozpad této desky zapříčinilo zejména působení galapážské horké skvrny. Před asi 5 – 10 milióny let se ze severní části desky začala oddělovat tzv. Riverská mikrodeska a dodnes mezi nimi neexistují transformní zlomy.\n\nSubdukce Kokosové desky pod Severoamerickou způsobila 19. září 1985 ničivé zemětřesení v Ciudad de México.\n"}
{"id": "450618", "url": "https://cs.wikipedia.org/wiki?curid=450618", "title": "Modrá divize", "text": "Modrá divize\n\nModrá divize (španělsky \"División Azul\", oficiálně \"División Española de Voluntarios\", německy \"Blaue Division\"), také známá jako 250. pěší divize Wehrmachtu byla uskupením španělských dobrovolníků bojujících na straně Německa na Východní frontě v dobách druhé světové války.\n\nŠpanělsko sice bylo oficiálně neutrálním státem, ale vrchní španělský vůdce Francisco Franco ponechal volnou ruku každému, kdo se chtěl do války zapojit z vlastní vůle, pokud ovšem přísahal, že bude bojovat jen proti bolševismu v SSSR, nikoliv proti jakémukoliv jinému státu, zvlášť západoevropskému.\n\nDůvodem k tomuto postupu byly dvě skutečnosti. Za prvé, Franco neměl zájem narušit neutralitu ve vztahu se západními státy, ale zároveň cítil určitou nutnost se odvděčit Hitlerovi, jehož jednotky (hlavně Legie Condor) mu velice pomohly během španělské občanské války. Dá se říci, že „otcem“ tohoto uskupení byl tehdejší španělský ministr zahraničí Ramón Serrano Suñer, který s touto myšlenkou přišel, a navíc ji pomohl i realizovat. Díky němu mohla španělská vláda poslat před začátkem operace Barbarossa do Berlína oficiální informace o této formě pomoci.\n\nDobrovolníci byli německou stranou přijati dne 24. června 1941 v celkovém počtu 2612 důstojníků a 15 492 pěšáků. Španělská strana byla původně připravena vyslat až 40 000 mužů, takový počet se ovšem nakonec ukázal jako zbytečný. Většinou se jednalo o veterány z občanské války anebo čerstvé absolventy akademie v Zaragoze. Další část příslušníků divize tvořili oddaní španělští fašisté anebo lidé, jako byl třeba Luis García Berlanga, kteří se snažili pochlebovat režimu v naději, že tak vykoupí své příbuzné z vězení.\n\nVe Španělsku byli příslušníci divize oblečeni do uniformy vycházející z úboru fašistů, která díky svým modrým košilím (nosila je Falanga) dala jméno celé divizi. Na bitevním poli ovšem používali klasickou německou polní uniformu doplněnou na pravém rameni o nášivku s nápisem „España“, plus španělské národní barvy pro lepší odlišení. Podobně byli oblečení i portugalští dobrovolníci, kteří ovšem nebyli portugalskou vládou oficiálně tolerováni, tudíž byli víceméně ilegální.\n\nVelením modré divize byl pověřen španělský generál Agustín Muñoz Grandes.\n\n13. června 1941 se první kontingent dobrovolníků dostal do bavorského Grafenwöhru, kde prodělal pět týdnů vojenského výcviku. Právě zde získali označení 250. pěší divize. Ta byla dále dělena do čtyř pluků. Při konečném dělení byl 4. pluk rozdělen mezi zbylé tři, které dostaly jméno podle významných španělských měst: Barcelona, Sevilla a Valencia.\n\nPo složení přísahy, kterou požadoval Franco, byli členové divize nasměrováni ke svému prvnímu bojovému nasazení. Nejdříve byli začleněni do skupiny armád Střed, která měla za úkol všemi prostředky dobýt Moskvu. Celá divize byla přepravena vlaky do polského města Suwalki, odkud měli pěšky urazit 900 km a dojít do Smolenska. Při pochodu byla divize 26. září přidělena skupině armád Sever, která mířila na Leningrad a na pár dní tak pomohli německé 16. armádě v boji se Sověty.\n\nJednalo se o první samostatné nasazení. Velitelství divize bylo zřízeno v Grigorově, venkovské aglomeraci města Novgorod. Španělé tu dostali na starost 50 kilometrový úsek od řeky Volchov až k jezeru Ilmeň. Za zmínku stojí, že si tu dobrovolníci udělali z kopule historického kostela kulometné hnízdo, takže kostel jako takový poškodili, a zničili navíc mnoho stoletých historických pravoslavných fresek. Svůj úkol ovšem splnili uspokojivě.\n\nV srpnu 1942 byli dobrovolníci převeleni k obleženému Leningradu, kde měli podpořit německé úsilí o dobytí města. Modrá divize byla nasazena přímo do přední linie, kde utrpěla těžké ztráty, jednak kvůli hrozivým podmínkám (zima, hlad, stres), tak také kvůli těžkým bojům se sovětskou 305. střeleckou divizí. Franco povolal do služby veškeré dobrovolníky, kteří kdysi projevili zájem, navíc dokonce přidal k dobrovolníkům i jednotky branců, čímž zatáhl vládu jako takovou do války. Podle záznamů bojovalo na východní frontě až 45 000 Španělů. Získali celou řadu španělských a německých vojenských řádů a vyznamenání, mimo jiné i medaili speciálně pro členy Modré divize, kterou založil samotný Hitler. Po německém fiasku během bitvy u Stalingradu byla většina španělských jednotek převelena na jih.\n\nBěhem bojů se sovětským letectvem si Modrá eskadra (\"Escuadrilla Azul\"), létající na strojích Messerschmitt Bf 109 a Focke-Wulf Fw 190 získala věhlas sestřelením 156 sovětských letadel.\n\nMezitím se stala doma ve Španělsku Modrá divize terčem útoků od vládních konzervativců, představitelů církve, ale také zahraničních delegátů a diplomatů, pochopitelně hlavně západních spojenců. Nátlak se neustále stupňoval, až byl 10. října 1943 donucen velitel divize Emilio Esteban Infantes vydat oficiální rozkaz k jejímu rozpuštění a návratu španělských dobrovolníků a branců do vlasti.\n\nČást vojáků (přibližně jedna třetina) se ovšem odmítla vrátit, většina si totiž myslela, že stále mají Francovo požehnání a že celé „odvolání divize“ je jen krycí manévr s cílem obalamutit západní spojence. Ovšem iluze padla, když 3. listopadu přišel oficiální rozkaz, podepsaný samotným Francem, požadující okamžité rozpuštění divize a návrat všech španělských vojáků urychleně do vlasti.\n\nNakonec se domů nevrátilo něco kolem 3 tisíc vojáků, povětšinou členové španělské Falangy. Většina z nich skončila v řadách Waffen-SS jako \"Spanische - Freiwilligen Kompanie der SS 101\" pod velením falangisty Miguela Ezquerrazy. Navíc další Španělé s úmyslem boje proti bolševismu utíkali přes okupovanou Francii. Nová uskupení španělských bojovníků se povětšinou nazývala „Modré legie“ (\"\").\n\nŠpanělé, kteří se rozhodli pro návrat, pocházeli většinou z 12. pěší divize a dostali se domů do 21. března.\n\nZbylí Španělé měli rozličný osud – někteří se jako členové 357. pěší divize dostali do Lotyšska, jiní skončili v řadách 121. pěší divize, aby pak bojovali proti Titovým partyzánům v Jugoslávii. Většina ortodoxních fašistů se zapojila do bojů proti francouzským partyzánům.\n\nKe konci války se někteří Španělé zapojili do konečné obrany Berlína.\n\nV řadách Modré divize, Modrých legií a španělských uskupení SS padlo celkem 4 954 mužů a přibližně 8 700 vojáků bylo zraněno. Do tohoto počtu je nutno započítat i nemalý počet zajatců, který padl do sovětského zajetí. 286 zajatců se vrátilo ze SSSR až 2. dubna 1954.\n\n\nVelká část veteránů Modré divize dosáhla ve španělské armádě v 60. a 70. letech vysokých postů, jako třeba Alfons Armada a Jaime Milans del Bosch. Veteráni Modré divize také stáli proti sobě na obou stranách neúspěšného pokusu o státní převrat 23. února 1981.\n\nKříž z pravoslavného kostela, který byl ve městě Novgorod poškozen španělským kulometným hnízdem, spadl a byl odvezen do Španělska. Kostel jako takový ovšem zůstal stát. Kříž ve Španělsku procestoval půl země, až byl na začátku 60. let uložen v archívu vojenské akademie v Hoyo de Manzanares. Nakonec byl roku 2004 vrácen novgorodské radnici španělským ministrem obrany José Bonoem.\n\n\n"}
{"id": "450620", "url": "https://cs.wikipedia.org/wiki?curid=450620", "title": "Berlova vápenka", "text": "Berlova vápenka\n\nBerlova vápenka u města Třemošnice, známá též jako Vápenka Závratec, je cenná technická a kulturní památka, dokládající místní průmyslovou tradici a historii. Jde o evropskou raritu – 150 let starou výrobnu vápna, ke které vedla 5 km dlouhá lanová dráha. V letech 2009–2010 provedlo město Třemošnice s podporou Evropské unie rekonstrukci vápenky, která dnes slouží veřejnosti jako muzeum železnohorského vápenictví.\n\nS výstavbou vápenky v Závratci bylo započato v roce 1880, krátce nato tu byla zahájena výroba. Vápenka vznikla v severní části Železných hor, bohatých na vápenec a pro zde dříve bylo podobných vápenek více. V letech 1891 až 1892 došlo k přestavbě vápenky majitelem Berlou do dnešní podoby. Doprava suroviny, vápence, byla prováděna nákladní lanovou košíkovou dráhou z Prachovic, kde se vápenec těžil. Lanovka měřila 5 kilometrů a patřila svého času k nejdelším v Čechách; cesta suroviny z Prachovic do Závratce trvala 50 minut. Po roce 1950 však byla v Prachovicích vybudována velká vápenka a cementárna a stavba tohoto podniku vedla k zastavení provozu ve starých vápenkách v okolí. V roce 1960 vyhasly i pece v Závratci. Pak již objekt Berlovy vápenky chátral a jeho majitelem se stalo město Třemošnice.\n\nOd května 2004 je chráněna jako kulturní památka České republiky.\n\nV posledních letech byl několikrát proveden pokus o rekonstrukci třemošnické vápenky, toto úsilí ale vždy ztroskotalo na penězích. Město Třemošnice vynaložilo několikaleté úsilí na přípravu projektu, rekonstrukci a získání finanční částky. Vše se změnilo, když bylo 80 procent investic získáno z finančních prostředků Regionálního operačního programu NUTS II – tedy z fondů Evropské unie. V letech 2009–2010 tak mohla proběhnout rekonstrukce vápenky na které se mimo EU podílelo též město Třemošnice a firma Holcim Prachovice.\n\nNáklady na rekonstrukci takzvané malé vápenky, rozdělené na tři etapy, dosáhly 24 milionů korun. Práce provedla brněnská firma Matoušek, která vápenku zrekonstruovala do podoby v jaké byla při ukončení výroby. Dne 19. července 2010 byla technická památka otevřena veřejnosti.\n\n"}
{"id": "450621", "url": "https://cs.wikipedia.org/wiki?curid=450621", "title": "Home Reef", "text": "Home Reef\n\nHome Reef je malý sopečný ostrov tvořený aktivním podmořským vulkánem, nacházející se v centrální části souostroví Tonga, přibližně v polovině vzdálenosti mezi ostrovy Metis a Late. První erupce vulkánu byly zaznamenány v druhé polovině 19. století (1852 a 1857). Nejsilnější erupce následovala na jaře roku 1984. Mrak sopečného popela a prachu této erupce dosáhl výšky přes 12 km. Pozůstatkem výbuchu byl ostrov s rozměry 500 ×1 500 m s útesy vysokými až 50 m. Další menší ostrůvek se vytvořil během erupce v roce 2006.\n\n"}
{"id": "450623", "url": "https://cs.wikipedia.org/wiki?curid=450623", "title": "Lidová strana pro svobodu a demokracii", "text": "Lidová strana pro svobodu a demokracii\n\nLidová strana pro svobodu a demokracii ( \"Volkspartij voor Vrijheid en Democratie\", zkráceně VVD) je nizozemská konzervativně-liberální strana. Po posledních parlamentních volbách v roce 2006 přešla z vládního působení do opozice.\n\nPředchůdkyně strany vznikla v roce 1885 (pod jiným názvem, současná strana na ni historicky a ideově navazuje), od ustavení všeobecného volebního práva v roce 1917 se řadila k největším politickým subjektům v zemi. Orientuje se na pravicový liberalismus, svobodný ekonomický trh, demokracii a mezinárodní spolupráci. Obecně podporuje myšlenku sociálního státu a jeho neoliberálních reforem. Historicky se vyhraňovala proti církvi a na počátku 20. století usilovala o sekularizaci.\n\nV roce 1948 se politický subjekt Strana za svobodu (PvdV) přejmenoval na současnou Lidovou stranu pro svobodu a demokracii. Strana za svobodu vznikla transformací její předchůdkyně Liberální státní strany (LSP) v roce 1946.\n\n\nPo parlamentních volbách v roce 2006 strana dosáhla výsledku 21 křesel v dolní komoře\n\n\"Toto je seznam poslanců Sněmovny reprezentantů za VVD (stav v roce 2009):\"\n(Rita Verdonková byla vyloučena z klubu 13. září 2007)\n\n\"Toto je seznam senátorů horní komory za VVD po senátních volbách v roce 2003 (stav v roce 2009):\"\n\n\"Toto je seznam poslanců Evropského parlamentu za VVD po volbách v roce 2009 (stav v roce 2009):\"\n\nStrana VVD je v europarlamentu součásti politické skupiny Evropská liberální, demokratická a reformní strana, která tvoří Alianci liberálů a demokratů pro Evropu.\n\nVVD obsadila (2009) tři provinční guvernérské posty, bývalý předseda strany Ed Nijpels je královským komisařem (guvernérem) ve Frísku. Strana se podílí na všech provinčních vládách kromě provincie Groningen.\n\nZde jsou výsledky provinčních voleb v letech 2003 a 2007. Strana VVD je volebně silná zejména v aglomeraci Randstad, která zaujímá prostor provincií Severního Holandska, Jižního Holandska, Utrechtu a (část) Flevolandu. Naopak slabá je na periferii v provinciích Friesland, Overijssel, Zeeland a Limburg.\n\nPočet starostů ze strany VVD je 109 z celkového počtu 414 (2009). Strana má okolo 250 radních a 1100 zastupitelů v obecních zastupitelstvech.\n\n\n\n"}
{"id": "450634", "url": "https://cs.wikipedia.org/wiki?curid=450634", "title": "Żarnowska", "text": "Żarnowska\n\nŻarnowska (54°43'21\"N 17°31'42\"E ) je kašubská vesnice v Polsku ležící v Pomořském vojvodství, v gmině Wicko nad východním břehem jezera Łebsko (východní hranice parku Słowiński Park Narodowy ve vzdálenosti 2 km od hlavního silničního tahu č. 214, a 4 km od Łeby. Żarnowska se vedle Łeby stává významnějším centrem turistického ruchu a během posledních let roste počet možností ubytování v dobré kvalitě za nižší ceny oproti blízkému, rušnějšímu a oblíbenějšímu městečku Łeba. Naprostá většina turistů je polské národnosti.\n\nZe Żarnowska vede cyklostezka do vesnice Gać. Na cyklostezce lze najít (ve směru ze Zarnowska do Gać) i botanicky zaměřenou stezku po rašeliništi. Někteří z místních obyvatel nabízejí v rámci ubytování agroturistiku. Přímo ze vsi je možnost navštívit i jezero Łebsko, na jehož okraji vesnice leží. Na jezeře je lávka, která vede daleko do vodní plochy, takže je možné lépe pozorovat zimující ptáky. Ve vsi si lze zapůjčit i motorové čtyřkolky, které jsou oblíbeným dopravním prostředkem u návštěvníků.\n\n\n"}
{"id": "450636", "url": "https://cs.wikipedia.org/wiki?curid=450636", "title": "Michael Kohlmann", "text": "Michael Kohlmann\n\nMichael Kohlmann (* 11. ledna 1974 Hagen) je německý profesionální tenista. Ve své dosavadní kariéře vyhrál 5 turnajů ATP ve čtyřhře.\n\nMichael Kohlmann se zúčastnil 6 zápasů v Davisově poháru za tým Německa s bilancí 1-2 ve dvouhře a 3-2 ve čtyřhře.\n\n\n"}
{"id": "450639", "url": "https://cs.wikipedia.org/wiki?curid=450639", "title": "Conrad Beissel", "text": "Conrad Beissel\n\nJohann Conrad Beissel, také \"Konrad Beissel\", (1. března 1691 Eberbach – 6. března 1768 Ephrata) byl německý mystik a zakladatel náboženské komunity.\n\nBeissel byl pekařský tovaryš v Heidelbergu. Pro svůj náboženský separatismus (radikální pietismus) musel opustit město. Roku 1720 odjel do Severní Ameriky. V Pensylvánii vstoupil do sekty tunkerů. Roku 1724 založil vlastní skupinu \"Siebentägner-Tunker\", jejíž sídlo bylo v takzvaném klášteře v Ephratě. Byl to dvojitý klášter pro muže i ženy, kteří zde žili ve zvláštních skupinách.\n\nBeissel byl autorem mnoha mystických textů a písní.\n"}
{"id": "450643", "url": "https://cs.wikipedia.org/wiki?curid=450643", "title": "Organický peroxid", "text": "Organický peroxid\n\nOrganické peroxidy jsou organické sloučeniny obsahující peroxidovou funkční skupinu (ROOR'). Je-li R' vodík, sloučenina se nazývá organický hydroperoxid. Perestery mají obecnou strukturu RC(O)OOR.\n\nVazba O-O se snadno rozpadá a tvoří volné radikály v podobě RO·. Proto jsou organické peroxidy užitečné jako iniciátory některých druhů polymerizací, například u epoxidových pryskyřic použitých pro skelné lamináty. K tomuto účelu se obvykle používají MEKP a benzoylperoxid. Uvedené vlastnosti však také znamenají, že organické peroxidy mohou záměrně nebo nechtěně iniciovat explozivní polymerizaci látek s nenasycenými chemickými vazbami - tento proces se využívá ve výbušninách.\n\nVětšina organických peroxidů jsou vysoce hořlavé a výbušné látky, často reaktivní a těkavé. Již 5 mg diethyletherperoxidu může roztříštit skleněnou chemickou soupravu. Organické peroxidy, podobně jako jejich anorganické obdoby, jsou účinnými bělidly.\n\nPeroxidy lze syntetizovat v laboratoři řadou různých cest:\n\nNěkteré peroxidové reakce jsou:\n\n\n"}
{"id": "450652", "url": "https://cs.wikipedia.org/wiki?curid=450652", "title": "Kaple svatých Andělů Strážných", "text": "Kaple svatých Andělů Strážných\n\nKaplí zasvěcených svatým Andělům Strážným je více:\n\n"}
{"id": "450653", "url": "https://cs.wikipedia.org/wiki?curid=450653", "title": "Pleuricospora fimbriolata", "text": "Pleuricospora fimbriolata\n\nPleuricospora fimbriolata je druh rostliny z čeledi vřesovcovité a jediný druh rodu Pleuricospora.\nJe to mykoheterotrofní, nezelená bylina bez stonku a listů, s korálovitými kořeny. Květenství je žlutavé nebo smetanové, vzpřímené, hroznovité, s dužnatým vřetenem, 6 až 10 cm vysoké.\nKvěty jsou pravidelné, čtyřčetné. Kališní lístky jsou volné, kopinaté až vejčité. Koruna je smetanově zbarvená, válcovitá, volná. Tyčinek je osm a nevyčnívají z květů. Semeník je srostlý ze 4 (až 6) plodolistů a obsahuje jedinou komůrku.\nPlodem je bobule obsahující větší počet vejcovitých, nekřídlatých semen.\n\nDruh se vyskytuje na západě USA ve státech Kalifornie, Oregon a Washington. Historicky se vyskytoval i v Britské Kolumbii, zde však již patří mezi vyhynulé rostliny.\n\nRod \"Pleuricospora\" je v rámci čeledi \"Ericaceae\" řazen do podčeledi \"Monotropoideae\" a tribu \"Monotropeae\". V minulosti byl řazen spolu s dalšími nezelenými rody vřesovcovitých do samostatné čeledi \"Monotropaceae\" (hnilákovité).\n\n"}
{"id": "450654", "url": "https://cs.wikipedia.org/wiki?curid=450654", "title": "Plutarchia", "text": "Plutarchia\n\nPlutarchia je rod rostlin z čeledi vřesovcovité. Zahrnuje 11 druhů a je rozšířen v Jižní Americe v oblasti Kolumbie a Ekvádoru.\n\n\n"}
{"id": "450655", "url": "https://cs.wikipedia.org/wiki?curid=450655", "title": "Gothard (Jičínská pahorkatina)", "text": "Gothard (Jičínská pahorkatina)\n\nGothard (353 m n. m.), též Svatý Gothard, dříve psáno \"Gotthard\", je vrch v okrese Jičín Královéhradeckého kraje, ležící při jihovýchodním okraji města Hořice, na příslušném katastrálním území a území vsi Doubrava.\n\nJe to svědecký vrch z turonských slínovců s plošinou staropleistocenní terasy Bystřice, tekoucí v antecedentním průlomovém údolí při severovýchodním úpatí elevace. Vrch je parkově upraven. V severovýchodní části je opuštěná pískovna. Na plošině je barokní kostel při starém hřbitovu a sochařská galerie. Místy jsou obytné domy. Je to výhledové místo.\n\nVe 12. století zde strahovští premonstráti založili \"kostel svatého Gotharda\", který dal název celému návrší. Kostel byl v 18. století barokně přestavěn do dnešní podoby. Kolem kostela je starý (zádušní) hřbitov. Poblíž kostela stávala i tvrz, o níž není nic bližšího známo.\n\nPrvní písemná zmínka o Gothardu je z doby husitských válek, z roku 1423, kdy zde byla svedena bitva u Hořic mezi polními vojsky Jana Žižky z Trocnova a oddíly opoziční kališnické šlechty, vedenými Čeňkem z Vartenberka. V roce 1873 byl na místě někdejší tvrze odhalen \"první pomník Jana Žižky z Trocnova\", dílo sochaře Pavla Jiříčka a Josef Jiříčka.\n\nParčík pod bývalým tvrzištěm bývá nazýván \"Janderovy sady\", na počest hořického rodáka, univerzitního profesora Josefa Ladislava Jandery.\n\nVedle starého hřbitova byl na vrchu Gothardu roku 1889 založen Nový hřbitov, kterému vévodí monumentální \"hřbitovní portál\", jehož stavba trvala 14 let (1893–1907) a který je vysoký 13,5 m. V roce 1957 tam byla pohřbena i mariánská vizionářka Kristina Ringlová ze Suchého Dolu (oddíl VI, hrob č.242).\n\n\"Riegrův obelisk\", unikátní pískovcový monolit dlouhý 12,4 m a vážící 34 tun, byl vylomen roku 1903 v lomu v Podhorním Újezdu a vztyčen roku 1906.\n\nNa západním úbočí Gothardu se nachází \"Galerie plastik\" a \"Sochařský park U Svatého Gotharda\", přírodní galerie kamenných plastik z mezinárodních sochařských symposií, konaných od roku 1966.\n\nVrch náleží do celku Jičínská pahorkatina, podcelku Bělohradská pahorkatina, okrsku Hořický hřbet a podokrsku Hořický chlum.\n\nPřístup je velmi jednoduchý, jak pěší, tak i motoristický až na vrchol. Přes západní část vrchu vede červená turistická stezka.\n\n"}
{"id": "450656", "url": "https://cs.wikipedia.org/wiki?curid=450656", "title": "Jindřich Černý", "text": "Jindřich Černý\n\nJindřich Černý (6. dubna 1905 Mladá u Lysé nad Labem, nyní součást Milovic – 18. května 1960 Praha) byl český spisovatel (básník, prozaik, autor pohádek a loutkových her) a překladatel (z němčiny, lužické srbštiny a esperanta).\n\nJindřich Černý se sice narodil ve středních Čechách, ale za svůj rodný kraj už považoval Čechy severní. Když mu byly dva roky, bylo veškeré obyvatelstvo z jeho rodné vsi vysídleno kvůli vytvoření vojenského cvičiště. Rodina se přestěhovala do Drahůnek a později do Běhánek u Teplic, kde jeho otec pracoval jako truhlář. Po ukončení gymnázia v Duchcově pracoval od roku 1925 v továrně na dýmky v Teplicích. Roku 1926 začal pracoval v poštovních službách, a to zpočátku jako pomocný telegrafní dělník v Ústí nad Labem a od roku 1927 jako výpomocný poštovní úředník v Děčíně. Od roku 1931 působil v různých administrativních funkcích na hlavní poště v Praze. Koncem padesátých let musel odejít kvůli srdeční chorobě do invalidního důchodu.\n\nSvé básně začal knižně publikovat od roku 1934 (předtím ve studentských a v dalších časopisech, např. v duchcovském \"Krušnohorském obzoru\"). Ve čtyřicátých letech se věnoval především próze a ke konci života tvorbě pro děti. Jeho poezie je námětově velmi bohatá (sociální a národnostní tragika, milostné a venkovské motivy). Významná je i jeho činnost osvětová a spolková (působil ve Společnosti přátel Lužice, pro Český rozhlas připravoval pořady o Lužici, pracoval v esperantském hnutí a také v Církvi československé.\n\n\n\n\n"}
{"id": "450658", "url": "https://cs.wikipedia.org/wiki?curid=450658", "title": "Rusbya", "text": "Rusbya\n\nRusbya taxifolia je druh rostliny z čeledi vřesovcovité a jediný druh rodu Rusbya. Je to epifytický keř s čárkovitými, jednožilnými, jen 2 mm širokými listy. Květy jsou jednotlivé, s válcovitě baňkovitou korunou. Plody nejsou známy. Druh byl nalezen v horských lesích středních poloh v severní Bolívii.\n\nRod \"Rusbya\" je v rámci čeledi \"Ericaceae\" řazen do podčeledi \"Vaccinioideae\" a tribu \"Vaccinieae\".\n\n"}
{"id": "450659", "url": "https://cs.wikipedia.org/wiki?curid=450659", "title": "Farmers Classic", "text": "Farmers Classic\n\nFarmers Classic byl profesionální tenisový turnaj mužů založený v roce 1927. V rámci ATP World Tour patřil do kategorie ATP World Tour 250. Každoročně se hrál v červenci nebo srpnu v americkém Los Angeles. V kalendáři sezóny 2013 jej nahradil turnaj stejné kategorie Claro Open Colombia probíhající v kolumbijské metropoli Bogotě, když společnost IMLA de Colombia odkoupila práva od amerických pořadatelů. \n\nMístem konání byl areál Los Angeles Tennis Center na Kalifornské univerzitě (UCLA), který byl vybudován jako sportoviště pro konání Letních olympijských her 1984, na nichž se tenis naposledy představil v roli ukázkového sportu. V oddílu se nacházejí otevřené dvorce s tvrdým povrchem. Jednotýdenního turnaje se účastnilo dvacet osm singlistů a šestnáct párů ve čtyřhře.\n\nMezi vítěze patří Roy Emerson, Arthur Ashe, Jimmy Connors, John McEnroe, Pete Sampras a Andre Agassi. Rekordních šest deblových titulů získali američtí bratři Bob a Mike Bryanovi.\n\nVýše dotace k sezóně 2012 činila 700 000 dolarů. Událost byla součástí letní US Open Series. Centrální dvorec Straus Stadium má kapacitu 6 500 diváků a ochozy dalšího stadionu Grandstand Court pojmou 1 500 návštěvníků. Během turnaje probíhaly speciální akce – dětský a módní den, Valspar Performance Challenge a také dvouhra tenisových legend. Vítězem premiérového ročníku 1927 konaného v losangeleském tenisovém klubu se stala americká tenisová legenda Bill Tilden.\n\n"}
{"id": "450662", "url": "https://cs.wikipedia.org/wiki?curid=450662", "title": "Příluky", "text": "Příluky\n\nNázev Příluky má více sídel:\npodobný název má\n"}
{"id": "450663", "url": "https://cs.wikipedia.org/wiki?curid=450663", "title": "Robert Simson", "text": "Robert Simson\n\nRobert Simson (14. října 1687 – 1. října 1768) byl britský matematik.\n\nByl nejstarší syn Johna Simsona z Kirktonhallu, West Kilbride v Ayrshire a měl nastoupit církevní dráhu, ale převládl jeho zájem o matematiku. Vystudoval University of Glasgow. Absolvoval i roční studium v Londýně a roku 1711 se v Glasgow stal profesorem matematiky; tuto pozici zastával až do roku 1761.\nSimson se zabýval kritikou děl dávných geometrů.\n\n\nJeho jménem je někdy označována úpatnice trojúhelníku.\n"}
{"id": "450664", "url": "https://cs.wikipedia.org/wiki?curid=450664", "title": "Zélóti (Soluň)", "text": "Zélóti (Soluň)\n\nZélóti (řecky \"Ζηλωταί\") byl protiaristokratický politický spolek se sociálními požadavky, který dominoval politickému vývoji v Soluni v letech 1342 až 1349. Tehdejší zprávy o zélótech, většinou zaujaté proti nim, přinášejí jen krátký souhrn informací. Zélótům se ve městě podařilo vytvořit efektivní občanskou samosprávu, která se udržela po osm let. Majetek šlechticů byl zkonfiskován a jejich bohatství rozděleno mezi obyvatelstvo. Během trvání povstání v Soluni došlo několikrát k nepokojům a rabování zaměřeným nejen proti aristokracii, ale i majetným příslušníkům střední vrstvy. Když se císař Jan V. Palaiologos spojil s Janem Kantakuzenem, proti němuž bylo povstání původně organizováno, rozhodli se soluňští předat město do rukou srbského státu, kterému v té době vládl panovník Štěpán Dušan. Kantakuzenos se však díky zradě soluňského spoluvladaře Jana Metochita do města na přelomu let 1349 a 1350 dostal a povstání zlikvidoval. Povstání zélótů se stalo, kromě několika menších neúspěšných pokusů na Peloponésu, poslední snahou docílit obrody byzantského společenského systému. \n\n\n"}
{"id": "450666", "url": "https://cs.wikipedia.org/wiki?curid=450666", "title": "Jasenice (potok)", "text": "Jasenice (potok)\n\nJasenice je pravostranný přítok Vsetínské Bečvy ve městě Vsetín. Délka toku činí 9,2 km. Plocha povodí měří 26,0 km².\n\nPotok pramení ve Vsetínských vrších pod vrchem Vsacký Cáb (842 m n. m.) v přírodní rezervaci Halvovský potok (19,14ha), protéká údolím místní části Vsetína Jasenice, sídlištěm Luh a u Střední průmyslové školy strojnické se vlévá do Vsetínské Bečvy. \n\nNejvětším přítokem je potok Červenka, který přitéká zleva. \n\nPrůměrný průtok u ústí činí 0,31 m³/s.\n\n"}
{"id": "450668", "url": "https://cs.wikipedia.org/wiki?curid=450668", "title": "Eggenbergové", "text": "Eggenbergové\n\nEggenbergové byli rakouský šlechtický rod. Původně kupci v Radkersburgu (dnešní Ehrenhausen), později zbohatli a stali se důvěrníky císaře.\n\nPrvním známým členem rodiny je Oldřich z Eggenberka, který byl od roku 1432 městským soudcem ve Štýrském Hradci. Roku 1448 zemřel. Jeho majetek byl rozdělen mezi oba syny, Jan založil linii Ehrenhausen a Baltazar hlavní linii ve Štýrském Hradci. Baltazar vedl výnosný obchod a Eggenbergové se stali jedním z nejbohatších štýrských rodů. Naopak Ruprecht z Eggenbergu z druhé linie se dal na vojenskou dráhu a proslavilo ho úspěšné tažení proti Turkům.\nNejvýznamnější postavou z rodu Eggenberků byl Jan Oldřich z Eggenberka (1568–1634). V roce 1621 získal od císaře Ferdinanda II. jako úhradu dluhu panství Prachatice, o rok později panství Český Krumlov, a Netolice, roku 1623 pak zakoupil panství Zvíkov a Orlík, nakonec roku 1630 panství Vimperk. Tím položil základ rozsáhlému jihočeskému eggenberskému panství. Tento vzestup odráží i tituly, jimiž byli Eggenberkové v této době postupně obdařeni. Roku 1623 byli povýšeni do stavu říšských knížat, roku 1625 jim byl udělen tzv. velký palatinát, což znamenalo například právo razit mince, roku 1628 se pak jihočeská panství stala vévodstvím Krumlovským. Velmi krátce drželi též Třeboň.\n\nPo předčasné smrti syna Jana Antonína I. byl rodový majetek rozdělen mezi jeho syny. Česká panství dostal starší syn Jan Kristián I. (1641–1710), rakouská mladší syn Jan Seyfried (1644–1713). Po smrti bezdětného Jana Kristiána I. se univerzálním dědicem stal Jan Seyfried. Po jeho smrti roku 1713 získal celý majetek jeho jediný syn Jan Antonín II., který však nečekaně zemřel už roku 1716. Roku 1717 pak v 13 letech zemřel na zánět slepého střeva poslední mužský člen rodu, Jan Kristián II., syn Jana Antonína II.\n\nMajetek české větve poté zdědila vdova po Janu Kristiánovi I., Marie Arnoštka z Eggenberka rozená ze Schwarzenberka (1649–1719), která jej odkázala svému synovci Adamu Františkovi ze Schwarzenberka. Majetek rakouské větve zdědila manželka Jana Antonína II., po její smrti roku 1754 dcery (sestry Jana Kristiána II.) Marie Eleonora a Marie Terezie. Smrtí těchto dvou sester v témže roce 1774 rod po přeslici vymřel.\n\n\n\n"}
{"id": "450669", "url": "https://cs.wikipedia.org/wiki?curid=450669", "title": "Princezna se zlatou hvězdou", "text": "Princezna se zlatou hvězdou\n\nPrincezna se zlatou hvězdou, někdy nesprávně Princezna se zlatou hvězdou na čele, je česká filmová pohádka režiséra Martina Friče z roku 1959 na motivy pohádek Boženy Němcové a Pavla Dobšinského. Hlavní role představili Marie Kyselková a Josef Zíma v hlavní roli. Všechny dialogy tohoto filmu jsou pronášeny ve verších.\n\nKrásná princezna Lada (Marie Kyselková) má na čele zlatou hvězdu. Uchází se o ni zlý král Kazisvět (Martin Růžek). Lada se mu nejprve vymlouvá a klade si podmínky a dává Kazisvětovi úkoly. Když však Kazisvět začne vyhrožovat jejímu stařičkému otci válkou, v přestrojení do myšího kožíšku, který dostala od své stařičké chůvy (Jarmila Kurandová), prchá pryč sama do světa.\n\nPřijde do sousedního království, kde se nechá inkognito zaměstnat na zámku u prince Radovana (Josef Zíma) jako služebná v kuchyni. Zde si ji oblíbí jak vrchní kuchař (Stanislav Neumann), tak i kuchařský pomocník (Josef Vinklář). Na zámeckém plese však odloží své přestrojení. Princ je její krásou okouzlen a okamžitě se do ní zamiluje a daruje jí svůj prsten. Princeznino přestrojení je prozrazeno v okamžiku, kdy solí princovi polévku a darovaný prsten jí spadne do polévky. Král Kazisvět si pro Ladu přijde i sem, vyhrožuje válkou, ale je potupně vyhnán. Pohádka končí svatební hostinou.\n\n\"„Jdi už, kuchaři, naskuhral ses dosyta. Jasný princ se na vás zlobí. A teď vám to spočítá.“\"\n\nPřestože je většina pohádky natáčena v ateliéru, několik zajímavých exteriérů se zde přece jen objevuje. Nádvoří království, kde nastupuje vojsko Kazisvěta, najdete na zámku Průhonice. V několika záběrech se objevuje i hrad Kokořín.\n\n\n"}
{"id": "450674", "url": "https://cs.wikipedia.org/wiki?curid=450674", "title": "Řád Vitolda Velikého", "text": "Řád Vitolda Velikého\n\nŘád Vitolda Velikého (litevsky: \"Vytauto Didžiojo ordinas\") je nejvyšší litevské státní vyznamenání, které je dekretem prezidenta Litevské republiky udělováno občanům Litvy a jiných států za mimořádné zásluhy o litevský stát, čest litevského národa a blaho lidstva. Nese jméno po vládci středověké Litvy Vitoldu Velikém. Jeho nejvyšším stupněm je velkokříž. \n\nŘád Vitolda Velikého byl založen v roce 1930, u příležitosti pětsetletého výročí úmrtí Vitolda Velikého. Autorem předválečné varianty řádu byl litevský výtvarník Jonas Burba.\nŘád Vitolda Velikého je se zlatým řetězem nebo bez něj. Řád bez zlatého řetězu má pět hodností. Vedle toho jsou udělovány také medaile tohoto řádu. \n\n"}
{"id": "450679", "url": "https://cs.wikipedia.org/wiki?curid=450679", "title": "Nesmrtelnost", "text": "Nesmrtelnost\n\nJako nesmrtelnost se označuje nemožnost úmrtí, věčný život ve fyzické nebo spirituální formě. V užším smyslu se jako nesmrtelnost označuje nemožnost úmrtí věkem. Nesmrtelnost je pouze hypotetická vlastnost, která nebyla prokázána, nicméně se často objevuje v mytologii, pověstech a také v kultuře. Někdy je chápána pozitivně, ale často je věčný život považován za prokletí.\n\nU některých organismů se předpokládá, že mohou žít věčně. Nejznámějším příkladem je drobná medúza \"Turritopsis nutricula\", která se po rozmnožování vrátí do stádia polypu. Z pozorování se zdá, že tento proces může opakovat do nekonečna. Podobné schopnosti mají zřejmě i nezmaři, kteří zřejmě nepodléhají procesu stárnutí. Také kolonie baktérií dokáží opravovat svoje části, takže celek může žít věčně. Některé druhy stromů, zejména borovic, mohou žít nesmírně dlouhý život, jiné stromy, například olše, vytvářejí své vlastní klony, které mohou rovněž prodloužit život stromu v zásadě do nekonečna.\n\nVětšina náboženství předpokládá, že lidská bytost se skládá z těla, které je smrtelné, a duše, která je – nebo může být za určitých okolností – nesmrtelná. Po smrti se duše oddělí od těla a odchází do astrálního světa (ráj, peklo, podsvětí atd.). V některých pověstech se dokonce může zemřelý vracet do našeho světa v podobě přízraku, zjevení nebo jiného nemrtvého.\n\nNěkteré mytologické bytosti jsou nesmrtelné, například antičtí bohové (na rozdíl od např. severských bohů). Personifikací nesmrtelnosti, věčnosti je bytost Aeternitas (lat. \"věčnost\"). Za symbol nesmrtelnosti se od pradávna užívá had, požírající vlastní ocas, zvaný Uroboros. Také bájný pták Fénix je nesmrtelný, protože vždycky sám sebe upálí a znovu se zrodí omlazený ze svého popela.\n\nLidem měl nesmrtelnost zajistit elixír mládí; některé postavy z pověstí byly téměř nezranitelné – známý je například hrdina trojské války Achilles, nebo severský drakobijec Sigurd. Ve středověku panovala víra v apoštola Jana, který bude vládnout své blažené říši až do posledního soudu. V období zámořských objevů se někteří mořeplavci snažili říši apoštola Jana najít, zejména v Africe a Jižní Americe.\n\nPo nesmrtelnosti ovšem lidé zpravidla netoužili a pokud je nějaká osoba v pověsti nesmrtelná, je to chápáno jako prokletí. Známá je pověst o věčném Židovi Ahasverovi, který se vysmíval týranému Kristu a za trest musí bloudit světem až do posledního soudu. Pověst je poprvé doložena ve 13. století.\n\nJiným příkladem je Bludný Holanďan, kapitán lodi, který se rouhal, když plul v bouři, a proto se musí navždy plavit proti větru.\n\n\n\n\n\n\n\n\n"}
{"id": "450680", "url": "https://cs.wikipedia.org/wiki?curid=450680", "title": "Zděchovka (potok)", "text": "Zděchovka (potok)\n\nZděchovka je levostranným přítokem Vsetínské Bečvy v obci Huslenky ve Zlínském kraji. Délka toku činí 7,1 km. Plocha povodí měří 26,0 km².\n\nPramení pod vrchem Radošov (756 m n. m.) v pohoří Javorníky. Po celé své délce toku teče severním směrem. Protéká obcí Zděchov, Huslenským údolím a v obci Huslenky poblíž hostince U Pokorných se vlévá do Vsetínské Bečvy. \n\nNejvětším přítokem Zděchovky je Uherský potok, který přitéká z pravé strany. \n\nPrůměrný průtok u ústí činí 0,36 m³/s.\n\n"}
{"id": "450682", "url": "https://cs.wikipedia.org/wiki?curid=450682", "title": "Ústav zdravotnických informací a statistiky ČR", "text": "Ústav zdravotnických informací a statistiky ČR\n\nÚstav zdravotnických informací a statistiky ČR, zkráceně ÚZIS ČR, je organizační složka státu zřízená Ministerstvem zdravotnictví ČR. ÚZIS ČR existuje od svého zřízení v roce 1960 a je součástí státní statistické služby, svoji činnost vykonává na podkladě zákona číslo 89/1995 Sb., o státní statistické službě, ve znění pozdějších předpisů.\n\nOd počátku své existence slouží pro sběr a zpracování zdravotnických informací, dnes zejména v rámci Národního zdravotnického informačního systému (NZIS), a k vedení národních zdravotních registrů. Činnost NZIS je tímto ústavem řízena a koordinována. NZIS je definován zákonem číslo 372/2011 Sb., o zdravotních službách a podmínkách jejich poskytování. ÚZIS ČR je oprávněn předkládat oficiální informace získané z NZIS za celou Českou republiku.\n\nJakožto orgán státní správy spolupracuje s ostatními státními orgány, zde zejména s Českým statistickým úřadem.\n\nPro sběr dat v České republice spolupracuje s nemocnicemi, sdruženími lékařů a farmaceutů,\nzdravotními pojišťovnami, odbornými lékařskými společnostmi, na mezinárodní úrovni pak s organizacemi jako je WHO (Světová zdravotnická organizace), OECD, OSN, Eurostat a dalšími.\n\nPři veškeré své činnosti je povinen dodržovat platné právní normy na ochranu osobních údajů jednotlivých občanů vyplývající ze zákona 101/2000 Sb., o ochraně osobních údajů, ve znění pozdějších předpisů.\n\n"}
{"id": "450691", "url": "https://cs.wikipedia.org/wiki?curid=450691", "title": "Mount Thor", "text": "Mount Thor\n\nMount Thor je hora v národním parku Auyuittuq na Baffinově ostrově v teritoriu Nunavut v Kanadě. Její součástí je nejvyšší kolmá skalní stěna na světě. Stěna je vysoká 1 250 metrů a má průměrný sklon 105 stupňů.\n\nV hudebním filmu \"The Song Remains the Same\" britské skupiny Led Zeppelin je hora ukázána ve snu, přičemž se hraje píseň \"No Quarter\", která pojednává o severské mytologii, o bohu Thórovi.\n\n"}
{"id": "450693", "url": "https://cs.wikipedia.org/wiki?curid=450693", "title": "Pelym", "text": "Pelym\n\nPelym ( ) je řeka ve Sverdlovské oblasti v Rusku. Je dlouhá 707 km. Povodí řeky je 15 200 km². Také se používá pojmenování Velký Pelym ( ).\n\nPramení na východních svazích Severního Uralu. Teče nejprve předhůřím Uralu a níže po Západosibiřské rovině. Na dolním toku protéká přes jezero Pelymský Tuman. Ústí zleva do Tavdy (povodí Obu).\n\nZdrojem vody jsou převážně sněhové srážky. Průměrný roční průtok vody činí přibližně 100 m³/s. Zamrzá v říjnu a rozmrzá v dubnu.\n\nVyužívá se k plavení dřeva. Vodní doprava je možná do vesnice Portach ve vzdálenosti 245 km od ústí.\n"}
{"id": "450708", "url": "https://cs.wikipedia.org/wiki?curid=450708", "title": "Ken Saro-Wiwa", "text": "Ken Saro-Wiwa\n\nKen Saro-Wiwa (celým jménem Kenule Beeson Saro-Wiwa (10. října 1941 – 10. listopadu 1995) byl nigerijský scenárista a spisovatel, který se věnoval ochraně práv obyvatel delty řeky Niger.\n\nV roce 1990 založil „Hnutí za přežití národa Ogoni“ (MOSOP – Movement for the Survival of the Ogoni People), které ostře kritizovalo chování ozbrojených skupin britsko-nizozemské ropné firmy Royal Dutch Shell. Společnost proto zastavila v roce 1993 těžbu v oblasti a nigerijská vojenská vláda následně zakázala MOSOP. V roce 1994 uvěznila Saro-Wiwu a řada členů MOSOP byla povražděna režimem diktátora Saniho Abachi. Přes protesty světové veřejnosti byl Saro-Wiwa popraven oběšením v Port Harcourt 10. listopadu 1995. Stejný osud potkal i dalších osm čelných představitelů hnutí.\n\nFirma Shell svou spoluúčast dodnes odmítá. Po vleklých právních sporech a pod hrozbou soudního procesu s rodinami obětí však přistoupila na mimosoudní vyrovnání s příbuznými popravených ve výši 15,5 miliónu dolarů. Stalo se tak v červnu 2012, jen několik dní před příjezdem syna Ken Saro-Wiwy do USA a začátkem soudního procesu v New Yorku. \n\n"}
{"id": "450710", "url": "https://cs.wikipedia.org/wiki?curid=450710", "title": "Madrid (rozcestník)", "text": "Madrid (rozcestník)\n\nMadrid může být:\n\n"}
{"id": "450712", "url": "https://cs.wikipedia.org/wiki?curid=450712", "title": "Souvrství", "text": "Souvrství\n\nSouvrství (angl. \"formation\") je geologický termín, znamenající soubor vrstev sedimentů, nebo vulkanitů vzniklých ve stejných podmínkách. Horniny souvrství mají porovnatelnou litologii, spadají ke stejným faciím nebo mají podobné vlastnosti. Souvrství se nevyčleňují na základě své hrubosti, takže celková hrubost dvou různých souvrství může být výrazně odlišná. Souvrství je základní jednotkou litostratigrafie. Nižší jednotkou je člen, vyšší je skupina.\n\nDefinici souvrství zlehčuje geologům porovnávání vrstev na větší vzdálenosti, mezi odkryvy. Souvrství původně představovala horniny určitých geologických období, jejichž relativní věk byl určen pomocí zkamenělin a pravidel superpozice. V dnešním vnímání nejsou souvrství definována jako horniny určitého časového období, ale jako horniny s charakteristickou litologií, kterou určovalo sedimentační prostředí. V některých případech mohlo totiž stejné prostředí setrvat na určitém místě i stovky milionů let, což daleko přesahuje možnosti biostratigrafie, která se využívá k určování věku zkameněliny. Příkladem může být Hammersley Basin v Austrálii, kde se nachází sled proterozoických hornin, které se usazovaly 1,2 miliardy let, přičemž 300 milionů let trvalo usazení jen jedné geologické jednotky – páskovaných železných rud a břidlic.\n"}
{"id": "450715", "url": "https://cs.wikipedia.org/wiki?curid=450715", "title": "Pyšma", "text": "Pyšma\n\nPyšma může znamenat:\n\n\n"}
{"id": "450717", "url": "https://cs.wikipedia.org/wiki?curid=450717", "title": "Nedodržený slib", "text": "Nedodržený slib\n\nNedodržený slib (2009) je slovenský film z období druhé světové války natočený v české a americké koprodukci. Podle skutečných událostí zobrazuje osudy židovského chlapce Martina Friedmanna, který vyhne se transportům do vyhlazovacích táborů a podaří se mu na různých místech válku přečkat.\n\nFilm získal hlavní cenu v kategorii hraný film na Los Angeles Jewish Film Festival.\n\nDěj se odehrává průběžně v různých letech druhé světové války.\n\nMartin Friedmann dospívá v početné židovské rodině v Bánovcích nad Bebravou, do jeho života však zasáhne vznik Slovenského státu, druhá světová válka a následná perzekuce Židů. Motivován dopisem kamaráda odchází dobrovolně do pracovního tábora v Seredi, tam poté unikne transportu díky svému umění hrát fotbal. Během práce na trhání morušového listí tajně odbíhá do Bánovců, aby zjistil, že ostatní členové rodiny skončili v transportech.\n\nPoté dostává těžký zápal plic, táborový lékař ho ale zachrání a pošle do plicního sanatoria. Od té doby musí zapírat své židovství. Aby se nemusel po propuštění vrátit do tábora, pracuje jako dělník v klášteře.\n\nS blížícím se koncem války opouští klášter, kontaktuje v Popradu odboj a pod jménem Martin Petrášek se přidává k partyzánům, i tam se ale setkává s projevy antisemitismu. Aktivně se zapojí do Slovenského národního povstání, během něhož působí ve Zvolenu. Po porážce povstání se s ostatními partyzány uchyluje zpátky do hor, kde bojují a podaří se jim vydržet až do konce války.\n\nV závěru se Martin vrací do svého rodného domu, kde nachází už jen vzpomínky a rodinné pozůstalosti. V závěrečné scéně stojí Martin Petrášek v současnosti před bratislavským hradem.\n"}
{"id": "450718", "url": "https://cs.wikipedia.org/wiki?curid=450718", "title": "Dekonstruktivismus", "text": "Dekonstruktivismus\n\nDekonstruktivismus je architektonický styl postmoderní architektury, který je charakterizován hmotovou nevázaností a určitou tvarovou deformací, zájmem k formování povrchu a hmoty, nepravidelností tvarů, které popírají, narušují a deformují základní elementy architektury. Výsledný vzhled budov představujících dekonstruktivismus je charakteristický nepředvídatelností a kontrolovaným chaosem. Odmítá návrat k historickým odkazům architektury jako i používání ornamentu a dekorace.\n\nUrčujícím znakem pro dekonstruktivismus i postmodernismus, z něhož se vyvinul, je odmítání čistoty, prostoty a jednoduchosti, jak to nastínil Robert Venturi v publikaci „\"Složitost a rozpor v architektuře\"“ (1966). Původně byly myšlenky zástupců obou směrů publikovány v časopise \"Oppositions\", obsah příspěvků však postupně znamenal rozchod těchto směrů. Oproti postmodernistickému vyzdvihování historických odkazů dává dekonstruktivismus přednost svébytnému abstrahování a složitosti architektonické hmoty. Namísto strohého oddělení funkce a ornamentu bylo podstatné řešení funkčního aspektu budovy. Pro dekonstruktivisty je geometrie určující, podle ní se formoval funkční, charakterní a prostorový aspekt budovy.\n\nK důležitým momentům ve vývoji dekonstruktivismu patří vliv filozofa Jacquese Derrida na architekta Petra Eisenmana. Z jejich spolupráce, spojování teorie a architektonické praxe, vzešly projekty, které položili základ dekonstruktivismu jako směru v architektuře jako například architektonická soutěž Parc de la Villette z roku 1982. Výstava v Muzeu moderního umění v New Yorku v roce 1988 pod názvem \"Deconstructivist Architecture\" organizovaná Philipem Johnsonem a Markem Wigleym a také otevření \"Wexner Centra\" pro umění v Columbusu, jehož autorem je Peter Eisenman, sehrály důležitou roli v dalším vývoji. Na výstavě v New Yorku byly představeny práce architektů jako Frank Gehry, Daniel Libeskind, Rem Koolhaas, Peter Eisenman, Zaha Hadid, COOP Himmelb(l)au a Bernard Tschumi. Všech autorů spojoval nekonvenční přístup k architektuře, nesvázané a expresivní nakládání s hmotou, až jakési tříštění či narušování konstrukce. Od výstavy se mnoho architektů přiklánějících se k dekonstruktivismu sice zdržovalo takového pojmenování, přesto se tento termín vžil a označuje tak obecný trend v rámci současné architektury.\n\nPůvodně byli někteří architekti označení jako dekonstruktivisti ovlivněni myšlenkami francouzského filozofa Jacques Derrida. Někteří zastánci dekonstruktivismu byly však také ovlivněni tvarovou experimentací a geometrickou nevyvážeností ruského konstruktivismu.\n\nS dekonstruktivismem souvisí i několik dalších myšlenkových a uměleckých směrů 20. století jako: modernismus/postmodernismus ve vzájemném působení, expresionismus, minimalismus, kubismus a současné umění.\n\nDekonstruktivismus se snažil popřít zažitou představu o „zásadách“ v architektuře a svazujících pravidlech jako „forma následuje funkci“, či „čistota tvarů“. Umělci jako Naum Gabo, El Lissitksky, Kazimir Malevich a Alexander Rodčenko ovlivnili grafický obsah a geometrické formy takových architektů jako Zaha Hadid a COOP Himmelb(l)au. Oba směry, dekonstruktivismus i konstruktivismus, obsáhly v podstatě použití tektoniky abstraktní montáže\n\nDvě větve moderního umění, kubismus a minimalismus, měly rovněž vliv na dekonstruktivismus. Analytický kubismus se projevil zejména v přístupu k hmotě, kdy hrany a tvary budovy jsou současně vnímány z různých úhlů pohledu. Soulad roztříštěnosti prostoru je příznačný pro mnohé díla Franka Gehryho a Bernarda Tschumiho.\n\nDekonstruktivismus spolu s minimalismem rozchází s kulturními odkazy. Zajímá rovný přístup ke konceptuálnímu umění.\n\nVe svojí tendencí k deformaci a narušování je také znak expresionismu a expresionistické architektury. Dekonstruktivismus v sobě odráží mnoho forem neoexpresionizmu a abstraktního expresionismu. Hranaté tvary budovy \"Ufa Cinema Center\" (COOP Himmelb(l)au) připomínají abstraktní geometrické útvary maleb Franze Klina.\n\nUfa Center má také podobné uspořádání hranatých útvarů jako je zachycuje v konceptech urbanických uličních prostorů Německa Ernst Ludwig Kirchner. Práce Wassilije Kandinského také nesou podobnost s dekonstruktivistickou architekturou. Jeho směřování k abstraktnímu expresionismu od figurální práci je ve stejném duchu jako dekonstruktivistické potlačení ornamentu geometrií.\n\nNavrhování za pomoci počítačové podpory (\"computer-aided design\") je momentálně základním nástrojem v mnoha aspektech současné architektury, ale zvláště charakter dekonstruktivismu dává prostor možnostem, které poskytuje používání počítačů. Třídimenzionální modelování a animace (virtuální i fyzicky) pomáhá koncipovat rozsáhlé prostory, zatímco vazba mezi počítačovým modelováním a průmyslovou výrobou umožňuje navrhovat specifické prvky s ohledem na čas a požadovanou cenu. Navzdory tendenci mnohé architekty nahradit manuální projektování prací s počítačem zůstali mnozí architekti věrní přímé tvorbě, ať už Zaha Hadid navrhováním na základě skic, nebo Gehry simulováním reálných budov vytvářením fyzických modelů.\n\n\"State Center\" v Bostonu od Franka Gehryho ve spolupráci s MIT, je budovou výrazově silnou, přímo odrážející dekonstrukce formou objemů a jakoby zlomených ploch. Hmota budovy se nad čtvrtým podlažím štěpí a vytváří tak dvě deformované věže, nazývané „G Tower“ a „D Tower“. Budova vzdáleně připomíná Gehryho Tančící dům v Praze.\n\nPříkladem dekonstruktivistické složitosti je Vitra Design Museum od Franka Gehryho, které přebírá bílý neornamentální kubus modernistických uměleckých galerií a přetváří a rozkládá ho, používaje přitom geometrie odkazující na kubismus a abstraktní expresionismus. Vyvrací tak funkcionalistický aspekt modernistické jednoduchosti, ponechává však společný prvek – povrchovou úpravu bílé stucco jako identifikační bod.\n\nDalším příkladem dekonstruktivismu je Wexner Center for the Arts. Wexnerove centrum přebírá archetypovou formu hradu, kterou zahušťuje složitostí několika výseků a a fragmentů. Tato stavba narušuje archetyp hradu, staví jeho prostory a strukturu do konfliktu a odlišnosti.\n\nNávrh Franka Gehryho na své sídlo v Santa Monice se považuje za prototyp dekonstruktivistické budovy. Jeho určujícím prvkem byl vzor předměstského domu začlenit do typického prostředí s ohledem na jeho sociální význam. Gehry proměnil masivnost, geometrické pláště, plochy a ostatní prvky v hravou roztříštěnost, výsledek „de“ konstrukce.\n\n\n"}
{"id": "450720", "url": "https://cs.wikipedia.org/wiki?curid=450720", "title": "Pyšma (řeka)", "text": "Pyšma (řeka)\n\nPyšma ( ) je řeka ve Sverdlovské a v Ťumeňské oblasti v Rusku. Je dlouhá 603 km. Povodí řeky má rozlohu 19 700 km².\n\nPramení na východních svazích Uralu. Teče po Zauralské rovině a po západním okraji Západosibiřské roviny. Ústí zprava do Tury (povodí Obu).\n\nZdrojem vody jsou převážně (ze 60 %) sněhové srážky. Průměrný roční průtok vody činí 34 m³/s, maximální přibližně 1 300 m³/s a minimální přibližně 2 m³/s. Zamrzá v první polovině listopadu a rozmrzá ve druhé polovině dubna. Nejvyšších vodních stavů dosahuje od dubna do května. V létě dochází k povodním, jež jsou způsobeny dešti.\n\nPrůměrné měsíční průtoky řeky ve stanici Bogadinskoje v letech 1936 až 1999:\n\nVyužívá se k plavení dřeva a k zásobování vodou pro průmysl. Na řece byly vybudovány tři přehradní nádrže a leží na ní města Suchoj Log, Kamyšlov a Talica.\n"}
{"id": "450727", "url": "https://cs.wikipedia.org/wiki?curid=450727", "title": "Železniční trať Ostrava–Rychvald", "text": "Železniční trať Ostrava–Rychvald\n\nŽelezniční trať Ostrava - Rychvald je součástí vlečkové sítě společnosti PKP Cargo International o délce 7,1 km. Trať odbočuje z trati SŽDC Přerov - Bohumín ve stanici Ostrava hlavní nádraží a pokračuje přes manipulační kolejiště Heřmanice do odbočky Rychvald, kde se napojuje na trať Bohumín - Louky nad Olší.\n\nTrať původně spojovala pouze Důl Heřmanice se stanicí Ostrava-Hrušov (dnes součást Ostravy hlavního nádraží), napojení z Heřmanic na někdejší Košicko-bohumínskou dráhu bylo realizováno až později pro umožnění přímých přeprav uhlí mezi doly na Karvinsku a koksovnami v Ostravě.\n\nTrať slouží výhradně pro provoz nákladních vlaků s výjimkou příležitostných jízd osobních vlaků. O využití trati pro pravidelnou osobní dopravu se uvažuje v rámci projektu vlakotramvajového spojení Ostravy a Orlové.\n"}
{"id": "450729", "url": "https://cs.wikipedia.org/wiki?curid=450729", "title": "Blatnicovití", "text": "Blatnicovití\n\nBlatnicovití (Pelobatidae) je čeleď žab, která je rozšířena ve východní evropě, západní asii a\nStředozemí. Zahrnuje pouze rod blatnice (\"Pelobates\"). Dorůstají 10 cm na délku a pro své zabarvení jsou v přírodě nenápadné. Protože samice kladou vajíčka do rybníků a mokřin, které můžou rychle vysychat, je vývoj pulce v dospělého jedince nezvykle krátký.\n\nSynonyma\n\npodřád Mesobatrachia\n"}
{"id": "450732", "url": "https://cs.wikipedia.org/wiki?curid=450732", "title": "Blatničkovití", "text": "Blatničkovití\n\nBlatničkovití (Pelodytidae) je čeleď žab, která je rozšířena v západní a jihozápadní\nEvropě a na Kavkaze.\n\nDorůstají max. 5 cm na délku. Jejich kůže je hladká. Nejčastěji jsou hnědé nebo zelené.\nMají poměrně dlouhé nohy.\n\nSynonyma\n\npodřád Mesobatrachia\n"}
{"id": "450736", "url": "https://cs.wikipedia.org/wiki?curid=450736", "title": "Pipovití", "text": "Pipovití\n\nPipovití (Pipidae) je čeleď žab, která je rozšířena ve střední a jižní Africe (rody\nHymenochirusa, a Silurana) a na severu Jižní Ameriky (rod Pipa).\n\nTyto žáby jsou výlučně vodní. Jejich celková délka se pohybuje od 4 do 19 cm. Nemají\nhlasivky a jazyk (jsou němé), ale zato mají dobře přizpůsobené uši pro tvorbu a přijímání zvuků pod vodou. Mezi prsty na nohou mají blány.\nSynonyma\n\npodřád Mesobatrachia\n"}
{"id": "450742", "url": "https://cs.wikipedia.org/wiki?curid=450742", "title": "Křišťálová lebka", "text": "Křišťálová lebka\n\nModely lidské lebky vyrobené z křišťálu, označované jako křišťálové lebky, byly od 19. století populárním předmětem sběratelství. Jejích údajní nálezci tvrdí, že jde o pozůstatky předkolumbovských civilizací Střední Ameriky, žádný z exemplářů zkoumaných vědci však nic takového nepotvrdil, naopak výsledky analýz ukazují na vznik nejdříve v druhé polovině 19. století, pravděpodobně v Evropě. Kolem křišťálových lebek existují různé legendy ohledně jejich paranormálních vlastností či původu, které pronikly i do zábavního průmyslu, například ve filmu \"Indiana Jones a království křišťálové lebky\" nebo v seriálu Hvězdná brána (epizoda Křišťálová lebka).\n"}
{"id": "450744", "url": "https://cs.wikipedia.org/wiki?curid=450744", "title": "Emómalí-ji Rahmón", "text": "Emómalí-ji Rahmón\n\nEmómalí-ji Rahmón (tádžicky \"Эмомалии Раҳмон\", \"Emomalii Rahmon\" v persko-arabské grafice امام‌علی رحمان; rusky \"Эмомали Рахмон\", \"Emomali Rachmon\"; * 5. října 1952 v Kůlóbu, \"rus. Kuljab\"), dříve Emómalí Šarifovič Rahmónov (\"Эмомалӣ Шарифович Раҳмонов\"; \"Эмомали Шарифович Рахмонов\") je současný prezident Republiky Tádžikistán. Ve své funkci působí od 6. listopadu 1994, v čele země je však již od 20. listopadu 1992. Je předsedou \"Lidově demokratické strany Tádžikistánu\", která má největší procento křesel v tamním parlamentu.\n\nBěhem protivládních protestů v roce 1992 byl tehdejší prezident Rahmón Nabíjev nucen v obavě o svůj život odstoupit. Úřadu se v srpnu téhož roku následně ujal Akbaršó Iskandarov, který působil ve funkci úřadujícího prezidenta až do listopadu, kdy byl nucen rezignovat v důsledku občanských nepokojů. Po následném zasedání nejvyššího sovětu byla funkce prezidenta zrušena a moc přešla na tehdejšího předsedu vlády, Emómalího Rahmónova.\n\nBěhem občanské války v letech 1992–1997 se proti Rahmónově vládě postavila \"Sjednocená tádžická opozice\", což mělo za následek cca 100 000 mrtvých. Rahmón přežil také pokus o atentát v dubnu 1997 v Chudžandu a odolal dvěma pučům v srpnu 1997 a listopadu 1998.\n\n6. listopadu 1994 byl zvolen do nově vytvořené funkce prezidenta Tádžikistánu. V listopadu 1999 byl s 97 % procenty hlasů znovuzvolen na sedmileté volební období. 22. června 2003 vyhrál referendum, které mu povoluje se ještě dvakrát ucházet o funkci prezidenta, jelikož by to dle tehdejších zákonů ve volbách v roce 2006 již nebylo možné. Opozice nicméně považuje toto referendum za zfalšované. Rahmón byl znovuzvolen v poněkud kontroverzních volbách 6. listopadu 2006, kdy podle oficiálních výsledků získal 79 % hlasů. Ve funkci byl potvrzen i v posledních volbách, konaných 6. listopadu 2013.\n\nV březnu 2007 Rahmón prohlásil, že si nechá změnit své jméno na \"Rahmón\", vypuštěním ruské koncovky „-ov“ (tj. původní rusko-tádžická varianta jména zněla Rahmónov), což také následně požadoval i po ostatních Tádžicích jako výraz návratu k původním kulturním kořenům. Rahmón si také v souladu se spojováním křestních jmen s příjmením v (klasické) perštině přidal na konec svého křestního jména Emómalí tzv. ezáfetovou konstrukci, tedy „spojovník“ \"-ji\", což odkazuje na perské „Emómalí z (rodiny) Rahmónů“. V českém přepisu jména je možné ezáfetovou konstrukci vypouštět, \"ezáfet\" se však neužívá při skloňování tohoto jména v češtině: \"Emómalí(-ji) Rahmón\", gen. \"Emómalího Rahmóna\" apod.\n\n\n"}
{"id": "450748", "url": "https://cs.wikipedia.org/wiki?curid=450748", "title": "Jaroslava Potměšilová", "text": "Jaroslava Potměšilová\n\nMgr. Jaroslava Potměšilová (* 1. září 1936 v Praze) je česká varhanice.\n\nHru na varhany studovala na Pražské konzervatoři u Josefa Kubáně a dále absolvovala na Hudební fakultě Akademie múzických umění Praha u Jiřího Reinbergera.\n\nJedná se o laureátku některých mezinárodních soutěží např. Pražské jaro (3. cena v roce 1966) na Varhanní soutěž v Gentu v Nizozemí (1964). Koncertně vystupovala v mnoha zemích Evropy a také v USA. Pro Supraphon realizovala řadu nahrávek. Působila také pedagogicky na Akademii múzických umění v Praze, Pražské konzervatoři a na Konzervatoři Jaroslava Ježka. Mezi její žáky patří např. Jan Kalfus, Václav Uhlíř nebo Eva Bublová.\n\n"}
{"id": "450763", "url": "https://cs.wikipedia.org/wiki?curid=450763", "title": "Latinský čtverec", "text": "Latinský čtverec\n\nLatinský čtverec je čtvercová tabulka o formula_1 polích, která je vyplněna formula_2 různými symboly tak, že v každém řádku i v každém sloupci se každý symbol nachází právě jednou.\nNapříklad tabulka\nformula_3\nje latinským čtvercem.\n\nJméno \"latinský čtverec\" bylo zavedeno Leonhardem Eulerem. Jediným důvodem bylo, že jako symboly používal písmena latinky.\n\nNa latinské čtverce lze nahlížet jako na multiplikační tabulky kvazigrup. Latinské čtverce se používají při konstrukci samoopravných kódů a také jsou základem matematických hádanek (například sudoku).\n\nDvojice latinských čtverců (stejně velkých, nad stejnými symboly) jsou vzájemně ortogonálními latinskými čtverci, pokud\n\n\na\n\n\nPočet latinských čtverců formula_5 velikosti formula_6 nad symboly formula_7 stále není znám ani v asymptotickém odhadu. Posloupnosti vyčíslující formula_5 je vyhrazena sekvence č. A002860 na oeis.org, hodnoty jsou však stále známy jen pro formula_9, a sice formula_10 Platí asymptotické dolní a horní meze\n"}
{"id": "450766", "url": "https://cs.wikipedia.org/wiki?curid=450766", "title": "Sosva", "text": "Sosva\n\nSosva může znamenat:\n\n\n"}
{"id": "450767", "url": "https://cs.wikipedia.org/wiki?curid=450767", "title": "Pochyby (film)", "text": "Pochyby (film)\n\nPochyby, anglicky \"Doubt\", je americký dramatický film z prostředí katolické školy vzniklý adaptací divadelní hry Pochyby Johna Patricka Shanleyho.\n\nFilm získal pět nominací na Oscara, za nejlepší adaptovaný scénář a čtyři za herecké výkony – Meryl Streepová v hlavní roli, Philip Seymour Hoffman, Amy Adamsová a Viola Davisová (jako matka Donalda Millera) za vedlejší roli.\n\nDěj se odehrává v roce 1964 v katolické škole v Bronxu. Do farnosti přichází charismatický otec Flynn (Philip Seymour Hoffman), který se dostává pro svoje vstřícnější jednání se žáky a větší otevřenost vůči světu do konfliktu s ředitelkou školy, sestrou Aloysií (Meryl Streepová), která prosazuje staré pořádky. Mezi oba přístupy je pak postavena mladá sestra James (Amy Adamsová). Konflikt vrcholí, když sestra Aloysie obviní Flynna ze zneužívání prvního černošského žáka Donalda Millera, kněz však vše odmítá s poukazem na to, že mu jen pomáhá v jeho osamocenosti. Aloysie v dobrém úmyslu a zdánlivě sebejistě přinutí kněze farnost opustit, přesto v ní zůstávají pochybnosti o jeho vině i vlastním jednání.\n"}
{"id": "450772", "url": "https://cs.wikipedia.org/wiki?curid=450772", "title": "Islam Karimov", "text": "Islam Karimov\n\nIslam Abduganijevič Karimov ( latinkou Islom Abdugʻaniyevich Karimov, cyrilicí Ислом Абдуғаниевич Каримов, ), 30. ledna 1938 Samarkand – oficiálně 2. září 2016 byl od roku 1991 prezidentem Uzbekistánu. Etnicky byl po otci Uzbek a po matce Tádžik. Vyrůstal v sirotčinci, vystudoval inženýrství a ekonomii v Taškentu. Byl členem \"Lidově demokratické strany Uzbekistánu\".\n\nV roce 1989 se Karimov stal generálním tajemníkem \"Komunistické strany Uzbekistánu\". 24. března 1990 se stal prezidentem Uzbecké SSR a 31. srpna 1991 vyhlásil nezávislost Uzbekistánu. 29. prosince 1991 vyhrál první nezávislé uzbecké prezidentské volby se ziskem 86 % hlasů. Volby jsou však považovány za nespravedlivé, jelikož byl zfalšován počet hlasů a ačkoli měl kandidát opozice Muhammad Salih jistou možnost se voleb jako kandidát zúčastnit, v kampani byl upřednostňován vládní kandidát.\n\nBývalý britský velvyslanec Craig Murray, působící v zemi v letech 2002–2004, se zmiňuje o vysoké korupci a nedodržování lidských práv. Poukazoval také na zprávy o mučení či vaření lidí za živa. Kvůli chování vůči svým oponentům a porušování lidských práv, mučení, cenzuře a falšování voleb byl Islam Karimov považován za jednoho z nejhorších světových diktátorů své doby.\n\nIslam Karimov byl dvakrát ženatý. Se svou druhou ženou Taťjanou Akbarovnou, která byla tádžického a ruského původu, měl dvě dcery, starší Gulnaru a mladší Lolu. Karimov a jeho dcery byli kritizováni za nepotismus.\n\nOkázalý státní pohřeb byl Karimovi vystrojen v sobotu 3. září 2016 v jeho rodném Samarkandu za účasti vdovy Taťjany, dcery Loly a premiéra Šavkata Mirzijojeva, pravděpodobného Karimova nástupce ve funkci. Na pohřbu chyběla starší dcera Gulnara, kdysi – jakožto nejvlivnější žena v zemi – zvaná \"uzbecká princezna\", což vyvolalo dohady, zda je ještě naživu.\n\n\n\n\n"}
{"id": "450776", "url": "https://cs.wikipedia.org/wiki?curid=450776", "title": "Australovenator wintonensis", "text": "Australovenator wintonensis\n\nAustralovenator wintonensis (\"jižní lovec\") byl druh alosauroidního teropodního dinosaura, žijícího na území dnešní Austrálie v období přelomu spodní a svrchní křídy (pozdní alb, asi před 98 mil. let). Je znám podle objevů částečně zachovalé lebeční i postkraniální kostry. Materiál s označením AODL 604 byl popsán paleontologem Scottem Hucknellem a jeho kolegy v roce 2009. Podle fylogenetické analýzy je \"A. wintonensis\" zřejmě příbuzný rodu \"Fukuiraptor\" a karcharodontosauridům.\n\nŠlo o středně velkého alosauroida s délkou kolem 6 metrů a hmotností asi 500 kg. Byl zřejmě hbitým lovcem. Autory popisu byl dokonce označen jako \"gepard doby křídové\". Stejně jako většina ostatních teropodů byl také dvounohým masožravým tvorem. Lovil nejspíš středně velké dinosaury i jiné obratlovce. Blízce příbuzným rodem byl zřejmě další australský megaraptor \"Rapator\".\n\n\n"}
{"id": "450778", "url": "https://cs.wikipedia.org/wiki?curid=450778", "title": "Kapverdská kreolština", "text": "Kapverdská kreolština\n\nKapverdská kreolština je jazyk, který se používá na Kapverdských ostrovech. Je to kreolský jazyk, jehož základem je portugalština. \n\nSprávný název tohoto jazyka je \"kapverdská kreolština\", nebo také jen jednoduše kreolština. Název \"kapverdská\" ( \"cabo-verdiano\", v kapverdské kreolštině \"cabuverdiánu\") nebo \"kapverdský jazyk\" (\"língua cabo-verdiana\" v portugalštině, \"língua cabuverdiánu\" v Sotaventské kreolštině a \"língua cábverdián\" v Barlaventské kreolštině) byl navržen, aby byl uznán, jakmile bude jazyk standardizovaný.\n\nKapverdská kreolština má důležitý význam pro studium kreolštiny, protože je to nejstarší (stále užívaná) kreolština, kreolština s portugalským základem, s největším množstvím rodilých mluvčích, nejstudovanější kreolština s portugalským základem a má být jako jedna z mála kreolštin uznána jako oficiální jazyk. \n\nNavzdory malé velikosti Kapverd si každý ostrov vytvořil svůj vlastní způsob mluvení kreolštinou. Každý z těchto devíti způsobů je odlišným dialektem, ale učenci na Kapverdách je obvykle nazývají \"varianty\". Tyto varianty mohou být rozděleny do dvou sekcí: na jihu to jsou kreolštiny Sotavento, které zahrnují varianty Brava, Fogo, Santiago a Maio a na severu to jsou kreolštiny Barlavento, které zahrnují varianty Boa Vista, Sal, São Nicolau, São Vicente a Santo Antão.\n\nKapverdský ústav pro jazyk pokládá kreolštinu za jeden jazyk, nikoli za devět různých jazyků.\n\nZ lingvistického pohledu jsou nejdůležitějšími variantami Fogo, Santiago, São Nicolau a Santo Antão a jakékoli hlubší studium kreolštiny by mělo zahrnout alespoň tyto čtyři. Tyto čtyři ostrovy jsou ty jediné, kam přišli otroci přímo z afrického kontinentu, mají nejkonzervativnější jazykové vlastnosti a jsou od sebe nejrozdílnější.\n\nZe společenského hlediska jsou nejdůležitějšími variantami Santiago a São Vicente a jakékoli lehké studium kreolštiny by mělo zahrnout alespoň tyto dvě varianty. Jedná se o varianty dvou větších měst (Praia a Mindelo), jež jsou nejvíce používané.\n\nTyto varianty mají významnou literaturu:\n\n\nHistorii Kapverdské kreolštiny je těžké sledovat díky nedostatku psané dokumentace a jejímu ignorování během portugalské správy Kapverd.\n\nV současnosti existují tři teorie o formování kreolštiny. Monogenetická teorie tvrdí, že kreolština byla utvořena Portugalci zjednodušením portugalštiny, aby byla přístupnější africkým otrokům. Toto je pohled autorů jako jsou Prudent, Waldman, Chaudesenson a Lopes da Silva. Autoři jako Adam a Quint zastávají teorii, podle níž byla kreolština vytvořena africkými otroky používáním gramatiky západoafrických jazyků a nahrazováním afrického slovníku slovníkem portugalským. Lingvisté jako Chomsky a Bickerton naopak zastávají názor, že kreolština byla utvořena spontánně, ne otroky z kontinentální Afriky, ale populací narozenou na ostrovech používáním gramatiky, s níž se všechny lidské bytosti narodily. To by vysvětlovalo, proč mají kreolštiny vzdálené od sebe několik kilometrů podobné gramatické struktury, i když mají různé slovní základy.\n\nPodle A.Carreiry, byla kapverdská kreolština utvořena z portugalského nářečí na ostrově Santiago během 15. století. Toto nářečí se pak dostalo na západní pobřeží Afriky díky tzv. \"lançados\", osadníkům portugalského původu. Odtud se toto nářečí rozdělilo na dvě základní kreolštiny – kapverdskou kreolštinu a kreolštinu z Guiney-Bissau.\n\nRozšíření Kapverdské kreolštiny na ostrovech proběhlo ve třech fázích:\n\n\nI přesto, že je kreolština mateřským jazykem téměř celé populace Kapverd, je portugalština stále oficiálním jazykem, který se používá v každodenním životě (ve škole, v administrativě, při oficiálním jednání, ve styku se zahraničím atd.).\n\nPodívejme se na tento text:\n\nVarianta Santiago:\nQuêl mudjêr cú quêm m’ encôntra ónti stába priocupáda púrqui êl sqêci dí sês minínus nâ scóla, í cándu êl bâi procurâ-’s êl câ olhâ-’s. Alguêm lembrâ-’l quí sês minínus sâ tâ pricisába dí material pâ úm pesquisa, entõ êl bâi encontrâ-’s nâ biblioteca tâ procúra úqui ês cría. Pâ gradêci â túdu quêm djudâ-’l, êl cumêça tâ fála, tâ flâ cômu êl stába contênti di fúndu di curaçãu.\n\nVarianta São Vicente:\nQuêl m’djêr c’ quêm m’ encontrá ônt’ táva priocupáda púrq’ êl sq’cê d’ sês m’nín’s nâ scóla, í cónd’ êl bái procurá-’s êl câ olhá-’s. Alguêm lembrá-’l qu’ sês m’nín’s táva tâ pr’cisá d’ material pâ úm pesquisa, entõ êl bâi encontrá-’s nâ biblioteca tâ procurá úq’ ês cría. Pâ gradecê â túd’ quêm j’dá-’l, êl c’meçá tâ fála, tâ dzê côm’ êl táva contênt’ d’ fúnd’ d’ curaçãu.\n\nPřeklad do portugalštiny:\nAquela mulher com quem eu encontrei-me ontem estava preocupada porque ela esqueceu-se das suas crianças na escola, e quando ela foi procurá-las ela não as viu. Alguém lembrou-lhe que as suas crianças estavam a precisar de material para uma pesquisa, então ela foi encontrá-las na biblioteca a procurar o que elas queriam. Para agradecer a todos os que ajudaram-na, ela começou a falar, dizendo como ela estava contente do fundo do coração.\n\nPřeklad do češtiny:\nTa žena, se kterou jsem se setkal včera, měla starosti, protože zapomněla své děti ve škole, a když je šla hledat, neviděla je. Někdo jí připomněl, že její děti potřebovaly nějaký materiál pro průzkum, a tak je našla v knihovně, jak hledají to, co potřebují. Aby poděkovala všem, co jí pomáhali, začala mluvit o tom, jak byla ráda z celého svého srdce.\n\nZde vidíme vliv portugalštiny v kreolštině:\n\n\nStejný text ale “opravený”:\n\nVarianta Santiago:\nQuêl mudjêr quí m’ encôntra cú êl ónti stába fadigáda pamódi êl sqêci sês minínu nâ scóla, í cándu quí êl bâi spiâ-’s êl câ odjâ-’s. Alguêm lembrâ-’l ’ma sês minínu sâ tâ mestêba «material» pâ úm «pesquisa», entõ êl bâi atchâ-’s nâ «biblioteca» tâ spía cusê quí ês cría. Pâ gradêci pâ túdu quêm quí djudâ-’l, êl cumêça tâ pâpia, tâ flâ módi quí êl stába contênti di fúndu di coraçõ.\n\nVarianta São Vicente:\nQuêl m’djêr qu’ m’ encontrá má’ êl ônt’ táva fadigáda pamód’ êl sq’cê sês m’nín’ nâ scóla, í cónd’ êl bái spiá-’s êl câ oiá-’s. Alguêm lembrá-’l ’mâ sês m’nín’ táva tâ mestê «material» pâ úm «pesquisa», entõ êl bâi otchá-’s nâ «biblioteca» tâ spiá c’sê qu’ ês cría. Pâ gradecê pâ túd’ quêm qu’ j’dá-’l, êl c’meçá tâ fála, tâ dzê qu’ manêra qu’ êl táva contênt’ d’ fúnd’ d’ coraçõ.\nI přesto, že kreolština není zatím oficiálním jazykem, existuje vládní směrnice dávající podmínky k tomu, aby se kreolština stala oficiálním jazykem. Kreolština zatím není oficiálním jazykem hlavně proto, že jazyk není ještě standardizován, a to z několika důvodů:\n\nTo jsou důvody, proč každý uživatel při mluvení nebo psaní používá svůj vlastní dialekt.\n\nPro překonání těchto problémů existuje návrh zavedení dvou standardů: Severní (Barlavento) standard, vycházející z varianty São Vicente a jižní (Sotavento) standard, vycházející z varianty Santiago.\n\nSlovník kapverdské kreolštiny vychází především z portugalštiny - 90 - 95 % slov. Zbývající procenta vycházejí z několika jazyků západní Afriky (Mandingo, Wolof, Fulani, Temne, Balant, Mandjak, atd.), a slovníku dalších jazyků (Angličtina, Francouzština, Latina), ten je ale zanedbatelný.\n\nWebová stránka Etimologias na www.priberam.pt nám ukazuje různý původ kreolských slov.\n\nKapverdský kreolský fonologický systém vychází především z portugalštiny 15. - 17. století. Kreolština si ponechala souhlásky s /dʒ/ a /tʃ/ psané “j” (na začátku slov) a “ch”, ze staré portugalštiny, které se v dnešní portugalštině již nepoužívají. Naopak foném /ʎ/ (psaný “lh” v portugalštině) se vyvinul do /dʒ/ a samohlásky prodělaly několik fonetických změn.\n\nI když přes 90 % slov kapverdské kreolštiny pochází z portugalštiny, gramatika je velmi odlišná, a tím je pro netrénovaného Portugalce velmi těžká - i pro pochopení jednoduché konverzace. Na druhé straně je zde velká podobnost s ostatními kreolskými jazyky (s portugalským základem i bez).\n\nStruktura věty\n\nZákladní struktura věty v kreolštině je: podmět - sloveso - předmět. Například:\n\nPokud jsou ve větě dva předměty, vedlejší předmět se dává jako první a po něm následuje přímý předmět a věta vypadá takto: podmět - sloveso - nepřímý předmět - přímý předmět. Například:\n\nZvláštností kapverdské kreolštiny je možnost dvojité negace (stejně jako v češtině). Například: \"Náda m’ câ atchâ.\" - “Nic jsem nenašel.”, a někdy i trojitá negace. Například: \"Núnca ninguêm câ tâ bába lâ.\" liter. “Nikdy tam nikdo nešel.”, v portugalštině se nepoužívá.\n"}
{"id": "450779", "url": "https://cs.wikipedia.org/wiki?curid=450779", "title": "Badger Badger Badger", "text": "Badger Badger Badger\n\nBadger Badger Badger je animace vytvořená roku 2003 prostřednictvím Flashe britským animátorem Jonti Pickingem. Animace obsahuje tři motivy; jezevce provádějící kalanetiku, muchomůrku před stromem a hada v poušti. První scéna obsahuje dvanáct jezevců, v následujících jich je pouze jedenáct. Animace je doprovázena elektronickou hudbou a opakovanými slovy badger (jezevec), mushroom (muchomůrka) a snake (had) při jednotlivých motivech. Animace se opakuje do nekonečna a po uplynutí dlouhé doby přestane být zvukový doprovod synchronizován s vlastní animací. V současnosti je Badger Badger Badger typickým příkladem internetového memu.\n\n"}
{"id": "450781", "url": "https://cs.wikipedia.org/wiki?curid=450781", "title": "Volendam", "text": "Volendam\n\nVolendam je město v Nizozemí, v okrese Edam-Volendam, v provincii Severní Holandsko (Noord-Holland).\n\nVolendam se původně jmenoval Folle(n)dam. Původně tudy ústila řeka E neboli Ije (na které leží město Edam) do Zuiderzee. V roce 1357 vytvořili obyvatelé Edamu kratší spojení mezi Purmermeer a Zuiderzee, Proto byla postavena hráz a starý přístav v Edamu byl uzavřen; odtud Vollendam. Poté se zde rychle začali usazovat sedláci a rybáři.\n\nV současnosti je Volendam město s asi 22 tisíci obyvateli které se stále rychle rozrůstá. Turisté sem jezdí kvůli dobovým kostýmům a rybářským lodím, ale naleznou tu pouze několik krámků se suvenýry u přístavu a loď, která je vezme do Marken. A přirozeně také obyvatele, jejichž móda se liší od zbytku Nizozemí a kteří hovoří vlastním dialektem - volendamštinou. Z historického pohledu byl Volendam vždy římskokatolickou vesnicí v jinak silně protestantském okolí. V dřívějších dobách byla vesnice známa vysokým počtem nizozemským misionářů a kněží na čtvereční kilometr. Díky sekularizaci a postupné ztrátě významu církve však návštěvnost kostelů ve Volendamu klesá. V posledních letech však dochází k opětovnému růstu zájmu.\n\nNejznámější slavností ve Volendamu je čtyřdenní pouť, která se koná každý rok první víkend v září. Na hrázi se konají velké slavnosti a a v centru vesnice je velký počet atrakcí. Na tuto pouť sem přicházejí lidé z celého Nizozemí.\n\n\nVolendamský kroj je velice známý a je často používán v reklamách, které propagují Holandsko, v nichž má roli národního kroje.\n\nPodél hráze je mnoho turistických obchodů. Na ulici Conijnstraat se každou sobotu od 10h do 17h koná trh.\n\nDo Volendamu se dostanete z Purmerendu silnicí N244. Z Hoornu, Amsterdamu a Monnickedamu silnicí N247. Z Edamu silnicí N247/N517.\nOd půlky března do konce října funguje spojení mezi Volendamem a Markenem od 10:30 do 17:30, každých 20 až 30 minut.\n\nMezi lety 2002 a 2007 byl Volendam přetřásán pravidelně ve zprávách ve spojení s rozšířeným používáním kokainu mezi mládeží.\n\n"}
{"id": "450782", "url": "https://cs.wikipedia.org/wiki?curid=450782", "title": "Béla Bugár", "text": "Béla Bugár\n\nBéla Bugár, , (* 7. července 1958, Bratislava) je slovenský a československý politik a strojní inženýr maďarské národnosti, současný poslanec a místopředseda Národní rady Slovenské republiky. Významná politická osobnost maďarské menšiny na Slovensku: v letech 1992 až 1998 předseda MKDH, poté mezi lety 1998 a 2007 předseda SMK-MKP, v současné době od roku 2009 předseda parlamentní strany MOST-HÍD. Od června 2018 je kandidátem na post prezidenta SR ve volbách 2019. \n\nNarodil se dne 7. července 1958 do maďarské rodiny v Bratislavě v tehdejším Československu. V letech 1977 – 1982 studoval na Slovenské technické univerzitě v Bratislavě. Poté pracoval jako strojní inženýr v Závodech těžkého strojírenství (\"Závody ťažkého strojárstva\") v Bratislavě–Petržalce. Před listopadem 1989 nebyl politicky aktivní.\n\nJeho prvním politickým úspěchem se stalo zvolení do předsednictva Maďarského křesťanskodemokratického hnutí v roce 1990.\n\nVe volbách roku 1990 byl zvolen do slovenské části Sněmovny národů Federálního shromáždění (volební obvod Západoslovenský kraj) za hnutí Maďarské kresťanskodemokratické hnutie, respektive za koalici hnutí Együttélés a Maďarského křesťanskodemokratického hnutí. Ve Federálním shromáždění setrval do voleb roku 1992.\n\nV roce 1992 se stal předsedou MKDH. Ve volbách v roce 1992 usedl za MKDH do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky. V ní pak zasedá trvale od té doby a mandát obhájil ve všech volbách, tedy ve volbách roku 1994, volbách roku 1998, volbách roku 2002, volbách roku 2006, volbách roku 2010 i volbách roku 2012.\n\nPo sloučení třech stran maďarské menšiny stran a vzniku jednotné SMK-MKP v roce 1998 se stal předsedou této strany. V letech 2002 – 2006 byl místopředsedou NR SR, po abdikaci Pavla Hrušovského z funkce předsedy NR byl od 7. února 2006 do konce volebního období pověřen plnit všechny ústavní kompetence předsedy NR SR. V letech 2006 až 2010 byl členem výboru NR SR pro obranu a bezpečnost.\n\nV červnu 2009 založil, po odchodu z SMK-MKP, novou politickou stranu MOST-HÍD, jejímž předsedou byl zvolen 11. července.\n\nTuto novou stranu do vedl do parlamentních voleb 2010, v nichž získala 14 mandátů a stala se součástí koaliční vlády Ivety Radičové. Bugár však jako předseda strany jakékoliv ministerské křeslo odmítnul.\n\nDne 9. června 2018 oznámil, že se bude ucházet o post slovenské hlavy státu v prezidentských volbách 2019. Podle vlastních slov chce \"být prezidentem všech občanů Slovenska. Slováků, Maďarů, Rusínů, Romů, úspěšných i méně úspěšných, mladých i starých, městských i vesnických. Protože jsem přesvědčen, že prezident by takový měl být.\" \n\nHovoří maďarsky a slovensky. \n\nJe ženatý, má jednu dceru. S rodinou žije v podunajském městě Šamorín (Somorja) v Trnavském kraji. \n\n\n\n\n"}
{"id": "450795", "url": "https://cs.wikipedia.org/wiki?curid=450795", "title": "Harrachov (Rýmařov)", "text": "Harrachov (Rýmařov)\n\nHarrachov (německy \"Harrachsdorf\") je malá vesnice (osada), která je částí města Rýmařov v okrese Bruntál.\n\nOsadu Harrachov založil v roce 1748 hrabě Ferdinand Bonaventura Antonín Harrach pro tkalce rozvíjející se janovické manufaktury. Do obce přicházeli zejména ze šluknovského panství nacházejícího se rovněž ve vlastnictví rodu Harrachů.\n\nPočet obyvatel Harrachova podle sčítání nebo jiných úředních záznamů:\nV Harrachově je evidováno 46 adres : 15 čísel popisných (trvalé objekty) a 31 čísel evidenčních (dočasné či rekreační objekty). Při sčítání lidu roku 2001 zde bylo napočteno 11 domů, z toho 6 trvale obydlených.\n\n"}
{"id": "450798", "url": "https://cs.wikipedia.org/wiki?curid=450798", "title": "Mortonův rozklad", "text": "Mortonův rozklad\n\nMortonův rozklad (též Mortonova Z-křivka, ', ') je prostor vyplňující křivka, která udává lineární pořadí průchodu vícerozměrným prostorem. Jinými slovy mapuje vícerozměrný prostor do jednorozměrného. Poprvé ji v roce 1966 představil zaměstnanec kanadské IBM Guy M. Morton. \n\nSvé užití má například při indexování vícerozměrných dat (pak je možné použít algoritmy pro indexování dat jednorozměrných) nebo při implementaci průchodu stromem koeficientů vzniklých vlnkovou transformací (viz algoritmus SPIHT). Algoritmy výpočtu této křivky využívají jejího rekurzivního charakteru.\n\nGraf Mortonova rozkladu:\n\nV programovacím jazyku C:\nVe skriptovacím jazyku PHP (nakreslí Mortonovu křivku pro prvních 1024 pozic).\n\n"}
{"id": "450804", "url": "https://cs.wikipedia.org/wiki?curid=450804", "title": "Crimen sollicitationis", "text": "Crimen sollicitationis\n\nCrimen sollicitationis (latinsky \"zločin (sexuálního) obtěžování\" popř. \"zločin nabízení sexuálních služeb\") je dopis poslaný v roce 1962 kardinálem Alfredem Ottavianim, tajemníkem kongregace pro nauku víry. Adresátem byli „všichni patriarchové, arcibiskupové, biskupové a další místní ordináři,“ včetně těch z východních katolických církví.\n\nV tomto dokumentu kongregace pro věrouku načrtla procedury, které je vhodno dodržet v případě potýkání se s případy, kdy jsou klerici (kněží, pastoři, biskupové) římskokatolické církve obviněni z homosexuálního, pedofilního či zoofilního chování nebo z toho, že zneužili svátost pokání k sexuálním návrhům zpovídaných. Pravidla v \"Crimen sollicitationis\" uvedená byla specifičtější než obecná pravidla uvedená v kanonickém zákoně. Záležitosti dopisu a všechna nařízení se týkají výhradně vyšetřování dle kanonického práva (tedy církevního vyšetřování, které rozhoduje např. o případné exkomunikaci či jiných církevních trestech pro viníky), nemá nic společného s vyšetřováním civilními úřady.\n\nRevize \"Crimen sollicitationis\" byla vydána v roce 2001 ve formě instrukce \"De delictis gravioribus\". Za touto revizí stál prefekt Kongregace pro nauku víry Joseph Ratzinger, který byl v roce 2005 zvolen papežem\n\nDokument v úvodu obsahoval předběžná ustanovení, hlavní stať byla rozdělena do pěti „hlav“, za nimiž následoval schvalovací stať papeže Jana XXII. z 16. dubna 1962 a přílohy.\n\nOddíl 11 hovoří o tom, že:\n\nTímto tento dokument uvalil absolutní utajení na soudní líčení, jeho vedení i po jeho rozsudku bez ohledu na jeho výsledek. Slib tajnosti (v příloze dokumentu, části nazvané „Formula A“) je uvalen nejen na členy tribunálu ale i na osobu nebo osoby, které na homosexuální, pedofilní, zoofilní chování nebo sexuální návrhy kněží nebo biskupů upozornili; dále na svědky a též na obviněného, který (podle oddílu 13) případ mohl probírat pouze s jeho právním zástupcem. Přísaha udržení tajnosti je v dokumentu velmi přísně definovaná a vyzrazení bylo nepřípustné „…přímo ani nepřímo, gestem, slovem, psaným projevem ani žádným jiným způsobem, pod žádnou záminkou, ani tou pro vyšší princip či pro vysoce naléhavý a vážný důvod…“.\n\nCírkevní trest za porušení tajemství členy tribunálu znamenal automatickou exkomunikaci. V případě obviněného kněze byla trestem pouze suspenze \"a divinis\". Na žalobce a oběti se žádné církevní tresty nevztahovaly, pokud k porušení nedošlo po výslovném varování během vyšetřování (Sekce 13).\n\nCírkev v reakci na dokument BBC, kterému vytýká zkreslování informací, řekla, že \"Crimen sollicitationis\" se nijak netýká povinnosti mlčet o zneužívání chlapců, ale povinnosti chránit zpovědní tajemství a kajícníky i v případech, kdy by došlo ke zneužívání svátosti smíření ze strany kněží.\n\nDokument taktéž nijak nikoho nevázal k tomu, že o zločinech kněží nemá informovat policii. Týkal se striktně práva církevního a povinností zúčastněných pouze během církevního vyšetřování.\n\n"}
{"id": "450806", "url": "https://cs.wikipedia.org/wiki?curid=450806", "title": "Maromokotro", "text": "Maromokotro\n\nMaromokotro je nadmořskou výškou 2876 metrů nejvyšší horou Madagaskaru. Nachází se na severu ostrova, v masívu Tsaratanana, který je zčásti vulkanického původu.\n"}
{"id": "450809", "url": "https://cs.wikipedia.org/wiki?curid=450809", "title": "Senátní obvod č. 76 – Kroměříž", "text": "Senátní obvod č. 76 – Kroměříž\n\nSenátní obvod č. 76 – Kroměříž je podle zákona č. 247/1995 Sb. tvořen celým okresem Kroměříž a východní částí okresu Vyškov ohraničená na západě obcemi Ivanovice na Hané, Švábenice, Chvalkovice, Uhřice, Milonice a Nevojice.\n\nSoučasným senátorem je od roku 2016 Šárka Jelínková.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "450810", "url": "https://cs.wikipedia.org/wiki?curid=450810", "title": "Pierre Allorge", "text": "Pierre Allorge\n\nPierre Allorge (12. dubna 1891 Paříž - 21. ledna 1934 tamtéž) byl francouzský botanik, specialista na nekvetoucí rostliny.\nByl členem Société botanique de France jejímž prezidentem se stal roku 1913. Získal profesuru a roku 1933 se stal vedoucím úseku cryptogamae v Muséum national d'histoire naturelle.\n"}
{"id": "450811", "url": "https://cs.wikipedia.org/wiki?curid=450811", "title": "Vodivostně-odporové hydraulické parametry hornin", "text": "Vodivostně-odporové hydraulické parametry hornin\n\nVodivostně-odporové hydraulické parametry hornin vyjadřují kvantitativně schopnost hornin nebo horninových těles propouštět tekutiny, resp. klást hydraulický odpor proudící tekutině. Pro charakteristiku hydraulických parametrů hornin, horninových těles a geohydrodynamických systémů se v praxi používá několik soustav hydraulických parametrů:\n\nPříklad speciálních a obecných parametrů je uveden ve vedlejší tabulce.\n\nObecně dělíme vodivostně-odporové hydraulické parametry hornin na:\nMíra propustnosti pórového prostředí. Číselně se rovná hmotnostnímu průtoku Q kapaliny s jednotkovou kinematickou viskozitou η, který propouští pórové prostředí přes jednotkovou filtrační plochu A při jednotkovém tlakovém gradientu\nformula_1\npůsobícím kolmo na filtrační plochu, t.j.:\nformula_2\n\nMá rozměr plochy a vyjadřuje se v m. Dříve se vyjadřoval v jednotkách darcy. Jednotky Darcy (D, popř. milidarcy mD) jsou doposud používány v oboru ložiskového inženýrství (těžba uhlovodíků, skladování uhlovodíků). Koeficient propustnosti je v ideálním případě geometrickou konstantou prostředí nezávislou na fyzikálních vlastnostech tekutiny. Ve skutečnosti je však konstantní pouze pro stabilní a inertní prostředí s dostatečně velkými póry (při proudění kapalin jej ovlivňují rozdíly v polárních vlastnostech, adsorpce, smáčivosti aj., v případě proudění plynů Klinkenbergův efekt). V teoretické hydraulice se chápe jako funkce geometrie pórovitého prostředí podle vztahu (Nutting, 1930):\nformula_3\nPro f(m) se udává nejčastěji vztah\nformula_4\nhodnota f(E) se udává v rozpětí 1/100 až 1/220, často okolo 1/160. Součin f(m) . f(m) se označuje jako Slichterovo číslo Sl(m,E).\n(hydraulic conductivity, coefficient of hydraulic conductivity, coefficient of permeability).\nKoeficient filtrace se číselně rovná filtrační rychlosti při jednotkovém hydraulickém gradientu. Má rozměr rychlosti a vyjadřuje se v m/s (porovnej s hydraulickou konduktivitou). Představuje směrnici lineární závislosti rychlosti proudění na hydraulickém gradientu v Darcyho zákoně:\nformula_5\nJe mírou propustnosti pórového prostředí pro vodu s danou kinematickou viskozitou. Zevšeobecněním koeficientu filtrace v anizotropní vrstvě je tensor propustnosti – koeficient propustnosti. Vazba mezi koeficientem filtrace a koeficientem propustnosti K je dána vztahem:\nformula_6\nrespektive:\nformula_7\n\nPro čistou vodu při teplotě 20 °C platí přibližně vztah:\nformula_9\n\nSchopnost pórového prostředí propouštět kapalinu s určitými vlastnostmi účinkem hydraulického gradientu. Mírou hydraulické konduktivity pro vodu v nasyceném prostředí je koeficient filtrace, který se proto v zahraničí označuje také jako hydraulická konduktivita (Richards, 1952), resp. jako koeficient hydraulické konduktivity.\nMíra propustnosti nenasyceného pórového prostředí pro vodu, která se pohybuje vlivem gradientu celkového potenciálu půdní vlhkosti. Číselně se rovná rychlosti pohybu půdní vlhkosti při jednotkovém gradientu celkového potenciálu půdní vlhkosti. Závisí na koeficientu propustnosti a vlhkosti. Vyjadřuje se v m/s\nMíra schopnosti poloizolátoru ležícího mezi dvěma zvodněmi propouštět vodu účinkem rozdílu v piezometrickém napětí těchto zvodní. Definuje se jako podíl koeficientu filtrace poloizolátoru ve směru přetékání (pro vertikální přetékání – vertikální složky koeficientu filtrace poloizolátoru) a mocnosti poloizolátoru. Má rozměr reciprokého času a vyjadřuje se v s. Převrácenou hodnotou koeficientu netěsnosti je koeficient hydraulické rezistence poloizolátoru.\nMíra hydraulického odporu poloizolátoru při přetékání podzemní vody. Definuje se jako podíl\nformula_10\nMá rozměr času a vyjadřuje se v sekundách\nPřevrácená hodnota charakteristiky potenciálního efektu netěsnosti v systému poloizolátor – zvodněnec (nevhodně se označuje jako faktor netěsnosti). Pro přetékání přes jediný poloizolátor je faktor těsnosti B definovaný jako odmocnina součinu koeficientu průtočnosti T zvodněnce a koeficientu hydraulické rezistence poloizolátoru k = m/k, t. j.\nformula_11\nFaktor těsnosti má rozměr délky a vyjadřuje se v metrech.\n\nMíra schopnosti zvodněného kolektoru určité mocnosti propouštět vodu s danou kinematickou viskozitou účinkem piezometrického gradientu. Je číselně roven objemovému průtoku vody o dané kinematické viskozitě průtočným průřezem o jednotkové šířce a o výšce rovné mocnosti zvodněného kolektoru při jednotkovém piezometrickém gradientu. Definoval ho Theis (1935) pro homogenní zvodněný kolektor jako součin koeficientu filtrace k a zvodněné mocnosti m:\nformula_12\nMá rozměr plochy dělené časem Vyjadřuje se v m/s. Pro zvodněný kolektor s koeficientem filtrace k o mocnosti m a polohové výšce báze kolektoru z měnícím se s výškou z je definován jako:\n\nformula_13\nPůvodní nesprávné označení jako koeficient transmisibility, později opraveném na koeficient transmisivity, u nás označován také jako transmissivita.\nKoeficient průtočnosti (koeficient transmissivity, transmisivita) je základním hydraulickým parametrem v hydrogeologických výpočtech.\n\nMíra absolutní průtočnosti – tedy míra schopnosti kolektoru o určité mocnosti propouštět tekutinu účinkem tlakového gradientu; pro vodorovně uložený kolektor o mocnosti m, koeficientu propustnosti K a polohové výšce báze kolektoru z je definován jako:\n\nformula_14\nPro homogenní vrstevní kolektor je vyjádřen jako součin koeficientu propustnosti K a mocnosti kolektoru m. V jednotkách SI se vyjadřuje v m.\nformula_15\n"}
{"id": "450814", "url": "https://cs.wikipedia.org/wiki?curid=450814", "title": "Alexander Goldscheider", "text": "Alexander Goldscheider\n\nAlexander Goldscheider (* 22. června 1950 Praha) je v Anglii žijící český hudební skladatel, producent, publicista, kritik, diskžokej, majitel počítačové a hudební společnosti Romantic Robot.\n\nVystudoval hudební vědu na Filozofické fakultě Univerzity Karlovy v Praze (PhDr., 1975, Analýza kompletní tvorby The Beatles). Původně pracoval jako hudební kritik, publicista a diskžokej (hudební programy v Čs. rozhlase, divadlech a klubech), později skládal písně (např. pro Evu Pilarovou, Hanu Hegerovou, Karla Černocha, aj.), produkoval LP desky Supraphonu, (např. Nadi Urbánkové, Martina Kratochvíla, Věry Špinarové aj.). Pod jménem \"Odysseus\" od roku 1977 nahrával na syntezátory vlastní skladby na deskách Pantonu, Supraphonu, pro rozhlas, televizi a filmy.\n\nOd roku 1981 žije v Anglii, kde nahrál dvě LP alba pro Red Bus Records \"Themes for a One Man Band Vol. 1 & 2\", točil také pro BBC rádio a televizi. V roce 1983 založil společnost \"Romantic Robot\", která vydávala software (např. Music Typewriter, Wriggler) a hardware (např. Multiface, Videoface, Multiprint) a vyrábí webové stránky. V roce 1991 produkoval a vydal dvě CD, jejichž hudba byla zkomponována v koncentračním táboře v Terezíně – \"Terezín: Hudba 1941–44\". V roce 2003 vydal desku vlastních skladeb se Smíšeným sborem Pavla Kühna \"Stabat Mater\" a v roce 2006 další s názvem \"Píseň písní (The Song of Songs)\". Britská gramofonová společnost Little Beat Different vydala v červnu 2018 jeho vinylovou LP desku.\n\n\n"}
{"id": "450817", "url": "https://cs.wikipedia.org/wiki?curid=450817", "title": "Anežka Meranská (1263)", "text": "Anežka Meranská (1263)\n\nAnežka Meránská (1215 – 7. ledna 1263) byla vévodkyně rakouská, štýrská a poté korutanská pocházející z jihoněmeckého hraběcího rodu Andechsů.\n\nAnežka byla první dcerou Oty I. z Meranu a Beatrix Burgundské, vnučky císaře Fridricha Barbarossy. Roku 1229 byla Anežka provdána za rakouského a štýrského vévodu Fridricha. Manželství s bojovným Babenberkem bylo po čtrnácti letech z důvodu bezdětnosti rozvedeno. Fridrich se nestačil potřetí oženit, protože roku 1246 padl v bitvě na Litavě. V rozmezí let 1248/56 se Anežka podruhé provdala za korutanského vévodu Oldřicha Sponheimského. Z manželství se narodil syn Jindřich a dcera Anežka, oba však zemřeli v útlém dětství a Anežka je záhy následovala. Byla pohřbena v cisterciáckém klášteře Stična.\n\n"}
{"id": "450821", "url": "https://cs.wikipedia.org/wiki?curid=450821", "title": "Geršov", "text": "Geršov\n\nGeršov () je vesnice, místní část obce Otína. Leží 2 km na západ od své mateřské obce, s níž je spojen silnicí. Nadmořská výška se pohybuje mezi 544 – 558 m n. m. V roce 2009 zde bylo evidováno 17 adres. Ve vesnici žije obyvatel.\n\nKatastrální území Geršova sousedí na severu s katastrálním územím Pustiny u Měřína, na východě s Otínem, na jihu s Pohořílkami a na západě s katastrálním územím Na Pouštích, náležícím k Pavlínovu. Katastrální území samo se pozvolna zvedá od severu od potoka Žďárky k jihu k Pavlínovské horce (614 m n. m.). Zástavba Geršova se rozkládá v centrální části katastrálního území.\n\nDalší silnice IV/3492 spojuje Geršov se silnicí II. třídy č. II/349 na severu, na jih pokračuje silnice k Pavlínovu. Od Geršova vede k severozápadu krátká cesta k samotě Pouště.\n\nPrvní písemná zmínka o obci pochází z roku 1838. V roce 1869 byl Geršov uváděn jako osada Měřína, v letech 1890–1950 pak jako osada Pavlínova. Jako část Otína je Geršov veden od roku 1961.\n\nLeopold rytíř Gersch, K. K. (\"Kaiserlich - Königlich\", což znamená císařsko-královský), po kterém je pojmenována obec Geršov, první krajský komisař, guberniální rada se ve svých 42 letech stal nepřetržitě na dobu 21 roků krajským hejtmanem jihlavským, a to od 7. srpna 1827 až do 23. října 1848 (dále jen Leopold Gersch). Doložitelné doklady ze života jak rodinného, tak pracovního Leopolda Gersche se velice těžce dohledávají, neboť ve druhé světové válce byly téměř všechny dokumenty jihlavského hejtmanství německou posádkou zničeny. Podle pracovníků jihlavského archívu potřebovali němečtí úředníci uvolnit místo pro ukládání svých dokumentů. Některé dokumenty jsou dnes uloženy v MZA v Brně a v SOkA v Jihlavě.\n\nGerschové byli německou měšťanskou rodinou v Brně s vlastním \"erbem\" (\"Popis erbu rodu Gersch - spodní část: červené pozadí, zelený spodek na něm zlatý lev a zlatá labuť proti sobě. Lev a labuť drží každý jedno stříbrné pštrosí pero, které  drží tak, že se nad nimi kříží. Nad místem kde se pera kříží je zlatá hvězda. Horní část erbu: dvě ritířské přilby s korunkou. Na levé korunce stojí vzpínající se lev. Levá ozdoba přilby je červno-zlatá. Na pravé korunce stojí stříbrná labut´. Pravá ozdoba přilby je červeno–stříbrná)\" a později titulem rytíř (\"Ritter\"). Byli na společenském stupni v přechodu od stavu měšťanského do stavu šlechtického, a to od 24. listopadu 1815, kdy byl do stavu rytířského povýšen (pasován na „Ritter“) na rytířském úřadě ve Vídni otec Leopolda Gersche, Johann Franz Gersch.\n\nOtcem Leopolda Gersche byl tedy Johann Franz Ritter Gersch K. K. guberniální sekretář, zemský advokát, později moravskoslezský guberniální rada a matkou byla Magdaléna rozená Serinkin. Leopold Gersch se narodil v roce 1785 jako druhý ze sedmi dětí. Ačkoliv data narození všech jeho sourozenců jsou zapsaná v brněnských matrikách, datum narození Leopolda tam bohužel chybí. Je možné, že se narodil v jiném městě. Rok jeho narození 1785 je zapsán na jihlavském sčítacím operátu (listě) z roku asi 1830. Tři z jeho sourozenců zemřeli ještě jako malé děti a Leopold zůstal rodičům jako jediný syn. Jeho matka Magdaléna zemřela 20. ledna 1822 v 63 letech a otec Johann Franz Gersch zemřel 11. října 1830 ve věku 83 roků na sešlost věkem.\n\nLeopold Gersch se oženil s Karolínou rozenou Kolbovou a ještě než byl jmenován do funkce krajského hejtmana v Jihlavě, se jim narodily čtyři dcery: Magdalena, Leopoldina, Karolína a Kateřina. Kde a kdy se oženil a kde se jim dcery narodily se zatím nepodařilo vypátrat. Předtím než byl Leopold Gersch jmenován jihlavským krajským hejtmanem, byl v roce 1822 ve svých 36 letech prvním krajským komisařem v Opavě. Do funkce krajského hejtmana v Jihlavě byl Leopold Gersch jmenován 7. srpna 1827 a od té doby bydlel se svojí rodinou v domě hejtmanství č.p. 19a byt č. 2 na horní straně jihlavského náměstí. Tento dům si nechali postavit mikulovští Dietrichsteinové. Dnes má v tomto domě sídlo Česká pošta.\n\nManželka Leopolda Gersche Karolína zemřela v Jihlavě 1. července 1847 na tyfus ve věku 62 roků. Leopold Gersch o rok později 23. října 1848 funkci krajského hejtmana opustil a odstěhoval se do Brna. Leopold Gersch odešel, anebo možná musel odejít z funkce krajského hejtmana v revolučním roce 1848. V tomto roce vysoce postavené německé úředníky v jejich funkcích nahrazovali úředníci čeští. Na místo krajského hejtmana nastoupil v roce 1848 po Leopoldu Gerschovi František Musil, ovšem jen na několik měsíců. Jihlava totiž přestala být 25. června 1849 krajským městem a znovu se stala krajským městem až 25. ledna 1853.\n\nLeopold Ritter von Gersch, penzionovaný K. K. guberniální rada a krajský hejtman v Jihlavě, zemřel 8. února 1862 v 76 letech v Brně č.p. 27 jako šlechtic. Gerschové jsou jeho zásluhou vedeni v seznamu německé šlechty s vlastním erbem. Jelikož Leopold Gersch neměl syna, tak po jeho smrti šlechtický rod Gersch zanikl. Jedinou trvalou památkou na rod Gerschů zůstala vesnice původně pojmenovaná \"Gerschdorf\", dnes Geršov.\n\nNejstarší dcera Leopolda Gersche Magdaléna se narodila 4. června 1815 a zemřela 4. května 1895 v Brně č.p. 6 ve věku 79 roků. Magdaléna Gerschová se provdala 13. června 1839 u sv. Jakuba Většího v Jihlavě za velice významného muže, syna z rodiny francouzských emigrantů Christiana Friedricha Ritter d´Elvert narozeného 11. dubna 1803 v Brně č.p. 2. Christián d´Elvert historik, mecenáš, dvorní rada, čestný občan Brna a brněnský starosta zemřel 28. ledna 1896 v Brně č.p. 6 ve věku 92 roků. Jejich manželství bylo zřejmě bezdětné.\n\nCitace z měřínské farní kroniky: „\"2. června 1929 konali jsme milou slanost. Geršovští, nejmenší skoro stádečko farnosti, projevilo velkou obětavost. Postavili si uprostřed dědinky pěknou kapličku, kde by se scházeli k soukromím pobožnostem. Byli na rozpacích, komu ji zasvětiti. Farář\" (P. František Čermák, pozdější sídelní kanovník brněnský) \"jim nabídl, že jim věnuje oltářní obraz. Ponechají-li volbu jemu. Souhlasili a farář koupil obraz svaté Terezie Ježíškovy za 600 Kč. Velice se jim líbil, dali kapličku vymalovati, některé dárkyně věnovaly: lampu (Dočekalová), svícny (Jurkasová), sochy Srdce Páně a Pannu Marii (Kratochvílová).\"\n\n\"Odměnou za jejich obětavost byla slavnost svěcení uspořádaná co nejskvěleji. Pozván kazatel z Brna, regens alumnát D. Karel Skoupý, tři místní kněží přivedli velké procesí z Měřína, přišli pavlínovští s hudbou, p. farář Horák z Uhřínova přivedl procesí, zúčastnil se p. Katecheta Procházka z Velkého Meziříčí. Po nádherném kázání kaplička posvěcena, vykonána pobožnost k sv. Terezičce a písní, kterou dal farář k té příležitosti natisknouti, slavnost ukončena. Tak „květinka z Lusieuxe“ jejiž úcta, ač teprve r. 1925 byla svatou prohlášena, všude tolik se šíří, i u nás uctěna. První děvčátko, které se po slavnosti v Geršově narodilo, dostalo při křtu svatém její jméno – první ve farnosti. Kéž vyprosí sv. Terezička geršovským hodně milosti a farnosti celé sešle déšť růží.\"“\n\n"}
{"id": "450823", "url": "https://cs.wikipedia.org/wiki?curid=450823", "title": "Anna Maria Jopková", "text": "Anna Maria Jopková\n\nAnna Maria Jopková ( , * 14. prosince 1970, Varšava) je polská popová a jazzová zpěvačka. Je držitelkou 15 zlatých a platinových desek. Je absolventkou klavírní třídy Akademie hudby ve Varšavě, studovala také na Fakultě jazzu v Manhattan School of Music v New Yorku. V roce 1997 byla s písní \"Ale jestem\" (\"Ale jsem\") zástupkyní Polska v soutěži Eurovision Song Contest, která se konala v Dublinu. Je manželkou známého polského novináře Martina Kydryńského. V roce 2002 natočila se světově známým americkým kytaristou Patem Methenym album \"Upojenie\".\n\n\n\n"}
{"id": "450825", "url": "https://cs.wikipedia.org/wiki?curid=450825", "title": "Jaromír Drábek", "text": "Jaromír Drábek\n\nJaromír Drábek (* 5. března 1965 Jablonec nad Nisou) je český politik, člen strany TOP 09 a v letech 2010 až 2013 poslanec Poslanecké sněmovny Parlamentu ČR zvolený jako lídr kandidátky TOP 09 v Ústeckém kraji. Od července 2010 do konce října 2012 zastával úřad ministra práce a sociálních věcí Nečasovy vlády.\n\nJako starší ze dvou sourozenců se narodil v roce 1965 v Jablonci nad Nisou. Oba jeho rodiče byli učitelé, stejně jako manželka Jindra Drábková, která je od roku 2001 odbornou asistentkou na Technické univerzitě v Liberci. Mají spolu dvě děti, Annu (* 1991) a Jana (* 1993).\n\nPo maturitě na gymnáziu v Jablonci absolvoval studium na elektrotechnické fakultě ČVUT v oboru technické kybernetiky (1983–1988), v roce 1998 získal na této fakultě také doktorát v oboru řídicí technika. Po promoci působil jako výzkumný pracovník ve Výzkumném ústavu energetickém (1988–1993), odkud přešel do společnosti ABEGU, a. s., kde působil v letech 1996–2002 ve funkci ředitele.\n\nV letech 2002–2006 byl zastupitelem v Jablonci n/Nisou za KDU-ČSL, za kterou v roce 2006 neúspěšně kandidoval do Poslanecké sněmovny Parlamentu ČR. Nebyl členem žádné politické strany až do června 2009, kdy se stal členem přípravného výboru strany TOP 09. Za tuto stranu kandidoval v roce 2010 ve volbách do Poslanecké sněmovny Parlamentu ČR za Ústecký kraj. V současnosti je předsedou sdružení Národního výboru Mezinárodní obchodní komory v ČR.\n\nOd roku 1993 se pohyboval na platformě hospodářské komory. Nejprve jako člen představenstva, později jako místopředseda a předseda Okresní hospodářské komory v Jablonci nad Nisou, odkud přešel do centrální Hospodářské komory ČR. V letech 2002– 2008 zastával funkci prezidenta Hospodářské komory ČR. Byl také členem Řídící rady evropského sdružení obchodních komor Eurochambers (2004–2008) a členem Hospodářské rady vlády. Vedle subjektů zaměřených na ekonomii zasahoval do věcí veřejných i z jiné strany, v zastupitelstvu rodného města usiloval o jeho rozvoj v rozpětí let 2002–2006.\n\n26. května 2009 se stal spoluzakladatelem firmy iDTAX Česká republika, s.r.o., ve které byl statutárním zástupcem jeho pozdější první náměstek Bc. Vladimír Šiška. Jako společník byl Jaromír Drábek 2. listopadu 2009 z této firmy vymazán. Společnost iDTAX, která je od počátku roku 2011 vlastněna akciovou společností VÍTKOVICE s anonymními akciemi, se později stala jediným potenciálním dodavatelem „elektronických účtenek” pro kontrolu využívání tzv. sociálních karet, které prosazovalo ministerstvo práce a sociálních věcí pod Drábkovým vedením. 1. října 2012 byl Vladimír Šiška spolu s vedoucím odboru informatiky MPSV Milanem Hojerem zatčen a obviněn z podplácení.\n\nOd 13. července 2010 do 31. října 2012 byl ve vládě Petra Nečase ministrem práce a sociálních věcí.\nPod jeho vedením ministerstvo připravilo a na konci roku 2011 předložilo Poslanecké sněmovně ke schválení novelu sociálně právní ochrany dětí (zákon č. 401/2012 Sb. ze dne 7. 11. 2012), která mimo jiné v důsledku zapříčinila uzavření mnoha center sociální pomoci ohroženým dětem (Klokánky, azylové domy, mediační centra).\n\nNa počátku října 2012 oznámil, že ke konci měsíce rezignuje na ministerskou funkci. Důvodem se stalo rozhodnutí soudu, který vzal do vazby prvního náměstka ministerstva práce a sociálních věcí Vladimíra Šišku. Spolu s Drábkovým náměstkem čelil podezření z uplácení také vedoucí ministerského odboru informatiky Milan Hojer. 31. října rezignoval a prezident republiky jej odvolal z funkce.\n\nSpekulovalo se o něm jako o kandidátovi TOP 09 pro volby do Evropského parlamentu v roce 2014. V polovině února 2014 však oznámil, že do Evropského parlamentu kandidovat nebude, protože nechce poškodit TOP 09.\n\nV květnu roku 2018 jej policie společně s jeho bývalým již odsouzeným náměstkem Šiškou obvinila z dotačního podvodu. Podle obvinění měli státu způsobit škodu nejméně dvě miliardy korun prostřednictvím Fondu dalšího vzdělávání, kterému dali účelově vzniknout jen pro zneužívání evropských dotací určených na vzdělávání. Stíhání bylo zrušeno státním zastupitelstvím v září 2018 pro nezákonnost.\n\n"}
{"id": "450827", "url": "https://cs.wikipedia.org/wiki?curid=450827", "title": "Klášter Andechs", "text": "Klášter Andechs\n\nKlášter Andechs je benediktinský klášter v Andechsu na východním břehu jezera Ammer v Horních Bavorech postavený na místě původního hradu domácí dynastie Andechsů.\n\nKostel svatého Mikuláše, svaté Alžběty a svaté Marie je známý pro své rokokové interiéry, štuky a fresky Johanna Baptisty Zimmermanna. V klášterním pokladu je celá řada cenných památek, včetně kostí z lebky svaté Hedviky. Andechs je jedním z cílů poutí v Bavorsku a vaří se zde pivo.\n\n"}
{"id": "450830", "url": "https://cs.wikipedia.org/wiki?curid=450830", "title": "Klášter Stična", "text": "Klášter Stična\n\nKlášter Stična (slovinsky \"Cistercijanski samostan Stična\") je cisterciácký klášter na území města Višnja Gora, asi 30 km od hlavního města Lublaně ve Středoslovinském regionu.\n\nKlášter byl založen roku 1136 a je nejstarším slovinským klášterem. Fundátorem byl akvilejský patriarcha a nové cisterciácké založení brzy získalo na hospodářské a náboženské významnosti, která přetrvala až do současnosti.\n\nVzdělání ve zdejším klášteře zřejmě získal kraňský hudební skladatel období pozdní renesance, Jacobus Gallus (1550-1591 v Praze)\n\n"}
{"id": "450832", "url": "https://cs.wikipedia.org/wiki?curid=450832", "title": "Polyclita turbinata", "text": "Polyclita turbinata\n\nPolyclita turbinata je rostlina z čeledi vřesovcovité a jediný druh rodu Polyclita. Je to endemit Bolívie.\n\n"}
{"id": "450834", "url": "https://cs.wikipedia.org/wiki?curid=450834", "title": "Mátyás Szűrös", "text": "Mátyás Szűrös\n\nMátyás Szűrös (* 11. září 1933 Püspökladány) je maďarský socialistický politik, diplomat, bývalý předseda Národního shromáždění a prozatímní prezident republiky, který dne 23. října 1989, v den svého zvolení, vyhlásil v pravé poledne z balkónu Országházu svobodnou Maďarskou republiku (Třetí Maďarská republika).\n\nMátyás Szűrös se narodil dne 11. září 1933 v Püspökladány v tehdejším Maďarském království. Od roku 1953 studoval v Moskvě obor mezinárodních vztahů, který úspěšně zakončil v roce 1959. Později si na MKKE a ZMNE udělal postabsolventské školení. V současné době je podruhé ženatý. Z prvního manželství má dva syny z druhého jednu dceru.\n\nV letech 1959–1960 působil na jako zpravodaj Ministerstva zahraničních věcí. V roce 1962 se stal hlavním zpravodajem, avšak ve stejném roce byl jmenován velvyslancem MLR v Berlíně (NDR). V roce 1965 získal místo v Ústavu zahraničních politických pracovníků při ÚV MSZMP a v roce 1974 se stal zástupcem vedoucího. O rok později byl opět jmenován velvyslancem v Berlíně. V letech 1978–1982 byl velvyslancem MLR v Moskvě (SSSR). Následně od roku 1983 pracoval v čele zahraničního oddělení ÚV MSZMP.\n\nV roce 1985 byl zvolen do Národního shromáždění a až do roku 1989, byl předsedou výboru pro zahraniční záležitosti. V období pádu komunismu, v letech 1988–1989 se pohyboval ve vedoucí skupině reformistů MSZMP. V březnu 1989 byl zvolen předsedou Národního shromáždění. Když 7. října téhož roku vznikla z MSZMP nová strana MSZP, nechal si, jako reformní komunista, své členství převést.\nPo schválení nové ústavy byl dne 23. října 1989, v den výročí Maďarského povstání z roku 1956, zvolen prozatímním prezidentem. V pravé poledne téhož dne z balkónu Országházu slavnostně vyhlásil svobodnou Maďarskou republiku (Třetí Maďarská republika). Funkci prezidenta republiky předal 2. května 1990 prvnímu oficiálnímu prezidentovi Arpádu Gönczovi. \n\nV letech 1990 až 1998 byl poslance za levicovou MSZP. V roce 2002 odešel z MSZP a v parlamentních volbách hájil barvy strany Új Baloldal (\"Nová Levice\") jako kandidát na premiéra, ale tato strana získala pouze 0,1% hlasů. O rok později vstoupil do \"\"historické\"\" SZDP a dokonce se stal jejím předsedou, později však rezignoval. V roce 2006 neúspěšně kandidoval do obecního zastupitelstva městečka Kistarcsán.\n\n\n"}
{"id": "450835", "url": "https://cs.wikipedia.org/wiki?curid=450835", "title": "Austrálie na zimních olympijských hrách", "text": "Austrálie na zimních olympijských hrách\n\nAustrálie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n\nAustrálie poprvé soutěžila na zimních olympijských hrách v roce 1936 v Garmisch-Partenkirchenu, poté se účastnila každých her, s jednou výjimkou v roce 1948 ve Svatém Mořici.\n\nAustrálie získala svou první medaili (bronzovou) v roce 1994 v rychlobruslení na trati 5000 metrů štafety mužů. První individuální medaili získala v roce 1998 slalomářka Zali Steggall. První zlato získali v roce 2002 Steven Bradbury na kilometrové trati v rychlobruslení a Alisa Camplin v akrobatickém lyžování. Austrálie se tak stala první zemí ležící na jižní polokouli, která získala zlatou medaili na zimních olympijských hrách.\n\nNa hry v roce 2006 v Turíně Austrálie vyslala 40 zástupců v 10 sportech. Poprvé bylo zlato jasným cílem a bylo ho dosaženo, když Dale Begg-Smith získal zlatou medaili ve freestyle lyžování mužů.\n\nAustrálie poprvé soutěžila na zimní olympiádě v roce 1936. Její jediný zástupce Kenneth Kennedy se zúčastnil soutěže rychlobruslařů. Skončil na 29. místě.\n\nNásledující dvoje hry byly přerušeny kvůli druhé světové válce. Další se konaly až v roce 1948, kde Austrálie neměla žádného svého zástupce. Na hrách v roce 1952 v Oslu pocházelo z Austrálie devět sportovců, nejlepším umístěním bylo desáté místo v krasobruslení. Na následujících hrách, které se konaly v Itálii v Cortina d'Ampezzo v roce 1956 dosáhla zatím nejlepšího výsledku v historii, lepšího se dočkala až v roce 1976, kdy Colin Hickey obsadil dvě sedmá místa - v rychlobruslení na tratích 500 a 1000 metrů.\n\nV Salt Lake City 2002 přišly první dvě zlaté medaile. Rychlobruslař Steven Bradbury, který byl členem bronzového štafetového z roku 1994, získal zlato na kilometrové trati. U akrobatického lyžování byla očekávána medaile pro Austrálii od Jacqui Coopera, který se ale zranil, vynechal několik tréninků a medaili nezískal. Zato Alisa Camplin, která nebyla považována za favorita, získala Austrálii druhé zlato.\n\nNa hrách ve Squaw Valley v roce 1960 měla australská delegace největší počet sportovců (31) až do roku 2006. Počet atletů byl velmi vysoký především díky účasti týmu ledního hokeje.\n\nNa hry v roce 2006 v Turíně vyslala Austrálie zatím nejdelší delegaci, celkem 40 atletů šlo soutěžit do Alp s jasným cílem získat další medaile. Největší naděje byly vkládány opět do akrobatického lyžování. Lydia Ierodiaconou se zranila po špatném přistání ve druhém kvalifikačním kole. Dale Begg-Smith splnil předpovědi a získal zlatou medaili. Další příležitostí byl mužský štafetový tým rychlobruslařů, který nakonec skončil na 6. místě z osmi soutěžních týmů.\n\nPo olympiádě v roce 1960 byla zahájena diskuse o kritériích pro výběr sportovců a jejich finančních odměnách. Na setkání v roce 1963 Kenneth Kennedy tvrdil, že národní hokejový tým nedostal žádnou nabídku na mezinárodní zápasy, protože nepatří mezi nejlepší na světě, a že tak nemůže být konkurenceschopnější, pokud není zapojen do tohoto druhu přípravy.\n\nAustrálie je země, ve které obecně nejsou zimní sporty očekávány. Přesto je zde celá řada těchto sportů provozována, i když v mnohem menší míře než v zemích Evropy a Severní Ameriky. Nejvíce sněhu se dá najít v australských Alpách, a také v různých částech státu Tasmánie. Australské Alpy jsou oblíbené u obyvatel měst, jako je Sydney nebo Canberra, ze kterých do nich lidé jezdí trávit víkendy, zatímco lyžařská oblast Tasmánie je téměř pouze pro občany ostrova. Lyžařské sezóny jsou velmi krátké, trvají asi tři měsíce ročně.\n\nV roce 2004 přišli finanční magnáti s projektem nazvaný \"Toppa's dream\" a postavili na hoře Blue Cow umělou sjezdovku. Akrobatičtí lyžaři nacvičovali své skoky na rybníku Wandin (od Melbourne je vzdálen hodinu jízdy). \"Kangaroo Hoppet\" je série běžkařských závodů, kterou pořádá Federace Ski Worldloppet, a která se koná každoročně a láká účastníky z různých zemí.\nV mnoha velkých australských městech mají krytý zimní stadion umožňující trénink v některých zimních sportech, bez ohledu na klima ve městě, například v subtropické Brisbane je Australské rychlobruslařské centrum. Sydney hostilo v roce 1991 Mistrovství světa v rychlobruslení. V Austrálii však není ani jedna bobová dráha (pro boby, sáně a skeleton).\n\nAustralané soutěží v alpském lyžování na všech hrách od roku 1952. Malcolm Milne, jehož bratr Ross Milne zemřel v době přípravy na olympijské hry v roce 1964, vyhrál sjezdařský Světový pohár ve Val d'Isère v roce 1969. V následujícím roce byl třetí na Mistrovství světa a tak byl na olympijských hrách 1972 považován za silného medailového favorita. Zranil si ale koleno a splnění těchto cílů tedy bylo nemožné. Na olympijských hrách v roce 2006 soutěžili celkem čtyři lyžaři.\n\nAustrálie se biatlonových soutěží zúčastnila pokaždé od roku 1984, s výjimkou her v Salt Lake City v roce 2002. Nejlepší umístění bylo osmé místo Kerryn Rim v roce 1994 na 15 kilometrech žen. Zatím poslední účastnicí byla Cameron Morton, soutěžící na 10 a 20 kilometrech v roce 2006.\n\nPoprvé Austrálie soutěžila v krasobruslení na hrách v roce 1952. Zpočátku její soutěžící končili na posledních místech, ale postupně se zlepšovali a nejlepším výsledkem byla 10. pozice krasobruslaře Anthony Liua v roce 2002.\n\nAustrálie soutěžila v klasickém lyžování ve všech odvětvích, s výjimkou skoků na lyžích na celkem šesti olympijských hrách v letech 1952, 1960, 1968, 1980, 1998 a 2006. V severské kombinaci měla zatím jediného zástupce Hala Nerdala v roce 1960. V nadcházejících Olympijských hrách v roce 2010 ve Vancouveru se očekává, že se poprvé objeví její zástupci ve skocích na lyžích žen. Ale to je velice nepravděpodobné, jelikož země nemá přístup k žádným můstkům na přípravu..\n\nPrvní Australská účast v rychlobruslení byla zároveň celkově první účastí Austrálie na ZOH, v roce 1936 ji zastupoval Kenneth Kennedy. Poté se účastnila každé rychlobruslařské soutěže vyjma roku 1964.\n\nDobré výsledky se začaly objevovat od vítězství štafety na Mistrovství světa v Sydney v roce 1991. První medaile byla bronzová na zimních olympijských hrách v roce 1994 a první vítězství přišlo v Salt Lake City v roce 2002, získal ho Steven Bradbury.\n\nAustrálie se účastnila zatím všech zimních paralympiád, 1. medaili země získala hned na první paralympiádě v roce 1992. Od té doby si z každé přivezla nejméně jednu medaili, všechny medaile byly z alpského lyžování.\n\nNa 1. paralympiádě v roce 1992 získala Austrálie 4 medaile - 1 zlatou, 1 stříbrnou a 2 bronzové. Zlato a stříbro získal jednonohý Michael Milton. Bronzové medaile získali David Munk s ochrnutými dolními končetinami a Michael Norton s podobným postižením.\n\nV roce 1994 získala Austrálie 9 medailí - tři zlaté, dvě stříbrné a čtyři bronzové. Milton zvítězil v obřím slalomu a získal zlato, stříbro a bronz ve slalomu a super, G. Norton vyhrál ve slalomu a super, G. James Paterson (postižený dětskou mozkovou obrnou) dobyl stříbro ve sjezdu a bronz v obřím slalomu. Munk získal 3. pozici v obřím slalomu. Vzhledem k tomu, že pro každý druh postižení se hrály samostatné soutěže, získali jak Paterson, tak Munk bronzovou medaili v obřím slalomu. V roce 1998 získal pro Austrálii medaile jen Paterson, zlato ve sjezdu a bronz ve slalomu.\n\nNa hrách v roce 2002 získala Austrálie 7 medailí (6 zlatých a 1 stříbrnou). Michael Milton vyhrál ve všech soutěžích - celkem čtyři zlaté medaile ve sjezdu Super G, obřím slalomu a slalomu. Slepý Bart Bunting získal s pomocí Nathana Chiverse zlato ve sjezdu a Super G a stříbro v obřím slalomu. První ženu vyslala Austrálie na zimní paralympiádu v roce 2002, jmenovala se Emily Jansenová a měla amputované nohy.\n\n"}
{"id": "450837", "url": "https://cs.wikipedia.org/wiki?curid=450837", "title": "Chickenfoot", "text": "Chickenfoot\n\nSkupina vydala dvě studiová alba, jedno album z živého vystoupení a jeden box set.\n\nSymbol a jméno kapely odkazují na mírový symbol a znak stopy amerického kuřete, ačkoliv basista Michael Anthony tvrdí, že název vznikl z počátečního Jam session mezi Hagarem, Smithem a Anthonym: \"Na kuřecí noze jsou tři drápy a tam jsme byli tři.\" Později Anthony uvedl. \"Jméno mělo být hovadina, které mělo být použito pouze na chvíli, ale pak se začali šířit zvěsti o skupině, a tak všichni používaly tento název, pak jsme si pomysleli: 'Serem na to, nazveme ji Chickenfoot'.\" Druhá deska Chickenfoot, Chickenfoot III byla vydána 27. září 2011.\n\nPodle zpěváka Sammyho Hagara: \"Chickenfoot začal se mnou, Michaelem Anthonym a Chadem Smithem jamováním v mém klubu, Cabo Wabo, v Mexiku. Pak se nás lidé začali ptát, kdy jedeme na tour, uděláme nahrávky, atd. Tak jsem řekl, že jestli to budeme chtít dělat pořádně, musíme mít kytaristu, takže jsme si zašli promluvit s Joem Satrianim. Pokud jde o mě, on je nejlepší kytarista na světě.\"\n\nPrvní vystoupení skupiny pohromadě bylo v lednu 2008 na Hagarově koncertu v Las Vegas. Koncert obsahoval set tří skladeb. \"Rock and Roll\" od Led Zeppelin, \"Dear Mr. Fantasy\" od Traffic a \"Going Down\", skladbu, kterou často hráli Hagar a Anthony v jejich jiné skupině, Los Tres Gusanos. Ohledně koncertu se vyjádřil Michael Anthony. \"V tu chvíli jsme věděli, že tam byl náboj. Bylo tam spoustu zábavy a okamžité uspokojení z publika bylo skvělé. Rozhodli jsme se udělat další krok a udělat to, co jsme mohli. Lepší, než si to nechat ujít.\"\n\nBěhem přestávky v programu Satrianova turné, se čtyři lidé sešli u Hagara doma, aby natočily demo a nakonec natočily celé album se Skywalker Sound.\n\nDebutové album skupiny, Chickenfoot, bylo vydáno 4. července 2009. Na ten den, natočila skupina Chickenfoot skladbu \"Oh Yeah\" na The Tonight Show s Conanem O'Brienem. Chickenfoot následně začala tour v Evropě a v Americe.\n\nV říjnu 2009 se Smith znovu spojil s Red Hot Chili Peppers na práci na desátém studiovém albu, to nakonec způsobilo dočasné přerušení skupiny. Navzdory tomu, skupina se stále objevovala v televizi a znovu zahrála 6. listopadu 2009 skladby \"Sexy Little Thing\" a \"Oh Yeah\" v broadcastu Jimmy Kimmel Live (natočeno 5. listopadu 2009). Smith uvedl: \"Jistě, ještě bude místo pro práci s těmi kluky. Cítím se trochu špatně - dostáváme všude nabídky, ale letos na podzim se musím vrátit do mého manželství. Chickenfoot je jako moje milenka. Máme dynamiku děje a je velmi organická a přirozená. To se stane, když se to stane. Jsme v pozici, kde se nic nemá nutit dělat - jsme šťastní mít něco, co je zábava dělat.\" Toto Smith také uvedl v rozhovoru pro MusicRadar.com 24. srpna 2009.\n\nJako host na VH1 Klasické \"That Metal Show\" 17. dubna 2010 Joe Satriani uvedl, že se na druhém albu skupiny Chickenfoot pracuje a že on a Hagar měli společně několik psacích zasedaní a že se štěstím vyjde v roce 2010. Ve stejném měsíci členové skupiny Chickenfoot nadabovali sami sebe v seriálu Aqua Teen Hunger Force.\n\n6. května 2010 Smith potvrdil, že Chickenfoot budou natáčet druhé album na podzim 2010, po dokončení natáčení alba pro Red Hot Chili Peppers. Přibližně ve stejnou dobu potvrdil Satriani, že řada písní byla napsaná, včetně jedné s názvem \"Come Closer\", která začíná jednoduše piánem a pěveckým číslem.\n\n"}
{"id": "450838", "url": "https://cs.wikipedia.org/wiki?curid=450838", "title": "GAZ M20 Poběda", "text": "GAZ M20 Poběda\n\nGAZ-M-20 Poběda (rusky: Победа) byl sovětský automobil střední třídy, vyráběný v automobilce GAZ mezi lety 1946–1958. Vzniklo přibližně 236 000 vozů.\n\nVývoj vozu začal v únoru 1943, vedoucím vývoje byl šéfkonstruktér automobilky GAZ Andrej Alexandrovič Lipgart. Vůz byl prvním sovětským automobilem se samonosnou karosérií. První prototyp byl dokončen v listopadu 1944. V té době se začalo blížit vítězství v druhé světové válce, a tak byl automobil pojmenován Poběda, rusky \"Vítězství\". V červnu 1945 byl jeden prototyp představen nejvyšším sovětským představitelům. Na konci srpna 1945 byla schválena sériová výroba vozu, která začala 21. června 1946.\n\nKvůli technickým problémům nového vozu, způsobených uspěchaným vývojem, byla výroba v říjnu 1948 přerušena. Na Pobědě byly provedeny konstrukční úpravy a vylepšení. Tato druhá série pak byla vyráběna od roku 1949. Téhož roku vznikla varianta polokabriolet, tedy vůz s pevnými rámy oken, ale bez třetího bočního sloupku a se stahovací plátěnou střechou. V roce 1950 byla zavedena modernizovaná převodovka se synchronizací 2. a 3. stupně. Řadicí páka byla přesunuta pod volant.\n\nRoku 1955 byla zahájena výroba třetí série s továrním označením GAZ-M20V. Ta se lišila upraveným motorem s vyšším výkonem, modernizovanou brzdovou soustavou, novým volantem a upravenou přístrojovou deskou. Byla pozměněna maska vozu, která dostala tři silné vodorovné lišty a upravený nárazník. Tato varianta byla vyráběna až do konce výroby roku 1957.\nPostupem doby Poběda vyzrála ve spolehlivý a odolný vůz. Celkem bylo vyrobeno 235 997 kusů, z toho 14 220 verze polokabriolet a 37 000 vozů, upravených pro taxislužbu.\n\nOd listopadu 1951 byla Poběda montována v Polsku pod jménem Warszawa M20. Postupně modernizované vozy byly vyráběny ve varšavském závodě FSO až do roku 1973. Určité množství vozů bylo údajně smontováno v Pchjongjangu v Severní Koreji.\n\nV roce 1955 vznikl vůz s upravenou karosérií Pobědy a podvozkem i motorem z vojenského terénního automobilu GAZ 69. Vzniklý terénní vůz GAZ-M72 měl oproti klasické Pobědě pohon všech kol a zvětšenou světlou výšku. S motorem o výkonu 55 k dosahoval rychlosti 90 km/h. GAZ-M72 vznikl za podpory nejvyššího sovětského představitele Nikity Sergejeviče Chruščova a měl být určen především oblastním tajemníkům strany a předsedům kolchozů.\nMezi lety 1955–1958 vzniklo 4677 vozů.\n\nPoběda má čtyřdveřovou pětimístnou samonosnou karosérii typu sedan se zaoblenou zádí. Karosérie je svařena z ocelových profilů, krytých plechem. Karosérie polokabriolet má plátěnou stahovací střechu.\n\nPodvozek je klasické koncepce s motorem vpředu a pohonem zadních kol. Vpředu je dělená lichoběžníková náprava s příčnými rameny, odpruženými svislými vinutými pružinami. Vzadu je tuhá náprava odpružená podélnými půleliptickými listovými péry. Zadní náprava je hnací. Brzdy hydraulické bubnové na všech kolech. Kola jsou šestnáctipalcová, s lisovanými ocelovými disky a pneumatikami rozměru 6,00-16.\n\nMotor je řadový, kapalinou chlazený zážehový čtyřválec s rozvodem SV. Motor je umístěn vpředu, podélně za přední nápravou.\n\nZdvihový objem: 2112 cm³\nStupeň komprese: 6,2\nElektrická soustava: 12 V.\nNejvyšší výkon: 37 kW (50 k) při 3600 ot/min; od roku 1955: 38 kW (52 k) při 3600 ot/min\nNejvětší točivý moment: 125 Nm při 2200 ot/min\n\nPřevodovka: třístupňová se zpátečkou, 2. a 3. stupeň synchronizovaný (od roku 1950). Řadicí páka na zemi, od roku 1950 pod volantem. \n\nDélka: 4665 mm \nŠířka: 1695 mm \nVýška: 1640 mm \nRozvor: 2700 mm \nPohotovostní hmotnost: 1460 kg (sedan), 1495 kg (polokabriolet)\nNejvyšší rychlost: sedan - 105 km/h (110 km/h od roku 1955), polokabriolet - 100 km/h\nSpotřeba paliva: 11–13,5 l/100 km\n"}
{"id": "450840", "url": "https://cs.wikipedia.org/wiki?curid=450840", "title": "Tour de France 2005", "text": "Tour de France 2005\n\n92. ročník cyklistického etapového závodu Tour de France odstartoval v sobotu 2. července a skončil tradičně po pařížským vítězným obloukem 24. července. Závodu se zúčastnilo celkem 189 cyklistů z 21 týmů.\n"}
{"id": "450843", "url": "https://cs.wikipedia.org/wiki?curid=450843", "title": "Ford model B", "text": "Ford model B\n\nJako Ford model B se vyráběly dva modely automobilů:\n\n"}
{"id": "450847", "url": "https://cs.wikipedia.org/wiki?curid=450847", "title": "Tomáš Hodan", "text": "Tomáš Hodan\n\nTomáš Hodan (* 15. prosince 1980 Praha) je český scenárista a režisér.\n\nPo maturitě dokončil v roce 2002 filmovou školu ve Zlíně. Zde natočil krátký hraný film \"Zloděj\". V roce 2001 natočil ve spolupráci s Českou televizí hraný film \"Medici\" oceněný zvláštní cenou ředitele festivalu Brněnská šestnáctka. Hraným filmem \"U plotu\" se účastnil projektu Dělejte scény. V roce 2006 měl v kinech premiéru celovečerní dokumentární film \"Půl čtvrté\". Poté pracoval jako dokumentarista, zejména v zahraničí. Natáčel v Angole, Afghánistánu, Sýrii, Bosně a Hercegovině, na Kypru. V letech 2006–2007 byl dramaturgem Centra vizuální prezentace ČT. V roce 2009 dokončil krátký animovaný film \"Delfín\". Příležitostně se věnuje tvorbě videoklipů (Nahoru po schodišti dolů band, Hapka/Horáček). Od roku 2014 se podílí na tvorbě scénáře internetového seriálu \"Kancelář Blaník\".\n\n\nTomáš Hodan se stal inspirací pro postavičku Pražáka Edy z animovaného večerníčku \"Krysáci\", který natočili jeho kamarádi. Jeho jméno použili pro pojmenování další postavičky tohoto seriálu – krysáka Hodana. Hodanova nevlastní sestra je česká videobloggerka Tereza Hodanová, známá především pod svojí přezdívkou Teri Blitzen.\n"}
{"id": "450852", "url": "https://cs.wikipedia.org/wiki?curid=450852", "title": "Prionotes", "text": "Prionotes\n\nPrionotes je rod stálezelených keřů z čeledi vřesovcovité.\n\nRostliny jsou endemické na ostrově Tasmánie. Vyskytuje se na západě a jihozápadě Tasmánie: vlhkých lesích Gulf Reshersh Bay , na svazích hor Wellington, úžině La Pérouse, nebo také v okolí přístavu Macquarie Harbour.\n\nPrionotes je poléhavý keř s jemnými hustě propletenými větvičkami. Rostlina se může plazit po zemi nebo vystoupat po kmenech mrtvých stromů do výšky až 10 m. Listy jsou malé, o šířce asi 5 mm a délce 5 až 12 mm. Květy oválné, pětičetné, 20-25 mm dlouhé, světle purpurové,jako by voskovité. Kvete počátkem podzimu.\n\nV minulosti byl tento rod řazen do samostatné čeledi \"Prionotaceae\" nebo do čeledi \"Epacridaceae\". V současné taxonomii je součástí čeledi vřesovcovité podobně jako ostatní rody bývalé čeledi \"Epacridaceae\".\n\n\nRostlinu je možné použít jako dekorativní, včetně pěstování v nádobách.\n\n"}
{"id": "450853", "url": "https://cs.wikipedia.org/wiki?curid=450853", "title": "Friedrich Heinrich Jacobi", "text": "Friedrich Heinrich Jacobi\n\nFriedrich Heinrich Jacobi (25. ledna 1743 Düsseldorf – 10. března 1819 Mnichov) byl německý spisovatel a filosof, kritik novověkého racionalismu, zejména Spinozy, Kanta a Mosese Mendelssohna. Vytýkal jim, že úpornou snahou o rozumové vysvětlování a dokazování podrývají lidskou svobodu i víru v Boha. Ve svých polemikách zavedl označení nihilismus.\n\nJacobi pocházel z bohaté židovské obchodnické rodiny a na rozdíl od staršího bratra Johanna Georga, který se stal básníkem, byl určen k obchodnické kariéře. Jako mladý muž byl poslán na zkušenou do Ženevy, kdy se však stýkal hlavně se spisovateli a četl spisy francouzských osvícenců, zejména J.-J. Rousseaua a Voltaira. Roku 1763 se vrátil do Düsseldorfu, oženil se a převzal vedení otcovy firmy. Roku 1770 však firmu opustil a zastával politické funkce v knížectví Jüllich, kde se vyznamenal úsilím o společenské reformy i finančními schopnostmi. Na jeho sídle v Pempelfortu u Düsseldorfu se setkával výkvět německé vzdělanosti, např. Herder, Hamann, bratři von Humboldtové, ale také Goethe a Diderot. S řadou z nich Jacobi udržoval dlouholetou korespondenci. Po vzoru časopisu \"Mercure de France\" založil roku 1772 s Wielandem \"Deutscher Merkur\", kam Jacobi také přispíval.\n\nRoku 1780 navštívil Lessinga, který mu řekl, že jediná skutečná filosofie je Spinozova. Jacobi se jí tedy začal zabývat a roku 1785 publikoval \"Listy o Spinozově učení\", kde Spinozu ostře kritizoval. Kniha vyvolala stejně ostrou odpověď M. Mendelssohna a vedla k dlouhé diskusi, která vzbudila nový zájem o Spinozu. Roku 1793, když vypukla válka s revoluční Francií, Jacobi uprchl do Holštýnska, kde pak téměř deset let žil. Roku 1804 odešel do Mnichova, kde se stal členem nově založené Akademie a od roku 1807 byl jejím presidentem. Roku 1812 se této funkce vzdal a věnoval se přípravě svých sebraných spisů, jejichž dokončení se však už nedočkal: zemřel v roce 1819, šestý díl Sebraných spisů vyšel až 1825.\n\nJacobi byl nesoustavný a velmi polemický myslitel: většina jeho děl jsou kritiky a polemiky. Jeho dílo však vyvolalo velký zájem o filosofii a inspirovalo mnoho následovníků. Jacobi sympatizoval s britským konzervativním liberalismem a popularizoval v Německu myšlenky Adama Smithe. Nebyl iracionalista, jak mu někteří vytýkali, ale obhájce tradičních hodnot lidské důstojnosti a svobody, jež novověký racionalismus, atheismus a fatalismus podle jeho názoru podrývá a ohrožuje. Kritizoval snahu filosofů všechno rozumově zdůvodňovat, ačkoli lidský život se nutně zakládá na bezprostředním poznání pravdy „věřením“ (\"Glaube\"), které se netýká jen smyslových skutečností, ale i dobra, pravdy a krásy. Logické rozvažování a suché abstrakce racionalistů k ní nemohou nic přidat a nutně vedou k nihilismu, jak se projevil v hrůzách Francouzské revoluce. Jacobiho koncept lidské osoby – „já“ je možné jen vůči nějakému „ty“ a oba se mohou uznat jen před osobním Bohem – inspiroval pozdější personalismus a možná i existencialismus.\n"}
{"id": "450856", "url": "https://cs.wikipedia.org/wiki?curid=450856", "title": "Col de la Croix-de-Fer", "text": "Col de la Croix-de-Fer\n\nCol de la Croix de Fer (česky znamená \"Průsmyk železného kříže\") je vysokohorský průsmyk ve výšce 2067 m n. m. ve francouzských Alpách spojujících Le Bourg-d'Oisans a Saint-Jean-de-Maurienne.\n\nV historii Tour de France byl tento kopec do programu TdF zařazen celkem 15krát, poprvé v roce 1947 a naposledy v roce 2012.\n"}
{"id": "450857", "url": "https://cs.wikipedia.org/wiki?curid=450857", "title": "Kunhuta Švábská", "text": "Kunhuta Švábská\n\nJméno Kunhuta Švábská nesly dvě šlechtičny:\n"}
{"id": "450864", "url": "https://cs.wikipedia.org/wiki?curid=450864", "title": "Anežka Meránská (1201)", "text": "Anežka Meránská (1201)\n\nAnežka Meránská ( \"Agnes Marie von Andechs-Meranien\", \"Agnès de Méranie\"; 1180, Andechs – 20. července 1201, Poissy) byla francouzská královna pocházející z jihoněmeckého hraběcího rodu Andechsů.\n\nNarodila se jako páté z osmi děti meranského hraběte Bertolda a jeho druhé choti Anežky z dynastie Wettinů. Dne 1. června 1196 v Compiegne uzavřela sňatek s francouzským králem Filipem Augustem. Třicetiletý monarcha byl již dvakrát ženatý a druhé manželství s Ingeborg Dánskou stále trvalo. Sestra dánského krále se však Filipovi hned po svatební noci zprotivila, ba pociťoval k ní dokonce odpor. Rozvod novopečená královna odmítala a král ji nakonec ode dvora zapudil a i přes existenci zákonité manželky se po třech letech oženil s prý půvabnou Anežkou a snažil se získat od papeže povolení k rozvodu.\n\nRoku 1198 se na svatý stolec dostal Inocenc III., který na skandální rodinné poměry francouzského krále zareagoval interdiktem, jenž přiměl Filipa k ochotě předložit celou věc koncilu, jehož verdikt přislíbil uznat. Koncil se konal v květnu 1201 v Soissons. Poté byla zpět ke dvoru povolána zapuzená Ingeborg a Anežka odešla na hrad v Poissy, kde při porodu syna Tristana v červenci 1201 zemřela. Byla pohřbena nejdříve v místním kostele a pak byly její ostatky přesunuty do benediktinského kláštera Saint-Corentin v Septeuil, který Filip téhož roku založil. Náhrobní kámen se nedochoval.\n\nAnežka Meránská byla svými současníky popisována jako žena veliké krásy, která měla velký vliv na politická rozhodnutí svého manžela, což svědčí o jeho lásce a náklonnosti. Ze tří dětí přežila dcera Marie a syn Filip Hurepel, které papež 2. listopadu 1201 uznal královými dědici. Ovdovělý král se po Anežčině smrti snažil o anulování manželství s Ingeborg, použil dokonce prohlášení o impotenci způsobené magickými praktikami, ale neuspěl. Ironií osudu jej dánská princezna přežila o celých třináct let.\n\n"}
{"id": "450865", "url": "https://cs.wikipedia.org/wiki?curid=450865", "title": "Stacy Silver", "text": "Stacy Silver\n\nStacy Silver (* 7. května 1981, Brno) je umělecké jméno Dany Mandátové, známé české pornoherečky, pornorežisérky.\n\nDana Mandátová začala již v raném věku pracovat jako herečka v reklamních spotech v České republice. Kariéru v pornofilmech odstartovala v roce 1999 u společnosti Odyssey Group’s video, kde debutovala filmem “Pick up Lines 44”. Účinkovala ve více než 100 filmech, které velmi často obsahují zobrazení análního, též skupinového sexu a jsou produkovány především Private Media Group. V roce 2004 ji firma ocenila vydáním kompilace The Private Life of Stacy Silver. Od téhož roku působí i jako režisérka a zapojuje se do natáčení svých filmů i jako herečka.\n\n\n"}
{"id": "450867", "url": "https://cs.wikipedia.org/wiki?curid=450867", "title": "Wisconsin Death Trip (album)", "text": "Wisconsin Death Trip (album)\n\nWisconsin Death Trip je debutové album americké skupiny Static-X.\n\nAlbum bylo nahráno už v roce 1998 v Grandmaster Studios v Los Angeles, ale vyšlo až v roce 1999. Album debutovalo na 107. místě žebříčku Billboard 200, ale dodnes se ho prodalo přes milion kusů. Static-X za něj získali platinovou desku, což se žádnému dalšímu jejich albu nepodařilo. Album produkoval Ulrich Wild a spoluprodukoval Wayne Static. Z alba vyšly tři singly – pravděpodobně nejúspěšnější singl Static-X „Push It“, dále „Im with Stupid“ a „Bled for Days“. Nahrávání alba bylo zdokumentováno na DVD \"Where the Hell Are We…\", které ale nemohlo být nikdy vydáno, kvůli sporům se Sharon Osbourne. Na albu vyšly i některé písničky („December“), které vznikly ještě v kapele Deep Blue Dream (bývalá kapela několika členů Static-X). Na tuto desku navazovalo více než roční turné a také speciální edice alba \"Death Trip Continues\", která obsahovala další bonusy a remixy. Skladby z tohoto alba tvoří dodnes základ všech koncertů Static-X. Hudebně nabízí album zajímavou kombinaci disko hudby a industrial metalu, tomuto stylu začali Static-X říkat \"Evil disco\". Název alba je přejatý z názvu knihy (později i zfilmované), která obsahovala fotografie mrtvých lidí v jedné oblasti ve Wisconsinu.\n\n"}
{"id": "450870", "url": "https://cs.wikipedia.org/wiki?curid=450870", "title": "Machine (album, Static-X)", "text": "Machine (album, Static-X)\n\nMachine je druhé studiové album americké skupiny Static-X.\n\nAlbum vyšlo v roce 2001 a debutovalo na 11. místě žebříčku Billboard 200, což ho činí v tomto směru nejúspěšnějším albem Static-X. Většina alba byla napsána v době turné k předchozí nahrávce Wisconsin Death Trip, takže texty jsou inspirované především zážitky z tour. Při nahrávání desky došlo k změně v sestavě kapely - kytaristu Koichi Fukuda nahradil Tripp Rex Eisen. Producentem byl stejně jako na debutu Ulrich Wild. Z alba pochází tři singly - Black And White, This Is Not a Cold. Skladba Cold byla používá ve filmu Královna prokletých. Mezi fanoušky je tato deska považována za nejtvrdší od Static-X.\n\n\n"}
{"id": "450875", "url": "https://cs.wikipedia.org/wiki?curid=450875", "title": "Tomáš Černý (politik)", "text": "Tomáš Černý (politik)\n\nTomáš Černý (16. srpna 1840, Nymburk – 22. února 1909, Praha) byl český právník a politik, pražský starosta a dlouholetý funkcionář Sokola.\n\nPocházel z nymburské vlastenecky založené rodiny. Vystudoval akademické gymnázium na Starém Městě pražském a právnickou fakultu. Po získání titulu JUDr. v roce 1862 nastoupil do advokátní kanceláře Josefa Friče. Zároveň se začal angažovat jako jednatel v pražském Sokolu. V roce 1864 jej členstvo zvolilo do funkce náměstka starosty, kterým byl zakladatel Jindřich Fügner. Ten však hned následujícího roku zemřel a hrozilo, že se organizace rozpadne vnitřními spory. Zásluhou Černého se ale vedení sjednotilo a tuto krizi překonalo. Zpráva z roku 1867 přímo uvádí – „co nám Fügner zbudoval, to nám Černý zachoval“. Vedle činnosti v Sokolu také redigoval časopis Právník, do kterého přispíval odbornými články.\n\nRoku 1869 si Černý založil vlastní advokátní kancelář. Proslavil se především jako obhájce v politicky motivovaných trestních řízeních proti redaktorům Národních listů a Pokroku. Ve své činnosti prokázal hlubokou znalost práva i řečnickou obratnost. V roce 1872 byl zvolen starostou Sokola a v této funkci setrval deset let. I nadále se snažil o udržení vnitřní i vnější jednoty tohoto sdružení, navzdory neshodám mezi politickými tábory v české společnosti. 1875 se mu narodila dcera Marie (Jelena), která se později provdala za známého Pražského architekta Osvalda Polívku.\n\n6. září 1882 byl Černý zvolen za starostu Prahy (dříve se funkce označovala jako purkmistr). Za jeho úřadování se připojily čtvrti Vyšehrad a Holešovice-Bubny, radnice také zakoupila Slovanský ostrov, sady Nebozízek na Petříně a Brožíkův obraz \"Mistr Jan Hus před koncilem kostnickým\". Začala se budovat podolská vodárna, aby se zajistil hygienický rozvod pitné vody místo přímého čerpání vltavské vody do kašen. Roku 1883 bylo otevřeno Muzeum hlavního města Prahy. V březnu 1885 vedení města schválilo projekt asanace v Josefově. Od Černého také pochází úsloví „zlatá slovanská Praha“; použil jej ve svém inauguračním projevu, vyvolalo nadšení Čechů a rozhodný odpor pražských Němců.\n\nJako pražský starosta byl zvolen poslancem českého zemského sněmu a doživotním členem panské sněmovny. Zúčastnil se také založení Zemské banky Království českého, v níž působil jako náměstek generálního ředitele.\n\nRoku 1885 nepřijal ze zdravotních důvodů novou volbu pražským starostou a odešel z veřejného života. Nadále si zachoval některé funkce – například zůstával členem sboru obecních starších a výboru Sokola – ale jinak působil spíše v zákulisí. Svým současníkům imponoval uvědomělým vlastenectvím a pevným charakterem.\n\nZemřel 22. února 1909 na zkornatění cév, pohřben byl na Vyšehradě.\n\n\n"}
{"id": "450876", "url": "https://cs.wikipedia.org/wiki?curid=450876", "title": "Tomáš Černý", "text": "Tomáš Černý\n\nJméno a příjmení Tomáš Černý může znamenat několik osobností:\n\n"}
{"id": "450877", "url": "https://cs.wikipedia.org/wiki?curid=450877", "title": "Pterospora andromedea", "text": "Pterospora andromedea\n\nPterospora andromedea je jediný druh rodu Pterospora, který náleží čeledi vřesovcovité\n\nRoste v jehličnatých nebo smíšených lesích v těžké půdě. Je rozšířen v Severní Americe od jižní Kanady po hory v Mexiku a je často nalézán na západní polovině kontinentu, ačkoliv malá populace byla zaznamenána na severovýchodu USA a východní Kanady.\n\nNadzemní část \"Pterospora andromedea\" je bezlistý stonek s květenstvím (hrozen) obvykle 30–100 cm vysoký, ačkoliv jsou zprávy, že příležitostně dorůstá i 2 m. Nadzemní stonek je obvykle nalézán v malých skupinkách v červnu až srpnu. Stonky s květy jsou ochlupené a na dotyk lepkavé. Jsou na nich obvykle struktury popsané jako nevyvinuté listy, nebo palisty. V horní části červenavého stonku je řada žlutavých zvonkovitých květů převisajících dolů.\nRostlina je zajímavá i proto, že neobsahuje mnoho viditelného chlorofylu (stopy chlorofylu byly popsány badateli Cummings a Welschemeyer v roce 1998, ale nikoliv takové množství aby významně ovlivnilo energetickou poptávku rostliny, nebo její zbarvení). Největší část životního cyklu rostlina tvoří ztlustlé, masité, ale křehké kořeny. Síla kořenu je vzácně větší než 7 cm v průměru, a nalézá se 10–40 cm pod povrchem půdy.\n\nŽijí ve vztahu s mykorhizními houbami. Jejich vzájemné vztahy ještě nejsou dobře pochopeny a jsou popsané někdy jako parazitní jindy symbiotické s houbami podle mínění různých odborníků. Jsou obvykle označovány jako mykorrhizní heterotrofie nebo mykoheterotrofie.\n\nRostliny žijí ve spojení s velmi omezeným počtem hub například s \"Rhizopogon subcaerulescens, R. arctostaphyli\" a \" R. salebrosus\". Na rozdíl od rostlin, houby nejsou dosud obzvláště dobře kategorizované a tak druhová jména budou pravděpodobně ještě změněna, až bude provedeno více výzkumů rodu \"Rhizopogon\", který je obzvlášť těžké taxonomicky zařadit. \"Pterospora\" může být ještě objevena s jinými houbami mimo druhy rodu \"Rhizopogon\".\n\n\n\n \n"}
{"id": "450880", "url": "https://cs.wikipedia.org/wiki?curid=450880", "title": "Universal Studios", "text": "Universal Studios\n\nUniversal Studios (někdy též Universal Pictures), pobočka NBC Universal, je jedno z šesti největších filmových studií ve Spojených státech sídlící v Universal City v Kalifornii. Administrativní prostory se nachází v New Yorku. Universal Pictures je druhé nejstarší hollywoodské studio, o měsíc starší je Paramount Pictures vlastněný společností Viacom.\n\nZaloženo bylo 8. června 1912 německým židovským imigrantem Carlem Laemmlem.\n\nOd roku 2013 zastupuje Universal Studios pro český kinotrh společnost Cinemart, a.s.\nStojí za sériemi filmů jako Já, padouch, Prci, prci, prcičky, Hulk, Johnny English, Tajný život mazlíčků, Jurský park, …\n\n"}
{"id": "450884", "url": "https://cs.wikipedia.org/wiki?curid=450884", "title": "Tomáš Vandas", "text": "Tomáš Vandas\n\nTomáš Vandas (* 3. března 1969 Praha) je český politik, bývalý předseda neparlamentní Dělnické strany a předseda Dělnické strany sociální spravedlnosti.\n\nVyučil se na středním odborném učilišti oboru instalatér a poté absolvoval studium na strojní průmyslové škole, které zakončil maturitní zkouškou. Při zaměstnání vystudoval bakalářský obor Sociální a masové komunikace na Univerzitě Jana Amose Komenského v Praze. Poté ještě pokračoval ve studiu magisterského oboru Sociální a mediální komunikace na téže škole a získal titul Mgr.\n\nV minulosti byl funkcionářem SPR-RSČ, v roce 2003 spoluzaložil Dělnickou stranu a stal se jejím předsedou. Poté, co stranu 17. února 2010 zrušil Nejvyšší správní soud ČR, Vandas oznámil, že své příznivce do parlamentních voleb povede pod hlavičkou DSSS, strany, v jejímž čele stojí jeho matka Hana Pavlíčková. Na kandidátce DSSS byl jako jediný člen DS, ostatní kandidáti byli členy DSSS, jiných stran či bez stranické příslušnosti. Dne 20. listopadu byl na pražském sjezdu jednomyslně zvolen předsedou DSSS\n\nVe volbách 2010 neúspěšně kandidoval do senátu za obvod č. 4 – Most, když se ziskem 5,13 % hlasů obsadil předposlední 7. místo.\n\nV březnu 2012 oznámil, že hodlá kandidovat na prezidenta České republiky.\nPočátkem listopadu téhož roku Vandas ze souboje o prezidentské křeslo odstoupil. Uvedl přitom, že mezi parlamentními a neparlamentními kandidáty nepanuje rovnost. Pro jeho kandidaturu se mu podle jeho slov podařilo získat přes 39 tisíc podpisů.\n\nVe volbách do Evropského parlamentu v roce 2014 kandidoval jako lídr koalice stran DSSS a Strany pro Evropu, ale neuspěl (koalice získala pouze 0,52 % hlasů a do EP se nedostala).\n\nVe volbách do Senátu PČR v roce 2016 kandidoval za DSSS v obvodu č. 31 – Ústí nad Labem. Jeho kandidaturu podporovaly také strany NÁRODNÍ FRONTA a Národní socialisté - LEV21 a hnutí Čisté Ústí. Se ziskem 6,94 % hlasů skončil na 6. místě a do druhého kola nepostoupil.\n\nV krajských volbách v roce 2016 také vedl v Ústeckém kraji z pozice lídra kandidátku subjektu \"\"Dělnická strana sociální spravedlnosti - NE imigrantům, PROTI nepřizpůsobivým, PRO pořádek!\"\" (tj. DSSS, NF, NÁR.SOC. a ČÚNL), ale neuspěl (uskupení získalo jen 3,21 % hlasů).\n\nVe volbách do Evropského parlamentu v květnu 2019 kandidoval jako lídr uskupení \"\"Dělnická strana sociální spravedlnosti – Za národní suverenitu!\"\" (tj. DSSS a NF), ale nebyl zvolen.\n\nTomáš Vandas je rovněž autorem dvou knih.\n\n\n\n"}
{"id": "450890", "url": "https://cs.wikipedia.org/wiki?curid=450890", "title": "Socialistická strana československého lidu pracujícího", "text": "Socialistická strana československého lidu pracujícího\n\nSocialistická strana československého lidu pracujícího byla prvorepubliková politická strana odštěpená od Československé sociálně demokratické strany dělnické. Strana byla založena platformou okolo Františka Modráčka a Josefa Hudce v Socialistických listech, která zastávala názor, že oficiální vedení sociální demokracie nevystupuje dostatečně razantně proti projevům stranické radikální levice, která směřovala ke komunismu.\n\nStrana byla založena počátkem roku 1919 a ve svém programu, který byl více pravicovější a nacionálnější než program sociální demokracie, prosazovala zásady družstevního socialismu. Ve volbách do Národního shromáždění 1920 získala 58 580 hlasů (tj. 0,9 %) a 3 mandáty. V březnu téhož roku získala strana nejvíce hlasů v obecních volbách ve Strakonicích a její kandidát Miroslav Javornický byl zvolen starostou.\n\nKoncem roku 1921 propukly spory mezi Modráčkovým a Hudcovým křídlem, které nevyřešil ani sjezd konaný začátkem roku 1923, během něhož byl přijat nový název strany (Strana pokrokových socialistů). Ve stejném roce se strana definitivně rozpadla. Hudcovo křídlo přešlo do Československé národní demokracie, Modráčkovi příznivci se vrátili do sociálně demokratické strany.\n\n\n"}
{"id": "450897", "url": "https://cs.wikipedia.org/wiki?curid=450897", "title": "Yakutatská zátoka", "text": "Yakutatská zátoka\n\nYakutatská zátoka se nachází v severní části jihovýchodního cípu Aljašky (Spojené státy americké). Je široká 29 km a do vnitrozemí se zakusuje z Aljaškého zálivu. Na svém konci se zužuje a přechází do Zálivu Vystřízlivění \"(Disenchantment Bay)\". Pojmenování Yakutat pochází z tlingitského jazyka a jako první ho zmínil Jurij Fjodorovič Lisjanskij v roce 1805.\n\n10. září 1899 se stal záliv epicentrem dvou silných zemětřesení, které v rozmezí 37 minut dosáhly síly 7,4 a 8,0 stupňů Richterovy stupnice\n\n"}
{"id": "450905", "url": "https://cs.wikipedia.org/wiki?curid=450905", "title": "Typ snímku", "text": "Typ snímku\n\nV kontextu komprese videa se rozlišuje několik typů snímků (obrazů, \").\n\nVztahu mezi sousedními snímky se využívá při kompresi videa, kde se kódovaný snímek popisuje jako rozdíl vůči snímku jinému, např. předchozímu. Tím se šetří množství datového prostoru. S ohledem na tuto skutečnost se komprimované snímky dělí na klíčové a neklíčové. Jako klíčový snímek (') se označuje takový snímek, který je kódován nezávisle na snímcích okolních. Naproti tomu neklíčový (rozdílový, ') snímek je takový, který k dekódování potřebuje ještě snímky jiné. Způsob, jakým se zapisují rozdíly oproti okolním snímkům, je záležitostí konkrétního kodeku. Například standardy MPEG používají k tomuto popisu pohybových vektorů.\n\nV terminologii standardů MPEG se klíčový snímek označuje jako I-snímek (') a neklíčový buďto jako P-snímek (') nebo B-snímek (\"). P-snímek popisuje rozdíl vůči některému předchozímu snímku (nemusí to nutně být přímo předcházející snímek). U B-snímku existuje možnost zvolit, zda se daný blok kóduje proti předchozímu nebo budoucímu snímku či jejich průměru.\n\nPoužití neklíčových snímků se sebou nese odpovídající výpočetní a paměťové nároky. V případě použití B-snímků jsou tyto v datovém toku předcházeny svými referenčními snímky. Tomu se říká změna pořadí (\"\") snímků. Při použití neklíčových snímků musí dekodér udržovat ve své paměti snímky, které jsou pro dekódování dále příchozích snímků zapotřebí. Při přesunech ve videu (skok na určitou časovou pozici) musí přehrávač nejprve nalézt nejbližší předcházející klíčový snímek a pak od něj postupně dekódovat další snímky až ke snímku, na který má skočit.\n"}
{"id": "450917", "url": "https://cs.wikipedia.org/wiki?curid=450917", "title": "Microsoft DirectShow", "text": "Microsoft DirectShow\n\nDirectShow (DS, DShow, Quartz) je multimediální framework od firmy Microsoft, který se stal nástupcem frameworku Video for Windows (VfW).\n\nJe založen na objektovém modelu COM. Moduly pro tento framework jsou tři typy filtrů – zdrojové, transformační a renderovací. Oproti VfW má mnohé výhody, např. možnost automatické konverze barevných modelů. Pro vývoj je nutno nainstalovat příslušné SDK (dnes součást Windows SDK, dříve v DirectX SDK). Framework je zpětně kompatibilní se svým předchůdcem VfW, jehož kodeky jsou zde obaleny filtrem AVI Decompressor. Součástí SDK je mimo jiné také nástroj GraphEdit, který umožňuje poskládat renderovací graf pomocí myši. Microsoft jej dnes označuje za zastaralý ve prospěch Media Foundation ze systému Windows Vista.\n\nKostra dekodéru videa (transformační filtr):\n"}
{"id": "450918", "url": "https://cs.wikipedia.org/wiki?curid=450918", "title": "DS", "text": "DS\n\nSpojení písmen D a S může mít různé významy:\n\n"}
{"id": "450921", "url": "https://cs.wikipedia.org/wiki?curid=450921", "title": "Intruze", "text": "Intruze\n\nIntruze je termín z geologie, kterým se označuje pronikání magmatu do okolních hornin, respektive do okolního prostředí. Rozdílem teplot žhavého magmatu a okolního prostředí dochází často ke kontaktní metamorfóze, během které vznikají například (kontaktní) rohovce.\n\nNěkdy se také termínem intruze označuje celé podpovrchové těleso a také takto vzniklý typ hornin — intruzivní horniny.\n"}
{"id": "450923", "url": "https://cs.wikipedia.org/wiki?curid=450923", "title": "Sázava (okres Ústí nad Orlicí)", "text": "Sázava (okres Ústí nad Orlicí)\n\nSázava (německy \"Zohsee\") je malá vesnice ve východních Čechách v okrese Ústí nad Orlicí asi 2 km východně od města Lanškroun. Protéká jí řeka Moravská Sázava. Žije zde obyvatel.\n\nPrvní písemná zmínka o obci je v darovací listině krále Václava II. z r. 1304, kterou byla věnována lanškrounská část lanšperského panství zbraslavskému klášteru. Na začátku 14. století sídlili v okolí loupeživí rytíři (Hynek z Dubí, Ješek ze Šilperka, Jan Vosthub, Petr z Písečné, Bohuněk ze Šumperka, Jeník ze Žampachu), kteří vymáhali výkupné a výpalné, kořistili a loupili utiskovaný poddaný lid. V roce 1521 bylo obyvatelům Sázavy uděleno právo odúmrti. Obec značně trpěla během třicetileté války. Na konci 17. století se v okolí objevovalo velké množství vlků, pročež byly zřizovány tzv. vlčí jámy. V roce 1808 zde byla založena továrna na plátna. 1850 se obec osamostatnila.\n\nJednota v Sázavě byla klasická samoobslužná prodejna smíšeného zboží, kterých bylo v komunistickém Československu mnoho. Její stavba byla zakotvena do volebního programu Národní fronty a v červenci 1985 byla zahájena výstavba nové prodejny smíšeného zboží v rámci investiční akce „Z“. Stavba byla dokončena v říjnu 1987, celková hodnota díla představovala 1 433 000 Kčs. Dne 20. listopadu 1987 bylo provedeno slavnostní otevření a zahájen provoz této prodejny. Mimo potravinářského zboží zde bylo dále možno koupit uzeniny a balené maso, lahůdkářské, cukrářské a mražené výrobky, ovoce a zeleninu, drogistické a průmyslové zboží.\n\n\n"}
{"id": "450924", "url": "https://cs.wikipedia.org/wiki?curid=450924", "title": "Tibetská mísa", "text": "Tibetská mísa\n\nTibetská mísa nebo také zpívající mísa je tradiční ozvučný lidový nástroj ze slitiny (obvykle) sedmi kovů ve tvaru mísy, který pochází z Nepálu a byl používán už v polovině 3. tisíciletí př. n. l. nejen k léčení neduhů těla a mysli ale i k různým meditacím. Existuje spousta druhů tibetských mís, např.: velká chrámová mísa, „talíř“ tzv. cestovní mísa a nebo kosmotvorka – univerzální zpívající mísa. Každá mísa má trochu jiný tón.\n\nPůvod můžeme vystopovat pravděpodobně v Nepálu nebo Tibetu, odkud se následně rozšířila do dalších zemí jihovýchodní Asie – Číny, Japonska, Bhútánu a Indie.\nPůvodní náboženství v oblasti Nepálu a Tibetu v době vzniku mís tvořil především šamansko-animistické náboženství „bön“, které vyznávalo oduševnělost všech předmětů, věcí a jevů. Mísy byly využívány pravděpodobně k vyladění osob pro komunikaci se světem nekaždodenní reality a pro uvedení do stavu meditace a vnitřní rovnováhy. Zhruba v 7. století našeho letopočtu se dostává do Tibetu buddhismus, který přejímá mnoho prvků z původního náboženství bön a nechybí ani osvědčená pomůcka – zpívající mísa.\n\nTradičně se mísy odlévají ze slitiny sedmi kovů, které reprezentují sedm tradičních astrologických „planet“: zlato-Slunce, rtuť-Merkur, měď-Venuše, stříbro-Měsíc, železo-Mars, cín-Jupiter a olovo-Saturn. Někteří kovotepci zabývající se odléváním tibetských mís a také některé firmy vyrábějící mísy s využitím soustruhu používají místo ze sedmi slitinu jen z pěti kovů tzv. „panchalogu“ – což je v doslovném překladu „pět kovů“. Je to posvátná slitina využívaná pro odlévání sošek a dalších předmětů do chrámů, ale pro zpívající mísy, které mají mít vyvážený zvuk, se lépe hodí výše zmíněná slitina sedmi kovů. V panchaloze nalezneme zlato, stříbro, zinek, železo a měď (některé prameny uvádějí místo zlata a stříbra pouze cín). Ostatní kovy jsou zde pouze ve stopových množstvích.\n\nMohou být tepané, lité popřípadě vysoustružené. Avšak nejvíce ceněné jsou mísy tradičně ručně tepané, které mají podle většiny duchovních učitelů lepší zvuk. Některé jsou zdobené, ale většina ne. Vytvářejí takzvané alikvotní tóny, jejichž kmitočet je celočíselným násobkem základního tónu.\n\n"}
{"id": "450925", "url": "https://cs.wikipedia.org/wiki?curid=450925", "title": "Winternitzovy mlýny", "text": "Winternitzovy mlýny\n\nWinternitzovy mlýny v Pardubicích je budova mlýnů navržená Josefem Gočárem pro bratry Egona a Karla Winternitze. Stojí na pravém břehu řeky Chrudimky před jejím soutokem s Labem, v Bílém Předměstí v těsné blízkosti renesančního historického centra města. Stavba budovy započala roku 1909. Později byly mlýny dále rozšířeny.\n\nRoku 2014 byly mlýny zařazeny na seznam Národních kulturních památek České republiky.\n\nPardubice, dosud provinční, doposud především zemědělské město Polabí, se v té době díky železničnímu uzlu stávaly zajímavějšími pro obchodníky a průmyslníky. Na počátku 20. století kvůli rovinatému povrchu a nevyhovujícím podmínkám vodních toků probíhala rozsáhlá regulace řek, z jejichž slepých ramen vznikala umělá jezera (melancholicky upomínající na renesanční rybníkářství) a při Chrudimce i Labi parkové plochy (relaxační zóny), kolem kterých se rozšiřovala zástavba města, neboť město zažívalo prudký nárůst obyvatelstva. Mlýny nevyužívaly náhonu nejbližších řek Labe a Chrudimky, ale cca 10 km dlouhého umělého kanálu Halda z říčky Loučná, která je přítokem Labe.\n\nProvoz mlýnů byl ukončen roku 2013. Jejich vlastník, společnost Goodmills, pak dlouho pro objekt hledal kupce. Až v roce 2016 objekt koupili manželé Smetanovi. Plánují postupnou obnovu místa a jeho nové využití.\n\nWinternitzovy mlýny, jako nová dominanta vizuálně svojí monstrozitou, navazují na zámek rodu Pernštejnů. Jejich architektura je asociací babylónské Ištařiny brány – odpovědí pro prudce vzrůstající materiální potřeby obyvatelstva. Gočár během realizace této stavby projektoval rašelinové lázně v nedaleké Bohdanči, otevřené 1. května 1913, ve tvaru květu leknínu a dům Černé Madony s kubistickými interiéry vinárny a kavárny Orient (se svítilnami krystalického tvaru na balkónech a v oknech prvního patra). Renesanční vzpomínka je zhmotněna motivem vlaštovčích ocasů, kterými byly mlýny doplněny ve dvacátých letech, kdy souběžně Pavel Janák projektoval pardubické krematorium a palác Adria v Praze, který architekt Le Corbusier označuje „za masivní stavbu asyrského charakteru“.\n\n"}
{"id": "450926", "url": "https://cs.wikipedia.org/wiki?curid=450926", "title": "Robert Motherwell", "text": "Robert Motherwell\n\nRobert Motherwell (24. ledna 1915, Aberdeen – 16. července 1991, Massachusetts) byl americký malíř surrealismu a abstraktního expresionismu.\nNavštěvoval krátce California School of Fine Arts v San Franciscu, poté na Stanfordově, Harvardově, grenobleské a columbijské universitě studoval filosofii. Tato neobvyklá kombinace akademického vzdělání mu umožnila zaujímat autoritativní stanoviska k různým aspektům a teoriím moderního umění, zvláště k americké variantě abstraktního expresionismu, kterou pomáhal formulovat ve 40. letech dvacátého století. \n\nProfesionálně začal malovat až roku 1941 díky vlivu Roberta Matty. Pro Motherwellovi velké obrazy byly často charakteristické podvědomé náčrty. Tento způsob malby vznikl na základě jeho zájmu o Freudovu psychoanalýzu a interpretaci snů. Spolu s Markem Rothkem a dalšími založil hnutí „Subject of the Artist“ s cílem podpořit rozvoj další generace. Zabýval se také aspekty symbolismu. \n\n"}
{"id": "450927", "url": "https://cs.wikipedia.org/wiki?curid=450927", "title": "Munku Sardyk", "text": "Munku Sardyk\n\nMunku Sardyk ( ) je nadmořskou výškou 3492 metrů nejvyšší horou pohoří Sajany, horského systému ve střední Asii, který se nachází na rozhraní Ruska a Mongolska, v Burjatsku, severovýchodně od pohoří Altaj.\n\nVrchol hory se nachází na hranici Ruska a Mongolska ve východní části pohoří Sajany, jižně od pramenů Oky a Irkutu, které ústí do Angary. Jižně od hory se nachází v Mongolsku jezero Chövsgöl núr.\n"}
{"id": "450929", "url": "https://cs.wikipedia.org/wiki?curid=450929", "title": "Ratibořka", "text": "Ratibořka\n\nRatibořka je levostranným přítokem Vsetínské Bečvy v okrese Vsetín ve Zlínském kraji. Délka toku činí 11,0 km. Plocha povodí měří 56,9 km².\n\nPramení v Hostýnských vrších na severním svahu vrchu Kamenitá (600 m n. m.), protéká údolím s obcemi Hošťálková a Ratiboř. Nad silničním mostem pod obcí Ratiboř u obce Jablůnka se vlévá do Vsetínské Bečvy. \n\nPrůměrný průtok Ratibořky u ústí činí 0,58 m³/s.\n\n"}
{"id": "450930", "url": "https://cs.wikipedia.org/wiki?curid=450930", "title": "Shadow Zone", "text": "Shadow Zone\n\nShadow Zone je třetí studiové album americké skupiny Static-X.\n\nAlbum vyšlo v roce 2001, v Billboard 200 debutovalo na 20. místě. Producentem byli stejně jako u předchozích dvou desek Ulrich Wild a Wayne Static. Před nahráváním alba opustil kapelu základající člen, bubeník Ken Jay. Bubny na albu nahrál Josh Freese, a na turné už hrál nový bubeník Nick Oshiro. Album se zcela odlišuje od předchozích počinů Static-X. Obsahuje mnohem méně elektroniky, melodické prvky, dokonce akustickou kytaru. V textech na rozdíl od jiných alb vyjadřuje Wayne Static svoje pocity. Na psaní desky se podílel také kytarista Tripp Rex Eisen. Skupina později přiznala, že byla i pod vlivem vydavatelství. Kritika přijala album velice vstřícně, ale část fanoušků ho naprosto odmítla. Na druhou stranu album získalo skupině jinou část fanoušků. Singlem byly skladby So a The Only. The Only se stala jednou z nejznámějších skladeb Static-X, hlavně kvůli tomu, že byla obsažena v počítačové hře .\n\n\n"}
{"id": "450931", "url": "https://cs.wikipedia.org/wiki?curid=450931", "title": "Kostel Nejsvětější Trojice (Kežmarok)", "text": "Kostel Nejsvětější Trojice (Kežmarok)\n\nKostel Nejsvětější Trojice (: \"Kostel Najsvätejšej Trojice\", : \"Késmárki evangélikus templom\") v Kežmarku se řadí mezi tzv. artikulární kostely. Ty byly na Slovensku budovány na přelomu 17. a 18. století, tedy v době nesvobody protestantů, kteří si směli postavit kostel jen na základě povolení 26. článku tzv. Šoproňských artikul (byly vydány v roce 1681). Kostely se podle nich mohly stavět jen na předměstích za městskými hradbami a na místě, které předem vybrala královská komise (většinou se tak jednalo o močály či obtížně přístupné svahy). Stavba se musela postavit za dobu jednoho roku výhradně na náklady evangelické církve z nejlevnějšího materiálu, kterým bylo dřevo (bez použití jakéhokoliv materiálu jiného, tedy ani třeba kovových hřebíků).\nKostel se dnes nachází vedle nového evangelického kostela, který z dálky připomíná spíše mešitu. Podobnou kombinaci takovýchto stylů kostelů v tak těsné blízkosti není možné nalézt nikde na světě. V současné době se v sousedství těchto dvou kostelů nachází ještě třetí - řeckokatolický. Ten byl postaven v roce 2008.\n\nFinančně na kostel přispěli protestanti z celé severní Evropy, když švédský a dánský král svolili pro tento účel provést v jejich zemi sbírky.\n\nSe stavbou pomáhali též švédští námořníci. Ti na sebe nechali památku jednak ve formě interiéru v podobě obráceného lodního trupu či oken kulatého tvaru (opět podobného oknům z lodních kajut).\n\nKostel spočívá na čtyřech točených nosných sloupech. Nosné sloupy jsou z tisového dřeva, protože tis je jedovatý a tudíž nebude napaden červotočem. Další oporou jsou nosné zdi kostela a šest chórů, na které se vejde až 1541 sedících osob.\n\nOltář kostela i kazatelna jsou dílem Jána Lercha, který je vyřezal v letech 1718 až 1727. Před oltářem stojí na podstavci kamenná křtitelnice s měděným víkem. Ty pocházejí z roku 1690.\n\nVarhany zhotovil v letech 1717 až 1720 levočský varhanář Vavrinec Čajkovský. Roku 1729 ho dokompletoval Martin Korabinský ze Spišské Nové Vsi.\n\nTento dvoumanuálový nástroj je považován za nejstarší a tedy nejcennější funkční varhany na Slovensku.\n\nKostel, v němž se ještě i dnes občas slouží bohoslužby, je národní kulturní památkou a 7. července 2008 byl zařazen mezi světové dědictví UNESCO.\n\nKostel je možné si též prohlédnout.\n\n\n"}
{"id": "450936", "url": "https://cs.wikipedia.org/wiki?curid=450936", "title": "Ferenc Mádl", "text": "Ferenc Mádl\n\nFerenc Mádl (29. ledna 1931, Bánd – 29. května 2011, Budapešť) byl maďarský politik, univerzitní profesor a bývalý ministr školství. V letech 2000–2005 byl druhým prezidentem Maďarské republiky.\n\nNarodil se dne 29. ledna 1931 v městečku Bánd v župě Veszprém v tehdejším Maďarském království.\n\nNejprve studoval na Pécsi Tudományegyetem poté fakultu státu a práva na ELTE, kde v roce 1955 úspěšně promoval. V letech 1961–1963 studoval právnickou fakultu na univerzitě ve Štrasburku. Následně pracoval v Magyar Tudományos Akadémia a roku 1971 se vrátil na ELTE, kde vyučoval právo. Jmenován vysokoškolským profesorem byl roku 1973. Až do své smrti roku 2011 byl ženatý. Se svou ženou má jednoho syna a tři vnoučata.\n\nOd 23. května 1990 do 22. února 1993 působil jako ministr bez portfeje v Antallově vládě. Následně byl až do 15. července 1994 oficiálním ministrem kultury a školství. V této době hrál Mádl rozhodující roli ve výzkumu vysokoškolského a vědeckého vzdělávání.\n\nV roce 1995 kandidoval za tehdejší opozici (Fidesz, MDF, KDNP) do úřadu prezidenta republiky. Nicméně vládní koalice (MSZP, SZDSZ) zvolila svého kandidáta. Prezidentem MR na dalších pět let se stal již podruhé Árpád Göncz.\n\nV letech 1996-2000 byl předsedou Magyar Polgári Együttműködés Egyesület a od roku 1999 byl členem vládního vědeckého poradního sboru.\n\nPrezidentské volby v roce 2000 již byly pro něj úspěšné. Díky tehdejší vládní koalici\nFidesz, MDF a FKgP, kterou vedl Viktor Orbán (Fidesz), byl dne 6. června 2000 zvolen do funkce prezidenta Maďarské republiky. Této funkce se ujal dne 4. srpna. Jeho pětileté funkční vypršelo v roce 2005 a on sám se rozhodl v dalších volbách nekandidovat. Jeho nástupcem (třetím prezidentem MR) se dne 5. srpna 2005 stal László Sólyom.\n\nZemřel krátce po 13. hodině 29. května 2011 v Budapešti, a to ve věku 80 let. Je pochován na místním hřbitově 'Kerepesi temető'.\n\n\n\n"}
{"id": "450940", "url": "https://cs.wikipedia.org/wiki?curid=450940", "title": "Převod do celočíselné aritmetiky", "text": "Převod do celočíselné aritmetiky\n\nJako převod do celočíselné aritmetiky lze označit přepis výpočtu s reálnými konstantami na výpočet s konstantami celočíselnými. Jedná se metodu optimalizace, jejímž důsledkem je vznik zaokrouhlovacích chyb.\n\nVýpočet realizovaný s čísly v plovoucí řádové čárce (FP) může být pomalejší než výpočet s čísly celými. Podstatou převodu výpočtu do celočíselné aritmetiky je náhrada násobení celého čísla reálnou konstantou v plovoucí řádové čárce za násobení tohoto čísla konstantou celočíselnou s následným dělením výsledku jinou celočíselnou konstantou. Takovým výpočtem se ovšem akumulují chyby. Protože je ovšem dělení výpočetně náročná operace, je vhodné jej nahradit bitovým posunem výsledku vpravo (dělením mocninou dvojky). V takovém případě hovoříme o aritmetice s pevnou řádovou čárkou.\n\nCeločíselná konstanta se získá součinem původní reálné konstanty s formula_1, kde formula_2 je vhodně zvolená délka posunu. Následný bitový posun vpravo odpovídá dělení touto konstantou (formula_1). Tímto posunem vznikne značná zaokrouhlovací chyba. Pokud je výpočet složen z opakovaného násobení reálnou konstantou, není vhodné provádět bitový posun vpravo po každém takovém převodu. Přesnější je provést součiny s odpovídajícími celočíselnými konstantami a nakonec provést jediný bitový posun vpravo. Délka tohoto posunu bude odpovídat celkovému součtu vynechaných posunů. Použitý celočíselný datový typ musí svým rozsahem dostačovat k uložení takto rozšířeného čísla.\n\nNapříklad výpočet součinu celého čísla formula_4 s reálnou konstantou formula_5 (v jazyce C zapsáno jako codice_1) lze přepsat jako součin formula_4 s celočíselnou konstantou formula_7 následovaný bitovým posunem o formula_8 bitů vpravo (codice_2), kde formula_9, formula_8 je celočíselná konstanta a formula_11 značí zaokrouhlení na nejbližší celé číslo. Se stoupající hodnotou konstanty formula_8 roste přesnost výpočtu.\n\n"}
{"id": "450950", "url": "https://cs.wikipedia.org/wiki?curid=450950", "title": "Debby Ryanová", "text": "Debby Ryanová\n\nDeborah Ann „Debby“ Ryan (* 13. května 1993 Huntsville, Alabama, USA) je americká herečka, zpěvačka, skladatelka a hudební producentka, která hrála v původním seriálu Disney Channel \"Jessie\", vysílaném od roku 2011. Ztvárnila také roli Bailey Pickettové ve \"Sladkém životě na moři\". V roce 2008 se tento seriál stal nejsledovanějším televizním pořadem pro děti ve věkové skupině 6-11 let a umístil se na druhém místě u 9-14letých.\n\nV sedmi let začala vystupovat v profesionálních divadlech. V roce 2007 se objevila v seriálu \"Barney a jeho přátelé\" a také v DVD filmu \"\". Také je známá rolí Edith ve filmu \"The Longshots\".\n\nV roce 2009 byla hostem v seriálu \"Kouzelníci z Waverly\" v epizodě \"Kouzelníci na moři s Hannah Montanou\" jako Bailey Pickett spolu s jejími dalšími kamarády ze Sladký život na moři. Pak, v roce 2010 si zahrála ve filmu \"16 přání\", který byl nejsledovanější program v den jeho premiéry na Disney Channel. 16 přání představil Debby novému publiku. Film získal vysokou sledovanost u dospělých demografických (18-34). Brzy po tom, Debby si zahrála v nezávislém divadelním filmu \"What If ...\", který měl premiéru 20. srpna 2010. Debby také hrála v 2012 Disney Channel Original Movie, Radio Rebel, kde hraje Tara Adamsovou, plachou 17letou dívku, která přijímá rozhlasové osobnosti, Radio Rebel. Na konci roku 2013 založila kapelu \"The Never Ending\". Během let 2011 až 2015 hrála v seriálu Disney \"Jessie\". Od roku 2018 hraje v netflixovém seriálu \"Insatiable.\"\n\nDebby se narodila v Huntsville, Alabama 13. května 1993. Účinkovala v různých divadelních představe-ní, a talentových soutěží. Její otec byl v armádě, a tak se stěhovali na mnoho míst v Evropě. Žila v Německu (Wiesbaden), než jí bylo 10, a proto umí anglicky i německy. Začala vystupovat v profesionálních divadel ve věku od sedmi na americké základně v Německu.\n\nPoté se vrátila do Spojených států ve věku 10 let, v roce 2003 a vyrůstala v Texasu. Snila o herectví na plný úvazek. V roce 2009 řekla v rozhovoru pro časopis People Magazine, že byla jakosama sebe jako \"šprt\" ve škole. Debby byla obětí šikany na střední škole za to, že byla maskotem a členem školního šachového klubu.\n\nDebby se začala objevovat v různých televizních reklamách. Objevila se v několika reklamách pro značku \"iDog\" a různých stolní hry. V roce 2008 se objevila v reklamě pro \"iDog Dance\". Její první filmová role přišla v roce 2007 s filmem \"Barney: Pojďme na požární zbrojnici\", kde hrála roli teenagerky. Debby měla také vedlejší roli ve filmu společnosti Metro-Goldwyn-Mayer \"Longshots\", po boku herečky Keke Palmer a Ice Cuba. Debby hrála roli Edith. Jednu z hlavních rolí, Bailey Pickett, si zahrála v seriálu stanice Disney Channel \"Sladký život na moři\", což je pokračování / spin-off k seriálu \"Sladký život Zacka a Codyho\". První díl se vysílal 26. září 2008 v USA a měl 5,7 milionů diváků. \n\nV roce 2009 bylo oznámeno, že Debby dostala hlavní roli v nezávislém filmu \"What if...\", spolu s Kevinem Sorbo a Kristy Swanson. Film měl premiéru dne 20. srpna 2010. \n\nV roce 2010 si zahrála Abigail Louise Jensenovou ve filmu 16 přání. \n\nV březnu 2011 bylo oznámeno, že Debby bude hrát v seriálu na stanici Disney Channelu s názvem \"Jessie\", který měl premiéru v září 2011. Debby také režírovala sama několik dílů tohoto seriálu.\n\nV únoru 2012 hrála v dalším filmu Disney Channel s názvem \"Rádio Rebel\". Dne 31. srpna 2012 měl premiéru film \"\", do kterého zapůjčila svůj hlas postavě Spike.\n\nV červnu 2013 natáčela film \"Mé potrhlé já\", který měl premiéru v listopadu 2013. Na konci roku 2013 založila kapelu The Never Ending. S kapelou nahrála a složila celkem 30 písní. V červnu 2014 vydala kapela své první EP s názvem \"One\", které obsahovalo 5 písní. \n\nNa začátku roku 2015 byla hostem v seriálu \"Girl Meets World\". Díl měl premiéru 17. dubna 2015 na Disney Channelu. Představovala roli Aubrey Macavoy.\n\n24. dubna 2015 bylo oznámeno, že Debby a její kapela The Never Ending budou společně s Natalie La Rose a Bea Miller doprovázet Fifth Harmony na jejich turné Reflection Tour, které začíná 15. července v Louisville, KY.\n\nV roce 2016 byla obsazena do druhé řady seriálu \"Případy pro Lauru\" na stanici NBC. Objevila se také v komediálním seriálu \"Sing It!\". Seriál měl premiéru na YouTube Red dne 25. května 2016. V srpnu získala roli v seriálu stanice VH1 \"Daytime Divas\". \n\nV červnu 2017 oznámila prostřednictvím Instagramu, že Netflix objednal první řadu seriálu \"Insatiable\", ve kterém hraje hlavní roli. První řada měla premiéru dne 10. srpna 2018.\n\n"}
{"id": "450951", "url": "https://cs.wikipedia.org/wiki?curid=450951", "title": "Jaguar 420", "text": "Jaguar 420\n\nJaguar 420 byl luxusní sedan vyráběný britskou automobilkou Jaguar mezi lety 1966 a 1968. V nabídce značky měl vyplnit mezeru mezi modelem Mark II a větším Mark X. Společně s modelem 420 se vyráběl shodný vůz pod automobilkou Daimler, kterou Jaguar koupil v roce 1960. Vůz nesl název Daimler Sovereign.\n\nJaguar 420 se poprvé představil na londýnském autosalonu v Earls Court v říjnu 1966, společně s Daimlerem Sovereign. Jeho vznik byl vyprovokován nezájmem o model 3.8 Litre S presentovaným v roce 1965. Model 420 byl v hierarchii značky plánován mezi menší model Mark II, popřípadě S-Type a velký luxusní model Mark X. Vzhledově i technicky měl Jaguar 420 mnoho společného právě s těmito modely, nejvíce však s modelem S-Type (1963-1968). Po něm zdědil design střední i zadní části vozu, technická řešení včetně nezávislého zavěšení zadních kol a podobný interiér. Nová byla přední část. Svislou masku chladiče s chromovaným páskem uprostřed a konfiguraci čtyř světel pocházela z modelu Mark X, který byl téhož roku jako se představil model 420 přejmenován na Jaguar 420G (G v názvu pravděpodobně zkracovalo slovo Grande – „Velký“). 420 a 420G by se neměli mezi sebou zaměňovat. \n\nPohon obstarával řadový šestiválec o objemu 4 235 cm³ převzatého z Mark X, nyní však pouze se dvěma karburátory SU HD8 místo tří. Dával výkon 245 k (183 kW), díky čemuž mohl vůz s manuální převodovkou dosáhnout max. rychlosti přes 200 km/h, poprvé u limuzíny Jaguar. Zrychlení z 0 na 100 km/h se pohybovalo okolo 10 sekund. Nabízel se buď s třístupňovou automatickou převodovkou Borg Warner nebo s čtyřstupňovou manuální převodovkou Jaguar. Vůz byl kladně hodnocen za přenos síly motoru na vozovku, byl však často kritizován za přílišnou přetáčivost a nepřesné servořízení. Z Mark X pocházel také dvoukruhový kotoučový brzdový systém Girling. Za dva roky výroby činila produkce 10 236 vozů. Vinu nesl nový Jaguar XJ6, který se záhy po svém uvedení na trh (1968) stal jedním z nejúspěšnějších a nejprodávanějším vozem značky. \n\nDaimler Sovereign se společně s Jaguarem 420 poprvé představil veřejnosti v říjnu 1966. Model Sovereign znamenal pro Daimler konec technické a designérské nezávislosti. Vůz byl téměř naprosto shodný se svou předlohou. Lišil se pouze maskou chladiče s typickým drážkováním, madlem kufru, rozsahem výbavy, která byla oproti Jaguaru luxusnější a také znakem vozu. Tím bylo psací \"D\" na kapotě a na maticích kol. Sovereign (jméno britské mince) poháněl šestiválcový motor XK z modelu 420, ovšem s nápisy Daimler na krytech vahadel. Do roku 1969 se vyrobilo 5 824 exemplářů.\n"}
{"id": "450953", "url": "https://cs.wikipedia.org/wiki?curid=450953", "title": "Jana Musilová (herečka)", "text": "Jana Musilová (herečka)\n\nJana Musilová (* 8. října 1966 Svitavy) je herečka a zpěvačka Městského divadla Brno. V roce 1990 absolvovala Katedru syntetických divadelních žánrů na brněnské JAMU. Žije v Brně.\n\nVěnuje se hodně dabingu, její nejznámější namluvenou rolí je Dana Scullyová ze seriálu Akta X nebo Kate McGregorová ze seriálu Námořní hlídka. Moderuje pořad České televize Sama doma. Je také zpěvačkou šansonů, často koncertuje a mimo jiné si v roce 2007 zahrála v seriálu Četnické humoresky, v díle s názvem Pamlsek.\n\n\n\n\n"}
{"id": "450958", "url": "https://cs.wikipedia.org/wiki?curid=450958", "title": "Varhanář", "text": "Varhanář\n\nVarhanář je stavitel varhan. Tím se odlišuje od varhaníka, který je hráčem na varhany.\n\nMezi významné české varhanářské firmy patří \"Organa\" Kutná Hora či \"RIEGER-KLOSS Varhany\" z Krnova, která je považována za největší varhanářskou firmu na světě.\n\nVarhanáři obvykle varhany také opravují, upravují i ladí.\n\n\n"}
{"id": "450959", "url": "https://cs.wikipedia.org/wiki?curid=450959", "title": "Vorkuta (řeka)", "text": "Vorkuta (řeka)\n\nVorkuta ( , ) je řeka v Něneckém autonomním okruhu v Archangelské oblasti a v Republice Komi v Rusku. Je dlouhá 182 km. Plocha povodí měří 4550 km².\n\nOdtéká z jezera Velká Vorkuta (\"Chasyrej-Ty\"), které leží mezi výběžky Severního Uralu. V povodí řeky se nachází dalších 2000 jezer a mnoho bažin. Ústí zprava do Usa (povodí Pečory).\n\nZdrojem vody jsou sněhové a dešťové srážky. Průměrný roční průtok vody na středním toku činí 43,4 m³/s. Zamrzá v polovině října a rozmrzá na konci května až na začátku června.\n\nVyužívá se k zásobování vodou Vorkutského uhelného revíru. Na řece leží město Vorkuta.\n"}
{"id": "450963", "url": "https://cs.wikipedia.org/wiki?curid=450963", "title": "Thomas J. Pickard", "text": "Thomas J. Pickard\n\nThomas J. Pickard (6. leden 1950, Woodside, Queens, New York, USA) je bývalý ředitel FBI.\n\nVystudoval Saint Francis College v Brooklynu, a St. John's University Jamaice, Queens.\n\n13. ledna 1975 agent FBI, pobočky New York, roku 1979 Washington D.C., zde vyšetřoval případ \"ABSCAM\"\n\nČervenec 1980 inspektor v oddělení vyšetřování na ředitelství FBI, říjen 1984 vrací se do města New York zástupce odpovědného agenta pro oddělení zločinů v bílých límečcích.\n\nVedl vyšetřování útoku na WTC v roce 1993, v červnu 1996 byl u vyšetřování bombového útoku na let \"TWA Flight 800\".\n\n10. září 1996 jej ředitel FBI Louis Freeh jmenoval náměstkem ředitele pro pobočku Washington, D.C..\n\nDne 2. února 1998 byl jmenován náměstkem ředitele v kriminální vyšetřovacím oddělení.\n1. listopadu 1998 byl jmenován zástupcem ředitele FBI.\n\n25. července 2001 byl jmenován do funkce\" prozatímního\" ředitele FBI, funkci vykonával do 4. září 2001 kdy složil přísahu nový ředitel FBI Robert Mueller.\n"}
{"id": "450970", "url": "https://cs.wikipedia.org/wiki?curid=450970", "title": "Zoguové", "text": "Zoguové\n\nZoguové či dynastie Zogu ( \"Dinastia Zogolli\") byli vládnoucí královskou dynastií v Albánii v letech 1928 až 1939. Za zakladatele dynastie je uváděn Zogu Paša, ovšem jako vládnoucí dynastii jí ustanovil až v roce 1928 Ahmet Zogu (pod jménem Zog I.) Ten však musel v roce 1939 Albánii opustit, protože jí okupovala Itálie. Pouze dva dny před italskou okupací se mu narodil jediný syn Leka Zogu, který byl od smrti Zoga I. v roce 1961 hlavou dynastie. Byl jí až do své smrti v roce 2011. V současnosti je hlavou rodu princ Leka, který je synem korunního prince Leky a jediný vnuk Zoga I.\n\nTradičním sídlem vládců z dynastie Zogu byl zámek Burgajet v okresu Mat, odkud rod pocházel resp. dědičně spravoval tento okres. Skutečný zakladatel dynastie král Zog I. odvozoval svůj původ od albánského národního hrdiny a panovníka Skanderbega, resp. od jeho sestry (Zogova matka pocházela z rodu Toptani, který měl pocházel od sestry Skanderbega, i když proto musel být upraven rodokmen). Některými historiky je podobně jako Napoleon Bonaparte (a Napoleon III.) považován za samozvance a uzurpátora trůnu, který předtím patřil dědičně zvolenému rodu Wiedů.\n\nK „legitimitě“ Zoga I. resp. dynastie Zogu, ale přispívá, že kníže Vilém z Wiedu byl zvolen z vůle velmocí a vládl pouze krátkou dobu (ve srovnání s Ottou Řeckým a Jiřím I.), navíc jeho synem Karlem Viktorem vymřeli v roce 1973 Vilémovi potomci a tak se dá jejich nárok na trůn považovat za ukončený.\n\n\n\n\n\n"}
{"id": "450973", "url": "https://cs.wikipedia.org/wiki?curid=450973", "title": "Kemkemia", "text": "Kemkemia\n\nKemkemia je možná rod teropodního dinosaura, žijícího na území dnešního Maroka (vrstvy Kem Kem Beds) v období počínající svrchní křídy (stupeň cenoman, asi před 100 až 94 miliony let). Typový druh \"K. auditorei\" byl popsán v roce 2009 na základě jediného kaudálního (ocasního) obratle pod označením MSNM V6408, objeveného roku 1999. Obratel měří přesně 60,48 mm na délku a 33,81 mm na výšku. Celková délka tohoto křídového plaza dosahovala asi 4 až 5 metrů a šlo o dospělého jedince (přesné rozměry však nejsou známé). Přesné zařazení taxonu na základě tak skrovného fosilního materiálu však není možné.\n\nVědecký výzkum z roku 2012 naznačuje, že \"Kemkemia\" byl ve skutečnosti spíše rod krokodyliforma, nikoliv teropodního dinosaura.\n\n"}
{"id": "450987", "url": "https://cs.wikipedia.org/wiki?curid=450987", "title": "Kol", "text": "Kol\n\nKol byl rod alvarezsauridního teropodního dinosaura, žijícího na území dnešního Mongolska v období svrchní křídy (souvrství Djadochta, asi před 75 miliony let). Tento rod byl podstatně větší než ostatní známí alvarezsauridi, dosahoval asi dvojnásobku délky rodu \"Shuvuuia\". Byl však ve svém ekosystému (lokalita Ukhaa Tolgod) podstatně vzácnější.\n\nJe znám pouze podle jediné dobře zachovalé kostry zadní končetiny. Byl popsán v roce 2009 pod binomickým názvem \"Kol ghuva\", což v překladu z mongolštiny znamená \"krásná noha\". Materiál nese označení IGM 100/2011. Přesné vztahy k ostatním zástupcům čeledi není možné rozeznat, zdá se však, že šlo o poměrně odvozený, pokročilý taxon. Výrazné jsou především kurzoriální adaptace na kostře nohy, \"Kol\" byl tedy zřejmě rychlým a aktivním běžcem. Při délce 1,8 až 2 metry a hmotnosti asi 20 kilogramů patřil k poměrně velkým zástupcům své vývojové skupiny.\n\nDonedávna byl \"Kol\" nejkratším rodovým jménem neptačího dinosaura, spolu s čínským troodontidem rodu \"Mei\" (dnes je to \"Yi qui\"). Nejdelší rodové jméno dinosaura je naopak \"Micropachycephalosaurus\".\n\n"}
{"id": "450988", "url": "https://cs.wikipedia.org/wiki?curid=450988", "title": "KOL", "text": "KOL\n\nKOL nebo Kol může být:\n\n\n"}
{"id": "450989", "url": "https://cs.wikipedia.org/wiki?curid=450989", "title": "Pandemonium (počítačová hra)", "text": "Pandemonium (počítačová hra)\n\nPandemonium je arkáda, původně vydána společností Crystal Dynamics pro PlayStation. Dále se objevila na platformě Sega Saturn, PC, Nokia N-Gage, N-Gage 2.0 a iPhone OS. Hlavními postavami jsou šašek Fargus a čarodějka Nikki, která svým kouzlem omylem zničí město. Cílem hry je dostat se na místo zvané Wishing Engine (stroj na přání), kde svým přáním můžou vrátit město do původního stavu.\n\nPandemonium je hra, která využívá tzv. 2.5D systému. Zatímco herní prostředí, hlavní postavy i nepřátelé jsou renderováni ve 3D, hratelnost je umožněna pouze ve dvou dimenzích. Hráč může svoji postavu ovládat jednak zprava doleva, jednak je dovoleno různé skákání či poletování po úrovni, stále se však jedná o pohyb pouze ze strany na stranu.\n\nObě hlavní postavy jsou hratelné, hru je tedy možné dokončit jak za Nikki, tak za Farguse. Hráč si může před každou úrovní vybrat, se kterou postavou bude hrát. Každá postava má také jinou speciální vlastnost, pro různé úrovně se tedy hodí jiná postava. Zatímco Fargus má schopnost udělat hvězdu (gymnastický cvik), kterou zneškodní protivníka, Nikki může kromě jednoduchého skoku (který ovládá i Fargus) udělat i tzv. dvojskok. Výhody i nevýhody jsou jasné, zatímco Fargus se nemusí vyhýbat nepřátelům, protože je může likvidovat svojí hvězdou, Nikki se dostane na místa, kam šašek svým jednoduchým skokem nedosáhne.\n\nPři průchodu hrou hráč narazí na mnohé nepřátele, které může eliminovat různými způsoby. Základním způsobem odstranění protivníka je skočení na jeho hlavu. Dále je možné použít magii, kterou lze získat v některých úrovních ve formě zářícího orbu, kterých existuje několik typů:\n\n\nBěhem hry může hráč sbírat mince, které mají různou barvu a jinou cenu. Zelené mince mají hodnotu jednoho bodu, červené pěti bodů a růžové 25 bodů. Nasbírá-li hráč poklad v celkové hodnotě 300 bodů, získá život navíc. Ve hře může hráč ojediněle narazit i na speciální objekt, který na krátkou dobu zdvojnásobí hodnotu všech nalezených mincí. Pokud hráč nasbírá dostatečné množství pokladu, čeká ho na konci každé úrovně bonusová mise, a to:\n\nŽivot hráče se zpočátku skládá ze dvou kontejnerů na srdce. Během hraní může hráč narazit na rozšiřující kontejnery, které umožní, aby se každý život skládal i z více srdcí. Přídavné kontejnery se nacházejí na dobře ukrytých či špatně přístupných místech. Jednotlivá srdce jsou různě rozmístěna po úrovních, maximálně může hráč nést tolik srdcí, kolik kontejnerů na srdce má. Vývojáři z Crystal Dynamics potvrdili, že se ve hře vyskytuje přesně 5 kontejnerů, avšak pomocí cheatu lze dostat kontejnerů šest. Pokud protivník zraní hráče, ztrátí srdce. Pokud přijde hráč o všechny srdce, ztrátí život a hra ho vrátí na místo posledního checkpointu.\nNěkolikrát během hry se promění hráčova postava ve zvíře. Aby se proměna uskutečnila, musí hráčova postava projít branou proměny, která je umístěna v některé z úrovní. Ve stejné úrovni se také hráčova postava promění nazpět po opětovném průchodu branou. Během hry se hráčova postava promění v tato zvířata:\nÚroveň 1 – Skull Fortress (Tvrz Lebek): Cesta z hradu Lancelot do Tvrze Lebek v horách.\n\nÚroveň 2 – Hollow Stairway (Točité schodiště): V této úrovni hráč běží po dlouhém točitém schodišti nejprve nahoru, poté dolů.\n\nÚroveň 3 – Dungeon Tower (Hradní věž): Úroveň odehrávající se v podzemní kobce.\n\nÚroveň 4 – Lost Caves (Ztracené jeskyně): Rozlehlá síť jeskyní pod zemí Lyr.\n\nÚroveň 5 – Fungus Grotto (Jeskyně hub): Jeskyně plná různých hub (václavek).\n\nÚroveň 6 – Acid Pools (Kyselinová jezírka): Jeskyně, ve které se vyskytují kyselinová jezírka.\n\nBoss 1 – Shroom Lord (Pán hub): V této úrovni hráč bojuje proti Houbovému pánu, který vás jednak může praštit svým objemným kyjem, jednak na vás může z klobouku vystřelit houbové kloboučky. Cestou k vítězství je vypálení tří ran z přilehlých katapultů – každá rána protivníka zbaví jedné třetiny jeho klobouku.\n\nÚroveň 7 – Burning Desert (Spalující poušť): Pouštní pustina v zemi Lyr. V úrovni se vyskytuje spousta míst s horkým pískem, který spálí hráče a připraví ho o život.\n\nÚroveň 8 – Branky Wastes (Ospalé pustiny): Konec pouště, ze které se brzy hráč přesune do lesa.\n\nÚroveň 9 – Spider Forest (Pavoučí les): Les, který je plný pavučin i jejich strůjců – pavouků.\n\nÚroveň 10 – Canopy Village (Nebeská osada): Tato úroveň se odehrává na vrcholcích vysokých stromů, kde žijí Goonové.\n\nÚroveň 11 – Soldier Barracks (Kasárny): Další část osady, kde operují goonští vojáci.\n\nÚroveň 12 – Honcho's Logmill (Honchova pila): V této úrovni se hráč ocitne na obrovské pile, kde dochází ke zpracování vytěženého dřeva.\n\nBoss 2 – Goon Honcho (Vůdce Goonů): V této úrovni hráč bojuje s Honchem, vůdcem Goonů. Souboj se odehrává v kruhové aréně; uprostřed cesty projíždějí dvě kotoučové pily, které hráč musí přeskočit, jinak přijde o život. Na jedné straně arény je spínač, kterým se na druhou stranu arény vypustí koš s ohněm. Hráč musí doběhnout na druhou stranu, kde se díky ohni nafoukl obrovský balón. Cílem je skočit na balón, který vymrští hráče do výšky, a dopadnout na hlavu Honcha. K jeho poražení se na něj musí skočit celkem třikrát.\n\nÚroveň 13 – Honcho's Airship (Honchova vzducholoď): V této úrovni začíná hráč na velké vzducholodi.\n\nÚroveň 14 – Dragoon Skyfort (Dračí tvrz)\n\nÚroveň 15 – Cloud Citadel (Oblačná citadela): Citadela, kterou vybudovali obři jako obrovskou pokladnici.\n\nÚroveň 16 – Efreet Palace (Démonický palác)\n\nÚroveň 17 – Frozen Cavern (Zmrzlý palác)\n\nÚroveň 18 – Storm Temple (Bouřkový palác): Poslední úroveň před finálním bossem.\n\nBoss 3 – Wishing Engine (Stroj na přání)\n\nVzhledem k omezené pamětí obsahuje verze hry pro Nokii N-Gage pouze 11 úrovní.\nHudbu ke hře dodal skladatel . Každá úroveň má svoji specifickou melodii, ve kterých se objevují převážně pohádkové a fantasy motivy. Soundtrack obsahuje následující skladby:\n"}
{"id": "450997", "url": "https://cs.wikipedia.org/wiki?curid=450997", "title": "Barva (karty)", "text": "Barva (karty)\n\nBarva je jedna ze základních vlastností hrací karty. Karetní sada je v drtivé většině případů rozdělena do čtyř barev, přičemž od každé barvy je v sadě stejný počet karet. V některých sadách bývají navíc karty, které k žádné barvě nepatří (především žolík). Barva karty je na ní vyznačena příslušným výrazným symbolem. Barvy karet jsou rozlišeny pomocí symbolů, umístěných na kartách, které se někdy označují jako karetní kameny. Kromě barvy je druhou důležitou vlastností karty její hodnota.\n\nKaretní barvy prošly v historii dlouhým vývojem, v současnosti jsou nejrozšířenější barvy francouzských a německých karet. Ve francouzském systému jsou symboly barev maximálně schematizovány, takže je lze poměrně snadno nakreslit (i jednobarevně); v německém systému je jejich kresba složitější. Srovnání jednotlivých barev v některých karetních sadách ukazuje tabulka:\nKaretní barvy se ustálily kolem roku 1500, od té doby se mění jen jejich grafické provedení. Barvy měly symbolizovat jednotlivé stavy:\n\nU karet číselných hodnot jsou symboly barev rozmístěny po celé ploše karty, přičemž jejich počet udává její hodnotu. Stejně tak je tomu u esa, které nese jeden symbol uprostřed karty, protože v některých hrách nabývá hodnoty 1. Ostatní figury (kluk, královna, král) mají jeden nebo dva symboly barvy vedle vyobrazené figury. Kromě toho jsou barvy i hodnoty vyznačeny v rozích karty – barvu označuje zmenšený symbol, hodnotu číslice nebo písmeno. Některé sady mají zmenšené označení hodnot a barev pouze v levém horním a pravém dolním rohu, což znesnadňuje jejich držení v levé ruce; jiné sady je mají ve všech čtyřech rozích. Všechny karty mají oboustrannou orientaci.\n\nVýjimku představuje žolík, který nepatří k žádné barvě (případně zastupuje všechny barvy) a v rohu karty nese specifický symbol (zpravidla hvězdička nebo nápis JOKER). \n\nU karet číselných hodnot opět počet symbolů barev udává hodnotu karty. U spodka a svrška bývá pouze jeden symbol, u krále jeden (dvouhlavé) nebo dva (jednohlavé), u esa dva symboly. \nKaretní barva je vedle její hodnoty nejvýznamnější vlastností karty. Přesto existují hry, v nichž barvy nehrají žádnou roli – například \"Sedma\", \"větší bere\", \"Černý Petr\" nebo \"oko\". V některých hrách se rozlišují pouze dvě barvy (červené a černé – například některé druhy \"pasiánsu\"). V jiných hrách naopak nehrají roli hodnoty karet a barva je tak hlavním rozlišovacím prvkem – například \"švindl\" nebo \"ospalec\" či \"Vole padni\"). Pokud karetní barvy mají ve hře svou roli, mohou být buď všechny na stejné úrovni (\"prší\", \"pasiáns\") nebo mohou být dále strukturovány, takže je například jedna barva nadřazena ostatním. Tato struktura může být někdy poměrně složitá, například v \"mariáši\" se v každé hře vybírá jedna barva jako trumfová (nadřazená ostatním), navíc pokud jsou trumfovou barvou červené, hra platí za dvojnásobek, pokud se hrají varianty betl a durch, trumfová barva se neurčuje (všechny barvy mají stejnou hodnotu) a při variantě dvě sedmy se vedle trumfové barvy určuje ještě \"strková\" barva, jíž je přisouzena specifická role. Jiným příkladem je hra \"preferans\", kde mají barvy přesně určeny svou hierarchii (nejvyšší srdce, pak kára, pak piky, nejnižší kříže).\n\nNěkteré karetní hry mají specifické karetní sady, které pak mají zcela jiný systém barev. Například v kvartetu bývají karty jednotlivých hodnot tematicky zaměřené a barvy se často označují pouze písmeny. Je nicméně zajímavé, že i některé moderní karetní hry určitým způsobem karty barevně rozlišují – například ve hře Citadela jsou karty budov rozděleny do pěti barev. \n\n"}
{"id": "451002", "url": "https://cs.wikipedia.org/wiki?curid=451002", "title": "Škoda 743", "text": "Škoda 743\n\nŠkoda 743, pojmenovaná Garde a její přímý nástupce Škoda Rapid byly sportovně laděné osobní automobily vyráběné v letech 1981 až 1990 československou firmou AZNP v Kvasinách, respektive v Bratislavských automobilových závodech. Interní číselné označení výrobce bylo Škoda 743 (pro typy Garde, Rapid a Rapid 130) nebo Škoda 747 (typy Rapid 135 a Rapid 136).\n\nAutomobil byl odvozen od čtyřdveřového sedanu Škoda 742 (obchodní označení typů Škoda 120 LS, Škoda 130 L, Škoda 135 GL a Škoda 136 GL), lišil se výrazně aerodynamičtějším tvarem. Přední část vozu byla stejná jako u sedanů, ale čelní sklo bylo více skloněné, střecha snížená a přecházela plynule do šikmo zkosené zádě. Samozřejmou odlišností byl i jediný pár dveří.\n\nTento vůz nahradil Škodu 110 R, která se přestala vyrábět roku 1980. Celkem se vyrobilo 44 634 kusů.\n\nOficiální představení nové Škody Garde pro veřejnost proběhlo na strojírenském veletrhu v Brně v říjnu 1981, výroba byla poté zahájena v Kvasinách, do Bratislavy se dodalo několik desítek rozložených sad.\n\nŠkoda Garde měla motor o objemu 1174 cm³ s výkonem 43 kW (55 koní) a čtyřrychlostní převodovku, shodné s typem Škoda 120 LS, a účinnější čtyřpístkové přední brzdy. V roce 1982 se vyrobilo 2854 aut a o rok později 3856 aut. Výroba Garde skončila v roce 1984, kdy ji (rok po zavedení modelu M) nahradila Škoda Rapid.\nNa exportních trzích byl vůz prodáván jak pod názvem Škoda Garde, tak i jako Škoda 120 R nebo Škoda Rapid.\n\nVůz Škoda Rapid 120 byl motoricky shodný se Škodou Garde, vizuálně byl však modernizován jako ostatní vozy řady 742 (tzn. širší rozchod kol, modernizovaná karoserie a zvětšené lemy blatníků).\n\nAutomobilů Rapid 120 bylo vyrobeno 11 179 kusů od 08.1984 do 07.1986.\nAutomobil Škoda Rapid 130 byl odvozen z vozu Škoda 130 L a oproti Rapidu 120 měl výhodu pětistupňové převodovky a motoru 130 (1289 cm³, 43 kW).\n\nVozů Škoda Rapid 130 bylo vyrobeno 22 475 kusů od 08.1984 do 07.1988.\nTyp Rapid 135 je odvozený od modelů Škoda 135 GL. Měl motor v zásadě shodný s motorem Škody Favorit – tzn. celohliníkový OHV o objemu 1289 cm³, s osmikanálovou hlavou válců (ovšem bez karburátoru Pierburg) - Rapid 135 měl výkon 43 kW (nižší kompresní poměr, palivo BA 91).\n\nVýroba skončila v srpnu 1990, celkem bylo vyrobeno 1 272 kusů Rapidů 135.\n\nExportní verze se vstřikováním Bendix měly název Rapid 135 Ri a později Rapid 135 RiC přičemž Ri znamená \"Rapid injection\" a RiC \"Rapid injection Catalyst\". Vstřikování měly pouze motory 135.\nTyp Rapid 136 je odvozený od modelů Škoda 136 GL. Měl motor v zásadě shodný s motorem Škody Favorit – tzn. celohliníkový OHV o objemu 1289 cm³, s osmikanálovou hlavou válců (ovšem bez karburátoru Pierburg) Rapid 136 měl výkon 46 kW (vyšší kompresní poměr, palivo BA 96).\n\nVýroba skončila v srpnu 1990, celkem bylo vyrobeno 9 708 kusů Rapidů 136.\n\nJednalo se o speciální rallyeový vůz skupiny B, který byl vyvinut firmou Metalex ve spolupráci s Agroteamem Slušovice z vozu Škoda Garde. Vývoj vozu vedl Ing. Václav Pauer. Na vývoji vozu se podílel také přímo Václav Blahna a Václav Král (známý český designér). Do vozu byl namontován motor VAZ 1600 cm³ o zvýšeném výkonu 118 kW a kroutícím momentu až 180 Nm, vybavený dvěma karburátory Weber. Zadní náprava byla kvůli vyvážení posunuta o 100 mm dozadu. Původním plánem bylo použít převodovku z vozu Tatra 603, nakonec ale byla využita závodní převodovka z vozu Škoda 130 RS. Ze stejného vozu pocházela přední náprava. Jednokotoučová spojka Lada měla být později nahrazena dvoukotoučovou spojkou od Metalexu. Hnací hřídele pocházely z dodávkového vozu Robur. Všechny brzdy byly kotoučové. Vůz měl rozměrný aerodynamický bodykit. Výfuk byl na zádi vozu umístěn napříč. V plánech na úpravy bylo převrtání motoru na objem 1,8 litru a zvýšení výkonu na 175 koní. Celkem byly postaveny 3 prototypy.\n\nPrvním startem byla Rallye Valašská zima 1984. Stošedesátka jela vždy mimo klasifikaci, protože nikdy nedostala homologaci. Vůz zde řídil Václav Blahna. Automobil vedl, ale těsně před cílem spadl do příkopu. Citace p. Václava Blahny: \"Vedli jsme si poměrně suverénně a před jedenáctou rychlostní zkouškou jsme měli na druhého Hauglanda náskok téměř 5 minut. Na 11 RZ (Pindula) jsme však vjeli levými koly do hlubšího sněhu a tam vůz zůstal právě v místě, kde nebyli žádní diváci. Utíkal jsem sám proti směru, protože tam, asi kilometr zpět, byly 4 starší ženské a ty nám pomohly vůz ze sněhu vydobýt. Ztratili jsme asi 11 minut celkově tedy byl nejrychlejší Haugland před Křečkem, Valouškem, námi a Kvaizarem.\" Zúčastnil se ještě Rallye Šumava 1984, kde skončil dle časů druhý (bohužel vše mimo klasifikaci a Rallye Teplice 1984, kde s ním Kašpárek musel odstoupit. Pak byl Agroteam rozpuštěn a přejmenován a vývoj tohoto vozu byl ukončen.\n\nJednalo se o okruhový speciál postavený na základě Škody Rapid.\n\nTento prototyp byl vytvořen německým prodejcem vozů Škoda. Vůz měl přední, zadní a střešní spoiler. Objem motoru byl zvětšen na 1,5 litru a vůz dosahoval výkonu 103 kW. Na podvozku byly upravené pružiny a speciální tlumiče. Na litých kolech byly obuty nízkoprofilové pneumatiky. Přední anatomická sedadla byla od firmy Recaro. Automobil měl bohatší výbavu, tmavá okna a ztmavené zadní světlomety.\n\n\n"}
{"id": "451007", "url": "https://cs.wikipedia.org/wiki?curid=451007", "title": "Dvůr", "text": "Dvůr\n\nDvůr může být :\n\n\n\n\n"}
{"id": "451008", "url": "https://cs.wikipedia.org/wiki?curid=451008", "title": "Solárium", "text": "Solárium\n\nSolárium je technické zařízení pro ozařování lidského těla UV zářením (umělým „horským sluncem“). Obvykle se používá z kosmetických důvodů pro navození tmavého zbarvení kůže podobného jako při opalování na slunci. Podle WHO odpovídá asi 20 minut v soláriu zhruba jednomu dni strávenému na pláži. \n\nSvětová zdravotnická organizace uvádí, že solária jsou zodpovědná každoročně za vznik 10 tisíc zhoubných melanomů u obyvatel Evropy, Austrálie a USA. A připisuje jim i 430 tisíc onemocnění jinými typy nádorů kůže. \n\nNebezpečí solária představují zejména pro lidí mladší 30 let, mezi kterými mají uživatelé solárií riziko vzniku rakoviny kůže o 75 procent větší než ti, kteří se soláriím vyhýbají. Pokud začnou lidí používat solária před 25. rokem věku, zvyšuje se jejich riziko vzniku spinaliomu o více než 100% a riziko vzniku bazaliomu o 40%. \n\nPodle Naděždy Vojáčkové z kožní kliniky Na Bulovce by se soláriím měly vyhýbat všechny děti a mladí lidé do 18 let, dále lidé se sníženou imunitou, se světlou pletí a vlasy (fototypy 1 a 2) nebo s velkým počtem mateřských znamének. Velmi opatrní by měli být lidé, jejichž rodinní příslušníci měli nebo mají kožní nádor. Uvedla také, že solárium totiž vyzařuje jiné spektrum UV záření než slunce, což může oslabit imunitu kožních buněk a způsobit kožní melanom.\n\nZ deseti solárií, která v dubnu 2009 kontrolovala Česká obchodní inspekce, osm ohrožovalo zdraví zákazníků, když překračovala platnou normu vyzařování stanovenou na 0,3 W/m. ČOI uvedla, že výběr kontrolovaných solárií byl náhodný a z výsledků kontroly tak nelze odvozovat stav všech českých solárií.\nNa podzim 2009 tak ČOI provedla další namátkovou kontrolu – maximální přípustné hodnoty vyzařování nedodržovalo a evropské normě tak nevyhovělo 10 z 11 solárií.\n\nPo alarmujících výsledcích kontrol ČOI dohled nad solárii zpřísnila. V roce 2010 inspektoři provedli 41 kontrol přesným radiospektrometrem, při kterých změřili 47 solárních zařízení. Do normy na celkové účinné ozáření pro erytém, tedy pro zarudnutí pokožky podrážděné zářením v soláriu, se nevešlo 19 solárií. Dalších 354 solárních zařízení inspektoři změřili ručními orientačními spektrometry, překročení mezní hodnoty pro celkové účinné ozáření zjistili u 115 z nich.\n\n"}
{"id": "451009", "url": "https://cs.wikipedia.org/wiki?curid=451009", "title": "Šigeru Jošida", "text": "Šigeru Jošida\n\nŠigeru Jošida (: 吉田 茂, 22. září 1878, Jokosuka, Japonsko – 20. října 1967, Tokio, Japonsko) byl předseda několika japonských vlád v letech po druhé světové válce, kdy bylo Japonsko pod správou okupačních jednotek Spojených států.\n\nŠigeru Jošida se narodil 22. září 1878 v Jokosuce nedaleko Tokia. Několik dní po narození byl adoptován rodinou bohatého obchodníka z Jokohamy. Po studiích konfuciánské školy, elitního aristokratického učiliště a právnické fakulty Tokijské univerzity byl zaměstnán na ministerstvu zahraničí.\n\nJeho zahraniční orientace byla na Velkou Británii a USA, ne na Německo, na které se v té době orientovala japonská politika. V roce 1932 odmítl místo na velvyslanectví v USA jako protest proti obsazení Mandžuska Japonskem. V roce 1936 se stal velvyslancem ve Velké Británii, ale již v roce 1939 odešel do důchodu.\n\nKe konci 2. světové války byl členem konzervativní skupiny vedené bývalým premiérem Fumimarem Konoem a požadující jednání o míru. Byl zatčen a strávil dva měsíce ve vězení.\n\nOd 17. srpna 1945 do 5. října 1945 a od 9. října 1945 do 22. dubna 1946 byl ministrem zahraničí a poté v dubnu 1946 se stal předsedou Liberální strany a od 22. května 1946 do 20. května 1947 premiérem japonské vlády. V té době bylo Japonsko po správou okupační správy vedené generálem MacArthurem.\n\nV roce 1947 došlo po volbách ke spojení Demokratické strany a Japonské socialistické strany a tato koalice se dostala do vlády. Jejich spolupráce však nefungovala a proto se v roce 1948 dostala k moci zpět Liberální strana a Šigeru Jošida byl od 15. října 1948 do 7. prosince 1954 bez přerušení předsedou čtyř japonských vlád. Jeho vlády podporovaly reformy hospodářství navržené okupační správou a po odstoupení Šigeru Jošidy v roce 1954 z místa předsedy vlády bylo natolik znovuobnovené, že jeho růst pokračoval až do roku 1972.\n\nJošida se však odmítal zapojit do závodů ve zbrojení, které v té době začínalo mezi Sovětským svazem a USA. Otázku bezpečnosti Japonska vyřešil podpisem bezpečnostní smlouvy s USA 28. dubna 1951, kdy Japonsko získalo opět nezávislost. V ní bylo umožněno Spojeným státům vytvořit v Japonsku vojenské základny.\n\nV roce 1984 byl v průzkumu veřejného mínění označen za nejvýznamnějšího Japonce 20. století.\n"}
{"id": "451011", "url": "https://cs.wikipedia.org/wiki?curid=451011", "title": "Te Deum (časopis)", "text": "Te Deum (časopis)\n\nTe Deum je český časopis vycházející z pozic katolického tradicionalismu. Poprvé vyšel v roce 2006. Vychází jako dvouměsíčník, část článků je zveřejňována na internetu. Jeho témata se dotýkají dění v křesťanském světě, katolické nauky, politiky, kultury, umění, výchovy apod. Šéfredaktorem je od počátku Martin R. Čejka. Významnými přispěvateli pak např. Michal Semín, Pavel Zahradník, Radomír Malý, kteří jsou i členy redakce. Do časopisu přispívá i slovenský myslitel Branislav Michalka.\n\nZ hlediska ČBK časopis nemá církevní schválení a nesmí se nabízet na farách a v kostelích. Stejně tak církev odmítla jeho původní označení v podtitulu jako „katolický dvouměsíčník\", neboť k označení jako katolický by musel mít schválení místního ordináře, které \"Te Deum\" postrádá. Kněžské bratrstvo svatého Pia X. jej naopak podporuje a jeho členové a příznivci do něj pravidelně přispívají. \n\nKardinál Miloslav Vlk se k časopisu vyjádřil na internetových stránkách a také v Katolickém týdeníku, kde říká, že „se jedná o tisk skupiny, která následuje – z církve papežem Pavlem VI. vyloučeného – arcibiskupa Marcela Lefebvra nebo jeho dnešního nástupce (rovněž schizmatického biskupa) Bernarda Fellaye“. Jedná se dle něj o skupinu lidí, kteří „neuznávají [...] papeže, kteří následovali po Piu XII. Pokládají je totiž za schizmatiky, či dokonce antikristy...“ Tím měl kardinál na mysli právě FSSPX. Ovšem informace, které Miloslav Vlk takto o FSSPX napsal, jsou nepravdivé, neboť tato tradicionalistická skupina uznává všechny papeže a její kněží vysluhují platně svátosti církve (ač nedovoleně). Kromě toho dle vyjádření Papežské komise Ecclesia Dei, která má vztahy s tradicionalistickými skupinami na starosti, katoličtí věřící mohou navštěvovat bohoslužby FSSPX, nicméně jim to není doporučováno. Zrovna tak Pavel VI. nijak nevyloučil Marcela Lefebvra z církve. Ten upadl dle Svatého stolce do automatické exkomunikace kvůli nepovolenému svěcení čtyř biskupů, nicméně to nastalo až za pontifikátu Jana Pavla II., téměř 10 let po smrti Pavla VI.\n\nProti výrokům kardinála Vlka se redakce časopisu ohradila. V reakci uvádí na pravou míru nepravdivé informace o FSSPX, dále pak konstatuje, že „skupinu kolem časopisu Te Deum tvoří lidé s různými dílčími názory, které však spojuje láska k Církvi a zápal pro spásu nesmrtelných duší. Je pravdou, že někteří členové a spolupracovníci redakce plní svou nedělní povinnost v kaplích Kněžského bratrstva sv. Pia X., avšak toto je Římem dovoleno, nejednají tedy proti vůli Církve.“\n\nČasopis sám se k FSSPX tedy oficiálně nehlásí a přes jasně vyslovenou nelibost kardinála Vlka má svůj okruh čtenářů a přispěvatelů, z nichž podstatná část se považuje za integrální katolické věřící. Otevřeně se k časopisu hlásí též někteří členové řádů, pro něž není kardinál Vlk v této věci autoritou.\n\n"}
{"id": "451013", "url": "https://cs.wikipedia.org/wiki?curid=451013", "title": "Televizní studio", "text": "Televizní studio\n\nTelevizní studio je komplexní technické zařízení a vybavení, které umožňuje výrobu televizního pořadu nebo zajištění televizního přenosu.\n\nČeská televize využívá Televizní studio Kavčí hory v Praze, Televizní studio Ostrava a Televizní studio Brno.\n"}
{"id": "451018", "url": "https://cs.wikipedia.org/wiki?curid=451018", "title": "Dynastie Lý", "text": "Dynastie Lý\n\nDynastie Lý ( \"nhà Lý\", hán nôm: 家李), též někdy Pozdní dynastie Lý, byla vládnoucí dynastie vietnamského království známého jako Đại Cồ Việt, později Đại Việt. Dynastie vládla od roku 1009 do roku 1225, během její vlády byla stabilizována státní moc, která se opírala o buddhismus, který se během její vlády provázal se státní mocí.\n\nDynastie Ly se k moci dostala díky konspiraci mnicha Vạn Hạnha a ministra Dao Cam Mocea. Vláda posledního krále Dynastie Le Long Dinhu byla velmi krutá a vyvolala řadu povstání, čímž destabilizovala celkovou státní moc. Tento vládce byl navíc bezdětný, proto po jeho smrti v roce 1009 dynastie Le vymřela. Na trůn byl dosazen zakladatel dynastie Ly - Ly Cong Uan. Ly Cong Uan byl korunován jako Ly Thai To tzn. Zakladatel (dynastie) Ly, po svém nástupu, podle legend, nechal spálit mučící nástroje, vyhlásil amnestii. Dále reorganizoval státní správu a výběr daní, přesunul hlavní město do Hanoje , která se přejmenovala na Thang Long. Po celou svou vládu podporoval buddhismus. Jelikož jeho reformy byly úspěšné a odvody z daní se výrazně zvýšily, mohl být budován systém kanálů a silná armáda. Díky této úspěšné politice uznala čínská dynastie Sung vietnamskou dynastii Ly, tím si Vietnam relativně zajistil čínskou hranici a mohl zahájit tzn. \"pochod na jih\", což označuje snahu ovládnout Čampu, která se počátkem 11. století nacházela v krizi. V této válce zaznamenal Vietnam několik značných úspěchů, navíc se Čampě nepodařilo spojit se s Čínou a spojení s khmerským panovníkem Súrjavarmanem I. z roku 1030 nepřineslo žádné výsledky.\n\nV roce 1028 zemřel král Ly Thai To zemřel, poté vypukla krátká válka o vládu mezi jeho syny, po níž se vládcem stal Ly Thai Tong, který se pokusil zabránit nepokojům tím, že nařídil, že každý šlechtic musel každoročně obnovovat slib věrnosti. Dále zavedl nový zákoník nazvaný Hinh thu, který zavedl systém daňových úlev pro chudé a zakázal prodej dětí do otroctví. Hospodářsky pokračoval v politice svého otce, což vedlo k dalšímu růstu prosperity. Roku 1040 zaútočil na Čampu a získal tři pohraniční provincie. Po jeho smrti v roce 1054 se novým vládcem stal Ly Thang Thong.\n\nToto období lze charakterizovat jako období v němž nastal téměř všestranný rozvoj Vietnamu, který postupně vedl k omezení moci sanghy a částečným rozvojem konfuciánství. Buddhismus v průběhu 11. století dosáhl ve Vietnamu obrovské moci, která byla spojena i s mocí hospodářskou a ta byla jednotlivci často zneužívána. Ve vzdělaných vrstvách se takto prosadilo konfuciánství, ale ostatní obyvatelstvo přijímalo spíše buddhismus. Vietnamským vládcům se tento stav dařilo zvládat a po celou dobu vlády dynastie Lý nedošlo k vážnějším konfliktům.\n\nLy Thang Thong nejprve modernizoval armádu, do níž zavedl katapult, roku 1070 založil chrám literatury (Van Mieu), což byla první vietnamská univerzita. Tato univerzita byla zasvěcena Konfuciovi, tento krok výrazně posílil příklon inteligence ke konfuciánství. Jedna z jeho manželek - Y Lan je v rámci vietnamského buddhismu považována za patronku mnichů Ly Thang Thong zemřel v roce 1072 a jeho nástupcem se stal jeho syn Ly Nhan Thong, protože byl však nezletilý, vládl zpočátku společně s nejvyšším kancléřem, který mu napomohl stát se schopným vládcem. Pod vlivem kancléře byly již v roce 1075 vyhlášeny první tzv. úřednické zkoušky, které měly rozřadit úředníky podle schopností.\n\nKonci dynatie Lý předcházela krize spojená se skutečností, že poslední král této dynastie - Lý Huệ Tông pravděpodobně duševně onemocněl a prakticky veškerou moc přenechal Trần Thủ Độ, který ho v roce 1224 donutil stát se buddhistickým mnichem. Osmiletá dcera Lý Huệ Tônga jménem Lý Chiêu Hoàng byla provdána za synovce Trần Thủ Độa jménem Trần Cảnh. Již v roce 1225 byla donucena abdikovat ve prospěch svého manžela, čímž započala vláda dynastie Trần. Po převzetí moci docházelo k pronásledování příslušníků dynastie Lý, ale systém jejich vlády zůstal zachován.\n"}
{"id": "451020", "url": "https://cs.wikipedia.org/wiki?curid=451020", "title": "Ples", "text": "Ples\n\nPles je společenská událost obvykle slavnostní povahy, která je spojena se společenským tancem za zvuků taneční hudby. Tato událost mimo jiné umožňuje vzájemné setkávání lidí, kteří by se jinak pravděpodobně nikdy nesetkali. Plesy bývaly v minulosti především výsadou vyššího stavu, tedy šlechty. V průběhu 19. století se plesy postupně staly (ostatně tak jako mnoho jiných původně šlechtických výsad) běžnou součástí tehdejší měšťanské společnosti, v té době byly takovéto lidové plesy označovány slovem bál. Pořádaly je obvykle různé občanské spolky nebo profesní a stavovská společenstva (cechy) apod.\n\nVzhledem k slavnostní povaze události je obvykle nutné, aby lidé na plese byli oděni ve vhodném společenském oděvu (společenské šaty, plesové šaty).\n\nZvláštní kategorii pak tvoří maškarní ples (maškarní bál), kdy lidé na plese mohou být v přestrojení nebo mohou užívat karnevalové masky apod.\n\nV dnešní době plesy pořádají různé společenské instituce a organizace, zejména pak spolky a školy. Střední školy obvykle pořádají každoročně maturitní ples na památku ukončení středoškolského studia, plesy často pořádají i vysoké školy.\n\n\n"}
{"id": "451021", "url": "https://cs.wikipedia.org/wiki?curid=451021", "title": "Bažant zlatý", "text": "Bažant zlatý\n\nBažant zlatý (\"Chrysolophus pictus\") je pták z řádu hrabavých obývající lesy a hornaté oblasti na území západní Číny, jako lovný druh byl však vysazen i v řadě jiných světových zemí (např. ve Velké Británii a v Česku). Samec, který na délku dorůstá 90 - 105 cm (pouze ocas přitom zabírá celé dvě třetiny z jeho celkové délky), se oproti nevýrazně černo-hnědě zbarvené samici vyznačuje výrazným opeřením, na němž převažuje červené zbarvení. Živí se zejména semeny, zelenými částmi rostlin a malými bezobratlými živočichy. Díky svým silným končetinám jsou tito ptáci celkem rychlými běžci, při vážném nebezpečí však raději vzlétají. Jedna snůška obvykle čítá 8 - 12 vajec, jejichž inkubace trvá 22 - 23 dnů.\n\n"}
{"id": "451023", "url": "https://cs.wikipedia.org/wiki?curid=451023", "title": "Jindřich Černý (1930)", "text": "Jindřich Černý (1930)\n\nJindřich Černý (* 20. června 1930 Čáslav) je český divadelní historik a kritik, dramatik, s jazykovou spoluprací překladatel ze španělštiny a z čínštiny, nositel Ceny F. X. Šaldy.\n\nV letech 1948–1952 vystudoval pražskou Filozofickou fakultu UK a DAMU. Byl odsouzen pro studentskou protistátní činnost, trest vykonával ve vojenské pracovní jednotce v kamenolomu. Do roku 1960 směl spolupracovat s kulturními institucemi pouze externě, v letech 1960–1970 byl redaktorem a později i šéfredaktorem Dilia a stážistou divadelního kabinetu ČSAV. Jako divadelní kritik publikoval v letech 1957 až 1970 v odborných divadelních časopisech, v Lidové demokracii a v Hostu do domu. Po zákazu činnosti se stal na tři roky nočním hlídačem. V roce 1977 nastoupil na zfalšované kádrové materiály do Archivu Národního divadla v Praze, kde pracoval (později i v propagaci ND) do r. 1990. V letech (1991–1993) byl ředitelem Národního divadla. Po roce 1989 pokračoval v publikační činnosti v Lidových novinách a odborných divadelních časopisech. Jeho synem je PhDr. Ondřej Černý, který byl ředitelem Národního divadla od 1. dubna 2007 do 7. září 2012 a pokračoval tak v rodinné tradici.\n\n\n"}
{"id": "451025", "url": "https://cs.wikipedia.org/wiki?curid=451025", "title": "Hamr (Litvínov)", "text": "Hamr (Litvínov)\n\nHamr () je bývalá samostatná obec, která dnes tvoří místní část Janova v okrese Most v Ústeckém kraji. Nachází se v nadmořské výšce 310 metrů, asi 2,5 km západně od centra Litvínova. Rozkládá se na jižním úpatí Lounického kopce (442 m) u vstupu do Hamerského údolí, kterým protéká potok Loupnice. Hamr plynule navazuje na sousední Chudeřín na východě a na Janov ležící západně.\n\nPrvní písemná zpráva o Hamru pochází z roku 1583 a jeho jméno je nejspíše odvozené od hamru, kde se zpracovávala železná ruda vytěžená poblíž Klínů. V polovině 17. století patřila ves dvěma majitelům. Jednu část vlastnil Martin Michna z Vacínova a druhá patřila Janu Bedřichovi z Valdštejna. K tomu vlastnilo město Most od roku 1595 majetek v Hamerském údolí. Michnovskou část Hamru město získalo spolu s Janovem v roce 1726. Druhá část patřila k valdštejnskému panství Horní Litvínov-Duchcov až do roku 1848. Po správní reformě v roce 1850 se Hamr stal osadou města Horní Litvínov. V roce 1906 se Hamr osamostatnil. V roce 1963 byly k Hamru připojeny jako osady Janov a Křížatky. Od roku 1968 tvoří všechny tři celky místní části města Litvínova.\n\nJiž během první poloviny 19. století začaly vznikat v Hamru první uhelné šachty. V roce 1837 byla otevřena první malá šachta \"Christiana,\" která později získala název \"Magdalena.\" Od požáru v roce 1893 byla mimo provoz. Další důl založili v roce 1873 Valdštejnové. Důl získal jméno \"Antonie\" po hraběnce Antonii Valdštejnové. Zdejší doly koupila v roce 1906 Lomská uhelná společnost a po jejich spojení a zvětšení byl nový důl nazván \"Kníže nebes.\"\n\nPo skončení druhé světové války začala v Hamru výstavba sídliště pro obyvatele, jejichž domy byly poškozeny během spojeneckých náletů na chemické závody v Záluží. V samotném Hamru byly dne 16. ledna 1945 vybombardovány dva domy. Výstavbou byl vyrovnán úbytek obyvatel po odsunu Němců a počet obyvatel obce stále rostl.\n\nV Hamru dnes sídlí základní škola a také Střední odborná škola a Euroškola Litvínov.\n\n\n"}
{"id": "451031", "url": "https://cs.wikipedia.org/wiki?curid=451031", "title": "Jablunkovský incident", "text": "Jablunkovský incident\n\nJablunkovský incident (polsky \"Incydent jabłonkowski\") byl německo-polský ozbrojený střet v Mostech u Jablunkova, na Košicko-bohumínské dráze, který se odehrál v předvečer druhé světové války v noci z 25. na 26. srpna 1939.\n\nIncident je považován za první předčasný útok druhé světové války.\n\nV roce 1938 využilo Polsko Mnichovského diktátu a vynutilo si na Československu odstoupení východní části československého Těšínska s přilehlým pruhem Čadecka. Na polském území se tak ocitla celá česká část strategické Košicko-bohumínské dráhy, Bohumín, Český Těšín, Třinec, Jablunkov i Mosty u Jablunkova.\n\nPřibližně 500 metrů od nádraží v Mostech u Jablunkova směrem ke slovenským hranicím v Jablunkovském průsmyku prochází železniční trať dvěma souběžnými tunely. Tyto tunely byly polským vojskem zaminovány a střeženy vojáky polského 4. pluku horských střelců.\n\nNěmecký útok na Polsko byl plánován již od dubna 1939 s tím, že proběhne nad ránem v sobotu 26. srpna 1939. Na tento okamžik plánoval poručík Abwehru z Vratislavi Hans Albert Herzner přepadení nádraží v Mostech u Jablunkova a obou tunelů s cílem zabránit jejich zničení Poláky. Oddíl pod jeho vedením tvořili proněmečtí bojůvkáři z Jablunkova (z tzv. „Bojové organizace Jablunkov“ – \"Kampforganisation Jablunkau\"), cvičení v blízké Čadci, na území tehdejšího Slovenského státu.\n\nV noci z 25. na 26. srpna 1939 překročil německý diverzní oddíl tehdejší slovensko-polskou hranici a obsadil nádraží v Mostech. Polští obránci tunelů útočníky odhalili díky informaci polské telefonistky z nádraží a zahájili na ně palbu. I tak bojůvkář Josef Kulik vjel na lokomotivě do tunelu, kde údajně vytrhl zápalné šňůry k trhavinám a projel na slovenské území do Čadce.\n\nPodle německých zdrojů diverzní oddíl v průsmyku zajal a odzbrojil 800 polských vojáků, připravoval se zajmout jednotku dalších 1200 polských vojáků, kteří přijeli ve vlaku do Mostů a netušili, že nádraží je obsazeno německými diverzanty, a stáhl se z rozkazu německého velení na Slovensko. Podle polských zdrojů se útočníkům naopak tunely obsadit nepodařilo a z nádraží v Mostech byli za několik hodin polskými vojáky vytlačeni.\n\nNěmecká armáda se musela Polsku za incident oficiálně omluvit.\n\nInvaze do Polska začala ráno 1. září 1939. Německá vojska již nesnažila zabránit zničení železničních tunelů u Mostů a Poláci je vyhodili do povětří. Již první den druhé světové války polská vojska ustoupila ze zabrané části českého Těšínska.\n\n"}
{"id": "451032", "url": "https://cs.wikipedia.org/wiki?curid=451032", "title": "Zaplevelující rostlina", "text": "Zaplevelující rostlina\n\nZaplevelující rostlina je kulturní rostlina (plodina) vyskytující se na pozemku proti vůli pěstitele. Za normálních okolností je její přítomnost žádána za účelem tvorby výnosu. Vyskytuje-li se však na pozemku proti vůli pěstitele, tvoří nežádoucí příměs v pěstované kultuře. Za těchto okolností ji považujeme za plevelnou rostlinu (zaplevelující rostlinu). \n\nRozdíl mezi plevelem a zaplevelující rostlinou je v tom, že plevelem se rozumí nekulturní (plané) druhy rostlin; zaplevelující rostlinu chápeme jako jedince kulturního druhu rostliny, jenž se vyskytl „v nesprávný čas na nesprávném místě“. V širším slova smyslu můžeme zaplevelující rostlinu zahrnout do termínu plevel.\n\nTypickou zaplevelující rostlinou je například řepka, slunečnice, mák, ozimé obilniny.\n"}
{"id": "451033", "url": "https://cs.wikipedia.org/wiki?curid=451033", "title": "Edvard Radzinskij", "text": "Edvard Radzinskij\n\nEdvard Stanislavovič Radzinskij (rusky: \"Эдвард Станиславович Радзинский\"; narozen 29. září 1936, Moskva, Sovětský svaz) je ruský spisovatel, historik, autor biografií, historických próz, divadelních her a filmových scénářů.\n\nAbsolvoval moskevský Institut historie a archivnictví (dnešní Státní humanitní univerzitu). V roce 1960 byla v Moskevském divadle uvedena jeho první divadelní hra \"Můj sen...Indie\" \"(Мечта моя… Индия)\". Všeobecně známým se stal poté, co režisér Anatolij Efros uvedl v Divadle umění leninského komsomolu jeho hru „104 stránek pro lásku“ (\"104 страницы про любовь)\", která se posléze stala předlohou pro filmové zpracování. Od tohoto momentu se staly další hry populární a byly nasazovány v divadlech po celé zemi i v zahraničí.\n\nOd rozpadu Sovětského svazu v roce 1991 napsal několik knih v rámci série Záhady dějin. Je autorem knihy o Stalinovi, která vychází z pramenů ruských tajných archivů. Popisuje v ní kremelský boj o moc krátce po Leninově smrti. Napsal také faktografický román o posledním ruském carovi Mikuláši II. a konci jeho rodiny. Obě knihy se staly bestsellery. Poslední kniha se zaměřuje na dalšího cara Alexandra II.\n\nDivadelní představení vzešlé z jeho historické trilogie „Lunin“ , „Hovory se Sokratem“ a „Divadlo z dob Nerona a Seneky“ jsou uváděny také v zahraničí. V posledních letech píše populárněhistorické knihy o tragických etapách ruských a světových dějin, stejně jako o významných postavách. Vydává v řadě zahraničních nakladatelstvích jako jsou \"Doubl day, Simon and Schuster, Bertelsman, Mondadory, Norsted, WSOY, NHK, Hodder and Stoughton\".\n\n\n\n"}
{"id": "451037", "url": "https://cs.wikipedia.org/wiki?curid=451037", "title": "Gastein Ladies", "text": "Gastein Ladies\n\nGastein Ladies, oficiálním názvem NÜRNBERGER Gastein Ladies, je ženský profesionální tenisový turnaj na okruhu WTA Tour patřící do kategorie International. Hraje se od roku 2007 každoročně v červenci v rakouském Bad Gasteinu na otevřených antukových dvorcích.\n\nAktuálními vítězkami jsou:\n\n"}
{"id": "451040", "url": "https://cs.wikipedia.org/wiki?curid=451040", "title": "Adéla ze Champagne", "text": "Adéla ze Champagne\n\nAdéla ze Champagne ( \"Adèle de Champagne\"; 1140 – 14. června 1206, Paříž) byla francouzskou královnou, třetí manželkou Ludvíka VII., dcerou Theobalda ze Champagne a Matyldy z korutanské dynastie Sponheimů.\n\nČerstvě ovdovělý král Ludvík toužící po synovi potřeboval nutně ženu, která mu dá vytouženého následníka trůnu a proto se již pět týdnů po smrti své druhé manželky Konstancie potřetí oženil s Adélou, sestrou hraběte Jindřicha I. ze Champagne. Příbuzenství bylo posíleno roku 1164, kdy se Marie, Ludvíkova dcera z manželství s Eleonorou Akvitánskou za Jindřicha I. ze Champagne provdala a ženich o osmnáct let starší než nevěsta se tak stal zároveň zetěm svého švagra krále.\n\nKrálovo manželství s Adélou bylo požehnáno narozením syna 21. srpna 1165. Dlouze očekávaný Filip pojmenovaný po pradědečkovi se narodil po osmadvaceti letech od uzavření králova prvního manželství a z tohoto důvodu byl nazýván \"Božím darem\". Ludvík VII. byl roku 1179 postižen záchvatem mrtvice, po kterém ochrnul a ztratil i schopnost vlády. Vliv získali bratři královny Adély a udrželi si jej až do dvorského sněmu, který se konal téhož roku a nemocný král zde se souhlasem pánů vyhlásil Filipovu korunovaci. Čtrnáctiletý mladíček se nečekaně rychle vymanil z vlivu strýců a Adéla po synově sňatku s Isabelou Henegavskou hledala oporu i u anglického krále Jindřicha II. Starý král zemřel o rok později a Adéla se stala vdovou.\n\nI přes jisté neshody stanovil Filip roku 1190 svou matku a strýce Viléma, remešského arcibiskupa, jako předsedající regentské radě po dobu své nepřítomnosti v zemi. Rada měla za úkol spravovat Francii, dokud se bude král zdržovat na křížové výpravě, ale neměla možnost disponovat korunním pokladem, který spravovali templáři.\n\nKrálovna Adéla zemřela roku 1206 a nebyla pohřbena v tradičním královském pohřebišti v Saint-Denis, ale v cisterciáckém klášteře Pontigny.\n\n"}
{"id": "451042", "url": "https://cs.wikipedia.org/wiki?curid=451042", "title": "Den Ochi", "text": "Den Ochi\n\nDen Ochi (anglickým přepisem Ohi; řecky \"Επέτειος του «'Οχι»\") je svátek slavený každoročně v Řecku, na Kypru a v řecké diaspoře po celém světě, jenž připadá na 28. října. Připomíná odmítnutí ultimáta Benita Mussoliniho řeckým premiérem Ioannisem Metaxasem 28. října 1940.\n\nUltimátum bylo Metaxasovi předáno Emanuelem Grazzim, italským velvyslancem v Řecku. Předání se odehrálo 28. října 1940 před třetí hodinou ráno po večírku na německé ambasádě v Athénách. Po řecké vládě se požadovalo, aby umožnila silám Osy vstoupit na řecké území a obsadit některé jeho části. V případě odmítnutí měla být Řecku vyhlášena válka. Údajně bylo na toto ultimátum lakonicky odpovězeno \"όχι\" neboli \"ne\". Většina odborníků se však shoduje na tom, že slovo \"Ochi\" je až později vytvořený moderní mýtus a že skutečná odpověď byl francouzský výraz \"Alors, c'est la guerre\". („tak tedy válka“). V reakci na Metaxasovo odmítnutí překročila v půl šesté ráno italská vojska umístěná v Albánii, tehdejším italském protektorátu, řecké hranice. Metaxasova odpověď znamenala počátek řecké účasti v druhé světové válce. Po řecko-italské válce a bitvě o Řecko na několik let ovládly řecké území německé a italské jednotky.\nRáno 28. října Řekové vyšli do ulic a nedbajíce na politickou příslušnost skandovali „ochi“. Od roku 1942 se tento den slaví pod názvem \"Den Ochi\".\n\nBěhem války byl 28. říjen každoročně připomínán řeckými komunitami ve světě i v mateřské zemi a po konci druhé světové války se stal řeckým státním svátkem. Události roku 1940 se každý rok připomínají vojenskými a studentskými přehlídkami. Při každém výročí je většina veřejných budov a bydlišť ozdobena řeckými vlajkami.\n"}
{"id": "451044", "url": "https://cs.wikipedia.org/wiki?curid=451044", "title": "Andry Rajoelina", "text": "Andry Rajoelina\n\nAndry Nirina Rajoelina (* 30. května 1974) je madagaskarský politik a vlastník televizní a rozhlasové stanice. 21. března 2009 nechal rozpustit Madagaskarský parlament, vyměnil soudce nejvyššího soudu a prohlásil se za dočasnou hlavu státu, jakožto nejvyššího představitele přechodné vlády Madagaskaru. Do této funkce byl dosazen armádou po politickém puči, který byl následkem tehdejší politické krize.\n\nPůvodním povoláním byl DJ, nyní vlastní televizní a rozhlasovou stanici. Je předsedou hnutí \"Tanora malaGasy Vonona\" (\"TGV\", česky \"Rozhodnutí mladí Malgaši\"), za které také úspěšně kandidoval 12. prosince 2007 na starostu Antananariva se ziskem 63,3% hlasů. Funkci vykonával až do února 2009 a svými postoji vytvářel silnou opozici tehdejšímu prezidentovi Marcu Ravalomananovi, což vyvrcholilo v pouliční protesty a politickou krizi, která měla za následek intervenci armády a 17. března Ravalomananovo sesazení z funkce prezidenta. 21. března byl Rajoelina inaugurován do úřadu prezidenta. Mandát mu vypršel v lednu 2014, znovu už nekandidoval. Prezidentské volby tak 17. ledna 2014 vyhrál Hery Rajaonarimampianina, se ziskem 53,49 % hlasů.\n"}
{"id": "451047", "url": "https://cs.wikipedia.org/wiki?curid=451047", "title": "Senátní obvod č. 77 – Vsetín", "text": "Senátní obvod č. 77 – Vsetín\n\nSenátní obvod č. 77 - Vsetín je podle zákona č. 247/1995 Sb. tvořen částí okresu Vsetín ohraničenou na jihu obcemi Kateřinice, Ratiboř, Lhota u Vsetína, Ústí, Hovězí, Zděchov a Francova Lhota.\n\nSoučasným senátorem je od roku 2006 křesťanský demokrat Jiří Čunek.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "451049", "url": "https://cs.wikipedia.org/wiki?curid=451049", "title": "Eleonora Kastilská (1416)", "text": "Eleonora Kastilská (1416)\n\nEleonora Kastilská (1352 – 27. února 1416, Pamplona) byla navarrská královna, dcera kastilského krále Jindřicha II. a Jany z Peñafielu.\n\nEleonořiným sňatkem s Karlem Navarrským 27. května 1375 skončilo napětí mezi Kastílií a Navarrou. Královský pár měl osm dětí, z nichž svého otce přežila jenom Isabela a Blanka, jež se stala dědičkou království.\n\nKrálovna Eleonora zemřela roku 1416 a manžel ji následoval o devět let později. Jsou společně pohřbeni v pamplonské katedrále a jejich alabastrový náhrobek je mistrovským kusem pozdní gotiky.\n\n"}
{"id": "451056", "url": "https://cs.wikipedia.org/wiki?curid=451056", "title": "Katedrála v Pamploně", "text": "Katedrála v Pamploně\n\nKatedrála Panny Marie v Pamploně ( ) je duchovním centrem arcidiecéze ve španělské Pamploně.\n\nDnešní podoba katedrály pochází z konce 14. století, kdy byla na troskách původní románské stavby navarrským králem Karlem III. založena gotická stavba. Je zde umístěno pohřebiště navarrských králů.\n\n"}
{"id": "451062", "url": "https://cs.wikipedia.org/wiki?curid=451062", "title": "Šídlatka", "text": "Šídlatka\n\nŠídlatka může být:\n\n\n"}
{"id": "451063", "url": "https://cs.wikipedia.org/wiki?curid=451063", "title": "Beneath Between Beyond", "text": "Beneath Between Beyond\n\nBeneath Between Beyond je album americké metalové skupiny Static-X.\n\nAlbum se neřadí mezi klasické studiové desky, obsahuje hlavně dema, covery a nevydané skladby, nebo skladby, které se objevily jako bonustracky k přecházejícím albům. Stejnojmenný song se objevil jako bonustrack k pozdějšímu albu Cannibal. Vzniklo video ke skladbě Crash, kde se ze Static-X ale objeví jenom Wayne Static a Koichi Fukuda, a dále jen členové skupiny Mephisto Odyssey. Album vyšlo v roce 2004, následně skupina zahájila práce na dalším studiovém albu – Start a War.\n\n"}
{"id": "451064", "url": "https://cs.wikipedia.org/wiki?curid=451064", "title": "Parti d'unité prolétarienne", "text": "Parti d'unité prolétarienne\n\nParti d'unité prolétarienne (PUP), česky Strana prolétářské jednoty, byla francouzská levicová politická strana. Vznikla v roce 1930 fúzí Dělnické a rolnické strany (POP) a Komunistické socialistické strany (PSC). Obě formace vznikly odloučením od Francouzské komunistické strany (PCF) a názorově se pohybovaly mezi ní a Francouzskou sekcí dělnické internacionály (SFIO, demokratickými socialisty). PUP udržovala spojení s komunistickými disidentskými stranami Evropy.\n\nVe volbách do Národního shromáždění 1932 získala pod názvem Dělnická jednota (Unité ouvrière) 9 mandátů.\n\nVe volbách do Národního shromáždění 1936 byla součástí Lidové fronty a získala 6 mandátů.\n\nStrana zanikla v roce 1937, její členstvo (tzv. \"pupisté\") přešlo k socialistům (SFIO).\n"}
{"id": "451068", "url": "https://cs.wikipedia.org/wiki?curid=451068", "title": "Lev Šestov", "text": "Lev Šestov\n\nLev Isakovič Šestov, rusky \"Лев Исаакович Шестов\", vlastním jménem Jehuda Leib Schwarzmann (13. února 1866 Kyjev – 20. listopadu 1938 Paříž) byl ruský spisovatel a existencialistický filosof.\n\nŠestov se narodil v židovské kupecké rodině, studoval práva a matematiku v Moskvě, ale pro své revoluční názory a spory s učiteli musel studia dokončit v Kyjevě, disertační práci mu ovšem i tam odmítli. Roku 1898 se Šestov stal členem kroužku významných ruských intelektuálů, kam patřil také Nikolaj Berďajev, Dmitrij Sergejevič Merežkovskij a Vasilij Rozanov, a přispíval do jeho časopisu. V té době také publikoval svou první významnější práci o dobru u Tolstého a Nietzscheho – dvou autorů, kteří na něho měli velký vliv. Pokračoval prací o Dostojevském a Nietzschem („Filosofie tragédie“, 1903) a v dalších dílech o náboženství, racionalismu a vědě užíval Nietzscheho aforistický styl („Apoteóza vykořeněnosti“, 1905). Roku 1908 odjel do Freiburgu a roku 1910 do Švýcarska. Roku 1915 se vrátil do Moskvy a téhož roku jeho syn Sergej padl ve válce. V Moskvě se věnoval hlavně náboženství a teologii, takže po bolševické revoluci nemohl publikovat, směl však přednášet řeckou filosofii v Kyjevě.\nRoku 1920 opustil Rusko a po dlouhých cestách zakotvil v Paříži, kde byl už známou osobou. Studoval velké teology – zejména Plótina a Pascala a seznámil se také s E. Husserlem, který ho později upozornil na dílo dánského filosofa Sørena Kierkegaarda. To byl pro Šestova objev a velká inspirace, která vyústila v práci „Kierkegaard a existenciální filosofie: hlas volajícího na poušti“ (1936). Šestov také přednášel na pařížské Sorbonně a přes zhoršující se zdraví napsal ještě jedno ze svých hlavních děl, „Athény a Jeruzalém“ – kritiku racionalismu a výzvu k obnovení náboženské filosofie.\n\nŠestov byl myslitel hluboké a těžké životní zkušenosti, odpůrce všech racionalistických a idealistických zjednodušení. Šestov často píše o beznaději a zoufalství, jinde je však označuje jako „předposlední slova“. Filosofie je – říká Platón – příprava na smrt, což ovšem neznamená odmítnutí života. Měla by se však vrátit ke svým velkým tématům dobra, Boha a nesmrtelnosti. Jeho dílo je velmi nesystematické a nestojí na jedné myšlence. Silně ovlivnilo tak rozmanité postavy, jako byl Albert Camus, ruský teolog Sergej Bulgakov, anglický spisovatel D. H. Lawrence, mladý francouzský filosof Georges Bataille nebo rumunský filosof Emil Cioran.\n\n"}
{"id": "451076", "url": "https://cs.wikipedia.org/wiki?curid=451076", "title": "Dějiny Klaipėdy", "text": "Dějiny Klaipėdy\n\nPevninská souš dnešního území Litvy se zformovala ustoupením ledovce (původní síla až 150 m), (zatímco ve zbytku Evropy mluvíme o čtyřech dobách ledových, v této oblasti byly nejvýš dvě). Odvodnění probíhalo původně směrem k jihu (do Dněpru a Visly), severní pevninský břeh byl podstatně blíže Kaunasu. Teprve později řeka Němen a většina dalších obrátila směr toku naopak k severu. Žmuď vystoupila z mořského dna nejpozději. Kurská kosa se začala tvořit až před cca 5000 lety. Není známo, že by bylo nějaké osídlení lidmi před neolitem. V I. stol. n. l. římský spisovatel Tacitus v této oblasti zmiňuje „aestii, aestiorum gentes“ (litevsky Aisčiai, jedn. č. Aistis) ve svém díle \"Germanica\".\nKlaipėdu osídlily (nebo spíše se sem navrátily, po vytlačení zde načas území uzurpujících Vikingů) ve 12. století baltské kmeny – Kuršové a Žemaité. (Po dlouhý čas náležela k Východnímu Prusku, v té době se Klaipėda nazývala také \"Memel\").\n\nKlaipėdský hrad a vzápětí - jakožto zázemí hradu - také toto baltské přístavní město bylo založeno v roce 1252 Livonským řádem, kteří přišli do Pobaltí zabrat nová území a křtít neposlušné baltské kmeny - pod názvem \"Castrum Memel alias Klawppeda\" (německy \"Memelburg\" nebo \"Mimmelburg\"). Záměr postavit hrad vyplýval z dobové situace: Mindaugas dával do pořádku svůj stát, bojoval na jihu i na východě, Žemaité bojovali s Livonským řádem, kterému se nedařilo si podmanit Žemaitii, kterou mu Mindaugas daroval (hned několika smlouvami). Tehdy se Řád rozhodl alespoň odříznout Žemaity od přístupu k moři, aby si nemohli od připlouvajících kupců obstarat zbraně a jiné zboží. A především zabráním pobřeží by Řád získal možnost spojit obě - pruskou a livonskou – své větve. (Žemaité hned pochopili toto nebezpečí a začali útočit na ještě nedostavený hrad a i dále jej neustále neúspěšně napadali). Ve smlouvě ze dne 29. července 1252 mezi vedením Livonského řádu a kuronským biskupem Heinrichem stojí, že \"tam, kde se stýkají Memel a Danė\" (velmi blízko odsud byla původní osada jménem Klaipėda) postaví hrad a město, do kterého měla být přenesena biskupova rezidence. Zděný hrad na začátku roku 1253 postavil \"kmotr\" města vicemagistr řádu německých rytířů Eberhardt von Seyn. V roce 1254 obdržela Klaipėda (pojmenována jako Memelenborg) lübecká městská práva. Klaipėda se měla stát duchovním centrem regionu. Právě v Klaipėdě se vedle Livonského řádu usídlil kuronský biskup, takže město bylo až do roku 1298 centrem biskupství.\n\nZpočátku byla Klaipėda stavěna podle římského modelu města – vojenského tábora: vše bylo podřízeno vojenským cílům, dokonce bylo zakázáno stavět zděná stavení, aby v případě napadení bylo možno město spálit. Klaipėda stála na křižovatce obchodních cest a ochraňovala jedinou pohodlnou cestu mezi Německým a Livonským řádem přes Kurskou kosu. Z vojenského hlediska hrad u ústí Kurského zálivu do Baltského moře byl zásadní důležitosti nejen pro německé rytíře. Žemaité, Kuršové a kmeny pruských Sembů se snažili jej zničit, takže hrad i město byly neustále napadány. Mnohokrát spálený hrad byl znovu a znovu obnovován. Klaipėda, město pod hradem, bylo válečnou pevností, proto skoro všechny budovy náležely hradu a při nájezdu Žemaitů byly používány k obranným účelům.\n\nHistoricky se složení obyvatelstva velmi měnilo.\n\nPo založení města většina obyvatel byli Němci, ale v okolí města byli (a až dosud jsou) téměř výhradně Žemaité/Litevci. I když v samotné Klaipėdě bylo Litevců poskrovnu, přesto byla Klaipėda jejich důležitým kulturním centrem a v období zákazu neruského tisku byly v Klaipėdě tištěny latinkou psané litevské knihy. Již v počátcích existence nehledě na celkově nízký počet obyvatel každému, kdo Memel/Klaipėdu navštívil padlo do oka mnohonárodnostní a mnohovrstevné (z pohledu složení kultur) složení obyvatelstva. V reakci na reformaci vzápětí ve městě vznikly německá a litevská evangelická církev, do roku 1620 financované Řádem německých rytířů. Ale již v roce 1538 se v Klaipėdě ustavuje ještě jedna další církev, určená pro litevsky mluvící věřící. Po skončení válek s Litvou (a hlavně po vítězství reformace) se do Klaipėdy počínají stěhovat příslušníci ještě dalších národů, zejména Angličané, Skotové, Holanďané. Později přibyli ještě Švédové a Dánové. V první polovině 18. století se do Klaipėdy přistěhovala početná (přes 200) skupina salzburčanů. Jako i v každém jiném městě, i v Klaipėdě se od druhé poloviny 17. století začínají usazovat Židé, ale pro nepříznivou politiku pruské vlády jich nebylo mnoho. Například počátkem 19. století jich bylo jen 45 (a nikdy předtím jich nebylo více).\n\nRok (nebo datum):\n\n"}
{"id": "451077", "url": "https://cs.wikipedia.org/wiki?curid=451077", "title": "Žebrácký roh", "text": "Žebrácký roh\n\nŽebrácký roh (německy \"Bettleck\") je název zaniklé samoty v okrese Teplice v Ústeckém kraji, která se nacházela v Krušných horách na Bystrém potoce, který zde tvoří státní hranici s Německem. Místo leží na rozhraní katastrálních území bývalých osad Pastviny a Mackov v nadmořské výšce 770 metrů na křižovatce cest z Flájí přes Mackov do německého Holzhau a z Moldavy do Českého Jiřetína.\nVznik zdejšího hraničního bodu má souvislost s těžbou dřeva v krušnohorských lesích. V roce 1583 zde na české straně nechalo saské město Freiberg postavit budovu pro Horní vorařský výplatní úřad, kde voraři, kteří plavili dřevo po řece Muldě do Freibergu, dostávali svůj výdělek. Místo také sloužilo jako ubytovna pro dřevorubce a nádeníky, kteří zde mohli přenocovat. Nízké mzdy vorařů a dřevorubců daly místu název Žebrácký roh. Dělníci pocházeli především z okolích osady Pastviny, Oldříš, Mackov a Vilejšov.\n\nProtože místo leželo na křižovatce cest, probíhal zde obchod a tak byla zřízena celnice na německé straně v Oberholzhau a na české straně na Žebráckém rohu. V roce 1924 zde byl vystavěn hostinec \"Na Žebráckém rohu\" (\"Zur Battlecke\"), který se stal oblíbeným výletním místem.\n\nHostinec byl zbořen kolem roku 1953 při budování pohraničního pásma. Teprve po dokončení uzavřené hranice mezi SRN a NDR v roce 1961 bylo místo opět zpřístupněno. Ovšem volný přechod mezi českou a německou stranou zde začal sloužit až v roce 2007.\n\nDnes se v místě nachází informační tabule s německo-českým textem, který nechala zřídit obec Deutschgeorgenthal a odpočívadlo pro turisty. Žebrácký roh leží na žlutě značené turistické stezce z Moldavy do Horní Vsi u Českého Jiřetína.\n\n"}
{"id": "451079", "url": "https://cs.wikipedia.org/wiki?curid=451079", "title": "Łącka Góra", "text": "Łącka Góra\n\nŁącka góra (také Góra Łącka) je nejvyšší pohyblivá duna vysoká 42 metrů. Leží v parku Słowiński Park Narodowy na pobřeží Baltu poblíž města Łeba v Pomořském vojvodství. K Łącka góra se lze dostat výhradně turistickou stezkou přes chráněné území parku Słowiński Park Narodowy.\n"}
{"id": "451080", "url": "https://cs.wikipedia.org/wiki?curid=451080", "title": "Dorset", "text": "Dorset\n\nDorset (archaicky Dorsetshire) je ceremoniální, tradiční a nemetropolitní anglické hrabství rozkládající se v regionu Jihozápadní Anglie na pobřeží Lamanšského průlivu. Na západě hraničí s Devonem, na severozápadě se Somersetem, na severovýchodě s Wiltshirem a na východě s Hampshirem.\nDorset je známý svým Světovým dědictvím Jurassic Coast, kde se nachází přírodní útvary jako Lulworth Cove, Isle of Portland, Chesil Beach a Durdle Door a prázdninová letoviska jako Bournemouth, Poole, Weymouth, Swanage a Lyme Regis.\n\nV Dorsetu se odehrávají romány spisovatele Thomase Hardyho, který se narodil v Dorchesteru.\n\nPrvní zaznamenané použití jména bylo roku 940 našeho letopočtu. Jméno znělo Dorseteschire.\n\nPrvní obyvatelé byli mezolitičtí lovci, asi 8000 let př. n. l. Koncentrovali se na pobřeží a vykáceli některé z původních dubových lesů.\n\n"}
{"id": "451084", "url": "https://cs.wikipedia.org/wiki?curid=451084", "title": "Východotimorská hymna", "text": "Východotimorská hymna\n\nHymna Východního Timoru je píseň Pátria (). Poprvé byla hrána 28. listopadu 1975, když Východní Timor deklaroval svoji nezávislost na Portugalsku jehož bylo území Východního Timoru kolonií.\n\nTato hymna byla po indonéské invazi, která proběhla krátce po získání nezávislosti, zakázána a opět přijata a používána je od roku 2002, kdy Východní Timor vyhlásil nezávislost tentokrát na Indonésii. Stalo se tak 20. května 2002.\n\nHudbu složil Afonso de Araujo, slova napsal básník Francisco Borja da Costa, který byl zabit v den indonéské invaze. Hymna je zpívána v portugalštině, která je úředním jazykem Východního Timoru. Existuje též verze v jazyce Tetum, který je také dalším uředním a také národním jazykem většiny obyvatel.\n\n"}
{"id": "451093", "url": "https://cs.wikipedia.org/wiki?curid=451093", "title": "Redakce (seriál)", "text": "Redakce (seriál)\n\nRedakce je český seriál z produkce televize TV Nova. Děj seriálu se odehrává v novinářském prostředí fiktivních novin nazvaných Denní listy. Seriál se natáčel od roku 2004 do roku 2006. Seriál byl natočen v 3 řadách, přičemž nejlépe byla hodnocena první řada a poté šla podle kritiky kvalita rapidně dolů.\nSeriál natočila společnost Dramedy Productions podle španělského formátu \"Periodistas\".\n\n\nHlavními postavami jsou v první a části druhé řady Viktor a Alice, kteří pracují jako šéfové v redakci Denních listů, přičemž Viktor je šéfem domácí přílohy a Alice jeho nadřízená. Nejvyšším šéfem je šéfredaktor Pavel Talich. Viktor s Alicí se do sebe postupně zamilují, ačkoli se původně nesnášeli. V druhé řadě však Alice odchází na stáž do Bruselu a na její místo nastupuje Kateřina Křesadlová. V poslední řadě je redakce rozšířena o příchod namyšleného a lstivého Filipa, který je na konci série odhalen jako zákeřný podrazák a je vyhozen.\n\n\n\n"}
{"id": "451094", "url": "https://cs.wikipedia.org/wiki?curid=451094", "title": "Roderich", "text": "Roderich\n\nRoderich (španělsky \"Rodrigo\", arabsky ‏لذريق, \"Ludhríq\", latinsky \"Rodericus\" či \"Rudericus\") (7. století - 712) byl poslední král Vizogótské říše, vládnoucí krátkou dobu v letech 710–712. O Roderichovi se nedochovalo mnoho jistých informací. Vládl nad částí Pyrenejského poloostrova, zatímco zbytku vládli další uzurpátoři, prohrál bitvu s arabskými nájezdníky, vedenými Tárikem ibn Zijádem. Roderich v bitvě padl a Arabové s Berbery si posléze podrobili celou Hispánii. Poblíž Arcos de la Frontera existuje hrobka krále „Rodriga“ a jeho postava se stala legendární jako „poslední král Gótů“. Předpokládá se, že Roderichova vdova Egilona byla později provdána za Abd al-Azíze ibn Músu.\n\nO Roderichově původu informuje pouze jediný zdroj, pozdně asturská kronika krále Alfonse III., není však žádný konkrétní důvod k pochybnostem o její důvěryhodnosti. Podle Kroniky Alfonse III. tak Roderichův otec Theodefred byl synem vizogótského krále Chindaswintha a bratr krále Rekkeswintha. Se smrtí krále Rekkeswintha roku 672 a následném proklamaci Wamby za krále, který nepocházel z dosavadní vládnoucí dynastie, přišel Chindaswinthův rod o svou dosavadní moc. Proto se Roderichovo zvolení králem chápalo jako návrat zapuzené dynastie.\n\nKrál Egica Roderichova otce Theodefreda podezříval ze spiknutí a nařídil mu opustit hlavní město Toledo. Podle Kroniky Alfonse III. Theodefred odešel do Córdoby, kde si také vzal ženu jména Ricila, Roderichovu matku. Datum Roderichova narození není jisté, klade se do doby po nástupu krále Egicy na trůn v roce 687.\n\nPřed svým nástupem na trůn pravděpodobně Roderich s titulem dux spravoval provincii Hispania Baetica. Hlavními prameny o Roderichově panství v jižní Hispánii je latinsky psaná kronika \"Continuatio Hispana\", nicméně její líčení je velmi omezené a detaily jsou kvůli autorově špatné znalosti latiny obtížně pochopitelné. Podle \"Continuatio Hispana\" Roderich království bouřlivě napadl na výzvu senátu. Otázka, co přesně tato zpráva znamená byla předmětem rozsáhlých diskusí mezi historiky. Podle vizigótského zákoníku \"Lex Visigothorum\" nebyla Vizigótská říše dědičnou, ale volitelnou monarchií. Průběh volby krále probíhal podle ustanovení přijatými čtvrtým toledským koncilem. Senát, který se na Roderichově uzurpaci podílel, bylo pravděpodobně shromáždění „vedoucích velmožů a snad některých biskupů“. Účast církevních představitelů na převratu je však zpochybňována, někteří vědci poukazují na to, že podpora ze strany biskupů s činu označeném jako uzurpace moci. Světští a církevní předáci hráli dominantní úlohu při určování nástupnictví na trůn již od smrti Rekkareda I. Velmoži a vojevůdci nebyli příliš ovlivněni královskými opatřeními, která měla v posledních desetiletích Vizigótské říše omezit jejich moc, když dokázali provést převrat.\n\nJe pravděpodobné, že „invaze“ v tomto případě neznamenala napadení zvenčí, protože latinské regnum označovalo královský úřad a je tak pravděpodobné, že Roderich uzurpoval trůn. Nicméně existuje možnost, že sám Roderich v době, kdy proběhl převrat, byl v Hispanii Baetice, či dokonce v exilu. Bouří, která převrat doprovázela, je patrně míněno násilí, s toho, že legitimní král Witiza byl sesazen a zavražděn, či zda zemřel přirozenou smrtí. V těchto informacích není mezi badateli shoda. Někteří vědci předpokládají, že Agila II. Roderichův vzdorokrál v opozici, byl ve skutečnosti Witizův syn a dědic, Roderich ho tím připravil o jeho dědická práva.\n\nDříve historikové soudili, že vizogótský král Agila II. v posledních letech Vizigótské říše opanoval část území říše jako vzdorokrál a snad uzurpoval moc ve stejné době jako Roderich. Claudio Sánchez-Albornoz však tento názor vyvrátil, když dokázal, že Agila II. se dostal k moci až po Roderichově smrti. Odpadnutí Agilova vzdorokrálovství od Vizigótské říše dokazují nálezy mincí v oblastech Hispania Tarraconensis a Septimánie. Nalezené mince patřily Agilovi a předchozím vizigótským králům, zatímco žádné Roderichovy mince nalezeny nebyly. Mincí z období vlády krále Rodericha se dochovalo pouze dvanáct, všechny byly vyraženy buď v Toledu, nebo Egitanii. Tak nízký počet náhodných numismatických nálezů napovídá, že doba Roderichovy vlády nebyla dlouhá. Agila držel kontrolu pouze nad částí říše, jeho mince se tak vyskytují pouze na území, které přímo opanoval. Udaje z Continuatio Hispana o vnitřních rozporech mezi Vizigóty se vztahují až k době po Roderichově smrti.\n\nPo Roderichově uchopení moci se království rozdělilo na dva tábory, jihozápad s provincií Lusitánie a západní Hispánie okolo hlavního města Toledo byly v Roderichových rukách a severovýchod, Gallia Narbonensis a Hispania Tarraconensis, byly v rukách Agily II., jak potvrzují numismatické nálezy. Dvanáct nalezených mincí, jež nesly latinský nápis „Rvdericvs“, byly vyraženy v hlavním městě Toledu a „Egitanii“, což pravděpodobně je dnešní Idanha-a-Velha. Oblasti, kde byly mince jak Agily, tak Rodericha mince nalezeny se nepřekrývají a zdá se tak vysoce pravděpodobné, že existovali dva vládci a každý vládl v jiné části země. Není známo, komu z nich připadla Galície a Hispania Baetica. Nicméně se nezdá, že by se Agila a Roderich někdy vojensky střetli, pročež je nejlepším vysvětlením, že Roderich byl příliš zaměstnán arabským nájezdy, než aby se věnoval znovusjednocení království.\n\nVizigótské panovnické seznamy zmiňují vládu krále „Roderica“ trvající sedm let a šest měsíců, zatímco \"Chronicon Regum Visigothorum\" uvádí Agilovu vládu trvající tři roky. V kontrastu s panovnickými seznamy, které nemohou být datovány, podle Continuatio Hispany vládl král „Rodericus“ jeden rok. Roderichova vláda bývá datována od počátku roku 710 (výjimečně i od roku 709), nebo častěji od roku 711 až do roku 711 či 712. Vláda Agily II. začala pravděpodobně krátce po Roderichově vládě a trvala až do roku 713.\n\nPrameny pocházející z pozdější doby podávají zprávy, že jakýsi hrabě Julián (comes Julianus), Araby nazývaný Iljan, místodržící města Ceuta na africkém pobřeží se dopustil zrady a přešel na stranu Arabů. Při arabské invazi do Hispánie tak měl hrát zásadní roli. Podle legendy se Julián chtěl Roderichovi pomstít, protože jeho dcera čekala Roderichovo dítě. Nicméně tyto lidové a literární přibarvené legendy však nemají s historickým výzkumem nic společného. Ceuta v té době nepatřila Vizigótské říši, ale Africkému exarchátu, který patřil Byzantské říši. Nelze dnes s jistotou říci, kdo hrabě Julián byl, zda africkým exarchou, či vazalem Arabů nebo Vizigótů. V každém případě se předpokládá, že na soumraku Vizigótské říše nemohl hrát žádnou významnější úlohu.\n\nKřesťanští historikové z 9.–10. století podávají zprávy o záhubě Vizigótů, která nastala v důsledku zrady. Podle nich Witizovi synové navrhli muslimům invazi na Pyrenejský poloostrov a jejich další postup také podporovali jako pomstu za to, že je Roderich připravil o nástupnictví na vizigótský trůn. Tyto zprávy však moderní historiografií byly shledány jako tendenční. Podle jiné verze invazi Arabům navrhl hrabě Julián, který se na ní také dále podílel.\n\nJeště dlouho před muslimskou invazí roku 711 musel dux Roderich, jako místodržící Hispanie Baetiky, odrážet muslimské nájezdy na vizigótské území. Podle \"Continuatio Hispany\" shromáždil armádu proti Arabům a Berberům, kteří pustošili jihošpanělské pobřeží a ničili města. Před osudovou bitvou na Guadalete Roderich podnikl několik odvetných výprav proti arabským nájezdníkům.\n\nKdyž na jaře roku 711 na Gibraltaru přistála sedmitisícová muslimská armáda, skládající se převážně z Berberů, pod velením Tárika ibn Zijáda, Roderich zrovna se svou armádou operoval na severu země v Pyrenejích, kde na hranicích bojoval s Basky. Muslimové obsadili Carteyu, kde si zřídili předsunuté stanoviště, velení města Tárik ibn Zijád svěřil hraběti Juliánovi, zatímco Tárikova armáda čekala na posily. Tárikova váhavost umožnila Roderichovi se v létě stáhnout zpět na jih a postavit se proti 12 000 muslimům s údajně až stotisícovou germánskou armádou. Toto číslo je však značně přehnané, odhaduje se, že Roderichova armáda mohla být až desetkrát slabší. \"Continuatio Hispana\" uvádí, že na poslední výpravě Rodericha doprovázelo množství šlechticů, kteří si činili ambice na trůn, kteří snad mínili nechat krále v bitvě zabít, aby mohli trůn zabezpečit pro sebe. Roderich se arabským nájezdníkům postavil do cesty v údolí řeky Wadi Bekka, (dnes řeka Rio Salado) mezi jezerem Barbate a městem Medina-Sidonia.\n\nNakonec se obě armády střetly v bitvě na řece Guadalete, která trvala osm dní (19.–26. července), se germánská armáda nechala vlákat do nevýhodné pozice a oba synové krále Witizy, kteří veleli křídlům a další velmoži, Rodericha zradili a přešli na stranu muslimů. Vizigótská armáda byla zničena a padl i král Roderich. Královo tělo bylo poté z bojiště odneseno a pohřbeno ve městě Viseu v dnešním severním Portugalsku. Stejně tak se zdá, že v bitvě padla většina vizigótských velmožů, ať již si činili nároky na trůn, či nikoliv.\n\nPřesné místo bitvy vyvolává mezi historiky dohady. Pravděpodobně se však odehrála někde u ústí řeky Guadalete, podle níž se bitva někdy nazývá bitva na Guadalete. Podle Jáhna Pavla bylo místem bitvy, jinak neidentifikovatelné, \"Transductos Promontorios\".\n\nAčkoliv muslimské dobytí Pyrenejského poloostrova trvalo ještě několik let, tato bitva bylo pro osud Hispánie rozhodující. Mnozí historikové předpokládají, že Roderichovo zpochybňovaný majestát mohl způsobit ve vojsku špatnou morálku a tím i vojenskou porážku; většinu germánských bojovníků také tvořili špatně vycvičení a násilím k armádě odvedení branci a přítomno bylo jen málo svobodných mužů. Nicméně pád celé říše nezpůsobila jedna bitva, ale to, že Vizigótská říše procházela krizí a úpadkem ještě před muslimským vpádem, který ji nakonec definitivně srazil na kolena. Na severu Hispánie se zbytky vizigótského panství udržely a staly se zárodky křesťanských států Kastie, Aragonu a Léonu. Zatímco pozdější arabské zdroje uvádějí dobytí Hispánie jako jednu událost na rozkaz muslimského guvernéra Ifríkie Núsy ibn Nusaira, podle \"Continuatio Hispany\", která je v datech událostí mnohem blíže, Arabové začali pořádat neorganizované nájezdy proti vizigótskému území a pouze náhodou využili smrti krále Rodericha a neschopnosti vizigótské aristokracie. \"Historia Langobardorum\" sepsaná Jáhnem Pavlem říká, že Saracéni napadli „celou Hispánii“ z Ceuty, jež byla sídelním městem hraběte Juliána.\n\nRodrichova vdova Egila se později provdala za Abd al-Azíze, muslimského místodržícího Hispánie, který byl v březnu 716 zavražděn. Abd al-Azíz ibn Músá tímto sňatkem chtěl posílit svou moc a zároveň zajistit si loajalitu domácího křesťanskogótského a hispanořímského obyvatelstva.\n\nBěhem staletí muslimské nadvlády nad většinou Pyrenejského poloostrova se křesťané snažili nalézt náboženskou příčinu, která z jejich pohledu zavinila pád říše křesťanských Vizigótů. Křesťanští kronikáři v porážce spatřovali boží hněv a předpokládali, že se Vizigóti dopustili vážných hříchů, za které byli tímto potrestáni. Kvůli tomto pohledu byl náhled na poslední vizigótské panovníky, Witizu a Rodericha, spíše negativní. Ve 13. století byly legendy o údajných Roderichových hříšnostech plně rozvinuté, jak ukazují líčení kronikáře Rodriga Jiméneze de Rady.\n\nV 16. století bylo vydáno několik výtisků díla Pedra del Corrala pocházející již z roku 1443 \"Crónica Sarracina\" (Saracénská kronika), či \"Crónica del rey Rodrigo con la destrucción de España\" (Kronika krále Rodriga a zničení Španělska). Jedná se však o fantazijní zpracování Roderichovy postavy. Na základě tohoto díla bylo zpracováno básnické dílo \"Romances del rey Rodrigo\". Lope de Vega téma zpracoval ve své trilogii \"El postrer godo de España\", vydané roku 1617. V 19. století postavu Rodericha ztvárnili mnozí autoři: španělský básník José Zorrilla ve svém díle \"El puñal del godo\", roku 1811 skotský spisovatel Walter Scott (\"The Vision of Don Roderick\"), o rok později anglický básník Walter Savage Landor (v tragédii \"Count Julian\"), roku 1814 Robert Southey (\"Roderick, the Last of the Goths\") a v roce 1875 Felix Dahn zkomponoval tragédii \"Král Roderich\".\n\nAmerický spisovatel Washington Irving roku 1835 legendu o Roderichovi zpracoval ve svém díle \"Legends of the Conquest of Spain\"; většina byla napsána v době, kdy Irving žil ve Španělsku. Německý operní skladatel Georg Friedrich Händel příběh ztvárnil v dramatu \"Rodrigo\", kde zachytil konflikt mezi Roderichem a hrabětem Juliánem.\n\nObvyklé španělské a portugalské křestní jméno \"Rodrigo\" a od něho odvozené španělské příjmení \"Rodríguez\" a jeho portugalský ekvivalent \"Rodrigues\", může být přímo či nepřímo odvozeno od jména krále Rodericha.\n\n\n"}
{"id": "451095", "url": "https://cs.wikipedia.org/wiki?curid=451095", "title": "Cesare Siepi", "text": "Cesare Siepi\n\nCesare Siepi (10. února 1923, Milán – 5. července 2010, Atlanta) byl italský operní zpěvák a jeden z nejznámějších basů poválečné éry.\n\nProslul svým specifickým, příjemným sametovým témbrem (charakteristickým pro italské basso cantate), kterým zvládal mimořádně zvučně celý rozšířený basový rozsah (velké C – fis1). Jeho pravděpodobně nejslavnější rolí byl Don Giovanni v stejnojmenné Mozartově opeře, ale ztvárnil i mnoho jiných výrazných postav (často z repertoáru oper Giuseppe Verdiho).\n\nV mládí účinkoval v rodném městě v madrigalové skupině. V opeře debutoval rolí Sparafucila, ale jeho kariéru přerušila válka. V padesátých letech jeho sláva raketově vystoupala. Ztvárňoval hlavní basové postavy v Metropolitní opeře, často hostoval ve Vídni.\nJeho dlouhá kariéra byla formálně skončena až roku 1989.\n"}
{"id": "451097", "url": "https://cs.wikipedia.org/wiki?curid=451097", "title": "Diamantinasaurus", "text": "Diamantinasaurus\n\nDiamantinasaurus („ještěr od řeky Diamantina“) byl rod vývojově odvozeného titanosaurního sauropodního dinosaura, žijícího v období přelomu spodní a svrchní křídy (věk alb, asi před 112 až 100 miliony let) na území dnešní Austrálie. Objevený materiál zahrnuje částečně zachovanou postkraniální kostru.\n\nMateriál s označením \"AODL 603\" zahrnuje části kostry včetně končetin. Neobvyklý je palcový dráp, který u odvozených titanosaurů nebývá obvykle přítomen. \"Diamantinasaurus\" dosahoval celkové délky asi 16 metrů a hmotnosti kolem 15 000 kilogramů (přesnější rozměry však nelze určit), hmotnost je odhadována přibližně až na 23 208 kilogramů. Stejně jako ostatní sauropodi byl i tento druh mohutným, čtyřnohým býložravcem. Typový druh \"D. matildae\" byl popsán paleontologem Scottem Hucknellem v roce 2009 spolu s teropodem australovenatorem a dalším sauropodem wintonotitanem.\n\n\n"}
{"id": "451099", "url": "https://cs.wikipedia.org/wiki?curid=451099", "title": "Petr I. z Alenconu", "text": "Petr I. z Alenconu\n\nPetr I. z Alenconu ( \"Pierre d'Alençon\", 1251 Pèlerin - 6. dubna 1283 Salerno) byl hrabě z Alenconu, Blois a Chartres, syn francouzského krále Ludvíka IX. a Markéty Provensálské.\n\nPetr se narodil během pobytu svých rodičů ve Svaté zemi, kde se Ludvík IX. zúčastnil 7. křížové výpravy. Roku 1254 se rodina vrátila zpět do Francie destabilizované úmrtím královny matky. Petr se zdržoval až do roku 1269 na královském dvoře, pak se stal hrabětem z Alenconu a roku 1272 získal sňatkem ještě titul hraběte z Blois a Chartres.\n\nRoku 1270 se zúčastnil otcovy nešťastné kruciáty a na rozdíl od Ludvíka a bratra Jana infekci horkého léta přežil a přečkal ve zdraví i bouři při plavbě do Trapani. Po návratu do Francie se roku 1272 oženil s Johanou ze Châtillonu. Oba jeho synové zemřeli v útlém dětství, dochoval se dvojitý náhrobek v klášteře Royaumont.\n\nPo krvavém povstání na Sicílii se vydal na pomoc svému strýci Karlovi z Anjou, což se mu stalo osudným. Zemřel ve 32 letech v Salernu. Tělo bylo převezeno k pohřbu do Paříže.\n\n"}
{"id": "451101", "url": "https://cs.wikipedia.org/wiki?curid=451101", "title": "Wintonotitan", "text": "Wintonotitan\n\nWintonotitan (\"titán od města Winton\") byl rod titanosaurního sauropodního dinosaura, žijícího v období pozdní spodní křídy (asi před 112 až 100 miliony let) na území dnešní Austrálie. Fosilie částečně zachované postkraniální kostry, označené jako \"QMF 7292\", byly objeveny již roku 1974 Keithem Wattsem. Na jeho počest popsal tohoto sauropoda v roce 2009 paleontolog Scott Hocknull jako \"W. wattsi\". Stejně jako ostatní sauropodi byl i \"Wintonotitan\" mohutným býložravým čtvernožcem s dlouhým krkem a ocasem.\nAmerický badatel Gregory S. Paul odhadl v roce 2010 délku wintonotitana na 15 metrů a jeho hmotnost asi na 10 000 kilogramů. Paleontolog Thomas R. Holtz, Jr. zase odhadl délku wintonotitana na 17 metrů a hmotnost zhruba na 15 000 kilogramů.\n\n"}
{"id": "451102", "url": "https://cs.wikipedia.org/wiki?curid=451102", "title": "Znak Faerských ostrovů", "text": "Znak Faerských ostrovů\n\nZnak Faerských ostrovů je znakem autonomního území Dánského království. Zobrazuje stříbrného berana (faersky Veðrur) se zlatými kopyty a rohy na modrém štítě. Poprvé je zaznamenán na středověké židli z 15. století v Kirkjubøuru. Symbol berana byl užíván také soudci a zemskými správci na ostrovech.\n\nTento symbol přestal být užíván v roce 1816, kdy byla samospráva ostrovů téměř zrušena. Ani po obnově samosprávy v roce 1852 nebyl symbol často užíván. Tento symbol nebyl užíván ani později v dobách britské okupace v době druhé světové války. \n\nPo získání určité formy autonomie v roce 1948 byl symbol opět zaveden, ale ne jako znak parlamentu (Løgting), ale jako znak vlády (Landsstýri).\n\n1. dubna 2004 premiér Faerských ostrovů řekl, že by bylo dobré zavést novou podobu státního znaku. Nové verze vychází právě z předlohy na židli z Kirkjubøuru. Barvy jsou použity podle vzoru z faerské vlajky Merkið a zlatá barva byla přidána pro efekt. Nový štít zobrazuje stříbrného berana na modrém poli, který je připraven k útoku či obraně.\n\n"}
{"id": "451106", "url": "https://cs.wikipedia.org/wiki?curid=451106", "title": "Garfield County (Montana)", "text": "Garfield County (Montana)\n\nGarfield County je okres v americkém státě Montana. Jde o jednu z nejméně osídlených oblastí Spojených států, v roce 2010 činil počet stálých obyvatel jen 1206. Sídlo okresu leží ve městě Jordan.\n\nGarfield County leží zhruba ve středu východní části Montany. Rozloha tohoto okresu činí asi 4848 čtverečních mil (12 555 km²). Z toho 96,30% povrchu činí souš a 3,70% vodní plocha. Populační hustota činila v roce 2000 pouhých 0,1058 obyvatel na km² (s výjimkou Aljašky jde o třetí nejméně osídlený okres v celých USA).\n\nV oblasti byl zaznamenán vysoký výskyt obyvatel pod hranicí bídy (v roce 2000 asi 21,5 %). V roce 1996 se zde odehrál incident, kdy byl agenty FBI obléhán jeden statek nedaleko Jordanu. Zde se opevnila skupina hnutí The Freemen, šovinistického náboženského spolku, neuznávajícího vládu USA. Incidentu se dostalo také značné mediální pozornosti.\n\nOblast je známá především jako lovecká a rybářská destinace. Kromě toho se zde vyskytují výchozy svrchnokřídových sedimentů formace Hell Creek, zkoumanou paleontology především z Museum of the Rockies v Bozemanu. Na území Garfield County se vyskytuje také chráněná přírodní rezervace Charlese M. Russella.\n\n"}
{"id": "451107", "url": "https://cs.wikipedia.org/wiki?curid=451107", "title": "Záluží (Litvínov)", "text": "Záluží (Litvínov)\n\nZáluží () je název zaniklé obce v okrese Most v Ústeckém kraji. Nacházela se asi 5,5 km severozápadně od starého města Mostu v nadmořské výšce 261 metrů s katastrální výměrou 474 ha. V prostoru bývalé obce se dnes nachází výrobní provozy Chemopetrolu Litvínov, neboť obec byla zlikvidována v letech 1974–1975 při rozšíření chemických závodů. Záluží dnes tvoří jednu z částí města Litvínova.\n\nPrvní písemná zmínka o vsi se nachází v listině Boreše z Rýzmburka z roku 1333, ve které prodal svůj hrad Kostomlaty a k němu příslušející vesnice včetně části Záluží. Další část vsi včetně poplužního dvora patřila i nadále k hradu Rýzmburk. Majitelé této části byli příslušníci drobné šlechty: Ramfolt z Bontensee (1393–1394), Hanuš z Polenska (1419), Hanuš Gerhengros (1454). Ve druhé polovině 15. století byl díl vsi připojen k mosteckému hradu a v roce 1512 i zbytek vsi náležející dosud ke kostomlatskému panství.\n\nTvrz v Záluží byla poprvé zmíněna v roce 1512. Stávala na ostrůvku uprostřed rybníka na jižním okraji vesnice a patřila nejspíše k sídlům typu motte.\n\nV roce 1535 Záluží koupil Jiří Hartič z Hartiče. Roku 1613 Rudolf II. povolil zapsat Záluží jako svobodný statek do zemských desk a propustil jej z manství k mosteckému hradu. Po bitvě na Bílé hoře byl majetek Hartičům pro jejich účast na stavovském povstání zkonfiskován a v roce 1623 Záluží koupil komisař pohraničních cel Jacob Bruno. Vdova po něm Ludmila se provdala za Martina hraběte Michnu z Vacínova. Od tohoto rodu získal Záluží v roce 1713 Jan Josef z Valdštejna, který je začlenil do svého panství Duchcov-Horní Litvínov. Jeho součástí zůstala ves až do roku 1848. Po roce 1850 se Záluží nejprve stalo osadou Dolního Litvínova, ale od roku 1862 již bylo stalo samostatnou obcí.\n\nV roce 1870 zde byla postavena sklárna a následovaly hnědouhelné doly \"Viktoria\" (1880), \"Radetzky\" (1891, od roku 1919 \"Kolumbus\"), \"Neuschacht\" (1905, od roku 1907 \"Tegetthoff,\" od roku 1919 \"Herkules\" a 1951 přejmenovaný na \"Vítězný únor\").\n\nV roce 1939 po okupaci českého pohraničí začali Němci poblíž Záluží stavět chemický závod na výrobu leteckého benzínu z uhlí. U továrny byly zřízeny pracovní a zajatecké tábory. Chemická rafinérie byla v letech 1944 a 1945 opakovaně cílem spojeneckých náletů , při kterých bylo několikrát postiženo i Záluží. Při náletu 23. září 1944 byla spodní část obce úplně zničena a řada dalších domů poškozena. Na podzim 1945 byl vedením obnovy závodu pověřen zdejší rodák Jindřich Šnobl, který po únoru 1948 odešel do Prahy na místo ředitele ČKD-Stalingrad.\n\nMenší část obce byla zbourána už v letech 1956–1960. Převážná většina Záluží však byla zbořena v letech 1974–1975 při rozšíření chemických závodů. Katastrální území bylo připojeno k městu Litvínov.\n\n\n"}
{"id": "451108", "url": "https://cs.wikipedia.org/wiki?curid=451108", "title": "Billings", "text": "Billings\n\nBillings je v současnosti počtem obyvatel největší město amerického státu Montana. Nachází se ve středu jižní části Montany a v současnosti má mírně přes 100 000 obyvatel. Dnes je také jedním z nejrychleji rostoucích měst na severu USA, z měst nad 100 tisíc obyvatel je však jejich počtem nejmenší.\n\nMěsto bylo pojmenováno podle někdejšího prezidenta Severní pacifické dráhy Fredericka H. Billingse. První aglomerace na území Billings vznikla roku 1882, původně jako malá stanice železniční dráhy. Jeho růst pak byl velmi rychlý, což souviselo s rapidním přírůstkem populace do této oblasti koncem 19. století. Jde o největší město v okruhu zhruba 500 kilometrů.\n\nPodle sčítání lidu z roku 2010 zde žilo 104 170 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,2% populace.\n\nMěsto Billings je zmiňováno například ve sci-fi thrilleru \"Poslední dny dinosaurů\", kde je o něm pojednáno jako o městě, v jehož blízkosti se nachází fiktivní laboratorní komplex \"Quantum Fields\", ve kterém probíhají experimenty s obřím tajným urychlovačem částic.\n"}
{"id": "451111", "url": "https://cs.wikipedia.org/wiki?curid=451111", "title": "Borogovia", "text": "Borogovia\n\nBorogovia (podle postav zvaných \"Borogove\" z povídky Lewise Carrolla) byl rod malého teropodního dinosaura, žijícího v období svrchní křídy (asi před 80 miliony let) na území dnešního Mongolska. Dravý troodontid získal své jméno podle postav v básni Lewise Carrolla Žvahlav. Ve skutečnosti se může jednat o zástupce rodu \"Saurornithoides\".\n\nTento dinosaurus je znám pouze podle fosilních částí zadní končetiny, které naznačují celkovou délku těla asi 2 metry a hmotnost kolem 13 kilogramů.\n\n"}
{"id": "451114", "url": "https://cs.wikipedia.org/wiki?curid=451114", "title": "Třenická hora (rozhledna)", "text": "Třenická hora (rozhledna)\n\nTřenická hora je rozhledna nacházející se na východním svahu stejnojmenného vrchu (Poberounská subprovincie, Brdská oblast), kóta 501  m n. m., západně od městysu Cerhovice, okres Beroun. Vyhlídková plošina ve výšce 20 m je umístěna na stožáru mobilního operátora Vodafone, vede k ní 108 schodů. Celková výška stožáru je 30 metrů. Se stavbou bylo započato na jaře roku 2007, slavnostní otevření bylo 15.9.2007. \n\nK rozhledně lze dojet autem, exit č. 41 z dálnice D5 do Cerhovic, osady Třenice, zde po ulici Letná přibližně 200 m pod rozhlednu. Nejbližší železniční stanice jsou Cerhovice, pěšky cca 2,5 km vzdálená. Rozhledna je volně přístupná po celý rok. \n\nOd severu k jihu je to Holý vrch (572 m n. m.), oblast Hořovické brázdy, Český kras, Cukrák, Plešivec, centrální Brdy s kótami Brda (773 m n. m.), Tok (865 m) a Jordán (824).\n\n"}
{"id": "451115", "url": "https://cs.wikipedia.org/wiki?curid=451115", "title": "Faeřané", "text": "Faeřané\n\nFaeřané (faersky Føroyingar) jsou lidé, kteří patří mezi severní germánské národy, kam náleží ještě Islanďané, kteří jsou Faeřanům příbuzností nejblíže – společně s nimi náleží do tzv. ostrovní větve severních Germánů a také Norové, Švédi a Dánové. Většina jich žije na Faerských ostrovech, které byly osídleny předky moderních Faeřanů již v 7. století.\n\nFaeřané mluví faerštinou, která patří mezi germánské jazyky, přesněji mezi jejich severní větev a ještě přesněji mezi tzv. ostrovní větev severogermánských jazyků, kam patří společně s islandštinou.\n\nPředci moderních Faeřanů připluli na Faerské ostrovy někdy v 7. století, vytlačili několik křesťanských mnichů a sami je ovládli. Prvním písemným důkazem o přítomnosti germánských kolonizátorů na ostrovech je slavný Sandavágurský kámen. Prvotní osídlení je také zaznamenáno v islandských ságách.\n\nModerní výzkum DNA prokázal, že faerští muži mají původ z 87% skandinávský, ale ženský původ je z 84% skotsko – irský, takže spíše keltský, což by svědčilo o kontaktech mezi Vikingy a irskými a skotskými Kelty.\n"}
{"id": "451121", "url": "https://cs.wikipedia.org/wiki?curid=451121", "title": "Jagdberg (hrad)", "text": "Jagdberg (hrad)\n\nJagdberg je hradní zřícenina u obce Schlins ve Vorarlbersku. Byl pravděpodobně postaven ve 12. století.\n\nHrad sloužil jako základna hrabat z Montfort-Feldkirchu do konce 13.století. Roku 1397 připadl Habsburkům a 28. září 1405 byl během Appenzellské války pobořen. Od roku 1408 probíhala rekonstrukce – ale v letech 1440 a 1499 během válečných konfliktů objekt opakovaně vyhořel. Roku 1559 začala opětovná výstavba.\nV letech 1911, 1938 až 1941 a znovu 1951 až 1953 proběhly rekonstrukční práce.\n\nVnitřní prostory se od roku 1941 používají k divadelním představením pod širým nebem.\n"}
{"id": "451123", "url": "https://cs.wikipedia.org/wiki?curid=451123", "title": "Paweł Stalmach", "text": "Paweł Stalmach\n\nPaweł Stalmach (v českých zdrojích Pavel Stalmach, 13. srpna 1824 Bażanowice – 13. listopadu 1891 Těšín) byl polský národní buditel, novinář a vydavatel na Těšínsku.\n\nAbsolvoval evangelické gymnázium v Těšíně. Chtěl se stát knězem, ale zjistil, že nemá dostatečné znalosti polštiny. Půjčoval si proto u známého těšínského advokáta Ludvíka Kluckého polské knihy a společně s dalšími založil studentský čtenářský spolek. Později odešel na filozofický kurs evangelického lycea do Prešpurku, kde se setkal s Ľudovítem Štúrem, vydavatelem Slovenských novin. Stalmachova snaha vydávat podobné noviny na Těšínsku ale narazila na neochotu úřadů udělit koncesi.\n\nStalmach se odebral do Vídně, kde ho zastihla revoluce. 6. května 1848 vyšlo první číslo časopisu \"Tygodnik Cieszyński\", který vydával Ludwik Klucki a vedl redaktor Andrzej Cinciała. Z Vídně Stalmach posílal příspěvky. Později se společně s polským přítelem Jiřím Lubomírským účastnil Slovanského sjezdu v Praze. Odtud se vrátil do Těšína, kde převzal vedení Týdeníku a založil čtenářský spolek Czytelnia Ludowa.\n\nVydavatelské začátky byly obtížné – časopis se potýkal s finančními problémy a Stalmach se musel živit soukromým doučováním. Po zákazu týdeníku v Haliči zavedl nový titul – \"Gwiazdka Cieszyńska\". Jeho úsilí si všiml polský básník Józef Ignacy Kraszewski a zajistil mu nejen 400 nových předplatitelů, ale také řadu peněžitých darů a knih od Poláků z Poznaňska, Haliče i Polského království v ruském záboru. Příspěvky pomohly změnit „Čitelnu“ na rozsáhlou knihovnu v reprezentativních prostorách. V roce 1873 vyšel v Krakově na podporu Stalmacha almanach \"Wisła\".\n\nK dalším Stalmachovým aktivitám patřilo založení několika organizací v Těšíně, jako byl Národní dům, Towarzystwo naukowej pomocy (na podporu místních studentů) a družstevní záložna (Towarzystwo oszczędności i zaliczek). Jak konstatoval František Sláma, nezanechal po sobě spisy, které by mu zajistily slávu u potomků. Vytvořil ale mezi svými spoluobčany národní uvědomění, na které mohli navázat další. Výsledky jeho práce jsou tak uloženy přímo v těšínském lidu.\n\n"}
{"id": "451125", "url": "https://cs.wikipedia.org/wiki?curid=451125", "title": "Josef Fischer (buditel)", "text": "Josef Fischer (buditel)\n\nJosef Fischer (16. dubna 1815 Jevíčko – 11. července 1894 Moravská Třebová) byl lékař a český národní buditel v Těšíně.\n\nVystudoval medicínu ve Vídni a od roku 1841 působil v Těšíně jako lékař v nemocnici Alžbětinek a v Cellestově ústavu, později také jako soudní lékař.\n\nByl mimořádně aktivní. Od roku 1850 učil češtinu a polštinu na těšínském gymnáziu. Stal se předsedou řady organizací, jako byla Czytelnia Ludowa (knihovna založená Pavlem Stalmachem), Towarzystwo naukowej pomocy (sdružení na podporu slovanských studentů), Towarzystwo pedagogiczne a český spolek Snaha. V letech 1850 – 63 byl rovněž členem těšínského městského zastupitelstva. Roku 1882 odešel do důchodu (přestal vyučovat na gymnáziu), ale nadále působil jako lékař. Měl velký respekt místních Čechů i Poláků.\n"}
{"id": "451127", "url": "https://cs.wikipedia.org/wiki?curid=451127", "title": "Blanka Navarrská (1226)", "text": "Blanka Navarrská (1226)\n\nBlanka Navarrská ( \"Blanche de Navarre\", \"Blanca de Navarra\"; 1226 - 11. srpna 1283) byla bretaňská vévodkyně a zakladatelka cisterciáckého kláštera Joie.\n\nJako prvorozená dcera navarrského krále Theobalda a jeho druhé manželky Anežky z Beaujeu se v útlém dětství roku 1236 provdala za bretaňského vévodu Jana I., který měl případně s rukou nevěsty získat i navarrské království. Dva roky po Blančině svatbě se však narodil Theobaldovi vytoužený syn a Jan Bretaňský se roku 1254 vzdal svého nároku na navarrský trůn.\n\nBlanka dala bretaňskému vévodovi osm dětí a zemřela roku 1283. Byla pohřbena v klášteře Joie v Hennebontu. Její náhrobek je dnes ve sbírkách Louvru.\n\n"}
{"id": "451129", "url": "https://cs.wikipedia.org/wiki?curid=451129", "title": "Bertus Aafjes", "text": "Bertus Aafjes\n\nBertus Aafjes (celým jménem \"Lambertus Jacobus Johannes Aafjes\"; 12. května 1914 Amsterdam – 22. dubna 1993 Swolgen) byl nizozemský spisovatel a básník.\n\nAafjes se zpočátku připravoval na církevní kariéru, poté ale absolvoval studium klasické archeologie v Löwenu a křesťanské archeologie na Papežském institutu v Říme. Dalších několik let strávil v Itálii a Egyptě. Za druhé světové války pobýval ve Frísku a psal básně o odporu. Později na zámku Hoensbroek v provincii Limburg pracoval jako spisovatel na volné noze. Používal pseudonym \"Jan Oranje\".\n\nAafjes byl ovlivněn katolickým náboženstvím a německým romantismem. Kromě básní psal také například cestopisy, detektivní příběhy a přeložil Homérovu Odyseu a Shakespearova Hamleta.\n\n"}
{"id": "451133", "url": "https://cs.wikipedia.org/wiki?curid=451133", "title": "Christen Aagaard", "text": "Christen Aagaard\n\nChristen Lauritsen Aagaard (27. ledna 1616 Viborg, Jutsko – 5. února 1664 Ribe) byl dánský básník.\n\nNarodil se roku 1616 jako syn kazatele ve Viborgu. Jeho bratrem byl spisovatel Niels Aagaard. V letech 1635 až 1639 Christen studoval v Kodani. Na této univerzitě se roku 1647 stal profesorem poezie. Roku 1651 byl jmenován rektorem koleje v Ribe. Od roku 1658 působil jako učitel teologie a kazatel ve Vester-Vedstedu. Zemřel roku 1664. Jeho latinské básně se vyznačují elegancí i stylovou čistotou, jako například sbírka básní \"Threni hyperborei\" (1648) k poctě zesnulého dánského krále Kristiána IV.\n\n"}
{"id": "451139", "url": "https://cs.wikipedia.org/wiki?curid=451139", "title": "Podezřeň královská", "text": "Podezřeň královská\n\nPodezřeň královská (\"Osmunda regalis\") je kapradina původní v Evropě, Africe, Asii, a Americe, která roste především v lesních močálech. Tento druh je někdy známý jako „kvetoucí kapradina“. V ČR je podezřeň královská vyhynulou rostlinou, dříve se pravděpodobně vyskytovala v oblasti Lužických a Krušných hor. Chráněným druhem je podezřeň v Polsku, Maďarsku a Německu.\nPodezřeň patří mezi acidofilní rostliny. V mnoha oblastech se podezřeň stala vzácnou v důsledku odvodňování mokřadů pro zemědělské účely.\n\nPodezřeň královská je opadavá vytrvalá bylina dorůstající 1–2 metrů výšky a až 4 metrů šířky. Má odděleně rostoucí rezavě zbarvené plodolisty s výtrusy (tzv. sporofyly) od zelených asimilujících neplodných listy (trofofylů). Neplodné listy jsou dlouhé 60–160 cm a 30–40 cm široké, dvakrát zpeřené s 7–9 páry listů až 30 cm dlouhé. Každý s 7–13 páry lístků 2,5–6,5 cm dlouhých a 1–2 cm širokých. Plodné listy jsou kratší a vzpřímené, 20–50 cm vysoké, obvykle s 2–3 párů sterilních listů ve spodní části a 7–14 páry plodných listů v horní části pokryté nahloučenými sporangii. Plodolisty se objevují od července do srpna. Kořeny jsou černé a často hluboce ukotvené v půdě.\n\n\nJe velmi podobná dalším dvěma druhům \"Osmunda lancea\" a \"Osmunda japonica\". Nedávné genetické analýzy (Metzgar et al., 2008) ukázaly, že americké odrůdy jsou sestrami evropského druhu \"Osmunda regalis\". Pokud je to pravda, pak \"O. lancea\" a \"O. japonica\" by měly být považovány za odrůdy \"O. regalis\", nebo naopak, \"O. regalis\" var. \"spectabilis\" by měla být považována za samostatný druh, \"Osmunda spectabilis\" Willdenow. Tento var. \"brasiliensis\" bude \"Osmunda spectabilis\" Willdenow var. brasiliensis Hooker & Greville.\n\nKořeny, stejně jako kořeny dalších druhů rodu \"Osmunda\", se používají jako osmundový kořen, který je v zahradnictví využíván jako opěrná konstrukce pro pěstování orchidejí a dalších epifytických rostlin.\n\nPodle slovanské mytologie, plodolist se sporangii, tzv. \"Perunova květina\" (kapradinový květ), má magickou sílu, a dává svým držitelům možnost porazit démony, splní přání, odemknou tajemství, umožňuje také porozumět jazyku stromů. V dřívější tradicích, musely sporangia, květy, sbírány na Kupalovu noc (Svatojánská noc), později, po příchodu křesťanství,se datum se změnilo na Velikonoce. Osoby, které chtějí sbírat Perunovy květiny se musí postavit v kruhu kolem rostliny a odolávat popichování nebo hrozbám démonů.\n\nOchucená osmunda se používá také jako pokrm namul v korejské kuchyni. „Namul“ je výhradně vegetariánský pokrm složený z různých rostlin a je rozeznáváno více druhů tohoto pokrmu podle sezóny. Mladé výhonky kapradiny jsou, stejně jako výhonky podobných kapradin známé jako „fiddleheads“, pojídány jako potraviny s chřestovou chutí. Zdravotnické využití – kořen má astringentní, projímavé, diuretické účinky a lze jej použít i jako tonikum. Před použitím se poraďte s lékařem, kapradiny jsou rostliny s obsahem toxických látek, mohou způsobit smrt.\n\nNěkdy se podezřeň pěstuje jako zahradní rostlina, má raději polostín, je třeba ji držet ve stálém vlhku a humózní kyselé půdě (rašelina). Množí se výsevem výtrusů a nebo dělením.\n\nAčkoliv není známo, zda se jedná o jedovatou rostlinu, mnoho kapradin obsahuje jedovaté nebo karcinogenní látky a klidně by to tedy mohl být případ i této rostliny. Extrakt z podezřeně královské je klasifikován jako nebezpečná látka. Bylo totiž zjištěno několik případů otrav, které se dávaly do souvislosti s touto rostlinou; doporučuje se tedy ji před konzumací tepelně upravovat.\n\n\n\n \n"}
{"id": "451144", "url": "https://cs.wikipedia.org/wiki?curid=451144", "title": "Ulver", "text": "Ulver\n\nUlver je norská hudební skupina.\n\nSkupinu založil v roce 1993 v Oslu zpěvák Kristoffer Rygg s několika dalšími hudebníky. V listopadu téhož roku vydali Ulver svou první black metalovou nahrávku - demo Vargnatt. V té době také odehráli pár svých prvních neoficiálních koncertů. Jejich první album Bergtatt odstartovalo éru známou jako Trilogii Black Metalu. Bylo vydáno pod labelem Head Not Found a setkalo se s pozitivní kritikou dokonalého spojení black metalu, drsných vokálů, agresivních kytar a folkovými akustickými pasážemi. Bylo chváleno pro svou jedinečnou atmosféru a popisováno jako tajemné a melancholické. Jejich druhé album, Kveldssanger opustilo od black metalových prvků a neslo lidový styl. Vokály zde byly orchestrální a čisté a kytary akustické. Album bylo chváleno pro svou atmosféru - pocit tiché a tajuplné samoty. Třetí album, Nattens Madrigal, vydané v březnu 1997 bylo však čistě black metalové. Album bylo popsáno jako surové a ponuré. Metal Injection dospěla k závěru, že \"\"Kveldssanger neměl žádné elektrické nástroje, Nattens madrigal neměl akustické nástroje, ale Bergtatt má jak akustické a elektrické nástroje, je to, jako by byl Bergtatt sestříhaný do dvou samostatných alb\"\".\n\nPo roce 1997 ze skupiny odešlo mnoho členů a tak si v roce 1998 Garm pozval do skupiny Torea Ylwizakera, za účelem rozšíření skupiny, se kterým vytvořil dvojalbum \"Themes from William Blake's The Marriage of Heaven and Hell.\" Jde o zhudebnění sbírky básní Manželství nebe a pekla sepsané anglickým básníkem Williamem Blakem. Rygg založil své vlastní hudební nakladatelství Jester Records, pod kterým album také vydal. Album je směsí ambientu, elektroniky, progresivního metalu a industrial prvků. Americký režisér Harmony Korine se vyjádřil o tomto albu slovy: \"\"Je zde viditelná spojitost mezi skladatelem jako byl Wagner, ke skupině jako je Ulver\"\". Nicméně, album je odsuzováno a kritizováno mnoha fanoušky, jelikož je to jakýsi mezník a odstup od black metalové scény k novému směru.\n\nPo Blake albu ze skupiny odešli všichni ostatní členové a zůstali jen Kris a Tore. V září 1999 vydali EP s názvem Metamorphosis, které opět neslo elektronický zvuk. V roce 2000 do skupiny vstoupil Jørn H. Sværen a skupina vydala páté album - Perdition City. Ulver v té době zkoušeli různé žánry. V roce 2001 navázali na Perdition City dvěma EP Silence Teaches You How To Sing a Silencing the Singing.\n\nV roce 2002 vstoupily do světa filmových soundtracků a vytvořili album Lyckantropen Themes, které bylo použito pro krátký švédský film režiséra Steva Ericssona Lyckantropen. V roce 2003 vytvořili soundtrack Svidd neger pro film Černý laponec a soundtrack Uno pro film Špatně rozdané karty.\n\nV roce 2003 vydala skupina další EP - A Quick Fix of Melancholy. Má stejně jako Metamorphosis pouze 4 písně. Jedna z nich, Eitttlane je remix písně Nattleite z alba Kveldssanger. EP bylo v podstatě teaser pro nadcházející album s názvem Blood Inside, vydané v červnu 2005 společně s klipem pro skladbu \"It Is Not a Sound\". Album mixuje avantgardní hudbu a experimentální rock a v jednotlivých písních se objevují prvky jazzu, klasické hudby, industrialu a elektronické hudby.\n\nJejich další album, Shadows of the Sun vyšlo v říjnu 2007. Oproti předchozím nahrávkám je zcela jiné, působí tichým, klidným a relaxačním dojmem. Píseň \"Solitude\" je coververzí stejnojmenné písně Black Sabbath.\n\nRoku 2009 Ulver oznámili příchod nového člena do skupiny. Stal se jím britský hudebník Daniel O'Sullivan. V té době Ulver začali poprvé po patnácti letech hrát živě. V dubnu 2011 jakožto kvarteto vydali první společné album, celkově však osmé - Wars of the Roses, obsahující 7 písní, z nichž jeden singl February MMX, který vyšel již rok před samotným albem. V listopadu 2011 byli pozváni, aby hráli v budově Norské národní opery a baletu, kde natočili záznam z koncertu, který je dostupný na Blu-Ray a DVD. Jejich deváté album, Childhood's End, je cover album písní z pozdních 60. let od skupin jako např. The Troggs, Pretty Things, Electric Prunes apod. Koncem roku 2012 také vyšlo vedlejší album Live at Roadburn, sestavené z živého vystoupení s těmito cover písněmi.\n\nJejich desáté album, Messe I.X - VI.X, se dá zařadit do žánru moderní klasické hudby a dark ambientu. S tímto albem skupině pomáhal Tromsø komorní orchestr. Vokály se zde objevují pouze na dvou skladbách. Roku 2014 vydali společné album se skupinou Sunn O))) s názvem Terrestrials.\n\n22. ledna 2016 Ulver vydají album ATGCLVLSSCAP, které bude obsahovat pár remixů z jejich rané tvorby. Garm uvedl, že se bude jednat o dvojalbum, bude na něm přes 80 minut materiálu a z toho 2/3 které, jsme nikdy předtím ještě neslyšeli. Album vyjde pod labelem House of Mythology.\n\n\n\n\n\n\n\n\n\n"}
{"id": "451156", "url": "https://cs.wikipedia.org/wiki?curid=451156", "title": "Theodore Freeman", "text": "Theodore Freeman\n\nTheodore Cordy Freeman (18. února 1930 Haverford, stát Pensylvánie, USA – 31. října 1964 Ellington, Texas) byl americký vojenský letec, který zahynul při havárii letadla. Absolvoval přípravu amerických astronautů, do vesmíru však už neletěl.\n\nV roce 1953 ukončil úspěšně vysokoškolské studium akademie amerického vojenského námořnictva. O sedm let později zdárně zakončil studium na univerzitě v Michiganu. Získal titul leteckého inženýra. V roce 1978 byl zapsán ve třetí skupině do výcvikového střediska amerických astronautů u NASA. Oženil se, byl otcem jednoho dítěte.\n\nByl vojenským letcem. Při jednom z letů s cvičným letounem T-38 na letecké základně v Ellingtonu (stát Texas) došlo ke katastrofě a Freeman zahynul. V té době měl hodnost kapitána letectva.\n\n\n"}
{"id": "451158", "url": "https://cs.wikipedia.org/wiki?curid=451158", "title": "Niels Aagaard", "text": "Niels Aagaard\n\nNiels Lauritsen Aagaard (1612, Viborg, Jutsko – 22. ledna 1657) byl dánský spisovatel a učenec.\n\nNarodil se roku 1612 jako syn kazatele ve Viborgu. Jeho bratrem byl básník Christen Aagaard. Po ukončení studia na univerzitě v Kodani rozšiřoval své vzdělání cestováním po evropských státech. Po návratu do Dánska působil jako protestantský pastor a dočasně jako rektor jedné školy. Od roku 1647 byl profesorem rétoriky a od roku 1650 také knihovníkem na Akademii v Sorø. Napsal mnoho latinských a řeckých básní stejně tak jako krátká filologická pojednání například na téma Tacitus, Ammianus Marcellinus a o stylu Nového zákona. Mimoto zpracoval politický spis \"De Optima regendae reipublicae forma\" (Sorø 1653).\n\n"}
{"id": "451159", "url": "https://cs.wikipedia.org/wiki?curid=451159", "title": "Chris Abani", "text": "Chris Abani\n\nChris Abani (* 27. prosince 1966 Afikpo, Nigérie), celým jménem \"Christopher Abani\", je nigerijský spisovatel.\n\nChris Abani vydal svůj první román \"Master of the Board\" v šestnácti letech. Tématem je neonacismus v Nigérii a Abani byl za tuto knihu politicky pronásledován. Chris Abani je profesorem na University of California. Získal již řadu literárních ocenění, například Prince Claus Awards roku 2001 nebo Hemingway Foundation PEN Award roku 2005.\n\n"}
{"id": "451161", "url": "https://cs.wikipedia.org/wiki?curid=451161", "title": "Mercedes Abadová", "text": "Mercedes Abadová\n\nMercedes Abadová (v nepřechýlené formě \"Mercedes Abad\"; * 3. února 1961 Barcelona) je španělská spisovatelka a novinářka. \n\nStudovala na barcelonské univerzitě informatiku.\n\nPři konkurzu na televizní pořad si poranila meniskus a během rekonvalescence napsala svůj první román. Úspěch zaznamenalo až další dílo, \"Ligeros libertinajes sabáticos\", za které získala cenu Premio La Sonrisa Vertical.\n\nSpolupracuje s různými periodiky a také divadlem.\n\n"}
{"id": "451172", "url": "https://cs.wikipedia.org/wiki?curid=451172", "title": "Láhaurská pevnost", "text": "Láhaurská pevnost\n\nLáhaurská pevnost je citadela v Láhauru v pákistánské provincii Paňdžáb. \n\nStavba má lichoběžníkový půdorys a rozkládá se na ploše přesahující 20 hektarů. Počátky stavby sice sahají až do starověku, její současná podoba však pochází z doby mughalského panovníka Akbara Velikého (1542–1605). \n\nPevnost je od roku 1981 spolu se Šalimarovymi zahradami součástí kulturních památek světového dědictví UNESCO.\n\n"}
{"id": "451177", "url": "https://cs.wikipedia.org/wiki?curid=451177", "title": "Paul Kossoff", "text": "Paul Kossoff\n\nPaul Francis Kossoff (14. září 1950 – 19. března 1976) byl rockový kytarista známý jako člen skupiny Free.\n\nKossoff byl synem známého britského herce Davida Kossoffa. Začal svou hudební kariéru v polovině 60. let a jeho první profesionální vystoupení bylo s Black Cat Bones, společně s bubeníkem Simonem Kirkem. Black Cat Bones několikrát vystupovali jako předskupina Fleetwood Mac a Peter Green (kytarista Fleetwood Mac) společně s Kossoffem jamoval a trávil hodiny diskusemi o hraní blues a bluesových hudebnících. S Black Cat Bones též hrál příležitostný koncertní pianista Champion Jack Dupree. Jak Kossoff tak Kirke pak hráli na jeho albu \"When You Feel the Feeling...\".\n\nV dubnu 1968 se oba dali dohromady s Paulem Rodgersem (zpěv) a Andy Fraserem (baskytara) a založili skupinu Free. Během dvou let absolvovali \"tranzitní\" turné a nahráli dvě alba: \"Tons of Sobs\" (1968) a \"Free\" (1969). Obě alba byla ovlivněna blues a soulem, styly které byly v kontrastu k jejich tehdejšímu progressive rockovému založení.\n\nÚspěch přišel v roce 1970, kdy jejich třetí album, \"Fire and Water\" (1970), přineslo ohromný hit \"All Right Now\". Skupina hrála na festivalu Isle of Wight a jejich vystoupení přineslo ovace jak obecenstva tak i kritiků. Následovala vyprodaná turné (Spojené království, Evropa a Japonsko), ale po vydání dalšího alba, \"Highway\" (1970), existence skupiny spěla k jejímu konci.\nŽivé album \"Free Live\", nahrané v roce 1970, bylo vydáno v roce 1971 jako \"rozlučkové\".\nZatímco Rodgers a Fraser se věnovali svým neúspěšným sólovým projektům, Kossoff a Kirke se spojili s texaským klávesistou John \"Rabbit\" Bundrickem a japonským baskytaristou Tetsu Yamauchiim a v roce 1971 vydali album \"Kossoff, Kirke, Tetsu and Rabbit\".\n\nFree se reformovali a vydali album \"Free At Last\" (1972). Po vydání tohoto alba se Fraser rozhodl skončit a založit skupinu Sharks. Free, Tetsu a Rabbit pak ještě vydali album \"Heartbreaker\" (1973) a potom se skupina rozpadla.\n\n\nAlba vydaná po skončení existence skupiny:\n\n\n\n\n"}
{"id": "451179", "url": "https://cs.wikipedia.org/wiki?curid=451179", "title": "Robert Mueller", "text": "Robert Mueller\n\nRobert Swan Mueller III. (* 7. srpen 1944 New York, stát New York) je americký voják, právník a od září 2001 do září 2013 ředitel FBI.\n\nV roce 1962 ukončil St. Paul's School, poté v roce 1966 vystudoval Princetonskou univerzitu, o rok později New York University, a také University of Virginia School of Law.\n\nJako důstojník sloužil u 3. divize Námořní pěchoty Spojených států amerických. Zúčastnil se bojů vietnamské války, kde získal následující vyznamenání:\n\n\nPracoval jako federální prokurátor v San Franciscu, a poté v Bostonu. Roku 1989 se stal náměstkem ministra spravedlnosti USA Dicka Thornburgha. Zabýval se případy M. Noriegy a bombového útoku na Let Pan Am 103.\nV letech 1998-2001 byl prokurátorem ve státě Kalifornie. Dne 4. září 2001 složil přísahu a stal se ředitelem FBI. Po týdnu služby v nové funkci došlo k teroristickým útokům 11. září 2001.\n\nV únoru 2003, měsíc před americkou invazí do Iráku, Mueller jako ředitel FBI svědčil před senátním výborem pro zpravodajské služby. Mueller před výborem prohlásil, že Irák se snaží oklamat mezinárodní společenství, protože stále vlastní zbraně hromadného ničení a existuje nebezpečí, že poskytne teroristům chemické nebo biologické zbraně. Dále před výborem uvedl, že sedm států označených americkou vládou za státní sponzory terorismu — Írán, Irák, Sýrie, Súdán, Libye, Kuba a Severní Korea — působí ve Spojených státech a nadále podporují teroristické skupiny, které útočí na Američany. \n\nDne 17. května 2017 byl Mueller jmenován zvláštním zástupcem ministerstva spravedlnosti USA pro vyšetřování vazeb prezidentské kampaně Donalda Trumpa a nepřímo i jeho samotného k Rusku. Muellerovo jmenování náměstkem ministra spravedlnosti Rodem Rosensteinem bylo přivítáno především politiky z řad demokratů, ale i některými republikány. Prezident Trump na Muellerovo jmenování a jeho určené pole působnosti reagoval tweetem, že se jedná o „největší hon na čarodějnice na politika v americké historii.“\n\nV říjnu 2017 Mueller nechal zatknout a obvinil z praní špinavých peněz amerického lobbistu a dočasného vedoucího Trumpovy prezidentské kampaně Paula Manaforta. V listopadu 2017 obvinil také Trumpova bývalého poradce pro národní bezpečnost Michaela Flynna z lhaní úřadům, přičemž Flynn přislíbil plnou spolupráci při vyšetřování. Kromě toho komise pod Muellerovým vedením obvinila z federálních zločinů i dva další blízké Trumpovy spolupracovníky - poradce Ricka Gatese a George Papadopoulose. \n\nJedním z nich je bývalý Trumpův osobní právník Michael Cohen, zapojený do jednání s Rusy. V dubnu 2018 FBI prohledala jeho kancelář, dům a hotelový pokoj a zabavila množství dokumentů. Cohen byl obviněn z několika trestních činů a rozhodl se spolupracovat se zvláštním vyšetřovatelem Robertem Muellerem. U soudu, který ho poslal na tři roky do vězení, přiznal vinu ve všech obviněních, včetně těch, která zahrnují prezidenta USA. Z Cohenova přiznání vyplývá, že Trumpova organizace v době prezidentské kampaně v červnu 2016 jednala s Rusy o stavbě Trump Tower v Moskvě a potřebovala k tomu oficiální svolení ruské vlády. V té době se Trump Jr., Jared Kushner a Manafort sešli v Trump Tower s Rusy k jednání, kterého se zúčastnila i právnička s úzkými vztahy ke Kremlu Natalia Veselnitskaya.\n\nNově byly potvrzeny údaje z tajné zprávy bývalého agenta Christophera Steela, že Cohen cestoval na setkání s Rusy do Prahy, protože bylo identifikováno přihlášení jeho mobilního telefonu v Praze v době, kdy se měla schůzka odehrát. Zároveň byla jednou z východoevropských tajných služeb odposlechnuta konverzace Rusů o pobytu Cohena v Praze na přelomu srpna a září 2016.\n\nV roce 2018 začal Mueller vyšetřovat také možné vazby Donalda Trumpa a jeho spolupracovníků na Turecko, Izrael, Čínu, Katar, Saúdskou Arábii a Spojené arabské emiráty. Prezident Trump na to reagoval znovu kritikou, že se jedná o „hon na čarodějnice.“\n"}
{"id": "451182", "url": "https://cs.wikipedia.org/wiki?curid=451182", "title": "Jiří Pacold", "text": "Jiří Pacold\n\nJiří Pacold (24. dubna 1834 Chrudim – 16. února 1907 Praha) byl český profesor stavitelství na pražské technice.\n\nNarodil se v rodině soukenického mistra Antonína Pacolda a jeho manželky Rozálie, rozené Neumainové.\nPo absolvování reálky v Chrudimi a technických studiích v Praze se začal věnovat stavitelské praxi. Vedle toho dál studoval a roku 1863 se habilitoval jako soukromý docent pro hospodářské a průmyslové stavitelství. O dva roky později se stal docentem pro encyklopedii pozemního stavitelství a 17. září 1871 řádným profesorem české polytechniky. Roku 1889 byl jmenován rektorem této školy. Byl autorem odborných textů, například \"Konstrukce pozemního stavitelství\" a \"Stavitelský praktik\".\n\nZemřel v Praze, byl pochován na Vyšehradském hřbitově.\n\nDne 12. listopadu 1867 se oženil s Marií Balzerovou (1842–??, místo sňatku neurčeno). Manželé Pacoldovi bydleli na pražském Novém Městě, měli dvě dcery a dva syny.\n\nPacold byl jedním z odborníků, kteří pomáhali při obnově Národního divadla po požáru roku 1881. Působil jako přísný a pečlivý stavební dozor a svou činností pomohl zajistit včasné a kvalitní provedení prací.\n\nZdokonalil také výrobu vápna – jím navržené pece dokázaly zpracovat i netříděný vápenec, což do té doby nebylo možné. Dodnes se zachovala jako technická památka Pacoldova vápenka ve Velké Chuchli.\n\n\n"}
{"id": "451183", "url": "https://cs.wikipedia.org/wiki?curid=451183", "title": "Kanarína", "text": "Kanarína\n\nKanarína (\"Canarina\") je rod dvouděložných rostlin z čeledi zvonkovité (\"Campanulaceae\"), zastoupený dvěma druhy ve východoafrických horách a jedním druhem na Kanárských ostrovech.\n\nSuchozemské nebo epifytické rostliny. Kořeny jsou tenké, dužnaté. Stonky bylinné, duté, větvené. Listy vstřícné nebo po třech uspořádané, řapíkaté. Květy jednotlivé, úžlabní nebo terminální, velké, dolů ohnuté, (5-)6(-7) četné. Koruna nálevkovitá nebo zvonkovitá. Tyčinky kratší než koruna. Plodem bobule s vytrvávajícím kalichem. Semena četná. Rostliny produkují bílý latex.\n\nRostliny rodu kanarína jsou pěstovány jako okrasné rostliny.\n\n\n\n \n"}
{"id": "451184", "url": "https://cs.wikipedia.org/wiki?curid=451184", "title": "San Matteo (Pisa)", "text": "San Matteo (Pisa)\n\nSan Matteo je bývalý kostel a klášter, který stojí na Piazza San Matteo v Pise.\nPři založení benediktinského konventu roku 1027 byl přestavěn původní kostel. Byl upravován ve 12. a 13. století, pozůstatky původních budov jsou dodnes na některých místech patrné.\n\nSoučasná kostelní loď pochází ze 17. století, fasáda byla dokončena roku 1610. V 18. století vyzdobili interiér Giuseppe a Francesco Melani bohatými barokními freskami. Příběhy ze života svatého Matouše namalovali Sebastiano Conca, Francesco Trevisani a Jacopo Zoboli.\n\nNa oltáři je krucifix ze 13. století.\n"}
{"id": "451190", "url": "https://cs.wikipedia.org/wiki?curid=451190", "title": "Agustín Muñoz Grandes", "text": "Agustín Muñoz Grandes\n\nAgustín Muñoz Grandes (27. ledna 1896 Madrid – 11. července 1970) byl španělský generál, politik, předseda španělské vlády, několikanásobný člen Francovy vlády, veterán španělské občanské války, a jako velitel španělské modré divize i druhé světové.\nNarodil se do chudé Madridské rodiny, za mlada se zapsal do vojenské akademie ve španělském Toledu. Po jejím úspěšném absolvování roku 1915 se stal členem španělské posádky v Maroku, kde bojoval ve slavné bitvě u Alhucemas. \n\nVe španělské občanské válce bojoval na straně nacionalistů. V průběhu války byl povýšen do hodnosti generála a stal se vrchním velitelem španělských jednotek v Africe. Později vedl nacionalisty při úspěšném dobytí města Málagy. To všechno se událo v roce 1937.\n\nRoku 1941 se stal velitelem španělské modré divize, uskupení španělských dobrovolníků, bojujících na straně Třetí Říše proti Sovětskému svazu. Grandes měl zkušenosti s německým modelem vedení války, a osobně se znal s Hitlerem. \n\nBěhem bojů na východní frontě získal Grandes Rytířský kříž a Železný kříž první třídy, předaný osobně Hitlerem. \n\nZpět do Španělska byl povolán roku 1942, aby zde byl oficiálně povýšen na generálporučíka (vedení španělských operací na východní frontě převzal Emilio Esteban Infantes).\n\nGrandes získal roku 1945 hodnost generál-kapitána a stal se vrchním velitelem španělských ozbrojených sil. O pět let později zastával funkci ministra obrany. A v rozmezí let 1962 – 1967 byl i prvním viceprezidentem Španělska.\n\nPo válce byl vyznamenán americkým prezidentem Eisenhowerem i prvním poválečným západoněmeckým kancléřem, Konradem Adenauerem. Paradoxně tak byl oceněn oběma stranami druhé světové války, což ukazuje na jeho politický význam. \n"}
{"id": "451191", "url": "https://cs.wikipedia.org/wiki?curid=451191", "title": "Mierzeja Sarbska", "text": "Mierzeja Sarbska\n\nMierzeja Sarbska je přírodní rezervace ležící mezi rezervací Słowińské pobřeží a Kašubské pobřeží v oblasti Słowińského národního parku .\nByla založena v roce 1976, a zabírá plochu 546,63 ha. Rezervace se rozkládá na relativně úzkém pásu pevniny oddělující eutrofizované Jezero Sarbsko ležící u města Łeba od Baltického moře. Na ploše rezervace je borový les na písečných dunách s acidofilní vegetací, přecházející v pásu blíž k jezeru v březové lesíky s nitrofilní vegetací.\n\nV rezervaci se nacházejí chráněné rostliny jako rosnatka, podezřeň královská, violka (\"Viola epipsila\" Ledeb.), měkkyně bažinná (\"Hammarbya paludosa\" (L.) Kuntze). V rezervaci najdeme vřesovec (\"Erica carnea\") a (\"Erica tetralix\"), ostřice bažinná (\"Carex limosa\" L.), vřesna bahenní (\"Myrica gale\"), šicha (\"Empetrum nigrum\"), brusnice brusinka a brusnice borůvka, hruštička (\"Pyrola minor\"), rojovník (Ledum), hnilák (\"Monotropa\"). na okraji jezera roste stulík.\n\nAž k na okraj rezervace se z Łeby dostaneme i automobilem. Průjezd lesní cesty automobilem je zakázán. Celou oblastí vede cyklostezka, po které je možné jezdit i šlapacími čtyřkolkami (které jsou v Łebě k půjčení). Rezervací jezdí po dunách mimo cyklostezku i po cyklostezce motorové čtyřkolky(quad). Jezero je často využíváno k rybaření. Stejně jako v dalších navštěvovaných částech Słowińského národního parku zde najdeme množství odpadků.\n\nNejbližší města jsou Łeba a Osetnik. Na jihu rezervací protéká řeka Chełst.\n\n"}
{"id": "451192", "url": "https://cs.wikipedia.org/wiki?curid=451192", "title": "Nedělinova katastrofa", "text": "Nedělinova katastrofa\n\nNedělinovou katastrofou je označován výbuch nově vyvíjené tajné vojenské balistické rakety R-16, který se odehrál 24. října 1960 na kosmodromu Bajkonur. S počtem 78 obětí se jedná o nejhorší katastrofu v dějinách vývoje raketové techniky. Na Západě se označuje po maršálu Nedělinovi, vrchnímu veliteli raketového vojska SSSR, který přípravu startu rakety osobně kontroloval a byl jednou z obětí katastrofy.\n\nRaketa stála na rampě a připravena bezprostředně k vypuštění, když se ukázalo, že je třeba ještě odstranit nějaké poslední problémy. V průběhu těchto prací došlo k nechtěnému zážehu motorů druhého stupně. Plameny motoru propálily nádrže s palivem a okysličovadlem (hydrazin a kyselina dusičná) motorů prvního stupně, v důsledku čeho došlo k mohutné explozi a požáru. Pracovníci provádějící na raketě poslední úpravy a startovní přípravy, stejně jako na rampě přihlížející vysoce postavené osoby, v ohnivém žáru většinou zahynuli.\nAutomaticky aktivované kamery okolo odpalovací rampy natáčely explozi. Lidé v blízkosti rakety byli okamžitě spáleni na popel, ti co byli dál, utrpěli popáleniny nebo byli otráveni toxickými výpary z paliva. Výsledná exploze spálila na popel Nedělina, 56 dalších vojáků a důstojníků a 17 civilních inženýrů. Celkem na místě zahynulo 74 lidí, zraněno bylo 49 osob (42 vojáků a sedm civilistů), z nich v následujících třech měsících čtyři (jeden civilista a tři vojáci) zemřeli na následky zranění. Počet obětí potvrdilo i opakované šetření v 90. letech pod vedením Vladimira Ivkina. Udávána jsou i jiná čísla, bez uvedení zdrojů počtů a bez seznamů obětí. Například konstruktér Boris Čertok ve svých pamětech píše o 126 zahynuvších, v tom 84 vojácích pohřbených ve společném hrobu v městském parku v Bajkonuru a 42 civilistech; ovšem v dotyčném hrobu čtyřiaosmdesáti vojáků leží i oběti jiných neštěstí. Český spisovatel Pavel Toufar k počtu zemřelých uvádí dokonce tři čísla – 165, 127, 92.\n\nVyšetřování ukázalo, že za katastrofu mohlo především hrubé porušování bezpečnostních pravidel při přípravě startu, které bylo způsobeno Nedělinovou snahou o jeho urychlení v souvislosti s oslavou výročí Velké říjnové revoluce. Jen náhodou při katastrofě nezahynul hlavní konstruktér rakety Michail Jangel, který si krátce před výbuchem odběhl zakouřit do podzemního krytu.\n\nV nádržích rakety, připravené ke startu, již bylo napuštěno palivo, odstraněny uzavírací membrány v přívodech paliva i okysličovadla do motorů a byla aktivována (zalita elektrolytem) palubní baterie, když se ukázalo, že je třeba provést nějaké drobné změny, mj. vyměnit programátor (soustavou vaček spínané kontakty obdobného principu funkce, jako mechanické programátory automatických praček) typu A-120, řídící automatickou startovní sekvenci. Tím, že byla palubní síť pod napětím došlo po výměně při následném resetu programátoru k nechtěnému zážehu motoru 2. stupně. Příčinou bylo primárně pominutí řady bezpečnostních předpisů (např. vypuštění paliva před zahájením prací, odpojení palubní baterie). Příslušní pracovníci se pravděpodobně domnívali, že mají věci pod kontrolou a je tedy možné vyhovět nejvyššímu vedení neodkládat start rakety.\n\nNehoda byla v Sovětském svazu, stejně jako ostatní informace z vývoje vojenských raket, dlouho přísně utajována a Nedělinova smrt byla oficiálně prezentována jako letecká nehoda. Přestože v západním tisku kolovaly nejasné pověsti o katastrofě již od 60. let, první informace o ní vyšly v sovětské tisku najevo až v dubnu 1989. \n\nZ průběhu katastrofy a odstraňování jejích následků se zachoval filmový dokument, který je však neúplný. Celý ho vidělo jen několik členů tehdejšího sovětského vedení a členové vyšetřovací komise. Ještě v průběhu vyšetřování bylo nařízeno dokument sestříhat a všechny vyřazené záběry zničit. Přesto však podává ucelené svědectví z průběhu tragédie.\n\nNa památku katastrofy (a pravděpodobně také v souvislosti s pověrčivostí, neboť 24. října 1963, přesně o 3 roky později zde došlo opět k nehodě Koroljovovy rakety R-9A) se po tragédii na Bajkonuru 24. října neprováděly žádné starty raket, později bylo toto nařízení zrušeno. Tato tradice se však, až na výjimky, dodržuje dodnes.\n\n\n"}
{"id": "451194", "url": "https://cs.wikipedia.org/wiki?curid=451194", "title": "Tutoriál", "text": "Tutoriál\n\nTutoriál (z ang. tutorial []) je návod k použití, který na konkrétních příkladech „krok za krokem“ názorně ukazuje, jak se co používá. Časté je jeho použití v souvislosti s počítačovými hrami, počítačovými programy či programovacími jazyky, ale pojem se neomezuje pouze na IT oblast.\n\nTutoriály umožňují začátečníkům rychlý a efektivní úvod do nové oblasti a získání velkého množství zkušeností během krátké doby a bez učitele. Tutoriály nemusí být, na rozdíl od manuálu či referenční příručky, vyčerpávající. Jejich cílem je umožnit uživateli okamžitou práci s programem. \n\n"}
{"id": "451204", "url": "https://cs.wikipedia.org/wiki?curid=451204", "title": "Lajos Abafi", "text": "Lajos Abafi\n\nLajos Abafi, vlastním jménem Ludwig Abafi-Aigner (11. února 1840 Nagy–Jécsa, Uhersko, dnes Iecea Mare v Rumunsku – 19. června 1909 Budapešť), byl maďarský amatérský entomolog – lepidopterolog, spisovatel, historik a historik literatury, vydavatel a knihkupec německého původu.\n\nJeho německá rodina se roku 1858 přistěhovala do Bratislavy, kde se Ludwig naučil maďarsky. V roce 1863 přesídlili opět do Budapešti. Po skončení základní školy se Ludwig věnoval studiu historie v Kolíně nad Rýnem a ve Stuttgartu. Později pracoval jako vydavatel a obchodník s knihami v Budapešti. Věnoval se zejména studiu historie a otázkám kultury. Změnil si německé jméno Ludwig na maďarské Lajos a začal používat maďarský pseudonym Abafi. Roku 1870 se stal svobodným zednářem. \n\nNapsal například práci o básnickém díle významného maďarského básníka Sándora Petőfiho, ale i několikasvazkovou práci o historii svobodných zednářů v Rakousko-Uhersku, jíž se věnoval asi 12 let. V druhé polovině svého života se věnoval zejména studiu motýlů, jejich sběru a publikoval několik významných prací z tohoto oboru. Jeho podnik během let 1880–1890 postupně upadal, proto v roce 1890 ukončil svoji činnost a nadále se věnoval již jen entomologii.\n\nAbafi patřil k prvním entomologům, kteří zkoumali uherskou motýlí faunu. Je také znám jako autor nekrologů některých významných uherských entomologů publikovaných v maďarském entomologickém časopise \"Rovartani lapok\", k jehož redaktorům Lajos Abafi-Aigner patřil.\n\nJako spoluautor a redaktor se taktéž podílel na přípravě katalogu uherské fauny \"Fauna Regni Hungariae\" (Fauna království maďarského). Jeho kniha „Magyarország lepkéi“ (Maďarští motýli) z roku 1907 byla značně populární a ovlivnila několik generací uherských entomologů.\n\nČást Abafiho sbírky hmyzu se dochovala v budapešťském Národním přírodovědném muzeu.\n\n\n\n"}
{"id": "451206", "url": "https://cs.wikipedia.org/wiki?curid=451206", "title": "Škarda (rozcestník)", "text": "Škarda (rozcestník)\n\nŠkarda může být:\n\n"}
{"id": "451212", "url": "https://cs.wikipedia.org/wiki?curid=451212", "title": "Jules Adeline", "text": "Jules Adeline\n\nJules Adeline (28. dubna 1845 Rouen - 24. srpna 1909) byl francouzský výtvarník, rytec a historik, autor asi 9000 kreseb, grafik a akvarelů na téma starého Rouenu. \n\nSvé první lepty vytvořil roku 1872. V období 1873-1885 vystavoval svá díla na Salon des artistes français a vyhrál medaili na výstavě ve Filadelfii roku 1876. Roku 1880 se stal členem rouenské akademie, a jejím prezidentem byl zvolen roku 1890.\n\n"}
{"id": "451213", "url": "https://cs.wikipedia.org/wiki?curid=451213", "title": "Muhammad z Ghóru", "text": "Muhammad z Ghóru\n\nMuhammad z Ghóru, vlastním jménem Muizuddín Muhammad (1162 – 15. března 1206), byl arabský generál a guvernér, od roku 1202 až do své smrti sultán Ghórské říše.\n\nOblast Ghóru se nacházela na západních hranicích Ghaznovské říše. Říše Ghaznovců se počátkem 12. století nacházela v oblastech od dnešního středního Afghánistánu k Paňdžábu s hlavními městy Ghaznou a Láhaurem. Od poloviny 12. století začal Ghór prosazovat svou nezávislost na Ghaznovské říši. V roce 1050 se Ghórským kmenům podařilo dobýt Ghaznu, čímž zasadili Ghaznovské říši osudovou ránu. Poslední državy Ghaznovců se dostaly pod správu Ghórovců právě díky Muhammadovi z Ghóru. Dobytím těchto východních držav se otevřela cesta k dalšímu postupu ghórského vojska směrem na Indický poloostrov.\n\nMuhammad se nejdříve neúspěšně snažil dostat se do Indie přes Gudžarát, avšak po porážce posledních Ghaznovců se rozhodl zkusit to přes bývalé ghaznovské državy v Paňdžábu. Severovýchod Indie však houževnatě bránila vojska rádžpútských panovníků. V roce 1191 Muhammad a jeho vojska svedli vítěznou bitvu o strategicky významnou pevnost v Hánsí. Záhy na to však poražený panovník Prthvírádža III. přitáhl zpět a v tzv. bitvě u Taráinu Muhammada porazil. Rok na to se však Muhammad s čerstvými posilami k Taráinu vrátil a svedl s rádžou druhou bitvu, ve které Muhammad nakonec zvítězil a cesta dále do vnitrozemí tak byla volná.\n\nMuhammad je dnes považován společně se svými předchůdci Muhammadem bin Kásimem a Mahmúdem z Ghazny za jednoho z prvních muslimských dobyvatelů Indického subkontinentu. Po jeho smrti se islám šířil stále hlouběji do Indie a dnes tvoří po hinduismu druhé nejrozšířenější indické náboženství.\n\n"}
{"id": "451216", "url": "https://cs.wikipedia.org/wiki?curid=451216", "title": "Senátní obvod č. 78 – Zlín", "text": "Senátní obvod č. 78 – Zlín\n\nSenátní obvod č. 78 – Zlín je podle zákona č. 247/1995 Sb. tvořen severní částí okresu Zlín ohraničenou na jihu obcemi Nedašov, Návojná, Valašské Klobouky, Křekov, Vlachova Lhota, Újezd,Vysoké Pole, Vizovice, Zádveřice-Raková, Lípa, Zlín, Sazovice, Machová a jižní částí okresu Vsetín ohraničenou na severu obcemi Hošťálková, Liptál, Seninka, Leskovec, Valašská Polanka, Lužná, Lidečko, Horní Lideč a Střelná.\n\nV říjnu 2014 zvolený senátor František Čuba se od roku 2016 neúčastnil jednání senátu a na mandát rezignoval 28. února 2018. Prezident republiky Miloš Zeman ve zlínském obvodu vyhlásil doplňovací volby na 18. a 19. května 2018. Ty nakonec vyhrál Tomáš Goláň, který kandidoval jako nestraník za hnutí SENÁTOR 21.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "451217", "url": "https://cs.wikipedia.org/wiki?curid=451217", "title": "Mont Ventoux", "text": "Mont Ventoux\n\nMont Ventoux je 1912 m vysoká hora v jihovýchodní části Provensálských Alp přibližně 20 km severovýchodně od města Carpentras v departementu Vaucluse. V roce 1990 byl masív Mont Ventoux zapsán na seznam biosférických rezervací UNESCO.\n\nVýstup na Mont Ventoux nebývá do programu Tour de France zařazován tak často, ale je-li zařazen, slibuje pro fanoušky cyklistiky neuvěřitelný zážitek. Celkem končila etapa na vrcholu Mont Ventoux 9krát. Cíl je v nadmořské výšce 1909 m. V roce 1965, 1967, 1972 a 1974 byl ovšem cíl o něco níže, a to v nadmořské výšce 1895 m.\n\nEtap vedoucích přes vrchol Mont Ventoux se uskutečnilo celkem 6.\nV roce 1951 vedla cesta na vrchol z vesničky Malaucène. V ostatních letech z Bédoinu.\n\nStoupání z Bédoinu na Mont Ventoux je profesionálními cyklisty považováno za jedno z nejnáročnějších. Průměrný sklon kopce je 7,43 % a současná délka tratě 21 825 metrů.\n\n\n"}
{"id": "451218", "url": "https://cs.wikipedia.org/wiki?curid=451218", "title": "James Root", "text": "James Root\n\nJames Donald Root (* 2. října 1971) je velmi rychlý a technický kytarista a příležitostný bubeník. Hraje ve skupině SlipKnoT, dříve (do roku 2014) také v Stone Sour kde s ním byl i zpěvák Corey Taylor.\n\nJe to poslední člen, který vstoupil do Slipknot, ke skupině se připojil až při nahrávání alba Slipknot (nastoupil na místo kytaristy Joshe Brainarda).Je to nejvyšší člen skupiny, měří 198 cm. Hodně lidí si myslí, že nejvyšší je Mick, ale není to pravda. Jim od roku 2004 chodí se zpěvačkou italské kapely Lacuna Coil, Cristinou Scabbiou. Na kytaru hraje sice pravou rukou, ale ve skutečnosti je levák. Jim nahrál kdysi dávno i jedno album s jeho ex-kapelou Deadfront, které se jmenuje \"Nemesis\".\n\nJames měl nejprve masku Joshe, později si vybral masku šaška. U té moc dlouho nezůstal a tak se vrátil k podobné, kterou měl od Joshe až na to že odstranil roh místo brady. Při desce \"\" Měl masku s červeným kosočtvercem kolem očí. Na desku All Hope Is Gone zvolil podobnou akorát upravenou aby vypadala obnošeně a místo světle červené si dal barvu červeno černou.\n\nV roce 2014 byl James Root \"vyhozen\" ze skupiny Stone Sour. Ještě nejsou známé přesné příčiny.\n"}
{"id": "451220", "url": "https://cs.wikipedia.org/wiki?curid=451220", "title": "Cucuron", "text": "Cucuron\n\nCucuron je francouzská obec v departementu Vaucluse, v regionu Provence-Alpes-Côte d'Azur.\n\nSousední obce: Ansouis, Vauginess, a Lourmarin.\n\n\nV obci se vyrábí víno AOC Côtes-du-luberon.\n\n\"Počet obyvatel\"\n"}
{"id": "451222", "url": "https://cs.wikipedia.org/wiki?curid=451222", "title": "Kvazigrupa", "text": "Kvazigrupa\n\nKvazigrupa je v matematice taková algebraická struktura s jednou binární operací, která je grupoidem a ve které je navíc možné jednoznačně dělit. Na rozdíl od grupy nemusí být operace asociativní a nemusí existovat neutrální prvek. Kvazigrupa s neutrálním prvkem se nazývá lupa.\n\ntabulky konečných kvazigrup odpovídají latinským čtvercům.\n\nKvazigrupa (\"Q\",*) je taková množina \"Q\" s binární operací \"*\", že pro každé \"a\" a \"b\" z \"Q\" existují jednoznačně určená \"x\" a \"y\" z \"Q\", že platí:\nJinými slovy: Pro dva prvky \"a\" a \"b\", můžeme hodnotu \"b\" najít v řádku \"a\" a sloupci \"a\" tabulky skládání prvků kvazigrupy Q pro operaci *, tzv. Cayleyovy tabulky kvazigrupy. \n\nJedinečná řešení těchto dvou rovnic jsou \"x\" = \"b\\\"a \"y\" = \"b\"/\"a\". Operace \"\\\" a \"/\" se nazývají pravé a levé dělení.\n\nLupa je kvazigrupa, která obsahuje neutrální prvek (identitu). Je-li \"n\" neutrálním prvkem kvazigrupy Q, platí:\n\n\"x\" * \"n\" = \"x\" = \"n\" * \"x\", pro každé \"x\" z \"Q\".\n\nZ toho plyne, že neutrální prvek \"n\" je pro každý prvek z \"Q\" stejný, a že každý prvek z \"Q\" má jedinečný neutrální inverzní prvek zprava a zleva.\n\nLupa Moufangové splňuje identitu Moufangové:\n\n(\"x\" * \"y\") * (\"z\" * \"x\") = \"x\" * ((\"y\" * \"z\") * \"x\").\n\n\nKvazigrupy mají vlastnost krácení: Jestliže \"ab\"=\"ac\", pak \"b\"=\"c\". To vyplývá z jedinečnosti levého dělení \"ab\" nebo \"ac\" prvkem \"a\". Obdobně \"ba\"=\"ca\", pak \"b\"=\"c\".\n\nZobrazení násobení\n\nDefinici kvazigrupy \"Q\" můžeme upravit na zobrazení levého a pravého násobení \"L(x)\", \"R(x)\": \"Q\"→\"Q\", která jsou definována:\n\n\"L(x)y\"=\"xy\", \"R(x)y\"=\"yx\"\n\nDefinice říká, že obě zobrazení jsou bijekcemi množiny \"Q\" do sebesama.\n\nGrupoid \"Q\" je kvazigrupou právě tehdy, když tato všechna zobrazení, pro každé \"x\" ∈ \"Q\", jsou bijektivní.\n\nInverzní zobrazení pravého a levého dělení jsou potom zapsána:\n\n\"L(x)y\"=\"x\\y\", \"R(x)y\"=\"y\\x\"\n\nV tomto zápisu jsou neutrální prvky mezi operacemi násobení a dělení kvazigrupy, kde \"1\" označuje neutrální prvek zobrazování na \"Q\":\n\n\"L(x)L(x)\"=\"1\"\n\n\"L(x)L(x)\"=\"1\"\n\n\"R(x)R(x)\"=\"1\"\n\n\"R(x)R(x)\"=\"1\"\nLatinské čtverce\n\nJe-li \"Q\" konečná řádu \"n\", potom Caleyho (multiplikativní) tabulka \"Q\" tvoří latinský čtverec \"n\"×\"n\" tj. čtverec vyplněný čísly z množiny {\"1\",…,\"n\"} tak, že v každém řádku a sloupci se žádná dvě čísla neopakují.\n"}
{"id": "451228", "url": "https://cs.wikipedia.org/wiki?curid=451228", "title": "Uměleckoprůmyslové muzeum (Brno)", "text": "Uměleckoprůmyslové muzeum (Brno)\n\nUměleckoprůmyslové muzeum v Brně je výstavní a sbírková instituce věnující se dějinám užitého umění. Sídlí na Husově třídě 14 v Brně a je součástí Moravské galerie v Brně.\n\n\nNa vzniku Uměleckoprůmyslového muzea v Brně se podílely především kruhy moravských průmyslníků sdružených v Moravském průmyslovém spolku a brněnské Obchodní a živnostenské komoře. Dne 10. listopadu 1873 bylo muzeum založeno jako nadace pod názvem Moravské průmyslové museum. Vedením muzea bylo pověřena správní rada pod dobovým názvem kuratorium, do jehož čela byl jmenován c. k. moravský místodržitel Ludvík Possinger sv. p. Choborský. K samotnému slavnostnímu otevření došlo 2. prosince 1873. Moravské průmyslové museum bylo v počátcích svojí existence umístěno v přízemí budovy Moravského průmyslového spolku na Lažanského náměstí (dnešním Moravském náměstí). Jeho význam byl chápán ve vzdělávání podnikatelů v průmyslu, od drobných řemeslníků po velkovýrobce. Mělo zprostředkovávat nejnovější trendy vedoucí ke zkvalitňování průmyslové a řemeslné výroby. Její technické i estetické stránky. Hlavními prostředky k dosažení těchto cílů byla tvorba sbírek: sbírky modelů, strojů a významných, myšleno vzorových průmyslových výrobků. Jejich prezentace měla dle semperiánských teorií probíhat formou výstav, přednášek, kurzů a spoluprací s odbornými průmyslovými školami. Status instituce byl zemský. Měla se stát centrem v prezentaci a zprostředkování designu na Moravě. Instituci náleží nevšední primát, neboť patří mezi deset nejstarších uměleckoprůmyslových muzeí světa.\n\nPrvní výstava a základ sbírkové činnosti muzea tvořily exponáty vídeňské světové výstavy roku 1873. Tato oblast muzejní činnosti se dále rozvíjela cílenými nákupy i dary. Od počátků muzea se sbírky členily na řadu uměleckou a technologickou. Exponenciální nárůst uměleckých sbírek a zřetelná tendence akcentovat uměleckou stránku průmyslové výroby se odrazil jednak na změně názvu instituce, která od roku 1907 nesla název Erzherzog-Reiner-Museum für Kunst und Gewerbe, ale i na vnitřní struktuře, ze které byly vyřazeny sbírky technické. Původní sílo na Lažanského náměstí bylo již v době založení instituce chápáno jako provizorní. Již od počátku fungování muzea se cílevědomě pracovalo na projektu a finančním zabezpečení účelové muzejní budovy. Její význam a reprezentativnost podtrhlo umístění na na vznikající brněnské okružní třídě. Historizující neorenesanční budova, postavená dle plánů ředitele muzea, architekta Johanna. G. Schöna, byla slavnostně otevřena roku 1883 výstavou moravské uměleckoprůmyslové a řemeslné tvorby, která se v budoucnu stala pravidelně se opakující přehlídkou dobového užitého umění na Moravě. Samostatná budova umožňovala vznik pro muzeum nepostradatelného zázemí, především knihovny s čítárnou a kreslírny. Knihovna se záhy stala největší odbornou uměnovědnou knihovnou v zemi. Po pěti letech fungování byla navíc muzejní budova znovu zásadně přestavěna podle návrhu architekta a současně ředitele instituce Augusta Prokopa. Její objem se tímto zvětšil dvojnásobně. Přestavbou muzea byly získány zejména rozsáhlé výstavní prostory. S příchodem dalšího ředitele Julia Leischinga (1865-1933) v roce 1893 se do čela již etablované instituce dostal zdatný organizátor, který muzeum vedl po dlouhé tři dekády, které s odstupem téměř 150 let existence Uměleckoprůmyslového muzea v Brně lze hodnotit jako dobu zásadního rozmachu. Na půdě instituce vznikl Svaz rakouských uměleckoprůmyslových muzeí, Německomoravský svaz na ochranu památek, Svaz německomoravských místních muzeí. Brněnské uměleckoprůmyslové muzeum bylo často voleno ústředním pracovištěm muzejního svazu a metodicky ovlivňovalo práci většiny obdobných institucí v monarchii. Vyvrcholením muzejní spolkové činnosti byla pozice ústředního spolkového muzea Rakouské monarchie, jež Uměleckoprůmyslové muzeum v Brně získalo v roce 1913. Turbulentní a úspěšná činnost muzea v době monarchie byla sukcesem, jehož rozsahu i kvalit již toto muzeum nikdy nedosáhlo.\n\nVznik Československa představoval pro muzeum radikální zásah a otřes jeho dosavadní existence. Tato instituce orientující se velmi úzce na Uměleckoprůmyslové muzeum ve Vídni, vedená dosud pouze německými řediteli a zakotvená jako centrální instituce rakouských muzeí a německých moravských muzeí v německé kultuře se musela pozvolna přeorientovávat a zapojovat do mnohem užšího, provinčního rámce českého kulturního života. Špatná finanční situace a zadlužení instituce dopomohlo roku 1922 k vynucenému odchodu Julia Leischinga. Prvním českým ředitelem Moravského uměleckoprůmyslového muzea se, po krátkém vedení muzea dlouholetým kurátorem Karlem Schirkem, stal architekt Stanislav Sochor. Patrně jedinou významnou událostí v meziválečných dějinách muzea se stalo založení české Školy uměleckých řemesel, která se vedle již dříve muzeem iniciované totožné školy, ovšem s vyučovacím jazykem německým stala druhou uměleckoprůmyslovou školou v Brně. Tato škola ovšem neměla vlastní zázemí, stala se formální i fyzickou součástí muzea a její ateliéry zpočátku sídlily přímo v muzejní budově. Po celé meziválečné období se muzeum potýkalo s finančními problémy, nedostatečným personálním obsazením, špatnou akviziční politikou i narůstajícími problémy prostorovými. Velký rozvoj muzea v období monarchie navíc způsobil nárůst sbírkových předmětů, kterým se ještě po celé období První republiky nedostalo řádné péče a inventárního zařazení. Drobnou konsolidaci poměrů představoval v roce 1928 nástup mladého absolventa dějin umění Václava Richtera, který se stal po letech cézury jediným odborným pracovníkem postupně se zasazujícím o zlepšení inventarizace sbírkových předmětů, obnovení výstavní činnosti a zaměření se na akvizice historických uměleckořemeslných a průmyslových výrobků. Oproti dosud panující metodě, která kladla důraz na dokumentaci soudobé tvorby. Jeho působení tak stojí na počátku nové metody práce muzea, jež trvá prakticky doposud. V období druhé světové války byl ředitelem muzea v duchu protektorátní podpory německé personální politiky jmenován profesor kreslení a grafiky na Německé vysoké škole technické v Brně Rudolf Leger. Navázalo se tak na osvědčený model z doby monarchie, kdy v čele muzejní instituce stáli renomovaní profesoři uměleckých oborů této vysoké školy. Nové vedení se sice snažilo o pozvednutí instituce, z budovy byla přemístěna Škola uměleckých řemesel, započala se její rekonstrukce a byli iniciovány práce na ambiciózní expozici, tentokráte opět za odpovídajících finančních dotací. Leč minimálně od roku 1943 se na činnosti muzea začíná výrazně podepisovat válka. Do budovy jsou nastěhovány kanceláře zbrojovky, výstavní činnost je zcela zrušena a během silných spojeneckých náletů na Brno v letech 1944-1945 utrpí budova několik zásahů leteckými bombami.\n\nMeziválečné období patří v dějinách muzea mezi nejhorší. Muzeum přestalo vyvíjet akviziční politiku, přestalo pořádat vlastní výstavy, ukončilo vydávání odborných tiskovin i svého renomovaného časopisu. Po odchodu německých kurátorů nemělo po řadu let ani žádného odborného pracovníka, vytratila se nejen kontinuita odborné činnosti, ale i kontext kulturní. Muzeum ztratilo své příznivce z řad brněnské a moravské průmyslové aristokracie, svůj zdroj příjmů a zavedený model fungování. Symbolem tohoto úpadku bylo zabrání většiny prostor muzea střední uměleckoprůmyslovou školou.\n\nOprava budovy a obnovení výstavní a sbírkové činnosti byly velkými úkoly pro staronového ředitele Václava Richtera. Adaptací stavby byl pověřen architekt Bohuslav Fuchs. Díky štědré podpoře zřizovatele - Obchodní a živnostenské komoře byla provedena rozsáhlá rekonstrukce budovy poničené válečnými událostmi. Již v roce 1947 mohlo nově rekonstruované, revitalizované muzeum plně obnovit svoji činnost. Byla koncipována velkoryse. Kromě vlastní výstavní a ediční práce byly iniciovány nové platformy v zárodcích zcela nových institucí, kterým muzeum posloužilo jako inspirační zdroj a odborné zázemí. Mezi tyto nové platformy patřilo textilní oddělení, které mělo soustředit veškerou muzejní práci v oblasti textilnictví v Československu, dále byl zřízen Archiv pro dějiny průmyslu, obchodu a technické práce a spolu s dalšími institucemi byl iniciován vznik organizace ÚLUV. Tento slibný poválečný rozvoj instituce rázně ukončil politický převrat v únoru 1948. Byla zrušena Obchodní a živnostenská komora, čímž muzeum přišlo o svého zřizovatele. Následně byla zrušena i Země moravskoslezská a Moravské průmyslové muzeum tak ztratilo i rámec svojí působnosti. Stalo se pouhou pobočkou mladšího pražského muzea, které bylo totalitním režimem vzhledem ke své geografické poloze chápáno jako muzeum centrální. Brněnské muzeum opět pozbylo vlastní ediční a výstavní činnost. V rámci neustálých centralistických reorganizací 50. let se Uměleckoprůmyslové muzeum v Brně i v Praze staly v roce 1959 součástí jednoho celku spolu s Národní galerií. Díky politickým tlakům muzeum, podobně jako na počátku První republiky, ztratilo svůj odborný personál. Situace se konsolidovala až koncem padesátých let, kdy se pozvolna etablovali mladí kurátoři, chtějící v Brně obnovit svébytnou pozici instituce muzea užitého umění. Jejich plány byly realizovány až v roce 1961. Ovšem pouze částečně. V roce 1960, kdy dochází k reorganizaci státního uspořádání, došlo k vyčlenění bývalé Zemské galerie ze svazku Moravského muzea. Spolu s ní utvořilo Uměleckoprůmyslové muzeum celek nový, pojmenovaný jako Moravská galerie. V době socialismu tak Uměleckoprůmyslové muzeum funguje v etablovaných poměrech bez existenčních těžkostí. Je obnovena standardní muzejní činnost, tentokráte dokonce v dlouhodobém časovém horizontu, který umožňuje koncepční práci, výchovu generace historiků užitého umění jako byli Alena Adlerová, Jarmila Novotná, nebo Karel Holešovský. Současně však ztrátou autonomie pozbylo Uměleckoprůmyslové muzeum specifika své práce. Budova Uměleckoprůmyslového muzea se stala ústředním pracovištěm Moravské galerie, poskytla své zázemí pracovníkům většiny oddělení, jakož i depozitáře a výstavní prostory. Zpočátku organizačně udržovaná homogenost pracovníků i celku Uměleckoprůmyslového muzea byla na počátku 21. století zrušena a tento stav fakticky trvá dodnes. V červnu roku 2017 byla zrušena stálá výstava designu ze sbírek muzea. Vnitřní nivelizace celku konotuje se ztrátou povědomí veřejnosti o dříve významné instituci, čímž se uzavírá i pomyslná značka Uměleckoprůmyslové muzeum Brno.\n\nVedoucí pobočky UPM Praha a NG Praha\nŘeditelé Moravské galerie v Brně\n\nPřízemí budovy\n\nPrvní patro (mezanin)\n\nDruhé patro (hlavní výstavní patro)\n\nMuzeum od roku 2017 přestalo provozovat stálou expozici.\n\n\n"}
{"id": "451232", "url": "https://cs.wikipedia.org/wiki?curid=451232", "title": "La7", "text": "La7\n\nLa7 (La Sette) je italská soukromá televizní stanice.\n\nVysílá non stop v digitální síti DVB-T po celé Itálii a také kódovaně na satelitu Hot Bird. Přístup je umožnem pouze se speciální kartou TivuSat.\n\nKanál La 7 je určen divákům především nad 30 let a vysílá filmy, seriály, talk show a zábavné pořady. Kanál také klade velký důraz na informace, sport a dokumenty. La 7 jako jediná televize v Itálii vysílá vybrané zápasy americkéhod fotbalu a mistrovství světa v Yachtingu. \nLa 7 jako jedna z mála soukromých stanic v Itálii klade velký důraz na politiku a vysílá velmi sledovanou a kontroverzní talk show o politice Otto e mezzo. Jako jediná televize v Itálii vysílá v nočních hodinách zpravidla od 2 hod do 6 hodin vybrané pořady stanice CNN s italskými titulky.\n\n"}
{"id": "451233", "url": "https://cs.wikipedia.org/wiki?curid=451233", "title": "Kanarína kanárská", "text": "Kanarína kanárská\n\nKanarína kanárská (\"Canarina canariensis\", španělsky \"bicácaro\") je endemická rostlina vavřínových pralesů na Kanárských ostrovech.\n\nVytrvalá plazivá (nebo pnoucí se) bylina dlouhá až tři metry. Listy vstřícné, řapíkaté, s trojúhelníkovými čepelemi. Koruna žluto-oranžová (tmavší žilkování na světlejším podkladu), až 6 cm velká, zvonkovitého tvaru (zvonek se šesti cípy). Květy jsou dolů ohnuté (nící), jednotlivě v úžlabí listů. Plodem je žlutooranžová bobule s vytrvávajícím kalichem.\n\nKvete v období od října do dubna, opylován je kanárským poddruhem budníčka menšího (Phylloscopus collybita canariensis) a dalšími ptáky, např. rodu Sylvia.\n\nJde o endemit Kanárských ostrovů, typickou rostlinu vavřínových pralesů. Najdeme ji na ostrovech Tenerife, Gran Canaria, La Palma, Gomera a Hierro.\n\n\nVýrazné zvonkovité květy jsou ve znaku některých ekologických organizací. Je pěstován jako okrasná zahradní rostlina. Kanarína je na Kanárských ostrovech chráněna.\n"}
{"id": "451243", "url": "https://cs.wikipedia.org/wiki?curid=451243", "title": "Charles Bassett", "text": "Charles Bassett\n\nCharles Arthur Bassett (30. prosince 1931, Dayton, Ohio, USA – 28. února 1966, St. Louis, Missouri) byl americký vojenský letec, který zahynul při havárii letadla. Absolvoval přípravu amerických astronautů, do vesmíru však neletěl.\n\nStředoškolská studia na Bera High Scholl v Ohiu ukončil roku 1949 a rok poté vstoupil do americké armády, kde setrval až do konce života. Roku 1960 získal titul inženýra elektrotechniky na Texas Tech University. Na vojenské základně Edwards v Kalifornii absolvoval v roce 1963 pilotní školu. Postgraduální studium ukončil na univerzitě v severní Kalifornii. V říjnu 1963 byl zapsán ve třetí skupině do výcvikového střediska amerických astronautů u NASA. Oženil se, byl otcem dvou dětí. Byl jmenován velitelem hlavní posádky pro misi Gemini 9.\n\nByl vojenským letcem. Při jednom z letů s cvičným letounem T-38 poblíž města St.Louis (stát Missouri) došlo ke katastrofě a Bassett spolu s kolegou Elliottem See zahynuli při přistávacím manévru za velmi špatného počasí.. V té době měl hodnost kapitána letectva.\n\n"}
{"id": "451246", "url": "https://cs.wikipedia.org/wiki?curid=451246", "title": "Start a War", "text": "Start a War\n\nStart a War je čtvrté studiové album americké skupiny Static-X.\n\nAlbum vyšlo v roce 2005, v Billboard 200 debutovalo na 29. místě. Producentem byl naposledny Ulrich Wild, spoluprodukoval opět Wayne Static. Před nahráváním alba byl ze skupiny vyloučen kytarista Tripp Rex Eisen, jeho místo zaujal původní kytarista Koichi Fukuda, ale na nahrání desky se ještě nepodílel. Album přináší tvrší a syrovější zvuk, oproti předchozímu kontroloverznímu albu Shadow Zone. Zároveň je to první album na kterém pracoval nový bubeník kapely Nick Oshiro. Bubnové části byly oproti jiným albům ponechány téměř bez úpravy počítačem, což přispívá k syrovějšímu zvuku. Na singl byly zařazeny skladby \"I'm The One\" a \"Dirthouse\". Podle frontmana skupiny Wayne Statica je náplní textů hlavně nenávist k jedné osobě. K CD vyšlo i DVD X-rated, které obsahuje některé nové skladby zahrané naživo, dokumentuje práce na albu atd.\n\n"}
{"id": "451252", "url": "https://cs.wikipedia.org/wiki?curid=451252", "title": "Zábrdka", "text": "Zábrdka\n\nZábrdka je pravostranný přítok řeky Jizery v Libereckém a Středočeském kraji. Délka jejího toku činí 23,9 km. Plocha povodí měří 71,1 km².\n\nŘíčka pramení ve vsi Zábrdí zhruba 2,5 km jižně od města Osečná v okrese Liberec v nadmořské výšce 391 m. Po celé své délce toku teče převážně jižním směrem hlubším zalesněným údolím. Vlévá se zprava do řeky Jizery jižně od obce Klášter Hradiště nad Jizerou, jíž říčka protéká, v nadmořské výšce 219 m. V nejdivočejším a nejméně osídleném úseku toku mezi Těšnovem a Mukařovem se nalézá řada silných pramenů, několik bývalých mlýnů a také několik malých rybníků. Zdejší velké rybníky byly kdysi zrušeny a zbyly po nich nanejvýš mokřady. Jediný větší rybník na celém toku Zábrdky je rybník v Borovici, místní části obce Mukařov. Zábrdka na dolním toku napájí dvě koupaliště v Dolní Bukovině a Klášteře Hradišti.\n\n\nPrůměrný průtok u ústí činí 0,46 m³/s.\n\n"}
{"id": "451255", "url": "https://cs.wikipedia.org/wiki?curid=451255", "title": "Final Fantasy Crystal Chronicles: Ring of Fates", "text": "Final Fantasy Crystal Chronicles: Ring of Fates\n\nFinal Fantasy Crystal Chronicles: Ring of Fates (ファイナルファンタジー・クリスタルクロニクル リング・オブ・フェイト) je RPG hra, kterou firma Square Enix vydala v roce 2008 pro herní konzoli Nintendo DS. \"FFCC RoF\" patří do série Crystal Chronicles, známého herního světa Final Fantasy. Hru lze hrát i v režimu pro více hráčů, pro kterou se využívá Wi-Fi.\n\n\"Ring of Fates\" se ovládá pomocí tlačítek nebo dotykového displeje. Většina děje hry se odehrává na horní obrazovce konzole. Spodní, dotyková obrazovka slouží hlavně k ovládání a prohlížení inventáře a nákupů v obchodech. Dále se používá při speciálních útocích (ve hře označované jako \"tribe abillities\"), které má každá, hráčem ovládaná postava. Tyto speciální schopnosti se liší podle \"klanu\", ke kterému postava náleží:\n\n\n\n\n\nJako v každém RPG, i zde díky zabíjení nepřátel získávají postavy body, a tak zvyšují svoji úroveň (level). Hráč má navíc možnost v různých obchodech pořídit vybavení pro své postavy, čímž se jim zvyšuje obrana, útok nebo jiné atributy. Skutečnost, že má postava například brnění se promítne i do jejího vzhledu. Grafický návrh postav a jejich vybavení je různý pro různé postavy.\n\nVe hře pro jednoho hráče se dají ovládat až 4 postavy, které hráč postupně získá v průběhu hry. Pomocí dotykového displeje si hráč zvolí, kterou postavu chce ovládat a tak nad ní přebírá plnou kontrolu. Zbylé postavy, které má hráč v týmu, pak ovládá umělá inteligence. Hráč v každém okamžiku hry může ovládat kteroukoliv postavu a využívat její speciální schopnosti. Ve hře je tak mnoho míst, které se dají projít pouze za použití speciálních schopností několika postav, čímž vznikají logické hádanky, které musí hráč při postupu řešit.\n\nDalší vlastnost, která vyplývá z ovládání několika postav je \"kombinace magických útoků\". Hráč může pomocí postavy zamířit na nepřítele pomocí magie. Tlačítkem L pak útok uzamkne a může se přepnou na další postavu. Díky tomu může zaútočit na jednoho nepřítele několika útoky najednou a tím protivníka více zranit.\n\nHra pro více hráčů se liší především v tom, že si lze vytvořit vlastní postavu. Hra podporuje pouze multi-card, což znamená, že každý hráč, který se chce připojit do hry musí vlastnit svoji herní kartu.\n\nZajímavostí je, že hru pro více hráčů může hrát i jediný hráč.\n\n\n\n\n\n\n\nRing of Fates dějově předchází hře Final Fantasy Crystal Chronicles o několik tisíc let. Je zasazen do tzv. \"Golden Age\", neboli \"zlaté éry\", kdy všechny rasy žily v míru a svět nebyl pokryt Miasmou.\n\nV původním Crystal Chronicles je město Rebena Te Ra v ruinách, plné monster a \"Velký krystal\" (\"Great Crystal\") je po pádu meteoritu rozbit na tisíce kousků. Ring of Fates ukazuje svět, jak vypadal před pádem meteoru. Velký krystal je v celku a Rebena Te Ra je prosperující hlavní město, ve kterém žije král.\n\nPříběh sleduje dvojčata Yuriho a Chelinku, ke kterým se později přidávají Meeth, Alhanalem a Gnash.\n\nHra začíná ve vesnici, kde Yuri a Chelinka žijí společně se svým otcem, sirem Latovem, a přáteli Meeth a Alhanalem. Latov při sekání dřeva učí své děti týmové spolupráci a vysvětluje jim, jak je důležité věřit si. Později Yuri dostává od otce sekeru a rozhodne se ji hned vyzkoušet v nedalekých jeskyních.\n\nPozději, za jedné deštivé noci jejich vesnici navštíví Cu Chaspel, který si jde pro Chelinku. Latov se ji snaží bránit a je zabit. Chelinka a Yuri se však nakonec ubrání a Cu Chaspel utíká. Chelinka pak ztratí vědomí. Yuri mezitím pohřbí svého otce a rozhodne se, že se stane silnějším, aby mohl svoji sestru ubránit. Yuri se stará o nemocnou Chelinku, která od otcova úmrtí není schopná mluvit, později se však naučí komunikovat telepaticky.\n\nDvojčata se rozhodnou, že se vydají nalézt otcova vraha. Přidává se k nim Alhanalem, který chce využít svých známostí v Rebena Te Ra a domluvit schůzku s králem. Je však odmítnut a dozvídá se, že králův první rádce je někdo, kdo se za něj vydává. Mezitím se skupina dozvídá, že v hlavním městě byla zakázána jakákoliv magie a magické krystaly.\n\nAby se dvojčata s Alhanalem dostali ke králi, odchází zjistit, co se děje v pralese Abyssus. Král totiž vyhlásil, že kdokoliv zjistí co se stalo v pralese bude mít možnost s ním promluvit. V Abyssusu se setkávají s další postavou Gnashem. Mladým chlapcem z divočiny, který je dovede k příčině problémů v lese – obrovské kytce, kterou ovládá rudý krystal.\n\nPo návratu do Revena Te Ra jsou puštěni ke králi Kolkovi. Skupina však zjišťuje, že král je nemocen a vše nechává na svém hlavním rádci. Rádce je Yuke, se vydává za Alhanalema a celou skupinu se snaží odbýt. Dvojník označí pravého Alhanalema za zrádce a požaduje důkaz o jeho původu. Skupina proto odchází z hlavního města do Rela Cyel.\n\nV Rela Cyel se nachází artefakt, který má dokázat, že Alhanalem dříve sloužil u krále, čímž potvrdí jeho totožnost. Při průzkumu místa však nachází Meeth, která zůstala v Rela Cyel uvězněna. Skupina se dozvídá, že aby Meeth přežila a neumrzla, spálila vše, co se dalo. Alhanalemův artefakt také. Meeth se přidává k ostatním, čímž se skupina rozrůstá na pět osob.\n\nPři odchodu z Rela Cyel se však stane nehoda. Na skupinu začne padat strop. Yuri, aby všechny ochránil, pomocí sestřina krystalu zastaví čas a všichni se dostanou v bezpečí pryč. Yuri ale ztrácí vědomí a málem zemře. Chlelinka ze strachu o svého bratra začne opět mluvit a křičí o pomoc. Náhle se před skupinou objeví duch dívky, který Yuriho přikryje pláštěm a Yurimu se jako zázrakem uleví.\n\nZde se pak dvojčata dozvídají, že dívka, která Yuriho zachránila byla Lady Tilika, dcera krále Kolky. Meeth se také zmíní, že Aleria, matka dvojčat, byla unesena skupinou Lunites (lidé, kteří byli zkaženi ďábelskou silou rudého měsíce).\n\nPo návratu do Rebena Te Ra jsou opět puštěni ke králi. Zde se však zjevuje Cu Chaspel, který krále těžce zraní a poté zmizí. Stráže tak obviní dvojčata a jejich tři společníky z pokusu o královu vraždu a uvězní je na ostrov Sinner (Alhanalem se o tomto ostrovu zmiňuje jako o Mt. Kilanda, což je lokace známá z předchozí hry).\n\nNa ostrově Sinner se skupina propadne do podzemí, kde později potkávají postavu jménem Carbuncles. Od něj se dozvídají, že se nacházejí v zemi mrtvých. Tam se dvojčata musí utkat se svým mrtvým otcem, který je posedlý zlým duchem. Poté Carbuncles nabídne dvojčatům, že jim ukáže minulost, aby pochopili, co se stalo s jejich rodiči.\n\nYuri a Chelinka se tak dozvídají o nehodě, která se stala v Rela Cyel. O tom, co se stalo králově dceři Tilice. Sledují Cu Chaspela, jak vyvolá měsíčního boha Lunitů. Nakonec se dvojčata dívají na své vlastní narození i to, jak Cu Chaspel odvádí jejich matku.\n\nJakmile Carbuncles skupinu dopraví zpátky do Rebena Te Ra, výprava navštíví krále Kolku. Ten se nakonec rozhodne porazit Lunity v jejich chrámu a vyrazí zabít Galdese, který celou skupinu vede.\n\nNa vrcholu chrámu Lunitů se Yuri a Chelinka setkávají s Galdesem. Ten Yurimu řekne, že bez Chelinky je bezmocný a snaží se vytvořit alternativní svět, ve kterém bude Yuri sám a bude jej moci jednoduše porazit. Galdes však jistí, že neexistuje svět, ve kterém by byl Yuri sám, bez Chelinky a svých přátel. Galdes se i tak pokusí Yuriho zabít, ale neuspěje. Nakonec se ocitne ve svém vlastním světě, kde neustále opakuje poslední větu o své nepřemožitelnosti. Yuri tak nechává Galdese svému osudu a odchází.\n\nPozději, král Kolka nabídne dvojčatům, aby zůstali u něj na hradě. Yuri nabídku odmítá a s Chelinkou se vrací do své rodné vesnice. Tam se ale náhle jeho zdravotní stav zhorší a opět málem umírá. Chelinka se za bratra obětuje a ačkoliv Yuri přežije, zůstává sám. Začne tak vzpomínat na své dětství, na otce a Chelinku, na matku, na přátele. V jedné z jeho vzpomínek se objeví Chelinka a podává Yurimu svůj krystal. Náhle se Yuri ocitá v alternativním světě, ve kterém je o několik let mladší. Tam nalézá oba své rodiče i Chelinku. Yuri tak přijme tuto realitu a zůstává tak ve světě, ve kterém si vždycky přál žít.\n\nMooglové (モーグリ, Móguri) jsou malá bílá stvoření s křídly a malou anténkou na hlavě. Slovo \"Móguri\" pochází z japonštiny a je to složenina slov \"mogura\" (もぐら) a \"komori\" (こもり), což znamená krtek a netopýr. Tito tvorové se objevují již od Final Fantasy III a lze je nalézt téměř ve všech dalších dílech.\n\nMooglové se v Ring of Fates linou celým příběhem a slouží především jako rádcové a pomocníci pro hráče. Ve hře se vyskytuje moogla jménem Stiltzkin, který vede skupinu dalších mooglů, s nimiž pomáhá dvojčatům (resp. hráči).\n\nNa různých místech ve hře se tak objevují cedulky s nápovědou, případně samotný moogla, který hráči radí, jak postupovat dále. Na některých místech může hráč od moogla získat razítko – tzv. \"Moogle stamp\". Jakmile hráč nasbírá dostatečný počet razítek, odemkne se jednoduchá minihra, která nijak nenavazuje na děj a slouží k odreagování hráče. Jedná se například o jednoduchou závodní hru podobající se hře Mario Kart.\n\n"}
{"id": "451259", "url": "https://cs.wikipedia.org/wiki?curid=451259", "title": "Pohoda", "text": "Pohoda\n\nSlovo Pohoda může znamenat:\n\n"}
{"id": "451261", "url": "https://cs.wikipedia.org/wiki?curid=451261", "title": "Škarda", "text": "Škarda\n\nŠkarda (\"Crepis\") je rod dvouděložných rostlin z čeledi hvězdnicovité. Jsou poněkud podobné pampeliškám (\"Taraxacum\"), ale mají větvené stonky a nesou obvykle mnoho úborů.\n\n\n\n \n"}
{"id": "451262", "url": "https://cs.wikipedia.org/wiki?curid=451262", "title": "Col Agnel", "text": "Col Agnel\n\nCol Agnel, italsky Colle dell'Agnello, je horský průsmyk v Kottických Alpách, západně od Monte Viso mezi Francií a Itálií, dosahující výšky 2744 m.\n\nZ Château-Ville-Vieille (Francie) je stoupání dlouhé 20.5 km s průměrným sklonem 6.6%. Z Casteldelfino (Itálie) je stoupání dlouhé 22.4 km dlouhé s průměrným sklonem 6.5%.\nVýstup na Col Agnel byl poprvé zařazen do programu Tour de France v roce 2008 a to prostřednictvím 15. etapy z Embrun do Prato Nevoso.\n\n"}
{"id": "451269", "url": "https://cs.wikipedia.org/wiki?curid=451269", "title": "Alkyd", "text": "Alkyd\n\nAlkydy jsou polyestery modifikované přidáním mastných kyselin. Jsou odvozeny od polyolů a dikarboxylových kyselin nebo anhydridů karboxylových kyselin. Termín \"alkyd\" vznikl modifikací spojení \"alcid\" z částí slov „alcohol“ (alkohol) a „acid“ (kyselina). Přidání mastné kyseliny propůjčuje látce tendenci tvořit pružný povlak. Alkydy se používají v nátěrových hmotách a ve hmotách pro odlévání. Jsou dominantními pryskyřicemi či \"pojivy\" ve většině komerčních \"olejových\" nátěrových hmot. Každoročně se ve světě vyrobí cca 200 tisíc tun alkydových pryskyřic.\n\nOleje\n\nMastné kyseliny\n\nAlkoholy\n\nKarboxylové kyseliny\n\nModifikující složky\n\nExistují dva druhy alkydových pryskyřic, zasychající a nezasychající. Oba druhy se typicky vyrábějí z dikarboxylových kyselin nebo jejich anhydridů, například ftalanhydridu nebo maleinanhydridu, a z polyolů (vícesytných alkoholů), kupříkladu trimethylolpropanu, glycerolu nebo pentaerythritolu.\nPro zasychající pryskyřice se používají triglyceridy vícenenasycených mastných kyselin (často z rostlinných olejů, například lněného). Tyto zasychající alkydy na vzduchu tvrdnou. Rychlost zasychání a povaha nátěru závisí na množství a druhu použitého zasychajícího oleje (větší podíl vícenenasyceného oleje znamená rychlejší reakci se vzduchem) a na použití kovových solí, takzvaných sušidel. Tyto kovové komplexy katalyzují křížení na místech nenasycených vazeb.\n\nVýroba alkydových pryskyřic se obecně člení na jednostupňovou a dvoustupňovou. \nO jednostupňové výrobě hovoříme, je-li možné nasadit všechny suroviny do reaktoru najednou. V tomto případě se vychází z mastných kyselin nebo z ricinového oleje (případně i z jejich kombinací, ke kterým se přidají ostatní složky. \nPři dvoustupňovém procesu se nejprve provádí štěpení oleje (triglyceridu)a to buď alkoholýzou (směsí polyolů), nebo acidolýzou (kyselinou isoftalovou). Výsledný produkt pak v dalším stupni reaguje s ostatními složkami. Specifickou výhodu může přinést použití monofunkční karboxylové kyseliny (např. kysliny benzoové) během alkoholýzy. Tímto způsobem lze u alkydů do olejové délky 50 až 55 % provádět reesterifikační alkoholýzu.\nPokud srovnáme oba postupy, pak nám z hlediska formulačního, výrobního (výrobní čas) i vlastností výsledného produktu vychází lépe jednostupňový postup. Zásadní jeho nevýhodou je vyšší cena mastných kyselin ve srovnání s odpovídajícími oleji a dále nutnost skladování mastných kyselin v nádržích z nerezové oceli pod inertním plynem. Nepříjemný je i v řadě případů relativně vysoký bod tuhnutí masntých kyselin, což přináší nutnost temperace jak skladovací nádrže, tak i výdejové trasy z nádrže do reaktoru. Tento ohřev je dále komplikován skutečností, že mastné kyseliny jsou citlivé na přehřátí, při němž dochází k jejich tmavnutí, což má negativní vliv na kvalitu vyráběné pryskyřice.\nV obou případech je výsledným produktem polyesterová pryskyřice, na kterou se navěšují skupiny zasychajícího oleje. Po obou procesech se pryskyřice čistí, ředí rozpouštědlem a nakonec prodává výrobcům barev a laků.\n\nAlkydová a olejovo-uretanová pojiva se používají při odlévání kovů pro přípravu pískových forem. Alkydová pryskyřice se smísí s polymerním isokyanátem a s kovovým sušidlem, které urychluje reakci. Na rozdíl od jiných studených technologií pro přípravu forem, při tomto procesu nevznikají toxické plyny, ovšem forma musí delší dobu tvrdnout na vzduchu.\n\nAlkydové nátěrové hmoty se prodávají typicky ve třech třídách: dlouhé, střední a krátké. Toto označení představuje podíl zasychající olejové složky v pryskyřici. Dlouhé alkydy mají vysoké procento zasychajícího oleje a obecně se prodávají na spotřebitelském trhu jako nátěrové hmoty pro střední zátěž. Střední alkydy mají méně zasychajícího oleje a větší procento vysokomolekulárního polyesterového základu. Schnou pomaleji a využívají se pro vysoce lesklé emaily a laky. Poslední jsou krátké alkydy, kde je podíl zasychajícího oleje v poměru k základnímu polyesterovému polymeru velmi nízký. Bez zahřívání na vzduchu nezasychají. Používají se pro vypalovací laky a emaily na kovové výrobky.\n\nProtože hlavní složky alkydových nátěrových hmot, tj. mastné kyseliny a triglyceridové oleje, jsou vyráběny z levných obnovitelných zdrojů, udržuje to cenu alkydových hmot nízko, navzdory rostoucí ceně ropy, která je hlavním zdrojem surovin většiny jiných nátěrových hmot, například vinylových, akrylových, epoxidových nebo polyuretanových. Typickým zdrojem zasychajících olejů pro alkydové nátěrové hmoty je slunečnicový, světlicový, ořechový, sojový nebo kukuřičný olej, rybí tuk nebo pryskyřičný olej vznikající jako vedlejší produkt při výrobě papíru a buničiny.\n"}
{"id": "451270", "url": "https://cs.wikipedia.org/wiki?curid=451270", "title": "Bitva o Tarawu", "text": "Bitva o Tarawu\n\nBitva o Tarawu byla jedno ze střetnutí druhé světové války v rámci války v Tichomoří. Hlavní boje se odehrály v období od 20. do 23. listopadu 1943 na ostrůvku Betio v západním rameni atolu Tarawa. Vyčištění celého atolu pak trvalo až do 28. listopadu.\nPo několikadenním bombardování vylodil americký Operační svaz 53 (\"Task Force 53\") na ostrově Betio 18 600 vojáků. Vybudovaná síť bunkrů na Betiu obsazená 4800 japonskými obránci odolala přípravnému bombardování. Vylodit se měli na plážích s krycími názvy Červená 1, Červená 2 a Červená 3 Vylodění bylo rušeno odhodlanou posádkou a také tím, že vyloďovací plavidla se nedokázala dostat přes pobřežní útesy obklopující ostrov. To znamenalo, že se útočící vojáci museli dlouho brodit přes mělčiny a stali se tak lehkým cílem pro střílející obránce. Ostrov byl dobyt 23. listopadu a padlo při tom přes 1000 amerických vojáků. Z japonské posádky ostrova přežilo pouhých 110 mužů.\n\nBěhem této operace byl také americkou 27. pěší divizí dobyt blízký atol Makin.\n\nMariňáci měli budíček v 0:45. Po snídani se nalodili do člunů a ve 3:35 odplouvali k velké výsadkové lodi, naložené pásovými obojživelnými transportéry LVT-1 a LVT-2, které je měly dostat na pláž. V 5:05 zahájily bitevní lodě odstřelování ostrova, které bylo přerušeno pouze krátkým náletem amerických letounů. Kolem osmé se obojživelné transportéry naložené vojáky přiblížily k pobřeží a japonské kulomety které přežily odstřelování zahájily palbu a jejich kulky snadno probíjely nechráněné boky a zabíjely muže vevnitř. Spousta transportérů zůstala na místě bez možnosti dalšího pohybu a některé byly vyřazeny úplně. Pěšáci se tak museli brodit po pás ve vodě pod těžkou kulometnou a minometnou palbou. Přesto však v 8:55 se první oddíly dostaly na pláž a v 9:05 byl na Červené 1 téměř celý prapor. V 9:20 se se další prapor dostal na břeh na Červené 3 a v ten samý čas na pláži Červená 2 i přes obrovské ztráty uchytil poslední prapor. Špatná situace trvala až do odpoledne, kdy se zlepšilo velení a komunikace. Američané si zbudovali okopy v tvrdém korálu a očekávali útok, ale žádný nepřišel.\n\nRáno druhého dne se stále nedařilo narušit nepřátelskou obranu. Krátce po poledni Smith nasadil poslední zálohy a ještě později zahájily křížníky palbu na japonské bunkry. Tou dobou byly dodány zásoby a mariňáci přešli do útoku. Do večera přešli ostrov na protější pobřeží a rozdělili japonskou obranu na dvě části. Ke konci dne také byla na ostrov přivezena první děla. V noci Japonci opět nezaútočili. Šibazaki už neměl sílu ani muže k provedení rozhodujícího protiútoku a v noci odeslal do Tokia depeši, že jeho zbraně jsou zničeny a pokusí se o poslední výpad.\n\nTento den probíhaly po celé frontě tvrdé boje. Američané čistili metr po metru ostrov granáty, náložemi a plamenomety. Na ostrov dorazil velitel operace Julian C. Smith a \"mořské včely\", jak se říkalo ženistům co působili v Pacifiku, začali budovat letiště. V noci přišel poslední zoufalý útok. Byl veden ve třech vlnách a přinesl pouze stovky padlých Japonských vojáků.\n\nPoslední dva cíle operace byly obsadit východní cíp ostrova a zlikvidovat japonské postavení mezi plážemi Červená 1 a Červená 2, ve kterém zbylo 500 mužů. Oba dva se podařilo splnit do brzkých odpoledních hodin, kdy byl ostrov prohlášen za dobytý.\n\nOstrov Betio byl pouze jeden s mnoha ostrůvků atolu Tarawa. Vyčistit zbylé měl za úkol 6. pluk námořní pěchoty a splnil jej do 28. listopadu. Dobytí Tarawy bylo hlavním cílem operace GALVANIC a zkušenosti při ní získané byly velmi cenné při dalším postupu.\n\nHUBÁČEK, Miloš, Ofenzíva v Pacifiku, 1. vydání, Praha: Panorama - Praha, 1987, ISBN 11-091-87\n"}
{"id": "451278", "url": "https://cs.wikipedia.org/wiki?curid=451278", "title": "Baja Mali Knindza", "text": "Baja Mali Knindza\n\nBaja Mali Knindža (srbsky: Баја Мали Книнџа), jehož pravé jméno je Mirko Pajčin (srbsky: Мирко Пајчин), je srbský folkový zpěvák.\nNarodil se 13. října roku 1966 ve vesnici Gubin v dnešní Bosně a Hercegovině (v tehdejší Jugoslávii). Vystupoval mimo jiné se svou sestřenicí a zpěvačkou Ksenija Pajčin a skupinou Braća sa Dinare. Jeho popularita souvisí s (rozpadem bývalé Jugoslávie, kdy se stal advokátem zájmů Krajinských Srbů a nazpíval řadu kontroverzních skladeb s často protichorvatským a protibosňáckým vyzněním. Po porážce expanze srbských států v dnešním Chorvatsku a Bosně a Hercegovině často vystupoval na místech, kde žije v diaspoře velký počet Srbů (Vídeň, Lublaň ad.) a svou tvorbou do velké míry živil nacionalistickou nostalgii po pro ně ztracených územích Republiky Srbské Krajiny a Republiky srbské. Angažoval se i ve prospěch Srbské radikální strany Vojislava Šešelje. Některé jeho skladby se zastávají obviněných ze zločinů proti lidskosti Tribunálem v Haagu, zatímco některé další otevřeně kritizují protisrbskou politiku NATO, USA a Evropské unie. \n\nSolo\n\nSe skupinou Braća sa Dinare \n"}
{"id": "451280", "url": "https://cs.wikipedia.org/wiki?curid=451280", "title": "Cannibal", "text": "Cannibal\n\nCannibal je páté studiové album americké skupiny Static-X.\n\nAlbum vyšlo v roce 2007, a debutovalo na 36. místě v Billboard 200. Album obsahuje pro kapelu několik novinek. Především se změnil producet. Místo Ulricha Wilda, se ujal hlavních prací Wayne Static a desku spoluprodukoval John Travis. Kromě nového producenta, album také poprvé obsahuje kytarová sóla a nemá žádný \"otsego-song\". V textech Wayne Static nevyjadřuje svoje pocity, ale inspiruje se jednoduchými slovy jako je Reptile, Goat, Destroyer… Deska měla pro kapelu představovat návrat k jejímu původnímu zvuku, ale pro mnoho fanoušků se tak stalo až u dalšího alba Cult Of Static. Jinak u kritiky i fanoušků se deska dočkala relativně příznivých ohlasů. Mimořádným úspěchem bylo následující turné, na kterém také vzniklo DVD Cannibal Killers Live. Singly byly Destroyer a Cannibal.\n\n"}
{"id": "451296", "url": "https://cs.wikipedia.org/wiki?curid=451296", "title": "Hořidla (rozhledna)", "text": "Hořidla (rozhledna)\n\nHořidla je rozhledna nacházející se na stejnojmenném neovulkanickém vrchu, kóta 371 m n. m. jihozápadně od obce Chotiněves.\n\nVýstavbu rozhledny provedla společnost Atlas Steel za finančního přispění Ministerstva financí a obce Chotiněves. Slavnostní otevření proběhlo 16. 12. 2008. Celková výška rozhledny je 14 metrů, vyhlídková plošina je ve výšce 13 m, vede na ni 67 schodů.\n\nNa rozhlednu je možný pouze pěší přístup po polních a lesních cestách. A to od silnice Třebutičky - Encovany, odbočka vlevo u křížku, popřípadě přímo z Chotiněvse či Jištěrp. Nejbližší železniční stanice jsou Horní Řepčice (přibližně 3 km vzdálené). Rozhledna je volně přístupná po celý rok. \n\nZ rozhledny lze vidět řadu vrcholů Českého středohoří: Sedlo (726 m n. m., nejvyšší vrch Verneřického středohoří), Ronov (Ralská pahorkatina), Vlhošť (Ralská pahorkatina), Radobýl, Lovoš a horu Říp.\n"}
{"id": "451297", "url": "https://cs.wikipedia.org/wiki?curid=451297", "title": "Ford Granada", "text": "Ford Granada\n\nForg Granada byl automobil vyšší střední třídy s pohonem zadních kol vyráběný společností Ford v německém Kolíně a v britském Londýně v části Dagenham.\n\nVýroba Fordu Granada začala v roce 1972. Nahradil britský Ford Zephyr a německý Ford Taunus. Do roku 1975 byly menší modely nazývány Ford Consul.\n\nVyráběly se hlavně ve verzi sedan se dvěma nebo čtyřmi dveřmi, ale na trhu byly i čtyřdveřové kombi a dvoudveřové fastbacky (sedany s mírně se svažující střechou).\n\nPrvní Granady druhé generace se začaly vyrábět v roce 1977. Hlavními rozdíly oproti minulé generaci byly např. jiné některé motory a klimatizace u dražších verzí. Stejně jako u předchozí generace byly k dostání dvoudveřový a čtyřdveřový sedan a kombi, fastback chyběl. Roku 1982 proběhl malý facelift zahrnující přední masku, jiné zadní světlomety a pár drobností a 3. 3. 1985 byla výroby Granady ukončena. Druhá generace Granady si zahrála v seriálu Profesionálové v rukou Cowleyho který řídil žlutou 2.0L (1977) červenou 2.8i Ghia (1978-1979) a dvě černé 2.8i Ghia (1980-1981). V Záhadách Slavičího domu britské detektivkářky P.D. Jamesové (1983) vozí komisaře Dalglieshe stříbrný Ford Granada 2.3 V6.\n\nTřetí generace byla vyráběna jen ve Velké Británii. Už se nejednalo o Ford Granada, ale o nový Ford Scorpio. První generace Scorpia se i ve Velké Británii jmenovala Granada.\n"}
{"id": "451301", "url": "https://cs.wikipedia.org/wiki?curid=451301", "title": "Jezioro Dołgie Wielkie", "text": "Jezioro Dołgie Wielkie\n\nJezioro Dołgie Wielkie je jezero ležící v národním parku Słowiński Park Narodowy, ve vojvodství Pomořské vojvodství). Jezero má plochu 156,4 ha, průměrnou hloubku 2,9 m.\n"}
{"id": "451302", "url": "https://cs.wikipedia.org/wiki?curid=451302", "title": "Karel Krnka", "text": "Karel Krnka\n\nKarel Krnka (6. dubna 1858 Velký Varadín, dnes Rumunsko – 25. února 1926 Praha) byl český konstruktér, pokračovatel díla svého otce, puškaře Sylvestra Krnky.\n\nNa Jubilejní zemské výstavě v roce 1891 vystavoval například svoji samonabíjecí vojenskou pušku, samonabíjecí brokovnici a samonabíjecí pistoli. Později pracoval pro rakouskou firmu Roth, výsledkem jejich spolupráce byla pistole Roth-Steyr M1907, zařazená do výzbroje rakousko-uherské (do roku 1942 i rakouské) armády. Po vzniku Československa pracoval pro zbrojovku Praga, od jara 1925 do své smrti pro Zbrojovku Brno.\n\nInicioval také vznik \"Muzea českých vynálezů\".\n\n\n\n"}
{"id": "451304", "url": "https://cs.wikipedia.org/wiki?curid=451304", "title": "Cult of Static", "text": "Cult of Static\n\nCult of Static je v pořadí šesté a zatím poslední studiové album americké skupiny Static-X.\n\nAlbum vyšlo v roce 2009 a debutovalo na 16. místě žebříčku Billboard 200, což ho činí druhým nejúspěšnějším albem skupiny v tomto směru (hned po desce z roku 2001 – Machine). Stejně jako předchozí album obsahuje kytarová sóla, žádnou otsego písničku a producentem je John Travis a Wayne Static. Hostem desky je Dave Mustaine – frontman skupiny Megadeth, který nahrál sólo v úvodní skladně Lunatic, která se také objevila v soundtracku k filmu . Singly jsou skladby Stingwray a Z28. Témata textů je především auta a vztah Wayna Statica s jeho manželkou Terou Wray. Pro skupinu je to první album, které nahrála ve stejné sestavě jako předchozí, ale hned po vydání alba oznámil bubeník Nick Oshiro pauzu a místo něj hraje na turné na bubny Will Hunt ze skupiny Evanescence. V rámci turné k této desce dorazila skupina také poprvé do České republiky, konkrétně na festival Rock for People.\n\n"}
{"id": "451306", "url": "https://cs.wikipedia.org/wiki?curid=451306", "title": "Arbeit macht frei", "text": "Arbeit macht frei\n\n„Arbeit macht frei“ je německá věta, která v překladu doslova znamená „práce osvobozuje“, „práce činí svobodným“ či „prací ke svobodě“. Věta je známá z bran mnohých nacistických koncentračních táborů, ale například (v překladu \"prací ke svobodě\") i z komunistického pracovního tábora na Příbramsku.\n\nVýraz „\"\"“ použil v roce 1872 poprvé německý germanista a nacionalista Lorenz Diefenbach jako titul svého románu, díky čemuž se tato věta stala známou v německých nacionalistických kruzích. V roce 1928 pak vláda Výmarské republiky použila tuto větu v rámci své politiky veřejných prací pro nezaměstnané během hospodářské krize. V použití této věty bylo pokračováno i po roce 1933, kdy se k moci dostala NSDAP (Nacistická strana).\nNápis „\"Arbeit macht frei\"“ byl umístěn u bran mnoha nacistických koncentračních táborů jako „jakési mystické prohlášení, že sebeobětování v podobě nekonečné práce může přinést jakousi duševní svobodu.“\n\nPřestože bylo v Německu běžnou praxí umísťovat u vchodů do institucionálních objektů a velkých sídlišť podobný druh nápisů, použití této věty bylo nařízeno SS generálem Theodorem Eickem, inspektorem koncentračních táborů a prvním velitelem koncentračního tábora Dachau.\n\nNápis „\"Arbeit macht frei\"“ lze stále spatřit na několika místech, včetně vstupu do tábora Auschwitz I. Dále se nachází u koncentračních táborů Dachau, Gross-Rosen, Sachsenhausen a Terezín.\n\nTento nápis nebyl použit u všech německých koncentračních táborů. Například v koncentračním táboře Buchenwald byl použit nápis „Jedem das Seine“, což v překladu znamená „Každému, co jeho jest“ či „Každému, co mu patří“ (doslova \"každému to jeho\" resp. \"každému to svoje\").\n\nV noci na pátek 18. prosince 2009 byl snad nejznámější nápis \"Arbeit macht frei\" z brány koncentračního tábora Auschwitz I (Auschwitz, Osvětim) odcizen skupinou lupičů. Krádež vyvolala četné reakce, ostře ji odsoudil například i bývalý polský prezident Lech Wałęsa. Původní nápis byl nahrazen kopií, která byla pořízena při restaurování originálního nápisu. 21. prosince 2009 byl nápis objeven na severu Polska rozřezán na tři kusy odpovídající jednotlivým slovům.\n\n\n"}
{"id": "451311", "url": "https://cs.wikipedia.org/wiki?curid=451311", "title": "Klukowe Lęgi", "text": "Klukowe Lęgi\n\n"}
{"id": "451315", "url": "https://cs.wikipedia.org/wiki?curid=451315", "title": "Pryšec", "text": "Pryšec\n\nPryšec (\"Euphorbia\") je rod rostlin, čítající asi 2160 druhů, patřící do čeledi pryšcovité. Pryšec je jeden z nejrůznorodějších rodů v rostlinné říši. Většinu zástupců rodu lze nalézt především v tropických a subtropických regionech Afriky a Ameriky, ale vyskytuje se také v mírném pásu. Sukulentní druhy, pocházejí převážně z Afriky, Jižní Ameriky, a Madagaskaru. Existuje široké spektrum ostrovních druhů, rostoucích například na Havajských ostrovech, kde jsou pryšce souhrnně známé jako „akoko“. a na Kanárských ostrovech jako „tabaibas“\n\nBotanický název \"Euphorbia\" pochází od Euphorbuse, řeckého lékaře krále Juby II z Numidie (52-50 př. n. l. – 23 n. l.); manžela dcery Antonia a Kleopatry. Tento lékař používal některé rostliny, například \"Euphorbie resinifera\", v bylinkářství a vyléčil krále, když měl oteklé břicho (Euphorbia resinifera je prý silný lék proti bolesti a může také působit jako projímadlo a je možné, že Juba měl špatné trávení a trpěl nadýmáním). Carl Linné přiřadil název \"Euphorbia\" celému rodu na počest lékaři.\n\nJuba II sám byl patronem umění a vědy a sponzoroval několik expedic a biologických výzkumů. Byl také autorem a napsal několik vědeckých a populárně vědeckých děl, jako jsou přírodní pojednání o historii, nebo bestsellerový turistický průvodce po Arábii. \"Euphorbia regisjubae\" (pryšec krále Juby) byla pojmenována na počest králových příspěvků pro přírodní historii a jeho roli v popularizaci rodu Euphorbia.\nTyto rostliny jsou jednoletky nebo trvalky byliny, keře či stromy s žíravou, jedovatou mléčnou mízou (latexem). Kořeny jsou drobné, nebo tlusté a masité, nebo hlízovité. Mnoho druhů jsou více či méně sukulentní, pichlavé, nebo bez trnů. Hlavní stonek a většinou i boční stonky u sukulentních druhů jsou tlusté a masité, 15–91 cm vysoké. Opadavé listy jsou vstřícné, střídavé nebo v přeslenech. U sukulentních druhů jsou listy většinou malé a krátkověké. Palisty jsou většinou malé, částečně přeměněné trny či v žlázy, nebo chybí.\n\nStejně jako všichni členové čeledi pryšcovité, všechny pryšce mají jednopohlavné květy. Jsou značně omezeny a seskupeny do pseudanthia (květenství, které svým vzhledem připomíná jediný květ) nazývající se cyathium.\nVětšinou jsou jednodomé (nesoucí samčí a samičí květy na téže rostlině), i když některé jsou dvoudomé. Není neobvyklé, že centrálního cyathia z vrcholíku, které má být čistě mužské, vyrůstá boční cyathium je oboupohlavné. Někdy jsou mladé rostliny, nebo ty, rostoucí za nepříznivých podmínek vytváří pouze samčí květy a samičí květy nevytváří dokud nedospějí nebo se nezlepší podmínky.\nListeny jsou často hodné podobné listům, někdy jsou zářivě barevné a atraktivní, někdy jsou zkráceny na drobné šupiny.\nPlodem jsou tři (zřídka dvě) tobolky, někdy masité, ale téměř vždy dozrávají ve dřevitém obalu, která se pak explozivně otevře. Semena jsou 4-hranného, oválného nebo kulovitého tvaru a u některých druhů jsou olejnatá.\nV rodu \"pryšec\", sukulentní druhy se často vyvíjely rozdílně a do jisté míry. Někdy je těžké rozhodnout, a je otázkou výkladu, zda je či není druh opravdu sukulentní, nebo „pouze“ xerofilní. V některých případech, zejména u geofytů, jsou rostliny blízce příbuzné k sukulentům, jsou běžné byliny. Asi 850 druhů pryšců je sukulentních v užším smyslu slova. Pokud započítáme mírně sukulentní a xerofilní druhy, pak toto číslo vzroste až o 1000, což představuje asi 45% všech druhů rodu \"Euphorbia\".\nLatex (mléčná míza) z pryšců funguje jako odstrašující prvek pro býložravce a k léčení poranění rostliny. Obvykle je latex bílý, ale ve vzácných případech (např. \"Euphorbia abdelkuri\") je žlutý. Vzhledem k tomu, že je pod tlakem, vyteče ze sebemenší rány a ztuhne během několika minut po kontaktu se vzduchem. Obsahuje di- nebo tri-terpenové estery, které se mohou lišit v závislosti na druhu pryšce, a v některých případech může být varianta typická pro určitý druh. Složení terpenových esterů určuje, jak žíravé a dráždivé účinky má míza na kůži. Latex, i přesto, že je zaschlý, může v kontaktu se sliznicemi (oči, nos, ústa) během i několika minut způsobit velmi bolestivé záněty, které se vyznačují podobnými symptomy jako při rýmě, tj. zduřením nosní sliznice, které omezuje průchodnost nosu, výtokem z nosu a očí, který je zpočátku vodnatý, později až hlenovitý (tyto příznaky jsou však někdy pouze jednostranné, dle zasažení té které části hlavy), dále únavou, ospalostí, malátností, bolestí hlavy, podrážděným jazykem (z toho vyplývajícím nechutenstvím) a oblasti pod nosem, nateklými rty, atd. U senzitivnějších jedinců bývají tyto záněty dokonce doprovázeny zvýšenou tělesnou teplotou, takže je možné stanovení naprosto chybné diagnózy. Po požití se objevuje pálení v ústech, zvracení, průjem a kolikové bolesti. Po vstřebání trávícím ústrojím se otrava projevuje pálením v ústech, zvracením, průjmem, rozšířením zorniček, blouzněním, křečemi, studeným potem, svalovým třesem, nejistou chůzí, puls je nepravidelný. V pokusech na zvířatech bylo zjištěno, že terpenový ester resiniferatoxin měl dráždivé účinky 10 000 až 100 000 krát větší než kapsaicin, látka způsobující pálivost chilli. U několika terpenových esterů je také známo, že jsou karcinogenní.\nProto by se mělo s pryšci zacházet s velikou opatrností. Pokud přijde latex do styku s pokožkou, je třeba okamžitě důkladně promýt zasažené místo. Částečně nebo úplně ztuhlý latex je nerozpustný ve vodě, ale může být odstraněn s emulzí (mléko, krém na ruce). Lékař by měl být kontaktován, pokud jde o jakékoli záněty a sliznice, zejména bezodkladně u zasažení očí, jelikož v důsledku akutního vystavení latexu je možné až trvalé poškození zraku. Ihned po zasažení oka je důležitý intenzivní výplach očí proudem vody trvající 15 až 20 minut, i přesto, že se může zdát, že se míjí účinkem (oko stále pálí), jelikož aktivní látky, terpeny, jsou nerozpustné ve vodě. Bylo zaznamenáno, že při řezání velkých sukulentních pryšců ve skleníku se šíří výpary z latexu a mohou způsobit vážné podráždění očí až na několikametrovou vzdálenost. Jediným účinným opatřením je dostatečné větrání nebo užití ochranných uzavřených brýlí (např. potápěčských). Malé děti a domácí zvířata musí být chována tak, aby bylo zabráněno kontaktu s pryšci.\n\nNěkolik pryšců se pěstuje jako zahradní nebo pokojové rostliny, mezi nimi i \"Euphorbia pulcherrima\" (Vánoční hvězda neboli \"poinsettia\") a sukulentní \"Euphorbia trigona\". \"Euphorbia pekinensis\" je používána v tradiční čínské medicíně, kde je považována za jednu z 50 základních bylin. Několik druhů pryšců se používá jako potrava larev některých motýlů a můr, např. lišaj pryšcový \"Hyles euphorbiae\" a \"Hyles tithymali \" a \"Hypercompe scribonia\". Dříve se vyráběly zdravotní náplasti, nasycené latexem z některých pryšců (např. z Euphorbia cyparissias), které se používaly pro léčbu kuřích ok a tzv. patních ostruh, popř. se přímo latex v tekutém stavu užíval pro odstraňování bradavic. Pryskyřice z \"Euphorbia resinifera\") se nechávala uschnout, mlela na prášek a užívala i vnitřně. V Austrálii se poslední dobou provádí výzkum látek obsažených v Euphorbia peplus v souvislosti s léčbou některých rakovin kůže.\nPodle nedávné studie dat sekvencí DNA většina menších rodů příbuzných s obrovským rodem \"Euphorbia\" je hluboce vnořeno jeden do druhého. Nikdy nebyl v důsledku této příbuznosti všeobecně uznán rod \" Chamaesyce\" a menší rody jako \"Cubanthus \", \"Elaeophorbia\", \" Endadenium\", \" Monadenium \", \" Synadenium\" a \"Pedilanthus\" byly převedeny pod rod \"Euphorbia\". Celý subtribus \"Euphorbiinae\" se nyní skládá výhradně z rodu \"Euphorbia\".\n\n\nRod \"pryšec\" je jedním z největších a nejkomplexnějších rodů kvetoucích rostlin a několik botaniků učinilo neúspěšné pokusy o rozdělení rodu do mnoha menších rodů. Podle nedávných fylogenetických studií lze rod pryšec rozdělit do 4 podrodů, z nichž každá obsahuje několik dosud dostatečně prostudovaných sekcí a skupin. Z těchto skupin je nejvíce bazální \"Esula\". Rody \"Chamaesyce\" a \" Euphorbia\" jsou pravděpodobně sesterské taxony a velmi úzce souvisí s \"Rhizanthium\".\n\nRozšířené xeromorfní adaptace se se vší pravděpodobností u pryšce vyvíjely několikrát. Není známo, je-li společný předek, podobný \"Rhizanthium\" a \"Euphorbia\", byl xeromorfický. V takovém případě by se dnes běžná morfologie musela znovu vyvíjela zejména v Chamaesyce – nebo zda je rozšířený xeromorphismus rozšířený na úroveň poddruhu.\n\n\n \n"}
{"id": "451316", "url": "https://cs.wikipedia.org/wiki?curid=451316", "title": "Klaipėdský hrad", "text": "Klaipėdský hrad\n\nKlaipėdský hrad ( ) byl hrad poprvé postaven roku 1252 na popud magistra Livonského řádu Eberhardta von Seyna a kuršského biskupa Heinricha jako dřevěný v Klaipėdě.\n\nStavba trvala 2 měsíce a hrad byl nazván \"Memelburg\".\n\nPrvní hrad byl dřevěný (již za jeho stavby napaden spojenými silami pohanských Žemaitů a Litevců), skládal se z hlavní stavby a dvou nádvoří, vše bylo obkrouženo hradními příkopy a hradbami. První mosty byly postaveny přes hradní příkopy ještě v roce 1252. Jako nesčíslněkrát po tom, byl hrad poničen, mimoto stál na levém břehu tehdejšího toku řeky Danė v místě bažinatém a nízko položeném. Proto byl na přelomu 1252 a 1253 na protějším (tehdy pravém, dnes se místo nachází na levém) břehu řeky položen základní kámen tentokrát již zděného hradu na umělém ostrově. Provizorní stavba - již začátkem roku 1253. S podhradím a městským ostrovem bylo postaveno ještě několik mostů. Nejméně jeden z nich byl tak vysoký, že do přístavu při hradu pod ním mohly proplout lodě. Dostavba na dostatečně pevný zděný hrad byla dokončena již koncem roku 1253. Není známo, zda v té době měl hrad hradní věž. Při něm již byly zárodky města. První kaplička (která se dochovala až do konce 18. století) byla v areálu hradu. Klaipėda (Memelburg) bylo nejstarší (německé) sídlo na území Východního Pruska (Královec byl založen až roku 1255).\n\nSuchozemská cesta, vedoucí z Pruska do Livonsko, která vedla přes Kuršskou kosu a Klaipėdu až do Lipavy/Liepoje byla velmi důležitá, v dobách Livonského řádu nazývána \"Pobřežní cesta\". Nejdůležitější z úkolů klaipėdského Komtura bylo zajistit bezpečný průchod touto cestou.\n\nV historických dokumentech jsou zaznamenány útoky (mezi lety 1252–1418) v letech: 1252, 1253, 1254, 1257, 1307, 1323, 1360, 1379, 1393, 1402, 1409 a 1418.\n\nRoku 1360 požár zcela zničil hrad.\n\nRoku 1379 byl opět i zděný hrad (spolu s městem) zničen spojenými žemaitsko-litevskými silami. Hrad byl opět obnovován; roku 1393 byla postavena hradní věž, na kterou ještě v témže roce Žemaité zaútočili a zbořili ji. Další mnohé snahy o obnovy a rozšíření hradu byly systematicky mařeny neustálými žemaitsko-litevskými útoky. Zcela ovládnout hrad a město se jim však nedařilo.\n\nRoku 1399 byla započata generální rekonstrukce poničeného hradu, která byla dokončena roku 1409, ihned poté byl hrad opět napaden. Pro neustálé útoky a pokroky ve vývoji artilerie začal být hrad roku 1516 modernizován: byly navršeny vysoké náspy se strážními věžemi, roku 1546 byla postavena Veliká věž. Roku 1627 byl hrad opevněn bastiony, ale po dvou letech hrad poničili Švédové.\n\n"}
{"id": "451317", "url": "https://cs.wikipedia.org/wiki?curid=451317", "title": "Sid Wilson", "text": "Sid Wilson\n\nSidney George Wilson (20. ledna 1977) je americký hudebník zvaný též Ratboy, DJ Moonboots, Monkeyboy nebo #0. Známý především díky svému působení v kapele SlipKnoT, věnuje se ale také svému vlastnímu projektu s názvem DJ Starscream.\n\nSid Wilson je původem z Anglie a je členem skupiny SlipKnoT\n. Slouží jako DJ a hudebník kapely. Jeho předchozí zaměstnání se týkala víceméně mixování hudby, působil jako DJ v Des Moines a Omaze. Mezi jednu z jeho významných úchylek patřilo například zapalování desek, s nimiž hrál. Později měl ale vážné problémy s policií, a tak od toho raději ustoupil. Netají se tím, že mezi jeho oblíbence patří skupina Beastie Boys.\n\nSid se narodil se šesti prsty na každé ruce, ty mu ale byly ihned po narození odstraněny. Shawn Crahan o tom řekl:, Odstranili mu ty prsty, protože se to nelíbilo společnosti. Víte, o co nás tím ochudili? Víte co by dokázal jako DJ s těmi extra prsty?\" Pokud Sid nescratchuje, tak běhá po pódiu nebo skáče mezi diváky (odtud jeho přezdívka Monkey Boy). Dříve trpěl Organic syndromem (jak to nazvala kapela). Tzn., že měl nedostatek kyslíku a půl show nevěděl, kde je nebo co dělá. V těchto situacích ho udržel pouze Shawn (viz klip Wait And Bleed na konci se spolu perou). Těmito stavy trpěl zejména kvůli jeho původní masce – upravená plynová maska (doma jich má prý devět a každá má své jméno), kam se mu nedostávalo moc vzduchu.\n\nZatím nejhorší Sidův úraz u SlipKnoT byla zlomenina obou patních kostí a následné zrušení několika koncertů a upoutání na kolečkové křeslo. Později vystupoval s holí v ruce.\n\nSid je veliký fanoušek komiksů a filmů se sci-fi tematikou. Podle toho vypadá i jeho maska z All Hope Is Gone – kousek Transformers, kousek Star Wars. Každopádně tato maska paří k nejpovedenějším od něj i od SlipKnoT.\n\n"}
{"id": "451321", "url": "https://cs.wikipedia.org/wiki?curid=451321", "title": "Loretánská kaple v Rumburku", "text": "Loretánská kaple v Rumburku\n\nLoretánská kaple Panny Marie v Rumburku, zvaná též Rumburská Loreta, byla postavena v letech 1704 až 1709 stavitelem Janem Lukasem Hildebrandtem a na rozdíl od svého originálu, který je z mramoru, je celá z pískovce. Základní kámen položil litoměřický biskup Jaroslav Franz Ignác. Na vnější výzdobě se podílel sochař Jan František Biener(t) ze Schirgiswalde. Uvnitř kaple najdeme sochu Černé Madony s dítětem, která byla roku 1694 zhotovena v Římě a posvěcena papežem Inocencem XII. Rumburská Loreta je přesnou kopií svého italského originálu a je nejen nejsevernější loretou v Čechách, ale i v Evropě. Postavit ji nechal zdejší kníže Anton Florian z Lichtenštejna.\n\nZ pískovce jsou rovněž sochy deseti Sibyl a proroků, které jsou dílem barokního umělce Jana Františka Biener(t)a ze Schirgiswalde, který zhotovil také sochy na balustrádě před klášterem. Severní stranu zdobí sochy Sibyly libyjské a delfské, proroků Jeremiáše a Ezechiela. Reliéfy zobrazují Zvěstování Panně Marii, navštívení Panny Marie a sčítání lidu v Betlémě. Před stěnou je kamenný oltář, na kterém byla původně umístěna socha sv. Josefa.\n\nZápadní stranu zdobí sochy Sibyly perské, kumánské a eritrejské, proroků Davida a Malachiáše. Reliéry zobrazují klanění pastýřů a tří králů.\n\nJižní stranu zdobí sochy Sibyly sabinské a kumunské, proroků Mojžíše a Balaáma. Reliéfy zachycují smrt P. Marie a přenesení nazaretského domku ze Svaté Země do Dalmácie, a odtud do Loreta.\n\nUvnitř lorety se nachází socha Černé matky Boží Loretánské, pocházející z roku 1694, zhotovená v Římě a požehnaná papežem Inocencem XII.. Po svém požehnání byla vystavena osm dní v italském Loretu, kde ji mohli poutníci veřejně uctít, a poté byla osobně knížetem Antonínem Florianem Lichtenštejnem přenesena do Rumburku. Nejprve byla umístěna ve farním kostele, později v kostele klášterním, a konečně 15. září 1707 byla slavnostně přenesena do lorety. Stejně jako v italské Loretě jsou i zde umístěny makety velkých votivních svící. Na levé straně je výklenek s dvířky zdobenými dřevořezbou na motivy zvěstování P. Marie. Pod novodobým oltářem je umístěna hrobka.\n\nV roce 1771 byla instalována v malé věži loretánské kaple zvonková hra. Když se časem poškodila, byla prodána do Saska. Rumburská Loreta patří do komplexu několika staveb. Kolem lorety byly v letech 1743 až 1749 postaveny ambity (jejichž součást jsou i Svaté schody) s křížovou cestou, které jsou zdobeny malbami motivovanými životem P. Marie. Dále do komplexu patří klášterní kostel sv. Vavřince a bývalý kapucínský klášter, kde je objekt městské knihovny.\n\nCelý komplex kapucínského kláštera včetně lorety je chráněn jako kulturní památka České republiky.\n\n\n"}
{"id": "451327", "url": "https://cs.wikipedia.org/wiki?curid=451327", "title": "Karel Tieftrunk", "text": "Karel Tieftrunk\n\nKarel Tieftrunk (30. října 1829 Bělá pod Bezdězem – 2. prosince 1897 Kutná Hora) byl středoškolský profesor, aktivní člen českých kulturních organizací, autor učebnic a odborných textů v oblasti jazykovědy a historie.\n\nAbsolvoval gymnázium v Litoměřicích. V roce 1847 odešel do Prahy, kde studoval jazykozpyt, zeměpis a dějepis. Roku 1852 začal učit na akademickém gymnáziu, ale brzy se přestěhoval do Litoměřic, kde byl nejdříve suplujícím, později řádným gymnazijním profesorem. Roku 1854 na žádost českých studentů začal po vyučování vykládat o české literatuře; tato aktivita vyvolala zájem úřadů (ředitel školy dostal příkaz, přísně na tyto přednášky dohlížet; zákaz ale vydán nebyl). V letech 1859 – 82 působil jako profesor německé vyšší reálné školy v Praze a pak až do důchodu jako ředitel českého gymnázia v Žitné ulici.\n\nVe volném čase se zapojil do činnosti českých kulturních institucí. V letech 1864-65 studoval historické archívy na Mladoboleslavsku. Roku 1867 se stal mimořádným členem Královské české společnosti nauk a o čtyři roky později užšího sboru Matice české. V této organizaci pracoval v komisi pro sepsání „\"Brusu jazyka českého\"“ (kodifikace české gramatiky), který vyšel s Tieftrunkovým rozsáhlým úvodem roku 1877. Později působil v ministerské komisi pro sestavení českých čítanek a ve spolcích na podporu středního školství.\n\nOd roku 1857 publikoval, především historické studie v odborných časopisech (\"Památky archeologické\", \"Právník\", \"Osvěta\", \"Zprávy královské společnosti\", \"Časopis Musea království českého\"). Připravil nové vydání \"Historie české\" Pavla Skály ze Zhoře a napsal knihy \"Odpor stavův českých proti Ferdinandovi I. l. 1547\", \"Historie literatury české\" a \"Dějiny Matice České\" (poslední byla vydána k slavnosti 50 let trvání instituce r. 1881 a Tieftrunk ji doplnil i přednáškou). Vydal také dvoudílnou českou čítanku pro německé střední školy.\n\nS obsáhlým vzděláním a přátelským vystupováním se Tieftrunk těšil velké vážnosti mezi spisovateli i pedagogy. Současníci na jeho pracích oceňovali vědeckou hloubku a jazykovou vybroušenost; považovali ho za jednoho z předních badatelů a spisovatelů. Rovněž si vážili jeho snahy probouzet národní uvědomění u českých studentů, které rodiče zapsali na německé školy.\n\n\n"}
{"id": "451328", "url": "https://cs.wikipedia.org/wiki?curid=451328", "title": "Malenovice (Zlín)", "text": "Malenovice (Zlín)\n\nMalenovice jsou část a katastrální území moravského statutárního města Zlína, leží na úpatích západního okraje Vizovických vrchů a rovin kolem řeky Dřevnice. V Malenovicích se nachází stejnojmenný hrad. Městečko bylo v historii až do průmyslového rozvoje regionu ve 20. století významnějším spádovým centrem než sousední města Otrokovice nebo Zlín.\n\nBěhem roku 2015 prošla podstatná část centra obce renovací ulic, proběhla výstavba nového kruhového objezdu a nastaly změny v dopravě. Do roku 2025 by zde měla být vybudována nová Krajská nemocnice Tomáše Bati.\n\nPrvní zmínka o Malenovicích se objevuje v roce 1321 pod názvem \"Malehnawicz\". V šedesátých letech 14. století byly Malenovice povýšeny na městečko. V roce 1375 (do roku 1406) vlastnil Malenovice markrabě Jošt Lucemburský. V roce 1427 dobyli Malenovice sirotci. Dne 11. srpna 1470 tábořil u Malenovic český král Jiří z Poděbrad při tažení proti uherskému králi Matyáši Korvínovi. V táboře ho tehdy navštívili polští poslové. Ve druhé polovině 16. století až do požáru roku 1626 stával na pastvisku nedaleko Dřevnice kostel sboru Jednoty bratrské v Malenovicích. Potom bratrské vyznání v obci z důvodu potlačování nekatolické víry prohabsburskou vrchností postupně zaniká. V roce 1626 byla obec vypálena Mansfeldovým vojskem. Mnoho z celkových 100 gruntů v Malenovicích zůstalo pustých. V letech 1804–1858 byl vybudován nový kostel a postavena nová škola. V polovině 19. století bylo malenovické panství proslulé chovem ušlechtilých ovcí. Po zrušení poddanství a roboty v roce 1848 měly Malenovice asi 1380 obyvatel. V roce 1863 byly Malenovice postiženy velkým požárem, kdy vyhořelo celé městečko, tedy dnešní Jarolímkovo náměstí. V roce 1896 byla započata stavba podřevnické dráhy Otrokovice - Zlín - Vizovice, která vede přes Malenovice. Malenovice byly spádovou obcí pro okolní dědiny – Tečovice, Lhotu a Chlum. \n\nDne 29. června 1900 se rozvodnila Dřevnice a zalila silnici směrem na Tečovice. Počátkem 20. století se Malenovice staly sídlem zvláštního perleťářského průmyslu, do Malenovic se přistěhovalo asi 20 dělnických rodin. V roce 1904 byla zahájena stavba nemocnice, které se říkalo špitál. V září 1912 byly pod hradem otevřeny sirnaté koupele. Další povodně postihly Malenovice v září 1910 a v srpnu 1913. Ve volbách do Národního shromáždění nové Československé republiky byl poslancem za sociální demokracii zvolen malenovický občan Vítězslav Mikulíček. V roce 1921 žilo v Malenovicích 1655 obyvatel. V roce 1932 byla vystavěna nová sokolovna. Dne 3. května 1945 osvobodila Malenovice rumunská armáda bojující po boku Rudé armády. V roce 1963 se zde točil československý film Ivana v útoku. V roce 1967 byla dokončena I. a II. etapa výstavby malenovického sídliště, celkově bylo dokončeno v roce 1970. Administrativně byly Malenovice do roce 1928 součástí Země moravské, v letech 1928–1948 součástí Země moravskoslezské. Od 1. ledna 1949 byly sloučeny s městem Zlín (tehdy Gottwaldov) a staly se součástí nově utvořeného Gottwaldovského kraje. Od roku 1960 patřily pod Jihomoravský kraj a od roku 2000 jako součást krajského města Zlína patří ke Zlínskému kraji.\n\nMalenovice s přilehlým okolím tvoří samostatný národopisný celek mezi Slováckem, Hanou a Valašskem. Oblast je řazena mezi přechodnou oblast zlínského nářečí, v rámci východomoravské podoblasti. Rozdíl oproti zlínskému nářečí je v dativu \"mně\" místo zlínského \"mi\". Nářečí v Malenovicích, i sousedních Tečovicích, Lhotce, Loukách i v Kvítkovicích je spisovné češtině velmi blízké, protože nikdy se zde nevyskytovaly dvojhlásky ej za ý,í (dobrej strejček), ale zachované \"é\" a \"y,ý\" (mléko, řéct, býk, hajný). Zároveň je přítomno české přehlasované -ej, -e (\"dej, spívejte, nejstarší\" a \"smíl se, vidél sem tě\") oproti slovenskému nepřehlasovanému -aj, -a, které se užívá v obcích na jih a východ od Malenovic. Jedná se již o přilehlé spádové části Malenovic (Lhota, Salaš, Karlovice), Bohuslavice u Zlína a Prštné - zde je výslovnost \"daj, spívajte, najstarší\" a \"smíl sa, vidél jsem ťa\". Od 20. století s přílivem nových pracovníků z různých částí republiky se ovšem původní nářečí stíralo a jazyk více splýval s obecnou češtinou. Dnes se jazyk v Malenovicích od Zlína již téměř neliší a v jazyce obyvatel se projevují prvky jednotného východomoravského interdialektu.\n\nV Malenovicích provedli v letech 1948–1950 členové tamního valašského kroužku rekonstrukci starého malenovického lidového kroje. Podle údajů pamětníků chodili tehdejší muži v krojích ze světle modrého sukna, bílé, červeně nebo modře lemované haleně a tmavě modré župici valašského střihu. O košili se mluvilo jako o lněné barevně vyšívané nebo nevyšívané. Ze zápisů z dějin Malenovic a Louk, které zapsali ředitelé národních škol František Dvořák a Bedřich Trnka, se dovídáme, že v neděli nosívali muži úzké dlouhé nohavice tmavě modře vyšívané, řemenem několikrát opásané. Soukenná vesta byla téže barvy, lemování bylo tmavě modré. Mentlík byl dlouhý, po kolena, v bocích stažen, spodek odstával a tvořil vzadu šosy. Mentlík a vesta se nosily většinou rozepnuté. Tenká košile měla stojatý obojek, u krku šňůrky. Na hlavě se nosil černý širák. Ve všední den se nosily široké konopné gatě domácí výroby a košile ze stejného materiálu. V zimě oblékali na mentlík dlouhý kožich dubeňák, ve všední den nosili bílou huněnou halenu. Hlavu zahřívala vydrovka hnědé barvy, se zeleným plyšem nahoře, uprostřed s barevnou růžičkou „kočičkou“ a vyšíváním. Ženy nosily rubáč, kordulku, leknici, rukávce s okružím u rukou a hedvábným vyšívaným límcem, fěrtoch. Na neděli bylo všechno z tenkého plátna. Za nepohody oblékaly flanelový nebo soukenný kabátek a přehodily vlňák. V zimě stejně jako muži nosily dlouhý kožich dubeňák.\n\n\n\n\n"}
{"id": "451335", "url": "https://cs.wikipedia.org/wiki?curid=451335", "title": "Střechatka obecná", "text": "Střechatka obecná\n\nStřechatka obecná (\"Sialis lutaria\") je druh hmyzu z řádu střechatek.\n\nStřechatka obecná má černé tělo dlouhé 25 mm. Křídla s rozpětím 19-38 mm má průhledná a začoudlá s černou žilnatinou. Drží je střechovitě složené nad tělem. Na hlavě má černé oči a dlouhá nitkovitá tykadla. Od ostatních druhů v Česku se dá rozeznat žilnatinou na křídlech a tvarem zadečku.\n\nŽije v blízkosti stojatých vod. Sedí často na březích, na slunných místech, na vegetaci a kamenech. Dospělou střechatku lze vidět od dubna do června. Larvy žijí v bahně ve vodě a vyvíjí se 2 roky.\n\nVyskytuje se v Evropě a na Sibiři. V Česku je běžný druh.\n"}
{"id": "451336", "url": "https://cs.wikipedia.org/wiki?curid=451336", "title": "Tomi Tour", "text": "Tomi Tour\n\nTomi Tour (psáno TOMI TOUR) byla cestovní kancelář, která působila zejména v České republice (TOMI TOUR s.r.o. se sídlem v Praze) a na Slovensku (TOMI TOUR s.r.o. se sídlem v Nitře (obě společnosti byly majetkově propojeny přes TOMI TOUR GmbH se sídlem v Hamburku). Zaměřovala se na pobytové zájezdy v oblasti Středozemí. Patřila k deseti největším na českém trhu, v roce 2008 její služby využilo asi padesát tisíc klientů, patřilo ji zhruba sedmé místo. 17. července 2009 oznámila ukončení své činnosti a od 4. listopadu 2009 je v insolvenčním řízení. Po Tomi Tour zůstaly dluhy v celkové výši 116 milionů korun, největší pohledávky měly přihlášené slovenská Union Pojišťovna, egyptská společnost TAT a České aerolinie. 3. prosince 2012 soud konkurs zrušil, neboť majetek dlužníka byl zcela nepostačující pro uspokojení věřitelů. \n\nČeská Tomi Tour s.r.o. vznikla v roce 2001 jako firma s názvem Inspiritual. Poté změnila jméno na Cestovní agentura Tomi. Název Tomi Tour používala od listopadu 2003. Společnost od roku 2005 trvale zvyšovala obrat, ze 146 milionů korun v roce 2005 na 825 milionů korun v roce 2008. V roce 2008 byla, podle údajů uvedených ve sbírce listin, v provozním zisku 45,6 miliony korun, zatímco v roce 2007 byla téměř 53 milionů korun ve ztrátě. V roce 2008 se přestěhovala z Brna do Prahy.\n\nČeská Tomi Tour s.r.o. byla v roce 2009 vlastněna z jedné třetiny společností Tomi Tour GmbH ze dvou třetin podnikatelem Lubomírem Popelářem. Česká Tomi Tour s.r.o. převedla v první polovině roku svůj podíl ve slovenské společnosti Tomi Tour s.r.o. na Tomi Tour GmbH. V České republice byla známá díky svému reklamnímu sloganu \"Václav Fischer doporučuje\". Václav Fischer v roce 2009 pracoval jako obchodní ředitel Tomi Tour GmbH.\n\nNa konci roku 2006 měla Tomi Tour s.r.o. záporný kapitál. V roce 2007 Tomi Tour s.r.o. prodělala 45 milionů korun při tržbách 584 milionů korun. Na konci roku 2007 byly závazky společnosti o 49 milionů korun vyšší než účetní hodnota aktiv.\nNa začátku července 2009 se začaly objevovat informace, že společnost platí pozdě provize z prodaných zájezdů cestovním agenturám Tomi Tour se snažila najít strategického partnera, což se nepodařilo. Situace se vyhrotila v pátek 17. července, kdy hoteliéři na Ibize požadovali uhrazení všech pobytů dopředu.\n\nV pátek 17. července 2009 v 17.00 hodin cestovní kancelář TOMI TOUR ukončila svoji činnost. Podle mluvčího Asociace českých cestovních kanceláří a agentur Tomio Okamury bylo ukončení činnosti CK Tomi Tour největším případem krachu za od doby krachu CK Travela v roce 1997. Podle sdělení ministra vnitra Martina Peciny nespokojení klienti podali několik trestní oznámení na zaměstnance CK a policie sbírá podklady, aby zahájila příslušné kroky. Policie zatím nechce uvést konkrétní trestní činy ani osoby, které bude prošetřovat.\n\nVáclav Fisher, obchodní ředitel Tomi Tour, vydal prohlášení v němž tvrdil, že za ukončením činnosti CK Tomi Tour je nedostatek hotovosti, neochota bank dávat úvěry a nedůvěra hoteliérů, kteří žádali platby předem. Také prohlásil, že důvěru hoteliérů nalomil také „neznámý pachatel“, který rozeslal e-mail všem spolupracujícím hotelům; v e-mailu údajně společnost očernil. \"„Většina hotelů se zalekla a začala požadovat po Tomi Tour placení pobytů dopředu. Dopředu bylo třeba platit i lety leteckým společnostem.“\"\n„Problém společnosti v žádném případě nespočíval v dlouhodobě špatném hospodaření. V roce 2008 skončila společnost v zisku a výsledky byly dlouhodobě vyrovnané, vlastní jmění bylo kladné.\nVzhledem k policejnímu vyšetřování, podle Fischera, společnost neudělala \"„nic špatného a zcela jistě nespáchala trestný čin“.\" \"„Pokus o kriminalizaci mé osoby je naprosto nepřijatelný,“\" a zároveň zdůraznil, že ve společnosti neměl žádný majetkový podíl. \n\nPodle iDNES se o krachu Tomi Tour se mluvilo v oboru několik let. Podle šéfů jiných cestovních kanceláří prodávala zájezdy za značně podnákladové ceny.\n\nPodle ČT24 není krach Tomi Tour jen odrazem chybných manažerských rozhodnutí. Cestovní kanceláře v Česku hlásili v roce 2009 desetiprocentní pokles zájmu o zájezdy, přitom byl stále větší počet cestovních kanceláří. V roce 2009 jich přibylo skoro čtyřicet a celkem jich bylo přes devět set.\n\nPodle AČCKA na možný krach cestovní kanceláře ukazovalo dlouhodobě několik indicií, nízké ceny zájezdů, písemné stížnosti provizních prodejců, že jim Tomi Tour neplatí, prodej zimních zájezdů před letní sezónou. \"„Z toho bylo jasné, že mají problémy s cash flow,“\" tvrdil Tomio Okamura. \n"}
{"id": "451343", "url": "https://cs.wikipedia.org/wiki?curid=451343", "title": "Themistoclesia", "text": "Themistoclesia\n\nThemistoclesia je rod rostlin z čeledi vřesovcovité. Zahrnuje celkem 33 druhů a je rozšířen v tropické Americe od Kostariky po Bolívii.\n\n\n \n"}
{"id": "451351", "url": "https://cs.wikipedia.org/wiki?curid=451351", "title": "Malý televizní kabaret", "text": "Malý televizní kabaret\n\nMalý televizní kabaret byla série více než sta dětských pořadů, založených často na herecké improvizaci na náměty, které hercům předložily děti ve studiu, ale také plná písniček i vyprávění. Malý televizní kabaret vznikal mezi léty 1977–1990 v tehdy ještě Československé televizi pod režijní taktovkou Petra Obdržálka.\n\nŠlo téměř vždy o formu čtyř až pěti herců, jejichž sestava se během let obměňovala, ale jádrem skupiny byla Štěpánka Haničincová, Jitka Molavcová a Josef Dvořák.\n\nTento pořad Česká televize občas reprízuje.\n\n\nHudba: Jaromír Klempíř a Ivan Zelenka\nTexty písní: Oldřich Dudek\n\n"}
{"id": "451354", "url": "https://cs.wikipedia.org/wiki?curid=451354", "title": "Střechatka začoudlá", "text": "Střechatka začoudlá\n\nStřechatka začoudlá (\"Sialis fuliginosa\") je druh hmyzu z řádu střechatek.\n\nStřechatka začoudlá má černé tělo dlouhé 12-18 mm. Křídla s rozpětím 20-38 mm má průhledná a začoudlá s černou žilnatinou. Drží je střechovitě složené nad tělem. Na hlavě má černé oči a dlouhá nitkovitá tykadla. Od ostatních druhů v Česku se dá rozeznat žilnatinou na křídlech a tvarem zadečku.\n\nŽije v blízkosti tekoucích vod od pahorkatin do hor. Sedí často na březích, na slunných místech, na vegetaci a kamenech. Dospělou střechatku lze vidět od května do července. Larvy žijí v bahně ve vodě a vyvíjí se 2 roky.\n\nV Česku je to místy hojný druh.\n"}
{"id": "451357", "url": "https://cs.wikipedia.org/wiki?curid=451357", "title": "Andrea Němcová", "text": "Andrea Němcová\n\nAndrea Němcová (* 29. května 1976 Tábor, Československo) je česká televizní moderátorka a reportérka, známá jako moderátorka a vedoucí pořadu TV Nova \"Střepiny\". Kromě toho si zahrála epizodní roli v seriálu \"Redakce\". Od roku 2014 pracuje v Českém rozhlase, v současnosti jako šéfeditorka zpravodajství Radiožurnálu a Plusu.\n\nAndrea Němcová se narodila 29. května 1976 v Táboře v tehdejší Československé socialistické republice do rodiny Hany a Jaroslava Němcových. Má bratra Lukáše.\n\nV roce 1994 dokončila Střední hotelovou školu v Praze a nastoupila na obor Aplikovaná sociologie na Institutu pedagogiky volného času (IPVČ) Tábor. V letech 1996 a 1997 pracovala Bc. Němcová v Televizním vysílání Tábor jako reportérka a moderátorka hitparád a posléze i moderátorka zpráv. V roce 1997 přestoupila do TV Gimi v Českých Budějovicích, kde pracovala jako moderátorka diskusních pořadů a zpráv a byla krajskou reportérkou pro TV Prima. Poté přešla do pražské redakce TV Prima, kde byla reportérkou zpravodajství.\n\nV roce 2000 začala působit v TV Nova, kde pracovala také jako reportérka zpravodajství. Později se Stanislavem Brunclíkem spoluzakládala zpravodajsko-publicistický pořad \"Střepiny, \" který také od jeho vzniku moderovala a stala se vedoucí pořadu. Zahrála si také malou roli v 6. epizodě 2. série seriálu TV Nova \"Redakce\" nazvané \"Iberský válečník\". V roce 2007 začala studovat bakalářský obor Sociální a mediální komunikace na soukromé Univerzitě Jana Amose Komenského Praha.\n\nV druhé polovině roku 2010 otěhotněla. Jejím partnerem a otcem dcery je matematik Petr Trojek. Ze \"Střepin\" odešla na mateřskou dovolenou. Dne 10. dubna 2011, v posledním trimestru těhotenství, moderovala pořad naposledy. V něm ji nahradili reportér \"Televizních novin\" David Vaníček a Michaela Nová, první díl s novým moderátorem byl vysílán v neděli 17. dubna 2011. Vedení \"Střepin\" od Andrey Němcové převzala Martina Kuzdasová. Po mateřské dovolené Nova pro ni nenašla místo a tak musela z televize po 13 letech odejít.\n\nDne 30. května 2011 po dvanácté hodině porodila císařským řezem dceru Bereniku. Porod byl velice komplikovaný, rodila nakonec akutním císařským řezem.\n\n"}
{"id": "451366", "url": "https://cs.wikipedia.org/wiki?curid=451366", "title": "Střechatkovití", "text": "Střechatkovití\n\nStřechatkovití (Sialidae) je jedna ze dvou čeledí hmyzu z řádu střechatek. Oproti čeledi velestřechatek (Corydalidae) jsou menší a nemají vyvinutá jednoduchá očka. V Česku se vyskytují 4 druhy této čeledi.\n\n"}
{"id": "451368", "url": "https://cs.wikipedia.org/wiki?curid=451368", "title": "François Delecour", "text": "François Delecour\n\nFrançois Delecour (* 29. srpna 1962, Cassell v severní Francii) je francouzský automobilový soutěžní jezdec, fanouškům se vryl do paměti nejen svou rychlostí, ale i svým spontánním a velmi emotivním chováním, svými soustředěnými grimasami během jízdy a věčně vyhrnutými rukávy. Poprvé přišel do styku se světem rallye, když se poblíž města Cassell konala Rallye de Routes. François se pro rallye nadchl, cestoval po nejbližších závodech MS a zatoužil stát se také soutěžním pilotem.\n\nV roce 1981 tak posadil na horké sedadlo spolujezdce svou tehdejší přítelkyni Anne-Chantal Pauwels a zúčastnil se Rallye de Picardie s vozem Autobianchi A112. Následovaly další starty během nichž vyzkoušel i Peugeot 104 ZS či Talbot Samba. S Talbotem si v roce 1984 odbyl i svou premiéru v MS na Rallye Monte Carlo 1984 (67. místo). V následujícím roce se rozhodl přihlásit do poháru Peugeotu, kde na sebe poprvé výrazně upozornil. Byl vyhlášen talentem roku a pro sezonu 1987 získal tovární podporu týmu Peugeot Sport. Sezonu pak absolvoval se střídavými úspěchy a tím pro něho první působení v Peugeotu skončilo. Peugeot neměl po konci skupiny B žádný vůz pro vrcholnou kategorii v MS, a tak Delecourovi neměl co nabídnout. Netrvalo však dlouho a po „hluché“ sezoně se soukromým BMW M3 se v roce 1989 do Peugeotu vrátil. S modelem 309 GTi a spolujezdcem Christianem Tilberem absolvoval dvě kompletní sezony francouzského mistrovství a vynikajícími výsledky (např. 9. v Monte Carlu) na sebe opět upoutal pozornost významných lidí.\n\nV roce 1991 se Delecourovi splnil sen, když se dostal do továrního týmu Ford M-Sport. Spolujezdkyní se stala opět Anne-Chantal. Hned při své premiéře s továrním Fordem Sierra Cosworth RS 4x4 na Rallye Monte Carlo 1991 dlouho vedl, ale nakonec kvůli poškozenému zavěšení závod dokončil na 3. místě. Na tento výsledek několikrát navázal i ve zbytku sezony. V roce Mistrovství světa v rallye 1992 Anne-Chantal vystřídal Daniel Grataloup, se kterým až na výjimky absolvoval zbytek své kariéry. V této sezoně bylo po smolném odstoupení z prvního místa v Portugalsku nejlepším výsledkem 2. a 3. místo z Korsiky a San Rema.\n\nPro sezonu Mistrovství světa v rallye 1993 Ford připravil novinku v podobě Fordu Escort RS Cosworth, se kterým Delecour prožil svou nejúspěšnější sezonu. Po těsném druhém místě v Monte Carlu, zvítězil v Portugalsku, na Korsice a v Katalánsku. Další dobré výsledky v průběhu sezony mu na jejím konci umožnili boj o titul mistra světa. Na RAC Rallye 1993 byl ale úspěšnější Juha Kankkunen, a tak se musel spokojit s titulem vicemistra.\n\nDelecourův kredit tedy opět stoupl a pro sezonu Mistrovství světa v rallye 1994 byl považován za jednoho z hlavních kandidátů na titul. První místo z Monte Carla tyto prognózy jen potvrzovalo, ale potom se k Delecourovi otočilo štěstí zády. V Portugalsku odstoupil pro poruchu z prvního místa a ještě horší zážitek ho potkal před oblíbenou Korsikou. Týden před jejím startem měl v běžném provozu nezaviněnou autonehodu. Delecour utrpěl zranění, kvůli kterým byl nucen vynechat velkou část sezony 1994 a šance na titul se rozplynuly.\n\nV roce Mistrovství světa v rallye 1995 se mu už se spolujezdkyní Catherine Françoisovou k titulu přiblížit nepodařilo (nejlepší výsledek dvě 2. místa – Rallye Monte Carlo 1995, Korsická rallye 1995) a celkově se mezi jezdci umístil na 4. místě. Zároveň ale kvůli omezenému rozpočtu týmu postupně klesala i konkurenceschopnost Escortu.\n\nPro rok Mistrovství světa v rallye 1996 tak Delecour podepsal smlouvu s týmem Peugeot Sport. Peugeot měl však k dispozici jen model 306 Maxi s pohonem předních kol a atmosférickým motorem a do seriálu MS se tak zapojoval jen na asfaltových rallye. Peugeot se zajímal především o francouzské mistrovství, ve kterém bojoval proti Megane Maxi konkurenčního týmu Renault Sport. Zde Delecour opět s Grataloupem narazili na velkého soupeře v podobě týmového kolegy Panizziho. Přestože se Delecour v sezonách 1996 a Mistrovství světa v rallye 1997 umístil na 3. místě ve francouzském mistrovství, Panizzi dokázal vždy získat titul. Třetí člen týmu Peugeot – velmi zkušený François Chatriot byl frustrován z tempa svých kolegů a tým už v roce 1996 opustil.\n\nV obdobném programu Peugeot pokračoval i v sezoně Mistrovství světa v rallye 1998. Delecour se opět zúčastnil jen čtyř závodů MS (nejlepším umístěním bylo 2. místo z Korsiky), ale cítil novou šanci v příští sezoně, pro kterou Peugeot připravoval návrat do MS s novým modelem Peugeot 206 WRC. Přestože Peugeot startoval v letech 1996-1998 na MS jen v několika závodech, dokázali jeho jezdci na Rallye Monte Carlo 1998, Korsice, San Remu a Katalánské rallye vybojovat několik pódiových umístění. Pro Peugeot 306 Maxi toto byla poslední sezona, přesto se však stal Delecourovým nejoblíbenějším vozem jeho kariéry.\n\nSezona Mistrovství světa v rallye 1999 však Delecourovo očekávání nenaplnila a stále ho trápily dětské nemoci nového vozu, zejména potom elektronika, která ho připravila o boj o vítězství na Korsice i San Remu. Jelikož jeho sezona za Peugeot startovala právě až na Korsice, absolvoval Rallye Monte Carlo 1999 se soukromým vozem Ford Escort WRC (4. místo). Mimo jiné startoval například i na Rally Corte Ingles na Kanáských ostrovech s Toyotou Corrolla WRC.\n\nV Mistrovství světa v rallye 2000 problémy vozu neustávaly a Delecour se dostal do stínu nové hvězdy u Peugeotu – Marcuse Grönholma. Navíc musel bojovat se svým stálým rivalem a kolegou Panizzim. Delecour byl dvakrát třetí na Kypru a v Austrálii a dvakrát druhý na Korsice a v San Remu, ale Panizzi kontroval a na Korsice i v San Remu Delecoura porazil. Delecour byl Panizziovými časy velmi rozladěn a nařkl ho z nepovoleného tréninku. François vysvětluje: „Před závodem byl v San Remu údajně na dovolené, ale když jsme se první den ráno při seznamovacích jízdách sešli, jeho spolujezdec měl všechny nové úseky již napsané…“ Výrazně napjaté vztahy mezi Delecourem, Panizzim a manažerem týmu Jean-Pierrem Nicolasem po sezoně vyvrcholily koncem Delecoura u Peugeot Sportu.\n\nNaštěstí Delecour nezůstal na „dlažbě“ dlouho a pro rok Mistrovství světa v rallye 2001 se ho ujal opět tovární tým Fordu. Na pozici třetího jezdce dojel v Monte Carlu 3. a ve zbytku sezony pravidelně dojížděl na bodech. Celkově skončil 9. mezi jezdci.\n\nV závěru své kariéry se nedohodl s Malcolmem Wilsonem na dalším pokračování ve Fordu, a tak ho čekal v roce Mistrovství světa v rallye 2002 poslední přestup. Zvážil nabídky od Hyundaie i Citroënu a nakonec zamířil do továrního týmu Mitsubishi Ralliart, kde měl společně s týmovým kolegou Alisterem McRaem pomoci s vývojem nového vozu. Mitsubishi Lancer EVO VII WRC ale za konkurencí výrazně zaostával a François na něj nešetřil slovy kritiky. Nejlepším výsledkem pro něj bylo 7. místo na Korsice. Za volantem tohoto vozu zároveň zažil svou nejtěžší nehodu, když v Austrálii v plné rychlosti najel na kámen uvnitř zatáčky, opustil trať a zdemoloval vůz o několik stromů. Spolujezdec Grataloup musel být z mnohočetnými zlomeninami odvezen do nemocnice a na závěrečné britské rally ho poměrně neúspěšně zastoupil kolega Dominique Savignoni (se kterým Delecour startoval již na několika závodech v roce 1999 se soukromým Escortem). Po kotrmleci si za svůj opožděný diktát vysloužil od Françoise několik ostrých slov. Působením u Mitsubishi tak Delecourova kariéra v MS skončila.\n\nNebyl to však konec úplný a François sporadicky startoval na podnicích mimo MS, např. na Rali Vinho da Madeira 2003 se svou bývalou spolujezdkyní Anne Chantal Pauwels (3. místo) či Rallye International du Valais 2005 (2. místo). V roce 2007 dostal nabídku na starty v mistrovství Francie s Porsche 996 GT3 týmu RS Autosport, čemuž neodolal a za podpory firmy Canéo odjel několik závodů. Firma Canéo však za čas své plány přehodnotila a přestala jeho starty podporovat. Delecoura však Porsche oslovilo natolik, že se snažil přesvědčit mezinárodní automobilouvou federaci o jeho připuštění na start Rallye Monte Carlo s vozem skupiny GT, které v MS nemohou startovat. Bohužel však neúspěšně. Od konce profesionální kariéry vykoušel i jiné disciplíny, jako byla například dálková Rally Transorientale 2008, které se zúčastnil s buggy týmu SMG. Startoval na Rallye Monte Carlo 2011 s vozem Peugeot 207 S2000 a na Rallye Monte Carlo 2012 s vozem Ford Fiesta RS WRC.\n\n\n"}
{"id": "451373", "url": "https://cs.wikipedia.org/wiki?curid=451373", "title": "Trochocarpa", "text": "Trochocarpa\n\nTrochocarpa je rod rostlin z čeledi vřesovcovité. Jsou to keře nebo nízké stromy s krátce řapíkatými listy.\nKvěty jsou jednopohlavné nebo oboupohlavné, v úžlabních nebo vrcholových klasovitých květenstvích. Kališní lístky jsou brvité. Koruna je válcovitá nebo zvonkovitá, tyčinky mají krátké nitky, jsou přirostlé v ústí koruny a nevyčnívají. Semeník obsahuje větší počet (8 až 11) komůrek a nese zpravidla dlouhou čnělku zakončenou laločnatou bliznou. Plody jsou dužnaté peckovice, obsahující větší počet peciček.\n\nRod zahrnuje 14 druhů. Je rozšířen v Asii od Bornea po Novou Guineu, ve východní Austrálii a na Tasmánii. Centrum druhové diverzity je na Nové Guineji. \n\nRod \"Trochocarpa\" je v současné taxonomii čeledi \"Ericaceae\" řazen do podčeledi \"Epacridoideae\" a tribu \"Styphelieae\".\nV minulosti byl součástí čeledi \"Epacridaceae\", která byla v systému APG vřazena do čeledi \"Ericaceae\".\n\n"}
{"id": "451374", "url": "https://cs.wikipedia.org/wiki?curid=451374", "title": "Utleya costaricensis", "text": "Utleya costaricensis\n\nUtleya costaricensis je druh rostliny z čeledi vřesovcovité a jediný zástupce rodu Utleya. Je to epifytický keř se střídavými kožovitými listy se zpeřenou žilnatinou. Větve mají na sobě křídlovité korkové lišty. Kalich je článkovaný a křídlatý. Květy jsou pětičetné, drobné, uspořádané v hroznech složených ze 3 až 4 květů.\nKoruna je světle růžová s bělavými laloky, pětičetná, baňkovitá, dužnatá, u ústí silně zúžená, 4 mm dlouhá, s 5 ostruhami. Čnělka nevyčnívá z květů. Tyčinek je 10 a jsou jen 3 mm dlouhé. Plody nejsou dosud známy.\n\nDruh byl popsán v roce 1977 z Kostariky, kde roste jako epifyt v horských lesích středních poloh v nadmořských výškách 1300 až 1800 metrů. Je sbírán jen vzácně.\n\n"}
{"id": "451378", "url": "https://cs.wikipedia.org/wiki?curid=451378", "title": "Sphyrospermum", "text": "Sphyrospermum\n\nSphyrospermum je rod rostlin z čeledi vřesovcovité. Jsou to epifytické nebo pozemní keře s převislými větévkami a drobnými, silně kožovitými listy s nenápadnou, od báze vícežilnou žilnatinou. Květy jsou drobné, \nčtyř nebo pětičetné, na tenkých stopkách, uspořádané ve svazečcích nebo řidčeji jednotlivé. Kališní cípy jsou krátké nebo dlouhé. Koruna je zvonkovitá, válcovitá nebo nálevkovitá. Tyčinek je 4 nebo 5 (řidčeji až 10) a dosahují asi do 3/4 délky koruny. Plodem je bílá, růžová nebo purpurová bobule.\nRod zahrnuje 21 druhů. Je rozšířen v tropické Americe od jižního Mexika po Brazílii a Bolívii.\n\nRod \"Sphyrospermum\" je v rámci čeledi \"Ericaceae\" řazen do podčeledi \"Vaccinioideae\" a tribu \"Vaccinieae\".\n\nNěkteré druhy (\"Sphyrospermum buxifolium\", \"S. ellipticum\") jsou občas pro zajímavý vzhled pěstovány ve sklenících botanických zahrad.\n\n"}
{"id": "451394", "url": "https://cs.wikipedia.org/wiki?curid=451394", "title": "Kříž Fridricha Augusta", "text": "Kříž Fridricha Augusta\n\nKříž Fridricha Augusta (: \"Friedrich-August-Kreuz\") bylo vojenské vyznamenání zavedeno na počátku první světové války.\n\nVyznamenání bylo zavedeno 24. září roku 1914 oldenburským velkovévodou Fridrichem Augustem II. ve dvou základních třídách. Bylo udíleno všem vojenským nebo civilním osobám, které se vysoce vyznamenaly během války.\n\nVyznamenání bylo vyraženo z černého železa a tvarem se podobalo železnému kříži. V medailonu uprostřed vyznamenání byly k vidění iniciály \"F. A.\", jako upomínka po zakladateli vyznamenání, velkovévodovi Friedrichu Augustovi II. V horním ramene kříže byla koruna, která zdůrazňovala císařství a ve spodním letopočet 1914, jako upomínka na rok založení. Jednotlivá ramena kříže byla spojena propleteným vavřínovým věncem. Zadní strana kříže byla hladká a prázdná.\n\nZatímco vyznamenání I. třídy bylo připínáno na levou náprsní kapsu, tak vyznamenání II. třídy bylo menšího rozměru a nošeno jako stuha nad levou náprsní kapsou.\n\nHeer\n\nLuftwaffe\n\nKriegsmarine\n\nWaffen-SS a Polizei\n"}
{"id": "451395", "url": "https://cs.wikipedia.org/wiki?curid=451395", "title": "Hruštička", "text": "Hruštička\n\nHruštička (\"Pyrola\") je rod se 30 druhy rostlin náležících do čeledě vřesovcovité. Přirozeně se vyskytuje v oblastech severní polokoule.\n\n \n"}
{"id": "451396", "url": "https://cs.wikipedia.org/wiki?curid=451396", "title": "Pěnišníček", "text": "Pěnišníček\n\nPěnišníček (\"Rhodothamnus\"), česky též růžokeřník, je rod rostlin z čeledi vřesovcovité. Zahrnuje 2 druhy, z nichž jeden se vyskytuje ve východních Alpách a druhý v severovýchodním Turecku. Jsou to drobné keře s růžovofialovými květy, připomínající trpasličí pěnišníky. Alpský druh pěnišníček zakrslý je občas pěstován jako skalnička, jeho pěstování je však obtížné.\n\nPěnišníčky jsou drobné keře dorůstající výšky do 30 centimetrů. Listy jsou střídavé, celokrajné nebo na okraji drobně pilovité. Květy jsou růžovofialové, pravidelné, pětičetné, ve vrcholových chudých květenstvích nebo jednotlivé. Kališní lístky jsou srostlé jen na bázi. Koruna je kolovitá, opadavá. Tyčinek je 10. Semeník obsahuje 5 komůrek a nese čnělku zakončenou hlavatou bliznou. Plodem je přehrádkosečná tobolka.\n\nRod zahrnuje pouze 2 druhy a je rozšířen v Alpách a Turecku. Pěnišníček zakrslý (\"Rhodothamnus chamaecistus\") je endemit východní části Alp, kde roste na vápencových a dolomitových podkladech. Roste v jižním Německu, Rakousku, severovýchodní Itálii, Slovinsku a Chorvatsku. Druh \"Rhodothamnus sessilifolius\" se vyskytuje na jediné lokalitě nad městem Morgul v severovýchodním Turecku, kde roste na výchozech dacitových skal v nadmořské výšce 2150 až 2400 metrů. Je to kriticky ohrožený druh a celá jeho lokalita má výměru jen asi 4 km.\n\nRod \"Rhodothamnus\" je v rámci čeledi vřesovcovité řazen do podčeledi \"Ericoideae\" a tribu \"Phyllodoceae\". Nejblíže příbuzným rodem je \"Kalmiopsis\" (mamotěnka). Turecký druh \"R. sessilifolius\" byl popsán až v roce 1962.\n\n\nPěnišníček zakrslý je občas pěstován jako skalnička. Vyhovuje mu dobře humózní, propustná, zásaditá nebo jen slabě kyselá půda. Je možno jej pěstovat v alpínkovém skleníku nebo na vlhkém, chráněném, polostinném stanovišti na skalce, jeho pěstování je ale poměrně obtížné. Množí se výsevem drobných semen na povrch substrátu nebo řízkováním mladých výhonků s patkou v srpnu.\nByl vypěstován také kříženec fylodoce \"Phyllodoce empetriformis\" s pěnišníčkem zakrslým, známý jako ×\"Phyllothamnus erectus\". Byl popsán již v roce 1911.\n\n"}
{"id": "451397", "url": "https://cs.wikipedia.org/wiki?curid=451397", "title": "Sarcodes sanguinea", "text": "Sarcodes sanguinea\n\nSarcodes sanguinea je jediný druh rodu Sarcodes dvouděložných rostlin z čeledi vřesovcovité.\n\n \n"}
{"id": "451398", "url": "https://cs.wikipedia.org/wiki?curid=451398", "title": "Satyria", "text": "Satyria\n\nSatyria je rod dvouděložných rostlin z čeledi vřesovcovité. Jsou to pozemní nebo epifytní keře se střídavými listy a válcovitými pětičetnými květy v převislých květenstvích, která často vyrůstají ze starších větví. Rod zahrnuje celkem 25 druhů a je rozšířen v tropické Americe. Většina druhů roste v horách.\n\nZástupci rodu \"Satyria\" jsou pozemní nebo epifytní stálezelené keře se střídavými, kožovitými, krátce řapíkatými, celokrajnými listy. Žilnatina listů je od báze tří až pětižilná nebo výjimečně zpeřená. Květy jsou pětičetné, často převislé, uspořádané v hroznech či svazečcích, obvykle vyrůstajících kauliflorně ze starších větví. Kalich je srostlý, zakončený 5 laloky. Koruna je válcovitá, dužnatá, zakončená 5 krátkými, trojúhelníkovitými laloky. Tyčinek je 10 a nevyčnívají z květů. Jejich nitky jsou do více než poloviny srostlé v pevnou trubičku. Semeník je spodní, niťovitá čnělka je zakončená uťatou bliznou. Plodem je bobule.\n\nRod zahrnuje 25 druhů. Je rozšířen v tropické Americe od jižního Mexika po Brazílii a Bolívii. Nejvíc druhů se vyskytuje v horách Kolumbie.\n\nRod \"Satyria\" je v rámci čeledi vřesovcovité řazen do podčeledi \"Vaccinioideae\" a tribu \"Vaccinieae\". Mezi blízce příbuzné rody patří např. \"Thibaudia\", \"Cavendishia\" a \"Orthaea\".\n\n"}
{"id": "451399", "url": "https://cs.wikipedia.org/wiki?curid=451399", "title": "Bodypainting", "text": "Bodypainting\n\nBodypainting je odnož výtvarného umění používající k malbám (někdy doplněným i o další prvky: flitry, plastové tvary anebo přírodní doplňky) většinou ženské tělo. Bodypainting je hodně populární, zejména díky oživení různých večírků, reklamních akcí, výstav, autosalónů, módních přehlídek, festivalů a dalších společenských akcí. Jde-li jen o pomalování celého obličeje, příp. jen části obličeje, používá se označení facepainting.\n\nMaluje se štětcem nebo technikou airbrush a speciálními přírodními barvami, které jsou vyrobeny na vodní bázi, dermatologicky nezávadné a snadno smývatelné vodou. Při facepaintingu se také používají také různé třpytky a kamínky. Bodypainting má i své soutěže, nejznámější evropskou soutěží je \"World Bodypainting Festival\". V Čechách se koná mistrovství ČR v bodypaintingu.\n\nFacepainting má kořeny již v historii lidstva. Už i neandrtálci měli nástroje a barvy pro malování na obličej. Speciální pomalování obličeje bylo používáno při lovu, z náboženských důvodů, vojenských důvodů, při rituálech. Celkový bodypainting je umění také velice staré, za jeho „autory“ se považují domorodci z Nové Guneie, kteří jej používali pro náboženské účely. Z tohoto místa se rozšířil do celého světa. Velký rozmach začal v 60. letech, v době hippies, nebyl ovšem konzervativní americkou společností dobře přijímán. Skutečného rozkvětu se dočkal až v 90. letech.\n\nDnes je malování na obličej velmi populární mezi dětmi v zábavných parcích, na festivalech, karnevalech, dětských dnech, firemních akcích, family day apod. Facepaintingem lze například vhodně doplňovat kostým na karneval. Malování na obličej však není určeno jen dětem, je oblíbeno i u mladých lidí a dospělých. Ti si také rádi nechávají ozdobit svou tvář.\n\nNa obličej se dá kreslit cokoliv, například znaky sportovních týmů, kreslené postavičky, dramatické designy, tváře postav z filmů či pohádek (např. Spidermann, Batman apod.), zvířátka, vzory související se sportem, členstvím ve skupině, např. česká vlajka apod. Oblíbenými kresbami jsou: tygr, klaun, pes, motýl, srdíčka, květiny, vlajky apod.\n\nHlavní odlišnost tkví v tom, že barva pod UV zářením svítí. Její vlastností je to, že přijme pro lidské oko neviditelné UV záření, zpět ovšem odrazí světlo jiné vlnové délky, které už není v oblasti UV ale viditelného spektra. Fluoreskující barva přijme UV světlo, které má díky kratší vlnové délce fotony s větší energií, a vydá světlo viditelné s delší vlnovou délkou. Díky tomu existují pestré barvy, které ve tmě „září“. Barevná paleta takových akrylových barev není nijak závratná: od bílé, žluté, červené, k zelené a modré a jejich kombinace, oranžová a fialová. Tento způsob malby je velice efektní v nočních hodinách při nasvícení dostačujícím počtem zdrojů UV světla.\n\nTento efekt fungování barev je hojně využíván hudebním žánrem psytrance, kde v malbě existuje mnoho skutečných skvostů a výtvarníků, kteří se této technice věnují. Jedná se o malbu na plátno nebo o trojrozměrné dekorace.\n\n\n"}
{"id": "451401", "url": "https://cs.wikipedia.org/wiki?curid=451401", "title": "Siphonandra", "text": "Siphonandra\n\nSiphonandra je rod rostlin náležících do čeledě vřesovcovité. Zahrnuje 5 druhů a je rozšířen v Peru a Bolívii.\n\n\n"}
{"id": "451403", "url": "https://cs.wikipedia.org/wiki?curid=451403", "title": "Semiramisia", "text": "Semiramisia\n\nSemiramisia je rod rostlin s osmi druhy, náležející do čeledi vřesovcovité. Rod zahrnuje 4 druhy a je rozšířen v Jižní Americe.\n\n"}
{"id": "451407", "url": "https://cs.wikipedia.org/wiki?curid=451407", "title": "Fran Drescher", "text": "Fran Drescher\n\nFrancine „Fran“ Joy Drescher (* 30. září 1957 New York) je americká herečka, bavička a aktivistka.\n\nVyrostla v Queensu v New Yorku v rodině Aškenázů původem z Východní Evropy (její prababička se narodila ve Focşani v Rumunsku). Má rodiče Sylvii a Mortyho Drescherovy a starší sestru Nadine. \n\nUmístila se na druhém místě v soutěži \"Miss New York Teenager\" v roce 1973.\n\nStudovala Hillcrest High School, kde potkala svého budoucího manžela Petera Marca Jacobsona, za kterého se provdala, když jí bylo 21 let, roku 1978. Jacobson ji neustále podporoval v její kariéře a psal, režíroval a produkoval její vlastní televizní seriál \"Chůvu k pohledání\".\n\nV lednu 1985 se dva ozbrojení zloději vloupali do jejího bytu v Los Angeles. Zatímco jeden vykrádal jejich domov, druhý znásilnil Fran a její kamarádku. Její manžel byl fyzicky napaden, spoután, a přinucen být svědkem toho všeho. Trvalo mnoho let než to vše překonala, a o hodně déle než to byla schopna sdělit tisku. Její slova byla citována z interview s Larrym Kingem a přestože se jednalo o traumatický zážitek, našla způsob jakým to obrátit v něco pozitivního. Ve své knize \"Cancer Schmancer\" píše: \"„Celý můj život byl o přeměně špatného v dobré.“\" Viděla svého násilníka, který byl podmínečně propuštěn, jak se vrací do vězení odsouzen ke dvěma doživotním odnětím svobody.\n\nRoku 1999 se pár rozešel. Důvodem bylo přiznání Petera Marca Jacobsona k homosexualite. Neměli spolu žádné děti. Později se stýkala o šestnáct let mladším mužem. V květnu 2009 se přestěhovala zpět do rodného New Yorku. 7. srpna 2014 se Fran znovu vdala. Jejím manželem se stal Dr. Shiva Ayyadurai. Je držitelem patentu na email, a bývá označován jako jeho vynálezce. Současným manželem Fran je právě Shiwa Ayyadurai. Své \"ano\" si řekli 7. září 2014.\n\nPo dvou letech příznaků a vyvráceních nemoci osmi lékaři byla dne 21. června 2000 umístěna do losangelské nemocnice Cedars Sinai. Lékaři jí zde diagnostikovali rakovinu dělohy. Neprodleně musela být provedena radikální hysterektomii pro předejití neštěstí. Od té doby byla zdravá a nemusela podstoupit žádnou pooperační léčbu. O svých zkušenostech píše ve své druhé knize \"Cancer Schmancer\".\n\nSvoji první důležitou roli obdržela v úspěšném filmu \"Horečka sobotní noci\" (1977), kde k Johnu Travoltovi pronesla nezapomenutelnou větu: „Jsi v posteli stejně dobrý jako na parketu?“ O rok později na sebe upoutala větší pozornost ve snímcích jako \"V zajetí rytmu\" (1978) nebo \"Summer of Fear\" (1978). Také dostala výjimečnou roli ve Formanově filmu \"Ragtime\" (1981).\n\nV 80.- 00. letech zaznamenala úspěch jako herečka vedlejších postav například ve filmech \"The Hollywood Knights\", \"Doctor Detroit\", \"The Big Picture\", \"UHF\", \n\"Cadillac se slevou\" nebo \"Hraje skupina Spinal Tap\", dále třeba Ďábelský Santa. \n\nV roce 2012 propůjčila svůj neopakovatelný hlas Eunici v animovaném filmu Hotel Transylvánie; v r. 2015 jeho pokračování.\n\nV roce 1993 konečně vytvořila společně se svým manželem svůj vlastní televizní pořad: \"Chůvu k pohledání\" vysílanou na stanici CBS do roku 1999. Seriál jí přinesl okamžitý úspěch a ona se stala hvězdou. V tomto sitcomu hraje atraktivní a živou ženu Fran Fine, která se stane chůvou tří dětí: Margaret \"Maggie\", Brightona a Grace Sheffieldových; se svým vtipem a elegancí si získala přízeň u ovdovělého otce Maxwella Sheffielda, usedlého, vyrovnaného, řádného Britského džentlmena a broadwayského producenta, kterého si zahrál britský herec Charles Shaughnessy. \n\nJejí hlas je kombinací nosovek a typického „newyorského“ akcentu. Ve své autobiografii rozebírá fakt, že toto je jednoduše její skutečný hlas, přestože ho před kamerou trochu přehrává. Píše, že si musela vzít mnoho hodin rétoriky, aby mohla vůbec jít na konkurz, a její smích „střílející kulomet“ se stal jejím poznávacím znamením. Její první kniha je vhodně a humorně pojmenována \"Enter Whining\". \n\nObjevila se ve filmech \"Jack\" (1996) režiséra Francise Forda Coppoly, \"Kosmetička a zvíře\" (1997) (pro který byla též výkonnou producentkou) a \"Řezník, kněz a prostituka\" (2000), ve kterém hrál též Woody Allen.\n\n21. června 2007, sedm let po svém uzdravení vyhlásila otevření Cancer Schmancer Movement, což je neziskové organizace, která si klade za cíl, aby všechny ženy s rakovinou byly diagnostikovány na nejvyšší úrovni s nejvyšší šancí se vyléčit.\n\nFran říká: \"„Musíme převzít kontrolu nad našimi těly, stát se většími spolupracovníky s našimi lékaři, navzájem se povzbuzovat, abychom daly vědět našim zákonodárcům, že společný hlas žen je silnější a hlasitější než nejbohatší korporátní lobbisté.“\"\n\nV roce 2005 se vrátila na obrazovky s novým sitcomem \"Living with Fran\", ve kterém hrála Fran Reeves, matku ve středních letech s dvěma dětmi žijící s Rileyem Martinem (Ryan McPartlin), o polovinu mladší než ona a ne o moc starší než její syn. Charles Shaughnessy, bývalá hvězda \"Chůvy k pohledání\", si zahrál záletného exmanžela Teda. Vysílání \"Living with Fran\" bylo 17. května 2006 po dvou sezónách zrušeno, protože WB se spojilo s UPN a společně vytvořily CW, která nově cílila na mladší diváky.\n\nČasto také účinkuje jako hostující hvězda v mnoha seriálech.\n\n26. listopadu 2010 začala pro Fox Television Studios a Debmar-Mercury svoji talk show \"The Fran Drescher Tawk Show\".\n\nV roce 2011 pro TV Land vytvořila nový sitcom, seriál \"Manžel k pohledání\" (\"Happily Divorced\"). Seriál byl ukončen 23. srpna 2013 po 2 sezónách.\n\nV září 2008 byla jmenována americkou diplomatkou – veřejnou zmocněnkyní pro zdravotní potřeby žen. Poprvé jako diplomatka vycestovala již na konci měsíce a zahrnula zastávky v Rumunsku, Maďarsku, Kosovu a Polsku. \n\nMimo jiné podporovala senátorku Hillary Clintonovou na prezidentskou nominaci za Demokratickou stranu.\n\n"}
{"id": "451409", "url": "https://cs.wikipedia.org/wiki?curid=451409", "title": "Wizo", "text": "Wizo\n\nWizo je německá punkrocková skupina, pocházející z Sindelfingenu. Vznikla v roce 1985. Typická pro ně byla směs politiky a humoru, stojí vždy přímo v opozici vůči nacismu, rasismu a fašismu. Rozpadli se v roce 2005, přičemž v roce 2009 byla činnost skupina obnovena\n\n\nJochen Bix s kamarády založil skupinu „Wieso“ (znamenající „Proč“). O rok později změnili název na Wizo a v roce 1987 poprvé vystoupili před veřejností.\n\nV roce 1988 nahráli první demo snímek, v roce 1990 nahráli další. Bix pouze nazpíval několik skladeb, mimo jiné i „Breaking the Law“, cover od Judas Priest. Poté skupinu opustil a místo frontmana zaujal Axel Kurth. Později ve stejném roce založili vlastní vydavatelství, Hulk Räckorz a vydali EP \"Klebstoff\".\n\nV roce 1991 vydali album \"Für'n Arsch\".\n\nV roce 1992 vydali další album \"Bleib Tapfer\". Také zrealizovali singl „Roy Black ist tot“ jako pochybný tribut německé pop-star Royovi Blackovi k výročí jeho smrti. Skladba byl cover dětské písně s textem „Roy Black is dead, Roy Black is dead.“ Album bylo bulvárním deníkem Bild-Zeitung nazvané nejhorším CD roku.\n\nV roce 1994 vydali další album \"Uuaarrgh!\". O rok později nahráli desku \"Herrénhandtasche\" a vystupují na turné s Die Ärzte.\n\nV roce 1996 skupina změnila sestavu – Ingo Hahn nahrazuje bubeníka Charliho Zaska a vydavali nahrávku \"Doof wie Scheiße\".\n\nV roce 1997 vydávali s japonskou skupinou Hi-Standard EP \"Weihnachten stinkt!\".\n\nV roce 1998 na americkém labelu Fat Wreck Chords vydali EP „Kraut & Rüben“ obsahující skladby úspěšné v Německu, ale neznámé ve zbytku světa. Ve stejném roce Herr Guhl nahrazuje Inga na místě bubeníka.\n\nV září 2004 jako první v hudebním průmyslu vydali singl na USB klíči, obsahující také video, obrázky, texty a noty. V listopadu 2004 vydali album \"Anderster\" a po následujícím turné se rozpadli.\n\nPo obnovení činnosti (2009) v roce 2014 vydávají album \"Punk gibt′s nicht umsonst! (Teil III).\"\n\nV srpnu 2016 vydali své zatím poslední album \"Der.\"\n\nTvorba WIZO byla charakteristická spojením humoru, politiky a rychlého, melodického punku, a skupina se tak řadí do německého hnutí známého jako „Fun-Punk“.\n"}
{"id": "451410", "url": "https://cs.wikipedia.org/wiki?curid=451410", "title": "Borůvkovec", "text": "Borůvkovec\n\nBorůvkovec (\"Gaylussacia\"), česky též borůvkovník, je rod 50 druhů náležících do čeledi vřesovcovité, přirozeně rostoucí v Americe, kde se vyskytují na východě kontinentu Severní Amerika (osm druhů) a v Jižní Americe v Andách (7 druhů) a horách jihovýchodní Brazílie (35 druhů). V hovorové angličtině se borůvkovec nazývá „huckleberry“ (stejně jako další rostliny zcela odlišných rodů) a také „dangleberry“. Jsou to keře dorůstající do výšky 0.4-1.8 m.\n\nBorůvkovec je pojmenován na počest francouzského chemika jménem Joseph Louis Gay-Lussac, žijícího v letech 1778-1850.\n\nBorůvkovec je blízce příbuzný rodu brusnice \"(Vaccinium)\", a jejich vzájemné vztahy jsou zatím nejasné. V roce 2002 nebylo zatím potvrzeno zařazení borůvkovce do této sekce.\n\n\n \n"}
{"id": "451411", "url": "https://cs.wikipedia.org/wiki?curid=451411", "title": "Trojplátečka", "text": "Trojplátečka\n\nTrojplátečka (\"Elliottia\") je rod rostlin z čeledi vřesovcovité. Zahrnuje 4 druhy, rozšířené ve východní Asii a v Severní Americe.\n\n\n \n"}
{"id": "451412", "url": "https://cs.wikipedia.org/wiki?curid=451412", "title": "Banka Koper Slovenia Open 2009", "text": "Banka Koper Slovenia Open 2009\n\nTenisový turnaj WTA Banka Koper Slovenia Open 2009 se konal ve dnech 20. - 26. července ve slovinské Portoroži venku na kurtech s tvrdým povrchem. Odměny činily 220,000 USD.\n\n\n"}
{"id": "451414", "url": "https://cs.wikipedia.org/wiki?curid=451414", "title": "Václav Kefurt", "text": "Václav Kefurt\n\nVáclav Kefurt (* 22. října 1934, Praha, Československo) je pražský pěstitel bonsají a sukulentů. Během svého profesního života působil jako zahradník Pražského hradu. Později se vypracoval až do pozice hlavního zahradníka. Během svého působení dosáhl řady pěstitelských úspěchů.\n\nV současné době pečuje o rostlinstvo na své zahrádce v Praze - Tróji a je zván na řadu besed. Působí též jako čestný člen Klubu přátel exotického ptactva.\n\nDne 2. května 2009 se stal Václav Kefurt obětí trestného činu, kdy mu byly z jeho zahrady ukradeny bonsaje a sukulenty. Odhadovaná škoda byla vyčíslena na částku 1,5 miliónu korun.\n"}
{"id": "451415", "url": "https://cs.wikipedia.org/wiki?curid=451415", "title": "Německý dům (Brno)", "text": "Německý dům (Brno)\n\nNěmecký dům (původní německé označení \"\") byla veřejná budova v historizujícím stylu, která stála na dnešním Moravském náměstí v Brně mezi lety 1891–1945. Tato stavba byla původně založena jako spolkový dům, podobně jako na české straně Besední dům.\n\nVelký význam pro město měl Německý dům před první světovou válkou, kdy se tu díky možnostem celé budovy konaly důležité podniky městského zastupitelstva. Za první republiky představoval Německý dům společenské středisko brněnských Němců.\n\nNěmecký dům v sobě spojoval řadu funkcí. V první řadě to byl spolkový dům, představoval tedy sídlo německých spolků: \"Deutsches Haus\" (Německý dům), \"Mährischer Gewerbeverein\" (Moravský živnostenský spolek), \"Deutscher Club\" (Německý klub), \"Schlaraffia, Deutscher Journalisten- und Schriftstellerverein\" (Spolek německých žurnalistů a spisovatelů) a \"Deutsche Lesehalle\".\n\nCílem Friedricha Wanniecka bylo založit společenské centrum, které by spojovalo všechny vrstvy německého Brna, dění v Německém domě ovlivňovala střední třída. K ní totiž náleželo nejvíce německy mluvících obyvatel města, akce zde pořádané odpovídaly náplni volného času měšťanstva – výstavy, koncerty, plesy, veřejné i soukromé oslavy. Po první světové válce se v Německém domě konala většina divadelních představení, která se předtím hrála hlavně v dnešním Mahenově divadle.\n\nOd roku 1891 tu byla zřízena veřejná knihovna. Vzdělávat brněnské Němce měly přednášky a kurzy, které vedli členové spolku Deutsches Haus (Německý dům), případně pozvaní hosté.\n\nNěmecký dům ale už v době svého vzniku získal silný nacionální podtext. Dokazuje to architektonické zpracování, které bylo dílem berlínského studia Ende&Böckmann. Dvojice architektů čerpala inspiraci z německé renesance typické pro severní Německo, Belgii a Nizozemsko. Volba návrhu původem mimo habsburskou monarchii doplnila vnímání Německého domu o další rovinu pohledu. V době národních zápasů o dominanci mezi Čechy a Němci byl chápán jako bašta němectví a v očích české komunity se stával objektem národnostně laděné xenofobie.\n\nBrno získalo vybudováním Německého domu novou dominantu. Jeho pozici ve středu města upevnila nově proražená Kostelní (dnešní Rašínova) ulice, která spojila Lažanského (Moravské) náměstí s Velkým náměstím (náměstím Svobody).\nArchitektonické zpracování budovy Německého domu je nanejvýš pozoruhodné, mísí se tu hned několik historizujících stylů (novogotika, německá renesance, novobaroko, romantismus). Stavební plány vytvořil berlínský ateliér Ende&Böckmann ve spolupráci s brněnským architektem prof. Germanem Wanderleym. Díky kombinaci dvou odlišných návrhů se tato monumentální stavba od běžné městské zástavby v mnohém lišila. Výrazným prvkem německé (též holandské nebo severské) renesance byla symetričnost a cihlové neomítnuté zdivo s kamenným obložením v exteriérech, které byly realizovány podle Ende&Böckmann. Právě tento návrh získal v soutěži první cenu, protože nejlépe splňoval všechny zadané požadavky, především pak nabízel rozpočet podle hesla „z nouze ctnost“, přesto podle výpočtů nešetřil na materiálech.\n\nProstor dvoupatrové stavby byl odlehčen rozčleněním fasády do několika částí a uplatněním vysokých střech a štítů, které v některých partiích vybíhaly až do drobných věžiček. Pro interiéry je velmi důležitý propracovaný systém velkých oken a portálů, které zajišťují dostatečné osvětlení během dne a pocit renesanční vzdušnosti.\n\nVnitřní část nesla klasicizující a barokizující rukopis brněnského architekta Wanderleyho. Do Německého domu se vstupovalo hlavním vchodem z Moravského náměstí, na který navazoval prostorný vestibul. K němu přiléhaly prostorné šatny – velkým nedostatkem návrhů ostatních architektů bylo právě to, že nevěnovaly dostatek prostoru šatnám. Odtud se vcházelo na chodbu, která z jedné strany vedla ke kancelářím spolků Deutsches Haus (Německý dům) a Mährischer Gewerbeverein (Moravský živnostenský spolek), z druhé strany ústila v kavárně. Přímo z předsálí vybíhalo hlavní schodiště, které se uprostřed dělilo na dva trakty a přivádělo návštěvníky k hlavním prostorám Německého domu, Velkému slavnostnímu sálu o rozloze 656 m².\n\nTato místnost byla na svou dobu opravdu přepychová. Právě zde se nacházely druhé největší varhany na Moravě, které postavili krnovští varhaníci, bratři Riegerové. Měly 48 registrů a 4000 píšťal, zkušený hráč mohl nahradit svým vystoupením menší orchestr. Varhany byly darem manželů Wannieckových a spolek Deutsches Haus pro ně celoročně držel jednoho varhaníka. Sál, stejně jako několik dalších v Německém domě, byl osvětlen elektrickými lustry.\nV 1. patře byla umístěna restaurace a veřejná knihovna. Nacházely se tu i pokoje, které byly v průběhu pronajímány různým organizacím nebo byly využívány při pořádání větších či menší akcí – přednášek, plesů, koncertů.\n\nPro výstavy bylo vyčleněno v Německém domě zvláštní prostranství v 2. patře. Také zde se nacházely klubovny spolků, byly tu ale vyčleněné i pokoje, kde byl ubytován personál restaurace a kavárny (kapacita těchto prostor byla odhadována na 30 osob).\n\nVe sklepě Německého domu se nacházela strojovna, kotelna a kuchyně. Zajímavostí je, že původní plány nepředpokládaly, že bude potřeba místo pro generátory elektrické energie (Brno v této době nemá ještě elektrárnu), takže celý projekt musel být dodatečně upraven.\n\nLidé mohli zavítat k Německému domu i za relaxací – ve východním křídle se nacházela kavárna a restaurace. Na tyto prostory navazovala terasa otevřená do parku dnešního Moravského náměstí. Okolí budovy bylo upraveno tak, aby ji izolovalo od rušných okolních komunikací, a nabízelo dostatek prostoru, kde by mohli Brňané trávit svůj volný čas. Rok po otevření domu byl v parku před průčelím Německého domu vybudován monumentální pomník císaře Josefa II. od sochaře Antona Breneka.\n\nStavba Německého domu vyšla spolek Deutsches Haus na 430 000 zlatých, německý spolkový dům byl tím pádem třikrát dražší než Besední dům v Brně. Na stavebních pracích se původně měli podílet pouze moravští řemeslníci, materiál se měl brát od moravských dodavatelů. Od tohoto předpokladu ale muselo být upuštěno vzhledem k tomu, že by se tím ještě více navýšily náklady.\n\nDva pokusy o vybudování skončily kvůli nezájmu německého obyvatelstva neúspěchem. Zlom znamenal až příchod Friedricha Wanniecka, brněnského továrníka (a zakladatele továrny Vaňkovka), který dokázal získat podporovatele a dovést Německý dům k jeho otevření ve dnech 17.–19. května 1891.\n\nMyšlenka na vybudování kulturního centra brněnských Němců se začala rodit na podzim roku 1869 jako přirozená reakce na stavbu Besedního domu, o které se začalo uvažovat na jaře téhož roku. Besední dům se měl stát sídlem českých spolků a tím i centrem českého kulturního života v Brně.\n\nNa německé straně se realizace výstavby spolkového domu ujal německý Mährischer Gewerbeverein (Moravský živnostenský spolek), který k tomu vyčlenil zvláštní pracovní skupinu. Bylo rozhodnuto, že jejím úkolem bude zajistit mateřské organizaci podporu ostatních brněnských spolků.\n\nDne 24. března 1870 se konalo první zasedání delegátů spolků k záležitostem Německého domu, ale nepřineslo prakticky žádné výsledky, protože svolavatelé nebyli připravení na konstruktivní diskuzi. Příští schůzi už se nepovedlo spolku Mährischer Gewerbeverein (Moravský živnostenský spolek) svolat. Na počátku 70. let 19. století Němci na Moravě nepociťovali potřebu vytvoření společenského centra, protože měli díky dobové situaci k dispozici veškeré veřejné prostory. Němečtí zastupitelé měli na brněnské radnici většinu, stejně tak na moravském zemském sněmu o Moravě rozhodovali němečtí zástupci.\n\nV létě 1871 se začalo o myšlence na založení Německého domu v Brně diskutovat znovu mezi členy německého spolku Männergesangverein (Mužský pěvecký spolek). Vliv na novou diskusi o takovém projektu měla zřejmě konkurence české a německé komunity v moravské metropoli, je třeba zohlednit také postavení rodícího se Německa a jeho sílícího postavení po vítězné prusko-francouzské válce nebo to, že cesty německého a českého národa na Moravě nabírající ve 2. polovině 19. století odlišný směr.\n\nNavíc se ve stejné době pokračovalo ve výstavbě Besedního domu, pro který se na rozdíl od Německého domu povedlo získat finance. Noví realizátoři projektu se proto inspirovali u Čechů a pro financování podniku se rozhodli také založit akciovou společnost. Navrácení investic mělo být zaručené, protože se předpokládalo, že dům se stane kulturním střediskem, ve kterém se budou konat veřejné i soukromé akce. Zisk měl přinášet pronájem některých prostor spolkům i soukromým osobám.\n\nSkutečně se dařilo alespoň ze začátku rozprodávat akcie, ale získané jmění nebylo dostačující, proto spolek Männergesangverein (Mužský pěvecký spolek) požádal o peněžní výpomoc město. Počítalo se totiž s tím, že by Německý dům přešel po vyplacení podílů akcionářů do majetku města. Zastupitelstvo se k případné dotaci nakonec nevyjádřilo a celý podnik ztroskotal při hospodářské krizi v roce 1873 po pádu vídeňské burzy.\n\nVýznamnou roli sehrál v procesu budování Německého domu brněnský továrník Friedrich Wannieck, který se začal aktivně o tento projekt zajímat v roce 1882. Na sjezdu rakouského Centralverein für Zuckerindustrie (Centrální spolek pro cukrovárenský průmysl) se kolem něj vytvořil okruh 12 spolupracovníků. Vedení realizace se ujal Friedrich Wannieck spolu s Ignazem Fleischerem a Josefem Ripkou von Rechthofen.\nNa podzim 1882 byl stanoven první předběžný plán, který počítal s výstavbou areálu dvou budov. Jedna měla nabídnout prostory pro pořádání společenských akcí, v druhé části měly být studovny a knihovna. Později tato vize byla změněna, protože bylo třeba brát ohledy na výši nákladů a nebylo by možné najít vhodnou parcelu o potřebné rozloze v centru Brna.\n\nStavba Německého domu získala silný nacionální podtext, měla sjednotit německé obyvatelstvo města, aniž by mezi jednotlivými vrstvami dělala rozdíly. Osoba Friedricha Wanniecka přitáhla k projektu zájem německé společnosti, na jaře 1883 už jej podporovalo 300 lidí a v dobročinné sbírce se podařilo vybrat 180 000 zlatých.\n\nSubjektem, který si kladl za cíl otevřít v Brně Německý dům, se stal 17. prosince 1884 spolek Deutsches Haus, který založila skupina kolem Friedricha Wanniecka. Výtěžek z dobrovolných darů ve prospěch stavby přešel do majetku spolku, do jeho představenstva zasedli hlavní iniciátoři stavby.\n\nVelké průtahy zapříčinily spory o výběr vhodného pozemku, se kterým se začalo už před založením spolku Deutsches Haus, ale ani jeho vedení tento problém nedokázalo vyřešit. Mluvilo se hlavně o parcele poblíž dnešního Mahenova divadla, v úvahu ale připadala i parcela \"Na Kiosku\", uprostřed dnešního Moravského náměstí. Zde byl také Německý dům na základě rozhodnutí členů spolku z jara 1886 umístěn. Ve skutečnosti se ale vše rozhodlo až na konci téhož roku.\n\nK řešení otázkám výběru pozemku významně přispěla městská rada, která na 6. března 1886 svolala zasedání stavebního a policejního odboru, aby projednaly podmínky, za kterých by mohlo město nabídnout Kiosek k prodeji. Z jednání vyšel mimořádně vstřícný návrh, který Čechy v Brně nanejvýš popudil. Za Kiosek, parcelu uprostřed města o rozloze 4000 m požadovaly zaplatit pouhých 5 000 zlatých. Při předběžném vyčíslení stavebních nákladů na 300 000 zlatých to byla suma opravdu nízká.\n\nO několik dní později spolek Deutsches Haus odsouhlasil koupi pozemku Na Kiosku a české Brno se začalo mobilizovat k odporu. Odvoláním proti prodeji městského majetku se zabýval zemský sněm, místodržitelství i úřad císaře. Ani jedna instituce však nedošla k závěrům, které by transakci znemožnily. Na zemském sněmu se zastáncům Německého domu v prosinci 1886 podařilo prodej Kiosku obhájit s tím, že bude pozemek použit na výstavbu důležitého kulturního centra, do kterého by stejně město muselo dříve nebo později investovat.\nArchitektonická soutěž na Německý dům, omezená samozřejmě pouze na architekty německé národnosti, byla vyhlášena v březnu 1887, tedy asi měsíc po tom, co císař odsouhlasil, že obchod je v pořádku.\n\nPrvní cenu v architektonické soutěži získal návrh berlínských architektů Hermanna Endeho (1829–1907) a Wilhelma Böckmanna (1832–1902). Jejich pojetí neslo rysy německé renesance, pro kterou jsou typické neomítané cihlové zdi stavby s kamenným a štukovým dekorem. Druhou cenu obdržel brněnský německý architekt prof. Germano Wanderley (1845–1904), autor projektu na výstavbu dnešního Mahenova divadla. Pro Německý dům ve svém návrhu spojil prvky neorenesance s neobarokem.\nČlenové spolku Deutsches Haus rozhodli, že budou realizovány oba návrhy, přičemž v exteriéru byla užita koncepce „Deutsch“ (Němec) berlínského studia a v interiéru Wanderleyho návrh „Luft und Licht“ (Vzduch a světlo). Předpokládalo se, že hned příštího jara, tedy v roce 1888, se začne s realizací.\n\nStavbu budovy však provázelo zpoždění od samotného počátku, kdy kvůli problémům se základy se protáhla příprava výkopů, takže se začínalo až v srpnu 1888.\n\nStejně tak termín ukončení stavebních prací byl několikrát odložen, naposledy v listopadu 1890. Stalo se totiž to, že bylo určeno, že do konce roku bude Německý dům otevřen, když Moravu nečekaně zasáhly mrazy, se kterými nikdo nepočítal. Protože nebyla zavřena okna, přes noc byly zničeny rozvody a část vnitřního vybavení domu. Dokončit všechny opravy se tak povedlo až do března 1891.\n\nNěmecký dům byl slavnostně otevřen ve dnech 17.–19. května 1891. První den, v neděli, se konalo zasedání spolku Deutsches Haus ke změně stanov. Ty stávající nevyhovovaly hlavně z toho důvodu, že neodpovídaly situaci, kdy byl Německý dům dokončen. Existence organizace by podle nich neměla své opodstatnění, proto do nich musel být zanesen dodatek, že se spolek bude mít do budoucna Německý dům na starost a bude jej spravovat.\n\nV poledne 17. května byla uspořádána zajímavá ceremonie zvaná Schlusssteinlegung, tedy položení posledního stavebního kamene. Mělo jít o jakousi analogii k pokládání základního kamene, ke kterému v případě Německého domu nedošlo. Aktu se vedle architektů, členů spolku a významných brněnských osobností zúčastnila i brněnská veřejnost.\n\nPrvní otevírací den byl ukončen hostinou pro 350 hostů. Tato část programu prověřila možnosti Německého domu – stolující měli večer zpříjemněný hudebním doprovodem, ale také elektrickým osvětlením.\n\nV pondělí 18. května pořádal spolek Deutsches Haus ples, který byl také poznamenán dobrou návštěvou – v jednu chvíli bylo na tanečním parketě na 250 párů. Na úterý 19. května připadla akce Fest-Commers, hostina s přípitky významných hostů. Sem bylo pozváno 2 500 Brňanů a Brňanek.\n\nPoměrně brzy po svém otevření se stal Německý dům centrem kulturního, ale i politického života německé komunity města Brna. Vedle toho česká populace tuto stavbu nikdy nepřijala za svou a místo rekonstrukce byl vybombardovaný dům krátce po skončení druhé světové války zbourán.\n\nVýznam budovy je nejvíce patrný při bližším pohledu na spolek, který se stal jejím zřizovatelem. Deutsches Haus byl založen v prosinci 1884 a svým vznikem převedl veškeré pokusy o založení Německého domu do oficiální podoby. Finance na stavbu tato organizace získávala z dobročinných sbírek svých příznivců, později i ze vstupného pořádaných akcí. Těmi většinou byly přednášky členů a podporovatelů samotného spolku na témata, která se týkala dějin německého národa na Moravě či samotné realizace stavby.\n\nSpolek sdružoval významné představitele brněnské německé společnosti. Hlavní osobností spolku byl bezesporu jeho předseda Friedrich Wannieck (1838–1919), továrník a podnikatel ve strojírenství a cukrovarnictví, zakladatel továrny Vaňkovka, člen Obchodní a živnostenské komory, ale také důležitý brněnský mecenáš a člen většiny brněnských německých spolků. Jeho zástupcem byl Gustav von Schoeller (1830–1912), pokračovatel významné soukenické rodiny, prezident Mährischer Gewerbeverein (Moravský živnostenský spolek) či Obchodní a živnostenské komory v Brně a německý konzul pro Moravu a Slezsko. Druhým zástupcem předsedy spolku byl vlivný brněnský advokát Karl Reissig (1832–1908), taktéž činný i v dalších spolcích, koncem 19. století rovněž poslanec zemského sněmu. Důležitou pozici jednatele zastával i Heinrich Gomperz (1843–1894), majitel banky I. M. Gomperz, člen Obchodní a živnostenské komory v Brně a obecní zastupitel. Mezi členy výboru spolku byl Rudolf Maria Rohrer (1838–1914), brněnský tiskařský magnát, člen předsednictva řady brněnských německých spolků, zástupce starosty města Brna a poslanec zemského sněmu.\n\nPůvodní stanovy spolku z roku 1884 počítaly s tím, že bude fungovat pouze po dobu získávání financí a realizaci stavby Německého domu, za 7 let své existence, kdy pořádal řadu společenských akcí, si získal důležité místo mezi brněnskými Němci a jeho případné rozpuštění už nebylo žádoucí. Proto byly v květnu 1891 upraveny jeho stanovy a náplní činnosti spolku Deutsches Haus se stala péče o Německý dům a organizace akcí v jeho prostorách.\nNejdůležitější roli měla však tato organizace mezi lety 1918–1943, kdy převzala kontrolu nad organizací veškerého společenského života brněnských Němců. Spolek i stavba v jeho majetku symbolizovala záštitu německé menšiny ve městě. Roli spolku Deutsches Haus dokázala převzít až politická strana NSDAP.\n\nPředzvěstí zániku domu bylo stržení pomníku Josefa II. českými legionáři v období prvního výročí vzniku Československa a znemožnění jeho obnovy českými úřady. Ale i potom byla schopná společnost kolem Německého domu fungovat. Podle údajů z roku 1919 za pouhé dva roky vzrostl počet členů spolku Deutsches Haus z 1600 na 2297.\n\nJeště na počátku 2. světové války se s Německým domem počítalo. Tomu nasvědčuje i to, že v roce 1940 začala velká rekonstrukce provozních prostor domu, především restaurace a kavárny.\n\nDruhá světová válka však znamenala zánik pokojného soužití Čechů a Němců v jednom státě a samozřejmě i ve městě Brně. Německý dům se stal v bojích o Brno v závěru dubna 1945 skutečnou baštou německých vojáků, zejména příslušníků Hitlerjugend. Dům poškozený již zčásti leteckým bombardováním Brna v závěru války byl silně poničen boji, po dva týdny trvajícím požáru byl v srpnu 1945 odstřelen. Jeho zbytky museli exemplárně rozebrat sami němečtí obyvatelé Brna před svým konečným vysídlením z města.\n\n\n\n"}
{"id": "451417", "url": "https://cs.wikipedia.org/wiki?curid=451417", "title": "Indianapolis Tennis Championships 2009", "text": "Indianapolis Tennis Championships 2009\n\nTenisový turnaj ATP Indianapolis Tennis Championships 2009 se konal ve dnech 20. - 26. července v americkém Indianapolis venku na kurtech s tvrdým povrchem. Odměny činily 600,000 USD.\n\n\n"}
{"id": "451419", "url": "https://cs.wikipedia.org/wiki?curid=451419", "title": "Sloupek (automobil)", "text": "Sloupek (automobil)\n\nSloupky jsou součástí karoserie automobilu, rozdělují boční skla a nesou střechu.\n\nSloupky se značí velkými písmeny. A sloupky rámují čelní sklo, B sloupek se nachází mezi předním a zadním oknem (u dvoudveřových kupé nebo hardtopů zpravidla chybí plnohodnotné B sloupky, ale jsou zde jen předěly, které nevyztužují karoserii, značení takových předělů se vynechává), C sloupek je za zadními dveřmi vozu. U vozů s karosérií SUV nebo kombi je za C sloupkem ještě sloupek D.\n\nOdolnost sloupků hraje důležitou roli při převrhnutí automobilu na střechu. Příliš masivní sloupky znesnadňují výhled z vozu.\n\nAutomobilová studie Volvo SCC z roku 2001 měla žebrované A sloupky takže skrze ně bylo vidět, což mělo přispět k vyšší bezpečnosti. Volvo C30, které na koncept designově navazuje, se do výroby dostalo už se standardními A sloupky. \n\nMnohé automobilové koncepty vynechávají B sloupky i v segmentu MPV v kombinaci s otevíráním předních a zadních dveří proti sobě. Výhodou takového řešení je variabilita interiéru. Sériový automobil by byl nebezpečný při bočním nárazu nebo převrhnutí na střechu. \n"}
{"id": "451428", "url": "https://cs.wikipedia.org/wiki?curid=451428", "title": "XXXXVII. tankový sbor (Wehrmacht)", "text": "XXXXVII. tankový sbor (Wehrmacht)\n\nXXXXVII. tankový sbor (\"německy: XXXXVII. Panzerkorps\") byl německý bojový tankový útvar za druhé světové války. Sbor byl vytvořen v červnu roku 1942 ze XXXXVII. armádního sboru. Účastnil se operace Barbarossa a bojoval na východní frontě o Brest, Minsk, Smolensk a Tulu.\n\nV lednu 1942 se stáhnul ke Vytebet a posléze se účastnil německé protiofenzívy u Vesniny. Později bojoval o vesnice Zhizdra, Kirov, Lovat a Dubrovka. V červenci 1943 byl sbor převelen do jižního sektoru východní fronty a po těžkých bojích se v dubnu 1944 stáhl do Moldávie.\n\nNásledující měsíc byl převelen do Francie k odpočinku. S vypuknutím spojenecké invaze do Normandie se účastnil bojů proti spojeneckým jednotkám a později bitvy v Ardenách. Ke konci války se stáhl do oblasti Dolního Rýna, kde se také nakonec jeho jednotky vzdaly spojeneckým vojskům.\n\n\n\n\n"}
{"id": "451435", "url": "https://cs.wikipedia.org/wiki?curid=451435", "title": "Gray's Anatomy", "text": "Gray's Anatomy\n\nHenry Gray's Anatomy of the Human Body (: \"Henry Grayova anatomie lidského těla\"), běžně zkracována jako Gray's Anatomy (česky: \"Grayova anatomie\"), je klasická anglická učebnice lidské anatomie.\n\nKniha byla poprvé vydána pod názvem Gray's Anatomy: Descriptive and Surgical Theory v roce 1858 ve Spojeném království a o rok později ve Spojených státech. Henry Gray zemřel ve věku 34 let na neštovice, kterými se nakazil od svého umírajícího synovce, když studoval anatomické důsledky infekčních onemocnění. Stalo se tak krátce před publikací druhého vydání v roce 1860. V práci na jeho díle pokračovali jiní a 26. září 2008 byla vydána v pořadí 40. britská edice této knihy, doprovázená internetovými stránkami.\n\n"}
{"id": "451437", "url": "https://cs.wikipedia.org/wiki?curid=451437", "title": "Gray's Anatomy (rozcestník)", "text": "Gray's Anatomy (rozcestník)\n\nGray's Anatomy může být:\n"}
{"id": "451441", "url": "https://cs.wikipedia.org/wiki?curid=451441", "title": "Konspirační teorie o přistání Apolla", "text": "Konspirační teorie o přistání Apolla\n\nKonspirační teorie o přistání Apolla vznikly v 70. letech 20. století a tvrdily, že přistání na Měsíci v rámci programu Apollo byl podvod – ať už kompletně, nebo jen z části. Tento názor, který inicioval především Bill Kaysing svou knihou \"\"We Never Went to the Moon\"\" v roce 1974, se stal velmi populárním. Podle průzkumu veřejného mínění si v roce 1999 6 % Američanů myslelo, že přistání byl podvrh.\n\nObvykle se konspirační teorie opírají o následující argumenty:\n\nOtázce se rozsáhle věnoval populárně-naučný seriál Bořiči mýtů. Demonstrátoři provedli pokusy, simulující jednotlivé mýty z konspiračních teorií.\n\nRadiace Van Allenových pásů je sice člověku nebezpečná, ale astronauti jí byli vystaveni jen v omezené míře, a celková dávka radiace již během své mise absorbovali (včetně ozáření z jiných zdrojů jimž byli během letu vystaveni) byla výrazně nižší než maximální roční hodnota povolená bezpečnostními předpisy Spojených států pro osoby pracující s radioaktivními materiály. Radiace byla z větší části odstíněna hliníkovým pláštěm plavidla, trajektorie letu Van Allenovými pásy byla vybrána s ohledem na co nejmenší radiační exposici posádky (úroveň radiace v pásech není homogenní) a průlet jimi trval pouze okolo čtyř hodin.\n\nV roce 2009 vyfotografovala americká sonda Lunar Reconnaissance Orbiter přistávací místa misí Apollo, na kterých jsou patrné části měsíčních modulů a vědeckých přístrojů zanechaných na povrchu Měsíce.\nJsou patrné i vyšlapané cestičky mezi nimi.\n\n"}
{"id": "451442", "url": "https://cs.wikipedia.org/wiki?curid=451442", "title": "Kostel svatého Petra a Pavla (Horní Újezd)", "text": "Kostel svatého Petra a Pavla (Horní Újezd)\n\nKostel svatého Petra a Pavla v Horním Újezdě je farním kostelem farnosti Horní Újezd u Třebíče. Správcem farnosti je Vlastimil Protivínský, který byl dříve zároveň správcem farnosti Třebíč-Jejkov. U kostela se nachází hřbitov. Kostel se nachází asi 8 km na jihozápad od Třebíče. Do farnosti Horní Újezd patří také obce Kojetice, Mikulovice a Výčapy. Kromě farního kostela sv. Petra a Pavla má farnost ještě filiální kaple sv. Václava v Kojeticích a sv. Cyrila a Metoděje ve Výčapech. Ve věži farního kostela je zvon z r. 1509.\n"}
{"id": "451443", "url": "https://cs.wikipedia.org/wiki?curid=451443", "title": "Atentát na Malcolma X", "text": "Atentát na Malcolma X\n\nAtentát na Malcolma X, významného afroamerického představitele černošských muslimů v USA, bývalého mluvčího hnutí Nation of Islam, zakladatele organizace Muslim Mosque, Inc. a bojovníka za práva černochů, byl spáchán dne 21. února 1965 v newyorské čtvrti Manhattan. Malcolm X, známý též pod arabským jménem El-Hadždž Málik El-Šabáz (arabsky: الحاجّ مالك الشباز) byl během setkání Organizace pro afroamerickou jednotu v divadle Audubon Ballroom zastřelen celkem šestnácti ranami z pistole. Malcolm X byl prohlášen za mrtvého krátce po příjezdu do nemocnice Columbia Presbyterian Hospital.\n\nNa atentátu se podíleli celkem tři pachatelé: Talmadge Hayer, Norman 3X Butler a Thomas 15X Johnson. Všichni tři byli členy organizace Islámský Národ (anglicky: Nation of Islam).\n\nAtentát vzbudil obrovský veřejný ohlas, odhaduje se, že ostatkům Malcolma X vystaveným v obřadní síni Harlem's Unity Funeral Home v otevřené rakvi přišlo vzdát úctu mezi 14 až 30 tisíci lidí.\n\nPodobně jako tomu bylo u atentátu na Johna Fitzgeralda Kennedyho, vynořily se i v tomto případě různé spekulace, že za činem stojí FBI, CIA atp. Pravděpodobným motivem činu byla skutečnost, že Malcolm X v březnu 1964 vystoupil z organizace Islámský národ a stal se Sunnitským muslimem; členové Islámského národa jej tedy považovali za zrádce víry.\n\nDne 21. února 1965 hovořil Malcolm X ke čtyřem stům posluchačů během setkání Organizace afro-americké jednoty. Projev byl náhle přerušen výkřikem: „Dej ty pracky pryč od mý peněženky, negře!“. Když se Malcolm X spolu se svou ochrankou vydal k místu v hledišti, aby situaci zklidnil, vytáhl na něj útočník upilovanou brokovnici (známou též pod italským názvem lupara) a střelil jej do hrudníku. Dva další komplicové vnikli na pódium a začali na Malcolma střílet z pistolí, přičemž jej zasáhli celkem šestnáctkrát. Okolo stojící svědkové činu jednoho z atentátníků povalili na zem a spoutali, zatímco zbylí dva ze sálu uprchli.\n\nZmíněným pachatelem, zadrženým přímo v sále byl Talmadge Hayer, člen hnutí Nation of Islam, známý též pod jménem Thomas Hagan. Svědkové přítomní v sále poté policii popsali zbylé dva komplice Normana 3X Butlera a Thomase 15X Johnsona, kteří byli také členy Islámského národa. Všichni tří uvedení pachatelé zapojení do činu, byli obviněni za vraždu či za spoluúčast na ní. Obviněný Hayer zprvu odmítal své zapojení do činu, později však u soudu vypověděl, že střílel na ležícího Malcolma X. Dále tvrdil, že jeho dva komplicové nebyli Butler a Johnson, nýbrž jiné osoby, které ale odmítl jmenovat.\n\nButler, známý též jako Muhammad Abdúl Azíz, byl v roce 1985 podmínečně propuštěn, roku 1998 se stal vůdcem mešity v Harlemu a neustále deklaruje svou nevinu.\n\nJohnson, známý též jako Khalil Islam, byl z vězení propuštěn v roce 1997. Během výkonu trestu začal popírat učení organizace Islámský národ a posléze konvertoval k sunnitskému islámu. Stejně jako Butler popírá jakoukoliv vinu.\n\nPoslední z odsouzených Hayer, známý pod jménem Mudžáhid Halim, byl podmínečně propuštěn v roce 1993.\n\nPočet lidí, kteří přišli vzdát poslední hold ostatkům Malcolma X mezi 23. až 26. únorem, je odhadován na 14–30 000. Pohřební obřad se konal dne 27. února v kostele církve Boha v Kristu Faith Temple nacházejícího se ve čtvrti Harlem. Kostel byl zcela zaplněn více než tisícovkou smutečních hostů. Před kostelem byly navíc nainstalovány velké reproduktory tak, aby se dav, který se shromáždil před kostelem, mohl alespoň částečně účastnit posledního rozloučení a navíc byl celý obřad živě přenášen televizí.\n\nZ řad známých bojovníků za lidská práva se obřadu účastnili John Lewis, Bayard Rustin, James Forman, James Farmer, Jesse Gray a Andrew Young.\n\nMalcolm X byl pohřben na washingtonském hřbitově Ferncliff Cemetery ve čtvrti Hartsdale. Po skončení ceremonie převzali Malcolmovi pozůstalí lopaty od již čekajících kopáčů a sami dokončili jeho pochování. Přátelé Malcolma X vytvořili po jeho smrti Sdružení pečujících matek, jejímž prostřednictvím vybrali dostatek finančních prostředků k zakoupení domu a zabezpečení budoucnosti pro jeho pozůstalou rodinu.\n\nReakce na vraždu Malcoma X byly různé. Dr. Martin Luther King, Jr. poslal telegram Betty Shabazzové, ve které vyjádřil svoji lítost nad \"šokující a tragickou vraždou vašeho manžela\"\n\nElijah Muhammad na shromáždění Islámského Národu, 26. února, řekl, že \"Malcoma X postihlo přesně to, co kázal,\" avšak popřel jakoukjoli spojitost s atentátem. \"Nechtěli jsme Malcoma zabít a ani jsme se o to nepokusili,\" řekl Muhammad. \"Věděli jsme, že takovéto hloupé, ignorantské učení se postará o jeho konec.\"\n\nNew York Times napsali, že Malcom X byl \"výjimečný, zvrácený muž\", který \"využil mnoho darů k zlým úmyslům\", a že jeho život byl \"podivně a žalostně promarněn\". New York Post napsali, že \"i jeho nejtvrdší kritici uznávali jeho brilantnost\".\n\nMezinárodní tisk, obzvláště v Africe, byl soucitný. Dailey Times of Nigeria napsali, že Malcom X \"bude mít místo v paláci mučedníků.\" Ghanian Times jej přirovnávali k Johnu Brownovi a Patricu Lumumbovi a řadili jej mezi \"řadu Afričanů a Američanů, jež byli umučeni v boji za svobodu.\" Guangming Dailey, vycházející v Pekingu, konstatoval, že \"Malcom byl zavražděn, protože bojoval za svobodu a rovnoprávnost,\" zatímco kubánské El Mundo označilo atentát za \"další rasistický zločin, snažící se násilím vymýtit boj proti diskriminaci.\"\n"}
{"id": "451444", "url": "https://cs.wikipedia.org/wiki?curid=451444", "title": "Šrí Džajavardanapura Kotte", "text": "Šrí Džajavardanapura Kotte\n\nŠrí Džajavardanapura Kotte (sinhálsky ශ්‍රී ජයවර්ධනපුර කෝට්ටේ, tamilsky ஸ்ரீ ஜயவர்த்தனபுரம் கோட்டே), nebo také jen Šrí Džajavardanapura nebo Kotte (sinhálsky කෝට්ටේ), je oficiální hlavní město Srí Lanky. Nachází se za východním předměstím města Colombo, největšího komerčního centra ostrova. Od 29. dubna 1982 zde sídlí srílanský parlament. Město má rozlohu přibližně 17 km² a žije zde 115 826 obyvatel (stav 2001).\n"}
{"id": "451455", "url": "https://cs.wikipedia.org/wiki?curid=451455", "title": "Jedináček", "text": "Jedináček\n\nJedináček je dítě, které nemá sourozence, ať již vlastní (biologické) nebo adoptované. Termín se nevztahuje na prvorozené dítě, které žije po určitou dobu také samo s rodiči. Naopak dítě, které má mnohem staršího sourozence, může mít rodinné prostředí velmi podobné prostředí jedináčka.\n\n\nV Číně je zákonem vyžadováno mít pouze jedno dítě jako součást politiky jednoho dítěte. V poslední době byla ale opatření zmírněna, takže většina obyvatel Číny může mít již více dětí (jedno dítě mohou mít pouze páry z měst, z nichž oba pocházejí z více sourozenců).\n\n\"„A právě já musel být takové dítě, které nemá vůbec žádné sourozence. Byl jsem jedináček. Jako kluk jsem se kvůli tomu cítil hrozně méněcenný. Byl jsem rarita, někdo, komu schází, co ostatní docela samozřejmě mají. Slovo ‚jedináček‘ jsem v dětství doslova nenáviděl. Jen jsem ho zaslechl, pokaždé mi znovu připomnělo, že mi něco chybí. Bylo mi vždycky, jako by na mě ukázali prstem a řekli, že jsem mrzák.“ (Haruki Murakami, Na jih od hranic, na západ od slunce, Odeon 2004)\"\n\nV západních kulturách je jedináček předmětem mnoha stereotypů, které vycházejí z pohledu na jedináčka jako „rozmazleného spratka“. Jedináčkům jsou automaticky připisovány vlastnosti: agresivita a panovačnost, sobectví, rozmazlenost. Psycholog G. Stanley Hall tvrdil, že „být jedináček je samo o sobě nemoc“. Osobností jedináčka se zabýval také psycholog Alfred Adler v rámci teorie, že pořadí narození dětí ovlivňuje jejich osobnost. Adler tvrdil, že jedináček vzhledem k tomu, že nemá rivala, s kterým se dělí o rodičovskou lásku, může být rozmazlován, a to zvláště matkou. To může později vést k horší přizpůsobivosti ve společnosti a vyžadování nadměrné pozornosti.\n\nStudie z roku 1987 zahrnující kvantitativní přehled 141 studií 16 různých osobnostních rysů nepotvrdila Adlerovu teorii. Sociální psycholožka Susan Newman z Rutgers University v New Jersey uvádí ve své knize \"Parenting an Only Child\", že tvrzení o horší adaptaci jedináčků patří do oblasti mýtů a výzkumné studie neprokázaly, že se jedináček liší významně od svých vrstevníků.\" \n\nPodobný postoj zastává také americký environmentalista Bill McKibben. Studie poukázaly na fakt, že jedináčcí mívají vyšší motivaci a touhu po výkonu. Také se ukázalo, že jedináček a prvorozené dítě s jedním sourozencem je lepší ve testech verbálních schopností než děti s více sourozenci. Toto vysvětlují výzkumníci tak, že dětem bez sourozenců nebo s jedním sourozencem je věnována větší pozornost rodičů.\n\n\nVýzkum provedený v roce 2006 VÚPSV v rámci projektu \"„Rodina, zaměstnání a vzdělání“\" se zaměřil na preferovaný počet dětí v rodině. Výzkum poukázal na to, že jedno dítě je ideálem pro poměrně nízký podíl lidí (svobodní 9 %, bezdětné rodiny 4,7 %, rodiny s dětmi 5,5 %), přičemž trvale bezdětnými by chtělo zůstat jen naprosté minimum osob (1 %).\n\nVe studii \"„Jednodětnost v českých rodinách“\" z roku 2007 si výzkumníci položili otázku, zda jedináček bude jevem, který bude charakteristický pro českou společnost v příštích letech. Výsledky ukazují na trend, že v dalších dvou desetiletích bude v České republice 20–25 % žen, které na konci svého reprodukčního období budou mít pouze jedno dítě. Faktorem, který k jednodětnosti významně přispívá, je počet sourozenců v původní (orientační) rodině: jedináčci budou s velkou pravděpodobností mít opět pouze jedno dítě. Na druhé straně, život na malém městě nebo na vesnici výrazně snižuje pravděpodobnost, že rodina zůstane pouze u jednoho dítěte. Vzdělání rodičů a příslušenství k církvi počet dětí neovlivnilo.\n\nUmělci\n\nSpisovatelé\n\nVědci\n\nNečeské osobnosti\n\n\n\n"}
{"id": "451458", "url": "https://cs.wikipedia.org/wiki?curid=451458", "title": "Sar-El", "text": "Sar-El\n\nSar-El (hebrejsky: שר-אל) je dobrovolnický program Izraelských obranný sil (IDF). Každý rok se jej zúčastní zhruba 5 000 dobrovolníků z celého světa, aby dva nebo tři týdny sloužili na vojenských základnách IDF. Jejich práce není placená, ani nespočívá v použití zbraní. Jde především o pomoc s logistikou, údržbou, stravováním, zásobováním a lékařskými službami. Dobrovolník musí být starší 17 let (16 s rodičem nebo opatrovníkem) a duševně i fyzicky zdravý. Program Sar-El je podřízen Logistickým jednotkám.\n\nProgram Sar-El založil v létě roku 1982 bývalý velitel výsadkářů a pěchoty IDF Dr. Aharon Davidi. Vzhledem k celkové mobilizaci připravující Stát Izrael na první libanonskou válku byli všichni tělesně schopní muži povoláni jako záložníci do armády, čímž ovšem došlo k ohrožení veškeré právě dozrávající úrody v kibucech z oblasti Golanských výšin. Dr. Davidi proto poslal několik svých přátel do USA, aby se pokusili najít dobrovolníky, kteří by pomohli tuto nezáviděníhodnou situaci vyřešit. Během několika týdnů se přihlásilo zhruba 650 lidí ochotných podpořit Izrael skrze dobrovolnou práci na základnách IDF. Díky tomu se družstevníci z kibuců mohli vrátit na svá pole.\n\nTito dobrovolníci následně vyjádřili své přání, aby se takový projekt znovu opakoval, a tak byla na jaře roku 1983 založena nezisková organizace \"Sar-El - The National Project for Volunteers for Israel\", která program dobrovolné služby na vojenských základnách v Izraeli zastřešuje. Dnes má své zastoupení v přibližně 30 zemích po celém světě, včetně České republiky. Nejvíce dobrovolníků každoročně pochází z USA, Kanady a Francie.\n\nVšichni dobrovolníci nosí pracovní uniformy izraelské armády se speciálními modrými výložkami, ale nejsou považováni za vojáky. Z tohoto důvodu není jejich účast v programu Sar-El v rozporu s příslušnými zákony o službě v armádě cizího státu země, odkud pocházejí.\n\nSar-El je hebrejský akronym pro \"Sheirut Le’Yisrael\", což znamená \"Služba Izraeli\".\n\n"}
{"id": "451469", "url": "https://cs.wikipedia.org/wiki?curid=451469", "title": "Adolf Liebscher", "text": "Adolf Liebscher\n\nAdolf Liebscher (11. března 1857 Praha – 11. června 1919 Potštejn) byl český malíř-figuralista, příslušník generace Národního divadla, jeden z nejpopulárnějších umělců 80. a 90. let 19. století. Bratr malíře Karla Liebschera. Otec architekta a malíře Adolfa Liebschera mladšího.\n\nNarodil se v Praze na Novém Městě jako nejmladší ze čtyř synů c. a k. stavebního inženýra Josefa Liebschera (1819–1877) a jeho ženy Marie, rozené Fischerové (1826-1896). Rodina se po asanaci přestěhovala na Staré Město do novostavby domu V Kolkovně č. 3; dům je dodnes zkrášlen jeho malbami. Adolf vystudoval v Praze českou reálku, po ní navštěvoval tříletý kurs pro učitele kreslení na Uměleckoprůmyslové škole ve Vídni. Upozornil na sebe účastí v soutěži na výzdobu foyeru Národního divadla, v níž dostal druhou cenu a jeho lunety (\"Melodrama\", \"Operetta\", \"Fraška\", \"Epos\", \"Veselohra\", \"Ballet\", \"Opera\" a \"Drama\") byly umístěny na chodbě. Poté strávil několik měsíců v Itálii a od roku 1881 byl učitelem kreslení na pražské technice. V roce 1882 se oženil s Aloisií Barochovou, s níž měl jediného syna Adolfa mladšího, který studoval techniku, ale věnoval se malování stejně jako otec.\n\nŘadí se ke generaci výtvarníků Národního divadla (kde vytvořil lunety do spojovací chodby, ostatní soutěžní návrhy včetně opony byly zamítnuty). Mnohé dekorativní historické, alegorické, žánrové malby a ilustrace vytvořil se starším bratrem Karlem.\nObdržel první cenu v soutěži na malovaná okna pro kostel sv. Ludmily na Vinohradech. Zúčastnil se soutěží na zhotovení sgrafit pro Rudolfinum (1884) a pro dvorní fasádu Národního muzea (1887). Zhotovil řadu dekorativních maleb pro budovy v Čechách a na Moravě – Gröbeho vilu v Havlíčkových sadech( \"Senoseč\" ), činžovní dům v Praze 2 - Trojické ulici čp.397/II, vilu Ottomara Klingera v Novém Městě pod Smrkem, Besední dům ve Vyškově, průčelí radnice a záložny v Kolíně, kaple v Lochovicích, Všenorech, kostely Nanebevzetí Panny Marie v Klecanech, Nanebevzetí Panny Marie ve Zlonicích, sv. Vavřince v Jilemnici nebo sv. Jakuba v Ratenicích. Je autorem slavnostní opony divadla v Lublani \nVytvořil řadu historických výjevů (\"Pobití Sasíků pod Hrubou Skálou\", \"Karel IV. zakládá vinohrady\", \"Žižka před Kutnou Horou\", \"Poslední zápas Moravanů v bitvě na Bílé Hoře\"), krojových studií (Morava a Slovensko,\"Valašská Madonna\") a oltářních obrazů. Byl rovněž plodným ilustrátorem – například Vrchlického \"Sv. Prokopa\", Čechova \"Václava z Michalovic\", Ottovy výpravné publikace \"Čechy\" nebo Sedláčkova monumentálního díla \"Hrady, zámky a tvrze Království českého\". Mnoho jeho ilustrací uveřejnily časopisy \"Zlatá Praha\" a \"Světozor.\" Své práce založil na pečlivém studiu a vyjadřoval je efektní, dramaticky živou kresbou. Spolu s bratrem Karlem vytvořili roku 1891 pro Zemskou jubilejní výstavu panoramatický obraz \"Švédové na Karlově mostě\", umístěný v petřínském bludišti.\n\n\n"}
{"id": "451481", "url": "https://cs.wikipedia.org/wiki?curid=451481", "title": "BAE Sea Harrier", "text": "BAE Sea Harrier\n\nBritish Aerospace Sea Harrier je námořní STOVL (\"Short Take-Off and Vertical Landing\" – letadlo s krátkým vzletem a vertikálním přistáním) / VTOL (\"Vertical Take-Off and Landing\" – letadlo s vertikálním vzletem a přistáním) proudový stíhací, průzkumný a útočný letoun vyvinutý z letounu Hawker Siddeley Harrier. Letoun vstoupil do služby u britského královského námořnictva (Royal Navy) v dubnu 1980 pod označením Sea Harrier FRS.1 a stal se neformálně známým pod přezdívkou „\"Shar\"“. Jejich zvláštností bylo, že i když v té době bylo již naprosto samozřejmé, že námořní i pozemní letouny k vybojování vzdušné nadvlády dosahovaly nadzvukových rychlostí, letoun byl podzvukový, přestože jeho hlavním úkolem bylo bránit letadlové lodě Royal Navy.\n\nSea Harriery sloužily ve válce o Falklandské ostrovy, v obou válkách v Perském zálivu a během intervence NATO v konfliktu v Bosně a Hercegovině. Ve všech případech operovaly většinou z letadlových lodí, které se nacházely mimo válečnou zónu. Jejich použití na Falklandách ukázalo jejich nadřazenost a vysokou užitečnost, když se ocitly v roli jediného letounu schopného chránit britský expediční svaz. Letouny Sea Harrier sestřelily 20 nepřátelských letounů, přičemž ztratily jen dva stroje palbou ze země. Byly také použity k útokům na pozemní cíle stejným způsobem jako Harriery používané královským letectvem (Royal Air Force).\n\nSea Harriery byly také určeny pro obchod, ale úspěšně byly prodány jen v roce 1983 do Indie, protože z plánovaného obchodu s Argentinou a Austrálií nakonec sešlo. Druhou, vylepšenou verzí pro Royal Navy postavenou v roce 1993, byl Sea Harrier FA2. Měl lepší schopnosti ve vzdušném boji, mohl nést další zbraně a měl i výkonnější motor. Tato verze byla vyráběna až do roku 1998. Letoun byl stažen ze služby u královského námořnictva v březnu 2006 a byl na krátkou dobu nahrazen letouny Harrier GR9. V budoucnu by měl roli palubního stíhače zastávat letoun Lockheed Martin F-35 Lightning II. Sea Harriery sloužily až do května 2016 u indického námořnictva, ačkoliv i zde mají být nahrazeny letouny MiG-29K. I když byly vyřazeny z aktivní služby u Royal Navy, jsou i nadále používány k výcviku palubních posádek u \"School of Flight Deck Operations\".\n\nV poválečné éře se začalo královské námořnictvo zmenšovat v souvislosti s rozpadem britské říše v zámoří a se vznikem Britského společenství národů. V roce 1960 byla vyřazena poslední bitevní loď HMS \"Vanguard\", přičemž sloužila méně než 15 let. Snad největším příkladem nového trendu šetření v námořnictvu bylo zrušení plánované třídy velkých letadlových lodí CVA-01 pro královské námořnictvo v roce 1966, což zřejmě souviselo s odklonem námořnictva od letadel s pevnými křídly po 2. světové válce. Během tohoto období se v Royal Navy objevily požadavky na letoun s vertikálním nebo krátkým vzletem a vertikálním přistáním (V/STOL), který by nahradil letouny de Havilland Sea Vixen. Po prvních zkouškách letounů V/STOL došlo k přistání letounu Hawker Siddeley P.1127 na HMS \"Ark Royal\" v roce 1963.\n\nDalší koncept budoucnosti námořního letectví se objevil na počátku 70. let 20. století, kdy byla plánována nová třída křižníků s letovou palubou. Plavidla byla velmi opatrně a politicky obezřetně označována za křižníky a úmyslně se vyhýbalo termínu „letadlová loď“, aby byla větší naděje na jejich financování v politicky nepřátelském ovzduší, kdy panovala značná nevole financovat drahé mateřské letadlové lodě. Tato plavidla byla podstatně menší než původní projekt letadlové lodi CVA-01. Tyto lodě byly nakonec objednány v roce 1973 jako třída \"Invincible\" a jsou v současné době označovány jako letadlové lodě. Téměř okamžitě byl během jejich stavby k 170 m dlouhé palubě přidán „odrazový můstek“, který lodím umožnil účinně provozovat malé množství V/STOL proudových letounů. Letoun Hawker Siddeley Harrier GR1 vstoupil do služby u RAF v dubnu 1969. Hawker Siddeley vyvinul následně i navalizovanou variantu pro nové lodě, která dostala označení Sea Harrier. V roce 1975 královské námořnictvo objednalo 24 letounů Sea Harrier FRS1 (\"Fighter\" – stíhací, \"Reconnaissance\" – průzkumný, \"Strike\" – úderný), přičemž první poprvé vzlétl v roce 1978. Během té doby se společnost Hawker Siddeley stala součástí společnosti British Aerospace při znárodnění v roce 1977. V době kdy prototyp Sea Harrieru vzlétnul v Dunsfoldu (poprvé 20. srpna 1978), byla objednávka zvýšena na 34 letounů. Sea Harriery byly prohlášeny za operačně způsobilé v roce 1981 na palubě první lodi třídy \"Invincible\", kterou byla letadlová loď HMS \"Invincible\" a další se připojily v tom samém roce na palubě letadlové lodi HMS \"Hermes\".\n\nVzhledem k jejich klíčové roli při válce na Falklandách, bylo učiněno v roce 1984 rozhodnutí vylepšit letouny na základě získaných zkušeností na verzi \"FRS.2\" (později známé jako FA2). První létající prototyp byl dodán v září 1988 a v prosinci téhož roku byl podepsán kontrakt na úpravu dalších 29 strojů. V roce 1990 královské námořnictvo objednalo výrobu 18 nových strojů FA2, s cenou kolem 12 miliónů liber za kus, čtyři další vylepšené letouny byly objednány v roce 1994. První letoun byl dodán 2. dubna 1993.\n\nSea Harrier je podzvukové letadlo navržené k provádění leteckých úderů, průzkumu a stíhání nepřátelských letounů. Pohon zajišťuje jeden dvouproudový motor Rolls-Royce Pegasus s dvojicí vstupů vzduchu a čtveřicí polohovatelných trysek. Podvozek letounu tvoří dvě hlavní podvozkové nohy umístěné za sebou v trupu a dvě vnější přistávací kolečka na křídlech. Sea Harrier je vybaven čtyřmi závěsy na křídlech a třemi závěsy pod trupem k nesení zbraní a přídavných palivových nádrží. Použití „odrazového můstku“ umožňuje letounům vzlétnout s větším nákladem z krátké letové paluby, ačkoliv toho lze dosáhnout i klasickým startem z běžného letiště bez použití polohovatelných trysek.\n\nSea Harrier byl z větší části založen na letounu Harrier GR3, ale má zvětšený kokpit s bublinovým překrytem pro zlepšení výhledu a zvětšenou přední část trupu pro umístění radaru Ferranti Blue Fox. Na některé části byly použity korozivzdorné slitiny nebo byly opatřeny antikorozní úpravou, aby lépe vzdorovaly mořskému prostředí. Po válce na Falklandských ostrovech byly Sea Harriery vybaveny novými protilodními střelami Sea Eagle.\n\nNovější Sea Harrier FA2 byl vybaven radarem Blue Vixen, který byl popisován jako jeden z nejpokročilejších pulzních dopplerovských radarů na světě, původní radar Blue Fox byl občas kritizován pro nízký výkon. Radar Blue Vixen posloužil jako základ pro vývoj radaru CAPTOR používaného na letounech Eurofighter Typhoon. Sea Harrier FA2 mohl také nést střely vzduch-vzduch AIM-120 AMRAAM jako první britské letadlo s touto schopností. Letouny Sea Harrier FA2 navíc dostaly i vylepšený motor Pegasus Mk 106 a prostředky pro elektronické rušení vzhledem k rozvoji radarem naváděných protileteckých střel. Další vylepšení zahrnovaly zvětšení počtu nesených střel vzduch-vzduch, radar pro snímání směrem dolů, zvětšený dolet a vylepšené displeje v kokpitu.\n\nV kokpitu letounu byla umístěna klasická středová řídicí páka a ovládání plynu na levé straně. K běžným řídícím přístrojům byla přidána i páka pro ovládání čtveřice polohovatelných trysek. Při poloze páky vpřed míří trysky dozadu pro vodorovný let a při poloze páky vzad míří trysky dolů pro svislý start nebo přistání. Užitečnost schopnosti svislého přistání byla demonstrována při incidentu 6. června 1983, kdy podporučík Ian Watson ztratil kontakt s letadlovou lodí \"HMS Illustrious\" a přistál se svým Sea Harrierem ZA176 na palubě španělské nákladní lodi \"Alraigo\".\n\nV roce 2005, ačkoliv bylo již naplánováno jejich vyřazení, byly Sea Harriery vybaveny systémem „Autoland“, který umožňuje letounu provést bezpečné svislé přistání bez jakéhokoliv zásahu pilota. Navzdory přirozenému houpání lodi na moři systém v květnu 2005 dokázal úspěšně přistát na letadlové lodi.\n\nPrvní tři vyrobené stroje byly vývojové a byly používány k čistě zkušebním účelům. První sériový letoun byl dodán na leteckou základnu královského námořnictva Yeovilton v roce 1979 ke zkouškám u \"Intensive Flying Trials Unit\" (také známá jako 700. námořní letecká peruť). První operační peruť vyzbrojená těmito letouny vznikla v březnu 1980. Stala se jí 800. Námořní letecká peruť na letadlové lodi HMS \"Invincible\", která byla následně přemístěna na letadlovou loď HMS \"Hermes\". V lednu 1981 byla zformována druhá jednotka, kterou byla 801. námořní letecká peruť, působící na letadlové lodi HMS \"Invincible\".\n\nSea Harriery se zúčastnily Falklandské války v roce 1982, přičemž létaly z letadlových lodí HMS \"Invincible\" a HMS \"Hermes\". Hlavním úkolem Sea Harrierů byla obrana proti nepřátelským letadlům. Druhořadým úkolem byly útoky na pozemní cíle. Letouny RAF Harrier GR3 prováděly hlavně útoky na pozemní cíle. Celkem se bojů zúčastnilo 28 Sea Harrierů a 14 Harrierů GR3. Sea Harriery sestřelily 20 argentinských letounů, přičemž neutrpěly žádné ztráty ve vzdušných soubojích. Dva Sea Harriery byly však ztraceny palbou ze země a další čtyři při nehodách. Z celkového počtu argentinských ztrát letadel bylo 28% způsobeno palbou Sea Harrierů.\n\nK selhání argentinských stíhačů přispělo několik faktorů. Ačkoliv argentinské letouny Mirage III a Dagger byly mnohem rychlejší, Sea Harriery byly mnohem obratnější. Také taktika zvaná „Viff“ (Vectored in Forward Flight), která využívala trysky, které jsou běžně používány pro svislý start, pro brzdění nebo změnu směru letu, se prokázala jako velice užitečná ve vzdušných soubojích, ačkoliv nejméně jeden důvěryhodný zdroj uvádí, že tato taktika nebyla během války na Falklandách používána. Navíc Harriery používaly nejnovější střely AIM-9L Sidewinder a radar Blue Fox. Britští piloti měli také mnohem lepší výcvik. Jednou z věcí, které si všimli u argentinských pilotů, bylo, že občas vypustili své zbraně ve chvíli, kdy zbraň byla mimo své provozní parametry – nemohla tedy efektivně zasáhnout svůj cíl. Argentinské Mirage také občas raději odhodily své přídavné nádrže a zamířily pryč od Sea Harrierů. To později vedlo ke snížení jejich schopnosti bojovat s Brity kvůli nedostatku přídavných palivových nádrží, což zmenšovalo jejich dolet.\nBritské letouny byly řízeny přímo z válečných lodí v zálivu San Carlos, což byla určitá nevýhoda, protože blízkost ostrovů měla vliv na účinnost radarů. Rozdíly v taktice a výcviku mezi 800. a 801. perutí se staly terčem kritiky, jelikož se uvádělo, že ztráty britských lodí mohly být nižší, kdyby byly Sea Harriery z lodi \"Hermes\" využívány efektivněji.\n\nLetouny na obou stranách však musely létat v nepříznivých podmínkách. Argentinské letouny byly nuceny operovat z pevniny, protože letiště na Falklandách byly vhodné jen pro vrtulové transportní letouny. Navíc hrozba zničení letiště v Port Stanley britskými bombardéry Avro Vulcan podpořila rozhodnutí argentinské strany létat z pevninských letišť. Navíc většina argentinských letounů nemohla doplňovat palivo za letu, což je nutilo působit na samé hranici jejich doletu. Sea Harriery měly však také omezený dolet vzhledem k rozhodnutí umístit britské letadlové lodi mimo dosah argentinských střel Exocet a vzhledem k celkovému rozptýlení flotily. Výsledkem bylo, že argentinské letouny měly nad ostrovy jen kolem 5 minut k vyhledání a zaútočení na cíl. Zatímco Sea Harriery mohly čekat až 30 minut na příletových trasách argentinských strojů, kde mohly hlídkovat a pak ještě dalších 30 minut poskytovat vzdušné krytí vlastním silám.\n\nSea Harriery byly oproti letuschopným argentinským letounům v menšině a příležitostně byly odlákány pryč díky aktivitám \"Escuadrón Fénix\", která používala civilní proudové letouny k odlákání Sea Harrierů od ostrovů. Největší nevýhodou však bylo, že britské letouny musely létat bez systému včasné výstrahy, jako jsou například letouny AWACS. Avšak, dnes už je známo, že Chile poskytovalo invazní flotile časné radarové varování o argentinských letounech. Výsledkem bylo, že Sea Harriery nebyly schopny vybojovat neprostou vzdušnou nadvládu nad ostrovy a zabránit argentinským denním i nočním útokům, ani nedokázaly úplně zastavit noční zásobovací lety argentinských letounů Lockheed C-130 Hercules na ostrovy. Nakonec bylo během války ztraceno celkem 6 Sea Harrierů, a to jak nepřátelskou palbou (2 letouny), tak i při nehodách a mechanických závadách (4 letouny). Celkové ztráty Harrierů a Sea Harrierů na útočných operacích tak dosáhly 2,3%.\n\nLetouny Sea Harrier zažily ostrou akci znovu v letech 1992–1995 během konfliktu v Bosně a Hercegovině. Letouny startovaly proti srbským cílům a poskytovaly vzdušnou podporu mezinárodním silám včetně operací pod názvy Deny Flight a Rozhodná síla proti armádě Republiky srbské. 16. dubna 1994 byl Sea Harrier z 801. námořní letecké perutě z letadlové lodi HMS \"Ark Royal\" sestřelen střelou země-vzduch vypálenou armádou Republiky srbské, když se pokoušel bombardovat dva tanky bosenských Srbů. Pilot, poručík Nick Richardson, se katapultoval a přistál na území ovládaném přátelskými bosenskými muslimy.\n\nLetouny byly použity znovu v roce 1999 během útoku NATO proti Jugoslávii v rámci operace Spojenecká síla, Letouny působily z lodi HMS \"Invincible\", přičemž hlídkovaly ve vzdušném prostoru a držely jugoslávské MiGy na zemi. Byly také poslány v roce 2000 do Sierry Leone na palubě letadlové lodi HMS \"Illustrious\" jako součást konvoje, který měl zásobovat a posílit britské intervenční síly v oblasti.\n\nSea Harrier byl stažen ze služby u Royal Navy v roce 2006. Poslední letoun 801. Námořní letecké perutě byl vyřazen 29. března 2006. Plán na vyřazení letounů byl oznámen britským ministerstvem obrany v roce 2002. Jejich nástupcem měl být letoun Lockheed Martin F-35 Lightning II, který měl být původně zařazen do služby v roce 2012. Ministerstvo obrany argumentovalo, že prodloužení životnosti o dalších 6 let do roku 2012 by si vyžádalo značné náklady. V březnu 2010 bylo zavedení letounů F-35 posunuto nejdříve na rok 2016, přičemž se jejich cena zdvojnásobila. Rozhodnutí vyřadit Sea Harriery tak brzy se stalo terčem kritiky některých důstojníků.\n\nObě verze Harrierů měly potíže s dostatečným výkonem motoru (Pegasus Mk 106 na letounech FA2 a Mk 105 na GR7) při provozu za vysokých teplot na Blízkém východě, což omezovalo jejich užitečné zatížení, aby bylo možné bezpečné svislé přistání na letadlové lodi. Přirozené řešení, instalace silnějších motorů Pegasus jako u letounů Harrier II, by však nebylo tak jednoduché a pravděpodobně by si vyžádalo velké náklady a hodně času. Navíc na rozdíl od pozemních Harrierů působily Sea Harriery v mnohem škodlivějším prostředí, přičemž velký vliv mělo korozivní prostředí slané mořské tříště působící na letouny. Určitý počet letounů byl předán výcvikovému středisku \"School of Flight Deck Operations\" na letecké základně Královského námořnictva Culdrose.\n\nFleet Air Arm královského námořnictva nadále sdílelo jiné složky tzv. Společných sil Harrierů (\"Joint Force Harrier\"). V roce 2006 obdrželo letouny Harrier GR7 a modernizované Harrier GR9, ale tyto letouny byly o několik let později předčasně vyřazeny díky rozpočtovým škrtům. Spojené království plánuje i nadále pořízení letounů F-35B, které budou působit z nové třídy letadlových lodí Royal Navy \"Queen Elizabeth\".\n\nV roce 1977 schválila indická vláda plány na získání letounů Sea Harrier pro indické námořnictvo. Před tímto rozhodnutím kolovaly pověsti o potenciálním nákupu sovětských V/STOL letounů Jak-36. V roce 1979 Indie objednala prvních 6 letounů Sea Harrier, přičemž první tři dorazily na letiště Dabolim 16. prosince 1983. Další obchod na zakoupení dalších 10 letounů Sea Harrier byl uzavřen v listopadu 1985. Nakonec si Indie pořídila celkem 30 letounů – 25 pro bojové využití a 5 v dvojmístné verzi pro cvičné účely. Až do 90. let 20. století byla větší část pilotního výcviku prováděna v Británii kvůli omezené dostupnosti cvičných strojů.\n\nZavedení Sea Harrierů souviselo s vyřazením předchozích stíhacích palubních letounů indického námořnictva Hawker Sea Hawk, stejně tak jako s letadlovou lodí INS \"Vikrant\" (ex-HMS \"Hercules\"), která byla rozsáhle modernizována v letech 1987 až 1989. Indie provozovala Sea Harriery z letadlových lodí INS \"Vikrant\" a INS \"Viraat\" (ex-HMS \"Hermes\"). Sea Harriery mohou nést některé z moderních střel pro námořní operace jako jsou britské protilodní střely Sea Eagle a francouzské střely vzduch-vzduch Matra Magic. Další výzbroj zahrnuje neřízené rakety ráže 68 mm, pumy na ničení letišť, kazetové pumy a podvěšené kanóny ráže 30 mm.\n\nSea Harriery u indického námořního letectva postihla celá řada nehod, což způsobilo, že byla ztracena asi polovina všech letadel. Po pádu letounu v srpnu 2009 byly všechny Sea Harriery dočasně odstaveny z provozu do vyšetření nehody. Od začátku své služby v indickém námořnictvu zahynulo při 17 nehodách letounů Sea Harrier 7 indických pilotů, obvykle při rutinních letech.\n\nV roce 2006 projevilo indické námořnictvo zájem na zakoupení až osmi právě vyřazených britských Sea Harrierů, aby doplnilo stavy svých letounů. Předpokládalo se, že letouny nebudou mít radar Blue Vixen, radarový systém varování a schopnost nést střely AMRAAM. Také určitý software Spojených států by musel být odinstalován před jejich odesláním. V říjnu 2006 se nakonec ukázalo, že z dohody sešlo kvůli nákladům na rekonstrukci draků letounů.\n\nOd roku 2006 zahájilo indické námořnictvo proces modernizace až 15 strojů Sea Harrier ve spolupráci s Izraelem, přičemž byl nainstalován radar Elta EL/M-2032 a schopnost nést střely vzduch-vzduch středního dosahu Rafael Derby. To umožnilo prodloužit životnost strojů, i když jejich počet se do roku 2009 snížil z původních 30 vlivem havárií až na 12. Indie plánuje do budoucna zavést větší letadlové lodě, z nichž budou moci působit ruské stroje MiG-29K, které mají Sea Harriery nahradit. Ze služby u námořního letectva Indie byly vyřazeny 11. května 2016.\n\nSea Harrier FRS.1\nSea Harrier FRS.51\nSea Harrier FA2\n\nUrčitý počet dochovaných letounů je ve vlastnictví muzeí nebo soukromých vlastníků. Několik dalších je používáno k výcviku u \"Royal Navy School of Flight Deck Operations\" na letecké základně královského námořnictva Culdrose. Následuje nekompletní seznam dochovaných letounů.\n\n\n\"Technické údaje pocházejí z publikací „Combat Aircraft since 1945“, „Encyclopedia of Military Technology and Innovation“, „Encyklopedie letadel světa“ a „The Great Book of Modern Warplanes“\".\n\n\n\n Indie\n Spojené království\n\n\n\n"}
{"id": "451482", "url": "https://cs.wikipedia.org/wiki?curid=451482", "title": "Vojtěch Bartoněk", "text": "Vojtěch Bartoněk\n\nVojtěch Bartoněk (28. března 1859 Praha – 25. srpna 1908 Praha) byl český malíř a restaurátor.\nStudoval na pražské akademii u prof. Swertse, Antonína Lhoty, Maxmiliána Pirnera, Františka Sequense a Františka Čermáka a poté v Paříži na École des Beaux Arts.\nMaloval historické obrazy, později žánrové obrázky z pražských ulic, nádvoří a trhů. Jeho obraz \"Rekruti\", který tvoří důstojný protějšek k obrazu \"Vaječný trh\" Luďka Marolda ze stejné doby i místa, byl roku 1888 vystaven na výroční výstavě Krasoumné jednoty, kde ho zakoupil Josef Hlávka.\n\nS Mikolášem Alšem spolupracoval na dioramatu \"Pobití Sasíků pod Hrubou Skálou\". a na oponě pro Národopisnou výstavu v Praze 1895 (od r. 1896 divadlo v Náchodě). Ilustroval Pohorskou vesnici Boženy Němcové. Byl pilným ilustrátorem Světozoru a Zlaté Prahy.\n\nBartoněk je autorem nástěnných maleb (lunety v nové Staroměstské tržnici, nástropní malby v kostele Nanebevzetí P. Marie v Klecanech), oltářních obrazů, působil i jako restaurátor. V roce 1889 dokončil dekorativní vlys pro jídelnu Bondyho vily, postavené podle návrhu arch. Josefa Fanty. Vlys tvoří šest obrazů, šest alegorických postav znázorňujících dary země, lesů, vod, polí a vinic. V jeho iluzivní malbě se spojuje zájem o věrné zpodobení reality se sociálním cítěním.\n\n"}
{"id": "451489", "url": "https://cs.wikipedia.org/wiki?curid=451489", "title": "Slavsk", "text": "Slavsk\n\nSlavsk ( , , ), do roku 1946 Heinrichswalde (; ), je město v Kaliningradské oblasti, exklávě Ruské federace. V roce 2015 mělo 4 300 obyvatel.\n\nPůvodní osada byla založena roku 1292 a mezi lety 1466 – 1657 byla oblast součástí polského království. V roce 1657 získal kraj od kurfiřta Fridricha Viléma Heinrich Ehrentreich von Halle. Od jeho osoby byl následně odvozen německý název osady \"Heinrichswalde\" (česky Heinrichův les). V roce 1686 byl položen základní kámen dřevěného kostela, který byl v roce 1694 dokončen. V roce 1792 musela být stržena jeho věž, protože hrozilo její zřícení. Celý kostel byl pak zbourán v roce 1867 a nový v novogotickém stylu byl dokončen v roce 1869. Železnice dorazila do osady v roce 1891 a spojila ho s Královcem a Tylží, což napomohlo hospodářskému rozmachu. Od počátku 20. století získával Heinrichswalde díky okolním jezerům a lesům charakter lázní a stával se místem odpočinku německých obyvatel především z nedaleké Tylže. Během první světové války byl Heinrichswalde krátce okupováno ruskými vojsky. Celá událost se ale obešla bez ničení či ztrátách na životech. V roce 1935 byl otevřen bazén s termální vodou, který je otevřený stále a je jediným svého druhu v oblasti. V roce 1939 dostala osada status města. \nV říjnu 1944 bylo místní německé obyvatelstvo evakuováno před postupující Rudou armádou. Rusové město obsadili 20. ledna 1945. Na základě postupimské dohody z roku 1945 připadlo město Sovětskému svazu. Němci, kteří zůstali v Heinrichswalde, byli následně vystěhování do Německa a jejich místo zaujali převážně Rusové. V roce 1946 byl změněn název města na \"Slavsk\" (rusky: Славск) podle ruského slova \"sláva\" (rusky: слава). Následně byla celá nově vzniklá Kaliningradská oblast včetně Slavsku z vojenských důvodů hermeticky uzavřena od zbytku světa. Po rozpadu SSSR se město stalo součástí Ruska jako jeho exkláva.\n\n\n"}
{"id": "451494", "url": "https://cs.wikipedia.org/wiki?curid=451494", "title": "Mount Nirvana", "text": "Mount Nirvana\n\nMount Nirvana je neoficiální název nejvyšší hory kanadských Severozápadních teritorií. Její vrchol se nachází v nadmořské výšce 2773 metrů. Prvovýstup uskutečnili v roce 1965 Bill Buckingham a Lew Surdam.\n\n"}
{"id": "451495", "url": "https://cs.wikipedia.org/wiki?curid=451495", "title": "Senátní obvod č. 79 – Hodonín", "text": "Senátní obvod č. 79 – Hodonín\n\nSenátní obvod č. 79 – Hodonín je podle zákona č. 247/1995 Sb. tvořen západní částí okresu Hodonín ohraničenou na východě obcemi Domanín, Bzenec, Vnorovy, Kněždub a Tvarožná Lhota.\n\nSoučasnou senátorkou je od roku 2016 Anna Hubáčková (Křesťanská a demokratická unie – Československá strana lidová).\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "451496", "url": "https://cs.wikipedia.org/wiki?curid=451496", "title": "Jan Evangelista (rozcestník)", "text": "Jan Evangelista (rozcestník)\n\nJan Evangelista může být:\n\n\n\n\n"}
{"id": "451499", "url": "https://cs.wikipedia.org/wiki?curid=451499", "title": "International German Open 2009", "text": "International German Open 2009\n\nTenisový turnaj ATP International German Open 2009 se konal ve dnech 20. až 26. července v německém Hamburku venku na antukových dvorcích. Odměny činily 1 115 000 eur.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "451501", "url": "https://cs.wikipedia.org/wiki?curid=451501", "title": "Dynavix", "text": "Dynavix\n\nDynavix, a.s. je český výrobce automobilových navigačních přístrojů a navigačního softwaru pro PDA a mobilní telefony. Společnost byla založena v roce 2003, akciovou společností se stala roku 2006.\n\nVšechny produkty využívají mapových podkladů společnosti TeleAtlas, kterou vlastní nizozemská firma TomTom. Kromě navigačních programů pro PDA nebo smartphone se Dynavix zabývá výrobou samostatných, přenosných autonavigací. Od května 2008 je součástí přístrojů a programů Dynavix také navigování hlasem herce Pavla Lišky ve stylu role Františka z filmu Návrat idiota. Na přelomu února a března 2010 Dynavix získal databázi popisných čísel z údajů ČSÚ, kterou portoval do svých zařízení a získal tak 99% pokrytí popisných čísel pro Česko. V druhé polovině roku 2010 společnost představila také přístroj určený pro navigaci nákladních automobilů, model Tera Tir, který zohledňuje nosnost mostů nebo výšku podjezdů.\n\nV obecném testu automobilových navigací Dynavix získal průměrné až podprůměrné hodnocení. Vytýkána mu byla uživatelská přívětivost a absence nadstandardních funkcí. Svou reputaci si však firma Dynavix napravila modelovými řadami Miro a Lyra.\n\nNyní se firma Dynavix věnuje vývoji navigačních aplikací pro smartphony (Android, iOS)\n\n\n\n"}
{"id": "451502", "url": "https://cs.wikipedia.org/wiki?curid=451502", "title": "Na Skalách (přírodní památka, okres Brno-město)", "text": "Na Skalách (přírodní památka, okres Brno-město)\n\nNa Skalách je přírodní památka ev. č. 1650 na k.ú. Kníničky v Brně, okres Brno-město. Správa AOPK Brno, vyhlášena vyhláškou Úřadu města Brna 11/1991 ze dne 19.12.1991. Nachází se na levé straně průlomového údolí řeky Svratky, zčásti zatopeného Brněnskou přehradou v Bobravské vrchovině. Tvoří ji skalní výchoz a příkrý svah s jižní až jihozápadní expozicí v okrsku Trnovka. Důvodem ochrany jsou lesní společenstva zakrslých doubrav, jejich bylinný podrost a teplomilná travinobylinná společenstva.\n\nPodloží tvoří vilémovické vápence devonského stáří (macošské souvrství), vyvřeliny brněnského masívu a sedimenty Boskovické brázdy. Půdy reprezentuje rendzina typická (litická) a kambizem typická (kyselá varieta).\n\nV porostech teplomilných dřínových doubrav a černýšových dubohabřin jsou zastoupeny dub letní, dub zimní, habr obecný, javor mléč, jeřáb břek, jilm horský, lípa malolistá, lípa velkolistá, mezi keři bez černý, brslen bradavičnatý, dřín jarní, hloh obecný, líska obecná, řešetlák počistivý, trnka obecná , svída krvavá či růže šípková. Rostlinstvo zastupuje brambořík nachový, dymnivka plná, medovník velkokvětý, prvosenka jarní, pryšec mandloňovitý a rozrazil vídeňský. Na vápencových skalkách je to pak divizna jižní rakouská, pryšec mnohobarvý, sesel sivý či strdivka brvitá.\n\nVe starých doupních stromech hnízdí krutihlav obecný, lejskové bělokrký a šedý, rehek zahradní, strakapoud prostřední a žluva hajní.\n\n"}
{"id": "451505", "url": "https://cs.wikipedia.org/wiki?curid=451505", "title": "Arthur Liebehenschel", "text": "Arthur Liebehenschel\n\nArthur Liebehenschel (25. listopadu 1901 – 28. ledna 1948) SS-Obersturmbannführer, byl během druhé světové války velitel vyhlazovacích táborů Auschwitz-Birkenau a Majdanek.\n\nLiebehenschel se narodil v Poznani a vystudoval ekonomii a veřejnou správu. V první světové válce se stal rotmistrem. V roce 1932 vstoupil do NSDAP a v roce 1934 do SS, kde sloužil v útvaru Totenkopfverbände. Poté zastával řadu funkcí ve správě koncentračních táborů. Mezi tyto funkce patřila funkce pobočníka v koncentračních táborech Lichtenburg a Columbia House na inspektorátu koncentračních táborů a funkce staršího ředitele v ekonomickém oddělení SS.\n\n10. října 1943 byl jmenován velitelem vyhlazovacího tábora Auschwitz-Birkenau a v této funkci tak nahradil Rudolfa Hösse. Když se Höss do Auschwitzu v roce 1944 vrátil, Liebehenschel byl 19. května 1944 jmenován velitelem vyhlazovacího tábora Majdanek, kde nahradil Martina Gottfrieda Weisse. Když byl tábor ke konci války evakuován, byla Liebehenschelovi udělena vyšší hodnost na ředitelství lidských zdrojů SS.\n\nPo válce byl Liebehenschel uvězněn americkou armádou a následně vydán do Polska. Byl souzen v Krakově v Auschwitzkém procesu, v němž byl odsouzen k trestu smrti. Oběšen byl 28. ledna 1948.\n\n"}
{"id": "451506", "url": "https://cs.wikipedia.org/wiki?curid=451506", "title": "Meidob", "text": "Meidob\n\nMeidob je rozlehlé (zabírá plochu přibližně 5000 km²) vulkanické pole v severovýchodním okraji Darfurské vulkanické provincie v Súdánu. Pole leží na starších, prekambrických metamorfitech. Z vulkanických forem převládají alkalické bazaltové troskové kužely, ale v centrální části se nacházejí mladší, trachyticko-fonolitické lávové dómy, proudy a maary. Nejmladší projev vulkanické činnosti – tufový prstenec a lávový proud je starý přibližně 5000 let.\n\n"}
{"id": "451507", "url": "https://cs.wikipedia.org/wiki?curid=451507", "title": "Zahradník", "text": "Zahradník\n\nZahradník je člověk odborně se zabývající zahradnictvím. Pracuje obvykle na zahradě, v sadu nebo v parku.\n\nSpecializovaný zahradník, který se stará v převážné míře o ovocné stromy pak bývá označován slovem ovocnář. Slovem zahradník bývá někdy označován i malorolník, který na poli pěstuje zeleninu nebo okrasné květiny. Pro amatérské zahradníky a sadaře je běžně používán podobný termín zahrádkář.\n\nJedná se tedy o vytváření, vylepšování, obchodování s a využívání ovoce, zeleniny, květin a okrasných rostlin. Na rozdíl od botaniky hortikultura zahrnuje a spojuje vědu s estetikou. Zahradnictví je rozmanitý obor lidské činnosti, zahrnuje jednak použití rostlin jako potraviny (ovoce, zelenina, houby a byliny pro kuchařské účely) a ozdoby (květiny, stromy, keře, chmel, trávníky, víno, léčivé byliny), ale také služby ochrany rostlin, obnovování krajiny, projektování, zhotovování a údržba krajin a zahrad a další. Mnoho z těchto věcí je zásadně důležité pro zdraví (a pro udržení zdraví) člověka a jeho pohody.\n\n\n\n"}
{"id": "451508", "url": "https://cs.wikipedia.org/wiki?curid=451508", "title": "Zahrádkář", "text": "Zahrádkář\n\nZahrádkář může být:\n\n"}
{"id": "451510", "url": "https://cs.wikipedia.org/wiki?curid=451510", "title": "Cadillac", "text": "Cadillac\n\nCadillac je americký výrobce luxusních automobilů. Zakladatelem automobilky byl zkušený konstruktér Henry Martin Leland, který později založil i automobilku Lincoln.\n\nHenry Leland se velkovýrobě vysoce kvalitních součástek naučil, když pracoval v americké zbrojovce ve Springfieldu ve státě Massachusetts. Později si se svým partnerem otevřel v Detroitu mechanickou dílnu, která dodávala motory automobilce Ransoma E. Oldse z Lansingu nazvané později Oldsmobile. V roce 1902 pak převzal krachující Henry Ford Company založenou předchozího roku a přeměnil ji na prosperující firmu. Tak se 22. srpna 1902 zrodila Cadillac Automobile Company, pojmenovaná podle sieura de Cadillac, který v roce 1701 založil město Detroit.\n\nV roce 1905 pak Cadillac Automobile Company splynula s Lelandovou původní firmou Leland & Faulconer Manufacturing.\n\nV roce 1909 prodal Henry Leland automobilku Cadillac společnosti General Motors.\n\n\nČtyřdveřový pětimístný sedan s motorem vpředu a s pohonem zadních kol se vyrábí od roku 2005. Pohání ho dvoulitrový řadový čtyřválec s výkonem 150 koní, 4000 ot/min, maximální rychlostí 215 km/h a točivým momentem 320 Nm při 2000 ot/min spolupracuje s automatickou převodovkou.\n\n4-dveřový 5-místný sedan, má motor vepředu a pohon zadních kol. Vidlicový 6-válec s objemem 3,2 litru, výkonem 218 koní a točivým momentem 300 Nm jede maximálně 238 km/h a zrychlení 0/100 má za 7,4 s.\n\n\n"}
{"id": "451512", "url": "https://cs.wikipedia.org/wiki?curid=451512", "title": "Březinka (Polsko)", "text": "Březinka (Polsko)\n\nBřezinka (: \"Brzezinka\" , : \"Birkenau\" nebo \"Birkenau bei Neuberun\") je vesnice v jižním Polsku nacházející se přibližně 3 kilometry od města Osvětim v Malopolském vojvodství.\n\nBěhem druhé světové války byla vesnice na území anektovaném Třetí říší a přejmenována na Birkenau. Na jejím území pak od října 1941 vyrostl nacistický vyhlazovací tábor Auschwitz-Birkenau označovaný také Auschwitz II. Obyvatelstvo Březinky bylo vysídleno a domy byly přestavěny nebo rozebrány a použity pro potřeby tábora.\n\nJedno nebo několik míst v lese v okolí Březinky (referovaných jako Březový les nebo Birkewald) za války mnohokrát posloužily jako masové hroby mrtvých z okolních táborů.\n\n"}
{"id": "451520", "url": "https://cs.wikipedia.org/wiki?curid=451520", "title": "Seznam obcí v Česku", "text": "Seznam obcí v Česku\n\nTento článek obsahuje odkazy na seznamy obcí v Česku podle krajů.\n\nV roce 2008 a od 1. ledna 2009 měla Česká republika 6244 obcí a 5 vojenských újezdů, které v rozporu s článkem 99 Ústavy ČR a článkem 21 Listiny základních práv a svobod nejsou začleněny do obcí. Od 1. ledna 2010 měla Česká republika 6245 obcí. Od 1. ledna 2011 má Česká republika 6246 obcí. K 1. lednu 2013 měla Česká republika 6248 obcí, z toho 212 městysů (a navíc 5 vojenských újezdů). K 27. květnu 2016 Český statistický úřad uvádí celkem 6258 obcí a újezdů (ČÚZK jich uvádí ke stejnému datu 6259 – navíc je zahrnuta již zaniklý vojenský újezd Brdy).\n\n\n\n\n"}
{"id": "451525", "url": "https://cs.wikipedia.org/wiki?curid=451525", "title": "Zahrádkářství", "text": "Zahrádkářství\n\nZahrádkářství či zahradničení je obecné označení pro lidskou činnost, která spočívá v práci na zahradě nebo v sadu obvykle pouze pro svoji potěchu, zábavu, relaxaci od jiného občanského povolání, často také jako zpestření svého či rodinného jídelníčku. Jedná se tedy o zájmovou činnost, neboli o druh hobby.\nPod pojmem \"zahrádkaření\" se dá představit činnost spjatá s pěstitelskou prací na zahrádce, kdežto pojem \"zahrádkářství\" je širší pojem zahrnující také činnosti související s pobytem na zahrádce.\n\nZahrádkář (zahrádkářka) je tedy obvykle výhradně amatérský zahradník nebo sadař či ovocnář, který svoji práci nevykonává jakožto hlavní zdroj své obživy.\n\nZahrádkářství je českých zemích velmi rozšířenou lidovou činností, která je často spojena s dalšími zálibami a koníčky jako je chalupářství, chatařství, chovatelství, včelařství, rekreační sport apod.\n\nZahrádkáři se také velmi často organizují do různých spolků a zájmových sdružení, nejznámější i největší organizací tohoto typu je v Česku Český zahrádkářský svaz.\n\nPomník umučeným a padlým zahrádkářům stojí v pražské Stromovce, nedaleko Císařského mlýna. Nese nápis\n\n\n"}
{"id": "451530", "url": "https://cs.wikipedia.org/wiki?curid=451530", "title": "Zahradnice", "text": "Zahradnice\n\nZahradnice může být:\n"}
{"id": "451532", "url": "https://cs.wikipedia.org/wiki?curid=451532", "title": "Zahrádkářská osada", "text": "Zahrádkářská osada\n\nZahrádkářská osada (zahrádkářská kolonie, zahrádková osada, zahrádková kolonie) je pozemek tvořený množstvím parcel určených k soukromé zahrádkářské a zahradnické činnosti. Často bývá osada provozována spolkem, který jednotlivé parcely pronajímá svým členům. Vlastnictví pozemku může být individuální, spolkové, obecní i státní. V České republice tradičně množství zahrádkářských osad provozují základní organizace Českého zahrádkářského svazu, v mnoha jiných zemích existují obdobné organizace, 15 národních sdružení zastřešuje Evropská unie zahrádkářů.\n\nVelikost osad je různá, od několika či několika desítek parcel až po stovky.\n\nNa parcelách kromě samotných pěstebních ploch (záhonů, skleníků, trávníků, sadových ploch atd.) stávají také zahradní domky, které většinou nesmí sloužit k bydlení, ale mohou být způsobilé k obývání například po dobu víkendů či dovolené. Existují i takové zahrádkářské osady, které vznikly z původních nouzových obytných kolonií, například pražské Slatiny.\n\nNěkteré zahrádkářské osady jsou zcela uzavřené, tj. síť cest uvnitř osady je přístupná pouze členům spolku či nájemcům zahrádek, v jiných jsou osadní cesty zčásti nebo zcela pro veřejnost průchozí.\n\nNa Slovensku evidoval Slovenský zahrádkářský svaz v roce 2008 kolem 987 zahrádkářských osad.\n\nV Česku jsou zahrádky na státních pozemcích mnohdy nabízeny k odkupu do soukromého vlastnictví, přednostně dosavadním uživatelům. Jednotlivé obce se ke konkrétním osadám staví různě, někdy podporují jejich další existenci, jindy zamýšlejí jiné využití území a zahrádkové osady jsou trpěny jako provizorium.,\n\nK zemědělských pozemků ve vlastnictví ČR má právo hospodaření Státní pozemkový úřad, který realizuje \"převody zemědělských pozemků v zahrádkových a chatových osadách\" jejich uživatelům na základě zákona č. 503/2012 Sb. (dříve Pozemkový fond ČR, který státní zemědělské pozemky v užívání zahrádkářů převáděl podle zákona č. 95/1999).\n\nNa území Prahy v roce 2009 bylo 122 zahrádkových osad ČZS o velkosti od 12 až do 500 členů na osadu, celkem kolem 9000 členů. Ročně zaniká kolem 4 osad a s novým územním plánem je očekáváno hromadné vyklízení většiny osad. Zahrádky jsou stále častěji využívány spíše k odpočinku než k zahradničení.\n\nV Česku existují dva typy \"zahrádkových osad\": zahrádkové osady vzniklé za účasti Českého zahrádkářského svazu (nejčastěji se označují jako \"zahrádkářské osady\") a \"zahrádkové osady\" založené mimo ČZS. Osady pod ČZS se vyznačují jednotným a organizovaným založením a koordinovanou výstavbou zahrádkářských chat a ostatního zařízení; správcem zahrádkářských osad jsou \"základní organizace\" (ZO) ČZS a zahrádkářské osady se řídí \"Osadním řádem\", který je závazný pro všechny uživatele pozemku v osadě. Ostatní zahrádkové osady vznikaly individuálně, postupně a většinou neorganizovaně. Zahrádkářská osada se stává zahrádkovou osadou také výstupem členů z ČZS a zrušením ZO ČZS.\n\nV Německu upravuje zahrádkářskou činnost speciální zahrádkářský zákon (Bundeskleingartengesetz, BKG), který vymezuje i pojem zahrádky. V německojazyčné literatuře se pro různé historické typy zahrádek používají i lokální termíny Schreberovy zahrádky (zahrádkářství jakožto vhodnou pedagogickou činnost propagoval lipský doktor Daniel Gottlob Moritz Schreber, 1808–1861), chatové zahrádky, chudinské zahrádky, dělnické zahrádky, nájemní zahrádky, altánové kolonie atd.\n\nZahrádkové osady mohly být zřizovány územním rozhodnutím (rozhodnutí o využití území) podle stavebních zákonů 84/1958 Sb. i 50/1976 Sb.\n\nO přijetí speciálního českého zákona inspirovaného německým usiloval například poslanec Josef Vejvoda, který takový zákon v roce 2001 navrhl, vláda Miloše Zemana však návrh zamítla s odůvodněním, že je postačující obecná úprava v občanském zákoníku, návrh je v rozporu s právním řádem ČR a obsahuje množství vážných věcných i legislativně-technických vad, a poslanecká sněmovna zamítla projednávání již v prvním čtení. V návrhu měla být zahrádkářská činnost definována jako nevýdělečná, s funkcí samozásobitelskou a rekreační. Zahrádková osada měla být definována minimálním počtem 5 zahrádek a velikost jedné zahrádky měla být omezena po vzoru německého zákona na 400 m².\n\nDalší návrh zahrádkářského zákona projednávala česká poslanecká sněmovna v letech 2009 a 2010. Návrh se snaží zahrádkářství definovat jako veřejně prospěšnou činnost. Podle navrhovatele potřebu vydání speciálního zákona odůvodňuje „její společenský význam, který je leckdy podceňován a stavěn na okraj společenského zájmu“. Zákon navrhl opět definici zahrádky rozlohou do 400 m², a zahrádkovou osadu jako seskupení nejméně 3 zahrádek. Stanoví povinnost zřizovatele osady vydat osadní řád a upravuje některé náležitosti a speciální zákonné podmínky nájemní smlouvy. Není však zřejmé, zda a jak má zákon regulovat zahrádkářskou činnost těch osob, které o prohlášení své činnosti za veřejně prospěšnou ani o status zahrádkové osady ani nájemní vztah popisovaný v zákoně neusilují. Vláda Mirka Topolánka s ním vyjádřila nesouhlas jako s nadbytečným, protože podle ní návrh postrádá zdůvodnění takové speciální regulace a neobsahuje ani žádná konkrétní pravidla, krom nepříliš výstižných definic, některá ustanovení jsou de facto nepřímými novelami jiných zákonů a zákon obsahuje množství dalších legislativních vad. Zemědělský výbor sněmovny doporučil přijetí návrhu ve znění pozměňovacích návrhů, výbor pro veřejnou správu a regionální rozvoj doporučil návrh zamítnout, pětičlenná menšina tohoto výboru vydala oponentní zprávu, v níž doporučila přijetí zákona v původně navrhovaném znění. 19. března 2010 sněmovna návrh zákona ve znění pozměňujících návrhů hospodářského výboru schválila 82 hlasy ze 155 přítomných, převážně z levicových stran; senát jej má projednávat na schůzi, která začne 21. dubna 2010.\n\n\n\n"}
{"id": "451534", "url": "https://cs.wikipedia.org/wiki?curid=451534", "title": "Richard Baer", "text": "Richard Baer\n\nRichard Baer (9. září 1911, Floß, Bavorsko – 17. června 1963, Frankfurt nad Mohanem, Západní Německo) byl nacistický válečný zločinec a důstojník v hodnosti SS-Sturmbannführer (Major). Nechvalně známým se stal kvůli svému působení od května 1944 do února 1945, kdy působil ve funkci velitele koncentračního tábora Auschwitz I.\n\nNarodil se 9. září roku 1911 v bavorském městečku Floß jako syn sedláka a majitele obchodu se smíšeným zbožím. Absolvoval tamější lidovou školu a po jejím dokončení v roce 1925 nastoupil na učiliště v oboru pekař-cukrář v nedalekém městě Weiden.\n\nPo dokončení učiliště nastoupil na praxi u kavárníka Fritze Starka ve Weidenu a zároveň si v roce 1932 dodělal tovaryšskou zkoušku. Následně pracoval v továrně na perníky a později v několika cukrárnách v Bayreuthu, Weidenu a Würzburgu. \n\nNásledně vstoupil v roce 1932 do SS a stal se strážným v koncentračním táboře Dachau. V roce 1939 vstoupil do jednotek SS-Totenkopfverbände a byl jmenován pobočníkem v koncentračním táboře Neuengamme a tuto funkci následně zastával i v táborech Oranienburg, Columbia-Haus a Sachsenhausen. V KT Neuengamme se podílel na vraždění sovětských válečných zajatců ve speciálních plynových komorách a selekci vězňů pro takzvanou operaci 14f13 v rámci Akce T4. Od listopadu 1942 do května 1944 byl pobočníkem SS-Obergruppenführera Oswalda Pohla, toho času šéfa Wirtschaftsverwaltungshauptamt (kanceláře SS pro ekonomickou politiku). V listopadu 1943 se stal šéfem inspektorátu koncentračních táborů. Téhož roku nahradil ve funkci velitele vyhlazovacího tábora Auschwitz-Birkenau Arthura Liebehenschela a stal se tak třetím a posledním velitelem tohoto vyhlazovacího tábora. Tuto funkci zastával až do rozpuštění tábora počátkem roku 1945. Dne 1. února 1945 nahradil Baer Otto Förschnera velitele koncentračního tábora Mittelbau-Dora.\n\nNa konci války uprchl a žil poblíž Hamburku pod jménem Karl Egon Neumann jako lesní pracovník. Během frankfurtských osvětimských procesů v říjnu 1960 byl na něj vydán zatykač a jeho fotografie se objevila ve všech německých novinách. Na základě fotografie jej poznal jeho spolupracovník, v prosinci 1960 byl krátce poté zatčen, co izraelská zpravodajská služba Mosad unesla z Argentiny Adolfa Eichmanna. Na radu svého právníka odmítl svědčit a během svého zadržení ještě před soudním procesem zemřel v roce 1963 na srdeční infarkt.\n\n\n\n"}
{"id": "451555", "url": "https://cs.wikipedia.org/wiki?curid=451555", "title": "Občan Kane", "text": "Občan Kane\n\nObčan Kane (1941) je film režiséra a spisovatele Orsona Wellese. Snímek byl nominován na Cenu akademie v devíti kategoriích, ale získal pouze cenu za nejlepší originální scénář. Ten napsal Welles ve spolupráci s Hermanem J. Mankiewiczem. Tento film je označován za nejpokrokovější v dějinách filmu. Americký filmový institut ho umístil na první příčku žebříčku největších amerických filmů všech dob.\n\nDo hlavní role obsadil Orson Welles sám sebe. Ve filmu použil nové postupy a některé scény natáčel bez sestříhání. Soustředil se na akce, pracoval se světlem a při natáčení použil takzvanou žabí perspektivu.\n\nFilm má vcelku jednoduchý děj, soustředěný okolo osoby tiskového magnáta Charlesa Fostera Kanea, který krátce před smrtí vysloví slovo „rosebud“ (poupě). V celém filmu se tak diskutuje o významu tohoto slova.\n"}
{"id": "451558", "url": "https://cs.wikipedia.org/wiki?curid=451558", "title": "Josef Kubásek", "text": "Josef Kubásek\n\nJosef Kubásek (* 6. května 1985 v Poličce) je bývalý český fotbalový brankář.\n\nPřed příchodem do Boleslavi podával Kubásek standardní výkony v druholigovém Sokolově, kde si ho vyhlédlo vedení Slavie a získalo ho na půlroční hostování s opcí začátkem roku 2008. V sezoně 2007/2008 získal se Slavií mistrovský titul, ale jelikož v lize nechytal Slavia na něj neuplatnila opci, načež přestoupil ze Sokolova do Mladé Boleslavi. Byl členem širšího kádru reprezentace do 21 let. V létě 2009 byl poslán na hostování do 1. FC Slovácko a v roce 2010 strávil polovinu roku na hostování v Baníku Most. Po návratu do Boleslavi předčasně ukončil svoji smlouvu s klubem a posléze i profesionální kariéru.\n"}
{"id": "451561", "url": "https://cs.wikipedia.org/wiki?curid=451561", "title": "Jeff Hardy", "text": "Jeff Hardy\n\nJeffrey Nero Hardy (* 31. srpna 1977, Cameron) je americký profesionální wrestler. V současné době vystupující pod jménem Jeff Hardy ale je také znám pod svým ring name Brother Nero.\n\nSpolečně se svým bratrem založili tag team The Hardy Boyz.Tag team championship vyhráli celkem 9krát 1x NWA, 1x OMEGA, 1x WCW, 6x WWF/WWE. A to vše se svým bratrem Mattem Hardym. Působí v WWE, kam se se svým bratrem Mattem vrátil z nezávislé scény.\n\n\n\n"}
{"id": "451564", "url": "https://cs.wikipedia.org/wiki?curid=451564", "title": "Pomník Josefa II.", "text": "Pomník Josefa II.\n\nPomník Josefa II. v Brně je zaniklý monumentální pomník, který stával před Německým domem na dnešním Moravském náměstí.\n\nCísař Josef II. byl liberální měšťanskou společností 2. poloviny 19. století chápán jako velká osobnost, která se zasloužila o překonání pozůstatků nevolnictví a konfesní nesnášenlivosti. Požíval také velké popularity v širokých vrstvách společnosti a to alespoň z počátku napříč jednotlivými národy monarchie. Myšlenka na zřízení pomníku císaři Josefu II. se v Brně rodí po polovině 19. století. Roku 1880 byl oficiálně založen Spolek \"Kaiser Josef-Denkmal-Verein\". Do spolku houfně vstupovali jak jednotlivci, tak i celé organizace. Ještě roku 1880 měl přes 200 členů, často významných osobností města. Předsedou spolku byl brněnský starosta Gustav Winterholler. Hlavním úkolem spolku bylo shromáždit dostatečnou hotovost nutnou k výstavbě důstojného pomníku. Prostředky byly vybírány formou dobrovolných příspěvků řádných a přispívajících členů spolku. Velkými dárci byl např. magistrát města, První moravská spořitelna a řada spolků, výlučně však německých. V závěru 80. let 19. století nabyla již peněžní sbírka takového rozsahu, že bylo možno přistoupit k zadání práce.\n\nRoku 1889 byla vypsána soutěž na ztvárnění pomníku císaře Josefa II. Zadání bylo samozřejmě omezeno pouze na sochaře německé národnosti a kladlo si několik podmínek: Pomník měl být navržen s ohledem na místo, kde má být umístěn - tj. na prostranství před Německým domem na dnešním Moravském náměstí, podstavec měl nést sochu Josefa II. v historickém oděvu a celek pomníku měl symbolizovat rozmach průmyslu a zemědělství a udělení náboženské svobody za Josefa II. Mezinárodní porota, která hodnotila množství návrhů provedených jako sádrové modely, udělila první cenu sochaři Antonu Brenekovi, brněnskému Němci působícímu ve Vídni za návrh pomníku nesoucí motto „Humanitas“. Více než rok trvaly přípravné práce. Na jaře roku 1892 mohlo být přistoupeno ke stavbě pomníku. Vzhledem k tomu,že všechny části, jak kamenný podstavec, tak i bronzové sochy a reliéfy byly vytvořeny ve Vídni, bylo je třeba do Brna transportovat vlakem. Poté byl pomník kompletován na místě. Jeho základ byl založen na 9 metrů hlubokém výkopu, vyzděném cihlami. Samotný podstavec byl umístěn na čtvercové terase přístupné ze všech stran dvěma stupni s volutami a šnekovitými ozdobami. Na ní umístěný monumentální podstavec pomníku přebíral tvar terasy, jeho nejnižší stupeň byl dlouhý 6,65 m, vysoký byl 6,1 m. Podstavec byl vyroben ze světlešedého sterzingerského mramoru. Na čelní straně podstavce byla umístěna deska s nápisem \"„Kaiser Josef II. Die Deutschen Mährens 1892“\", zadní stranu zdobil reliéfně zpracovaný výjev známé scény orajícího Josefa II. u Slavíkovic. Po stranách podstavce spočívaly dvě sochy. Vlevo mužská postava jako personifikace obchodu a po pravé straně postava ženy jako ztvárnění průmyslu. Takto zdobený a monumentální podstavec nesl bronzovou sochu Josefa II. Socha císaře měří 3,7 m a váží přibližně 800 kg. Jeho postava je ztvárněna v dobovém oděvu, v nakročeném postoji se zdviženou pravicí. V levé ruce je patrná listina, který má symbolizovat řadu panovníkových převratných výnosů. Předlohou k tomuto ztvárnění byly dobové portréty Josefa II. z 2. pol. 18. století. Sochař Anton Brenek vytvořil pomníkem Josefa II. v Brně svoji nejvýznamnější a nejmonumentálnější realizaci. Spolu s dalšími pomníky - Winterhollerovým pomníkem a pomníkem Franze Grillparzera (oba v parku na Kolišti) vznikl významný soubor Brenekovy tvorby. Pomník Josefa II. v Brně zasazený do pohledové osy směřující nově proraženou ulicí od Německého domu k náměstí Svobody dal vzniknout významné brněnské dominantě a stavbě, která byla předlohou a inspirací pro řadu dalších, obdobných realizací na Moravě.\n\nJako brněnský nejmonumentálnější pomník a zároveň symbol brněnské německé kultury byl pomník trnem v oku českým vlastencům. Při prvním výročí vzniku Československa roku 1919 byl potají v noci stržen skupinkou českých legionářů. Obnovení pomníku bylo v té době již českými úřady znemožněno. Poškozená socha císaře byla odvezena a zakopána v areálu městských jatek na Křenové ulici. Kamenný podstavec byl rozebrán. Znovuobjevena byla socha Josefa II. při stavebních pracích roku 1947. K nálezu přivolaný sochař Vincenc Makovský si ji odvezl na fakultu architektury v Rybářské ulici, kde tehdy působil. Po smrti Makovského roku 1967 sochu převzal akademický sochař Miloš Axman, který ji nabídl technickému muzeu. Muzeum však nabídku odmítlo a socha tak zůstala nadále na zahradě fakulty. O zapomenuté soše se dozvěděl hlavní architekt Ústavu národního zdraví Karel Volavý, kterému se ji podařilo v rámci rekonstrukce Psychiatrické léčebny v Brně-Černovicích roku 1988 umístit do parku tohoto ústavu, kde je dodnes. Sochy představující personifikace průmyslu a obchodu byly řadu let umístěny v parku Denisovy sady. Po jeho rekonstrukci roku 2003 byly umístěny do parku Lužánky. Přes jistou snahu ze strany brněnských Němců obnovit pomník v době protektorátu, nikdy v poválečných dějinách Brna nevznikla iniciativa ke sloučení roztroušených plastik a pietní obnově pomníku.\n\nPomníky císaře Josefa II. byly po roce 1918 odstraňovány i v jiných českých a moravských městech, jako Kraslice, Opava, Cheb a Liberec a dalších. Odstraňování bylo provázeno nesouhlasem německého obyvatelstva.\n\n\n"}
{"id": "451568", "url": "https://cs.wikipedia.org/wiki?curid=451568", "title": "Monoski", "text": "Monoski\n\nMonoski je jízda na jedné širší lyži, kde lyžař má obě nohy pevně upnuty vedle sebe. Technika jízda je do určité míry podobná jízdě na lyžích.\n\nJeden z prvních typů monoski byl vynalezen v 60. letech a byl později propagován jezdcem Mike Doylem.\n"}
{"id": "451573", "url": "https://cs.wikipedia.org/wiki?curid=451573", "title": "Nové Zámky (rozcestník)", "text": "Nové Zámky (rozcestník)\n\nNové Zámky může být více sídel:\n\n"}
{"id": "451574", "url": "https://cs.wikipedia.org/wiki?curid=451574", "title": "Vlčkovice (Neustupov)", "text": "Vlčkovice (Neustupov)\n\nVlčkovice je vesnice v okrese Benešov, je součástí obce Neustupov. Leží v katastrálním území Broumovice. Nachází se cca 2 km severovýchodně od Neustupova. Je zde evidováno 24 adres.\n\nPrvní písemná zmínka o vesnici pochází z roku 1379.\n\nVelkou část vesnice zabírá rozlehlý statek a zámek, dnes v majetku Jana Počepického a jeho sestry, kteří jej získali v restituci a založili zde obecně prospěšnou společnost Statek Vlčkovice.\n\nStatek Vlčkovice, o.p.s., je nestátní neziskovou organizací jejímž posláním je: Vybudovat svébytný a nezávislý sociální podnik, který bude pomáhat sociálně znevýhodněným osobám. Umožnit těmto osobám důstojné a zvýhodněné bydlení. Revitalizovat obec Vlčkovice, obnovit její kulturní dědictví a pořádat zde kulturní a vzdělávací akce a zvýšit tak kvalitu života v obci. Organizovat dobrovolnickou činnost pro dobrovolníky jak z této organizace, tak i pro dobrovolníky firemní, kteří přijíždějí v rámci CSR aktivit svých zaměstnavatelských společností.\n\nFestival Vlčkovicefest je každoroční benefiční víkendovou multižánrovou akcí. Kromě hudební produkce se jeho návštěvníci mohou zúčastnit promítání filmů a besed s filmovými režiséry, soutěží, fotbalového turnaje a workshopů. První a druhý ročník festivalu byl pořádán v roce 2005 a 2006, a to ještě pod záštitou občanského sdružení Podblanicko. Od roku 2007 byl již organizován zakládajícími členy obecně prospěšné společnosti Statek Vlčkovice a od roku 2009 je již v oficiální režii této o.p.s. Festival je situován v prostorách bývalého ovčína, který je jakožto kulturní památka místem vhodným pro obnovení kulturního dění v obci Vlčkovice. Od roku 2011 je pořádán rovněž Zimní Vlčkovicefest v pražských klubech.\n\nZámek ve Vlčkovicích je původně gotická vodní tvrz ze 14. století, obehnaná dnes již z většiny zakrytým vodním příkopem a valem. Nejstarší písemná zmínka o Vlčkovicích je z roku 1378, rod zakladatele tvrze Vlčka (rod Vlčkovských z Vlčkovic) vlastnil tvrz do roku 1588. Poté se na tvrzi vystřídala řada majitelů, mezi nimi od roku 1595 Kašpar Kaplíř ze Sulevic, popravený roku 1621 na Staroměstském náměstí v Praze. Pravděpodobně za Josefa z Pöttingu, jenž koupil Vlčkovice v roce 1759, byla tvrz přestavěna na dvoukřídlový zámek s mansardovou střechou, hranolovou věží a kaplí Ježíšových přátel. Dnešní podoba zámku pochází zčásti z barokní přestavby ve 2. polovině 18. století a dále klasicistních úprav v 1. polovině 19. století. Areál zámku zahrnuje kromě vlastní budovy zámku ještě velký dvůr, ovčín a zámecký park s rybníkem. Na počátku 21. století byl zámek v havarijním stavu a je zapsán na seznamu ohrožených památek.\n"}
{"id": "451575", "url": "https://cs.wikipedia.org/wiki?curid=451575", "title": "Mehmed Spaho", "text": "Mehmed Spaho\n\nMehmed Spaho (13. března 1883, Sarajevo, Bosna a Hercegovina – 29. června 1939, Bělehrad, Království Jugoslávie) byl bosenskohercegovský politik bosňáckého původu. Mezi dvěma světovými válkami byl klíčovou politickou osobností politického života muslimů v Bosně a Hercegovině, od roku 1922 až do své smrti předsedal Jugoslávské muslimské organizaci. Jeho starší bratr Fehim Spaho byl v letech 1938–1942 reisu-l-ulemou, nejvyšším duchovním představitelem, islámského náboženského společenství v Jugoslávii.\n\nNarodil se do rodiny Hasan-efendiji Spaha (1841–1915), předního znalce islámského práva, profesora (1885–1905) a ředitele (1905–1912) Šarí‘atské soudní školy v Sarajevu. V manželství s Fatimou Bičakčić zplodil šest dětí, syny Fehima (1877–1942), Mehmeda a Mustafu (1888–1964) a dcery Aišu (manželem Rašid Rašidkadić), Behiju (manželem Hamid Afgan) a Habibu.\n\nZákladní školu, ruždii (1890–1894), a gymnázium (1894–1902) navštěvoval v Sarajevu. Na Vídeňské univerzitě vystudoval práva, v tomto oboru získal i doktorát. Po návratu ze studií 1906 pracoval v advokacii (1906–1908 jako tzv. auskultant a nato 1908–1910 advokátní koncipient), nato působil jako tajemník vlivné obchodní a živnostenské komory. Tam začala jeho cesta k politice. Roku 1914 se stal zastupitelem v Sarajevu a podílel se na činnosti vlivných muslimských spolků. V následujících letech získal nemalý společenský vliv a stal se jedním z mála muslimských politiků, kteří se prosadili na politické scéně Království Srbů, Chorvatů a Slovinců, resp. Království Jugoslávie.\n\nRoku 1918 přijal za svou myšlenku jihoslovanského státu, načež se roku 1919 připojil k Jugoslávské muslimské organizaci (JMO). Strana roku 1919 krátce působila ve vládě radikála Stojana Protiće a pak znovu za úřadování radikála Nikoly Pašiće (1921–1922). Při rozkolu strany roku 1922 zastával názor, že je třeba odejít do opozice vůči centralizované státní moci v Bělehradě a pro svůj postoj dokázal získat většinovou podporu. Stávající předseda JMO Ibrahim-efendija Maglajlić ze strany odešel a založil vlastní hnutí.\n\nKdyž JMO roku 1924 nakrátko vstoupila do vlády demokrata Ljubomira Davidoviće, Spaho získal do kompetence resort financí. Poté následovala delší pauza vyplněná opoziční činnosti, kterou mezi lety 1927 a 1928 opět vystřídal návrat do vlády pod vedením radikála Velimira Vukičeviće. Roku 1929, kdy král Alexandr I. vyhlásil diktaturu, byla JMO stejně jako další politická hnutí úředně rozpuštěna. Spaho se nadlouho se svými příznivci stáhl do ústraní a prosazoval taktiku tiché rezistence. Do nejvyšší politiky se vrátil roku 1935 po parlamentních volbách (poslencký mandát nezískal, ale po vstupu JMO do vlády získal i post senátora, 1936–1938) a setrval v ní až do své smrti. Jako ministr dopravy zasedal v kabinetech Milana Stojadinoviće a Dragiši Cvetkoviće.\n\nNa pozici předseda JMO získal nemalý kredit mezi muslimským obyvatelstvem v Jugoslávii a ve volbách se mu dařilo porážet mnohé protivníky ve straně i mimo ni. Spaho zastával postoj lavírování mezi Srby a Chorvaty, což mělo muslimy uchránit před rozdělením Bosny a Hercegoviny a jejich případnou společenskou i politickou marginalizací. Resort dopravy si udržel Spaho i v kabinetu národní shody Dragiši Cvetkoviće, nicméně roku 1939 ho zastihla předčasná smrt.\n\nMehmed se roku 1920 oženil s Habibou Šahinagić a spolu přivedli na svět syny Zijaha (*1920), právníka a soudce, Avdu (*1924), doktora ekonomických věd a v 90. letech 20. století politika, a dceru Eminu (*1922, roku 1942 se vdala za Avdu Kadiće).\n\n\n\n"}
{"id": "451576", "url": "https://cs.wikipedia.org/wiki?curid=451576", "title": "Underoath", "text": "Underoath\n\nUnderoath (občas upravováno na underOATH nebo na UNDERØATH) je americká post-hardcorová kapela (nominovaná na ceny Grammy) z Tampy, z Floridy. Založená Dallasem Taylorem, 30. listopadu 1997 v Ocale na Floridě, ale všichni členové, kteří přišli až po založení, pocházejí z Tampy. Tampa je město, odkud říkají, že jsou. Momentálně spolupracují s vykladatelstvím Solid State, částí nakladatelství Tooth and Nails a jsou jejich nejznámější kapelou. Členové kapely bývali křesťané, avšak po 8 leté pauze se mnohé změnilo a nyní se nezařazují pod motivem ,křesťanská kapela.\n\nPo několika změnách v sestavě je jediným původním členem kapely pouze bubeník Aaron Gillespie. S původním zpěvákem Dallasem Taylorem vydali alba \"Act of Depression\", \"Cries of the Past\" a \"The Changing of Times\". Po jeho odchodu se postu zpěváka ujal Spencer Chamberlain. S ním pak kapela vydala alba \"They're Only Chasing Safety\" a \"Define the Great Line\". Tato dvě alba je posunula k větší popularitě.\n\nDále kapela natočila živé CD/DVD nazvané \"Survive, Kaleidoscope\", které bylo vydáno 27.5. 2008. Od února do května téhož roku kapela natáčela nové album nazvané \"Lost in the Sound of Separation\", které bylo vydáno 2.9. 2008.\n\n30. listopadu 1997 založil zpěvák Dallas Taylor s kytaristou Lukem Mortonem kapelu v Ocale na Floridě. Morton vymyslel název Underoath \"odněkud z Bible\". Bubeník Aaron Gillespie, který navštěvoval Mortonův kostel byl otázán jestli také nechce hrát v této kapele. Gillespie to přijal a kapela poté ještě přibrala kytaristu Coryho Stegera a basistu Octavia Fernandeze. Všichni členové kapely byli na střední škole.\n\nPo roce hraní na festivalech, jídla v bufetech a cestování po Floridě podepsala kapela smlouvu s alabamským vydavatelstvím Takehold. Poté kapelu opustil kytarista Luke Morton, který se tak neobjevil na žádné nahrávce kapely. V červnu 1999 vydali CD \"Act of Depression\", kterého se prodalo zhruba 2 000 kopií.\n\nV roce 2000 se ke skupině připojil klávesista Christopher Dudley. Skupina poté vydala pěti skladbové, čtyřicetiminutové CD \"Cries of the Past\", kterého bylo prodáno více než 3 000 kopií. Momentálně není ani jedno z prvních dvou alb v prodeji.\n\nV roce 2001 bylo vydavatelství Takehold vykoupeno vydavatelstvím Tooth and Nail Records ze Seattlu a Underoath podepsali následovně smlouvu s částí vydavatelství Solid State, věnující se především tvrdšímu rocku. V lednu 2002 se ke kapele připojil baskytarista Grant Brandell, načež kapela začala nahrávat nové album \"The Changing of Times\". Album bylo vydáno 26. února 2002 s titulním songem \"When the Sun Sleeps\". Kapela byla kritizována za styl alba, protože ho hodně změnila od předchozích nahrávek; toto album spíše spadalo k hardcoru. V roce 2003 se vydali Underoath na svou první Vans Warped Tour, po které kapelu opustil zpěvák Dallas Taylor. Klávesista Christopher Dudley prohlásil, že Dallas nemohl cestovat se skupinou z různých důvodu a odešel na vlastní rozhodnutí. Při další tour, kdy Underoath byli předkapelou kapely Atreyu, byl zpěvákem Matt Tarpey ze skupiny Winter Solstice. V říjnu 2003 v New York City členové kapely představili nového zpěváka, Spencera Chamberlaina, bývalého zpěváka kapely This Runs Through. Podle bubeníka Aarona Gillespieho si členové s novým zpěvákem sedli. Poté co se Chamberlain připojil ke kapele, diskutovalo se o možnosti změny názvu kapely, ale rozhodlo se, že jméno Underoath zůstane.\n\nNa začátku roku 2004 kapela s novým zpěvákem začala natáčet čtvrté album, které bylo vydáno 15. června 2004. V prvním týdnu se prodalo téměř 100 000 kopií alba a do konce roku 2005 se toto číslo vyšplhalo až přes 487 000 kopií. S jediným originálním členem, Aaron Gillespiem, bylo album obrovskou změnou oproti metalovým kořenům kapely. Singly \"Reinventing Your Exit\" a \"It's Dangerous Business Walking Out Your Front Door\" se objevily také ve vysílání TV stanicí MTV2 a Fuse. V březnu 2005 se kapela účastnila tour Taste of Chaos, poté se vrhla na svou první vlastní tour. V říjnu 2005 byla vydána speciální edice alba \"They're Only Chasing Safety\" která obsahovala také čtyři původně nevydané skladby.\n\nV lednu 2006 kapela začala nahrávat album se jménem \"Define the Great Line\". Nedokončená verze alba se měsíce před vydáním objevila ke stažení na různých torrentech. Krátce po vydání alba se Aaron Gillespie vrhl na natočení alba \"Southern Weather\" se svou vlastní kapelou The Almost. 21.4. 2007 kapela odletěla do Švédska na natáčení videí ke skladbám \"Writing on the Walls\" a \"In Regards to Myself\", prvně jmenované bylo nominováno na ceny Grammy.\n\nPrvní týden po vydání alba se prodalo přes 98 000 kopií, v polovině listopadu téhož roku jich bylo více než 500 000. V červnu a červenci 2006 kapela cestovala s Vans Warped Tour, ve zbylých termínech už nevystupovala. Vznikly spekulace, o tom, že zpěvák Spencer Chamberlain bral drogy a musel na odvykační pobyt, nicméně bubeník Aaron Gillespie tato tvrzení vyvrátil.\n\nV říjnu 2007 začala kapela natáčet dokument \"Survive, Kaleidoscope\" se záznamem koncertu z Philadelphie. Po vydání koncertovali se skupinami jako Slipknot, Disturbed nebo The Devil Wears Prada. 2.9. 2008 vydala kapela album \"Lost In The Sound Of Separation\", v prvním týdnu se prodalo přes 56 000 kopií.\n\n5. dubna 2010 opouští kapelu poslední zakládající zpěvák Aaron Gillespie v průběhu Evropského turné. Kapela uvádí že rozhodnutí bylo dohodou všech členů.\n\n"}
{"id": "451577", "url": "https://cs.wikipedia.org/wiki?curid=451577", "title": "Tom Clancy", "text": "Tom Clancy\n\nThomas Leo Clancy Jr. (12. dubna 1947 Baltimore, Maryland, USA – 1. října 2013 tamtéž) byl americký spisovatel známý jako Tom Clancy. Nejznámější tvorbou jsou jeho fiktivní válečné knihy založené na popisu současných vojenských technologií.\n\nVystudoval Loyola High School (1965) a Loyola College (1969). Byl dvakrát ženatý a měl 5 dětí. Žil v Prince Fredericku ve státě Maryland. Zemřel v nemocnici v Baltimoru v noci z 1. na 2. října 2013.Také byly podle jeho knih vytvořeny počítačové hry (vydavatele Ubisoft Montreal,Red Storm Entertainment,Next Level Games,Virtuos,High Voltage Software,Loot Drop,Darkworks,Grin,I5 Works).Dokonce byl vytvořen seriál a Film \n\n\n"}
{"id": "451579", "url": "https://cs.wikipedia.org/wiki?curid=451579", "title": "LIAZ 100", "text": "LIAZ 100\n\nLIAZ 100 byla řada nákladních automobilů vyráběná ve firmě LIAZ. Nahradil automobil Škoda 706 MT, který představoval určitý mezistupeň mezi modelem Škoda 706 RT a novým Liazem 100.\n\nV LIAZ probíhal vývoj nové řady již v 60. letech, ale kvůli problémům s dodávkami byla vyráběna jen modernizovaná řada RT a LIAZ MT. Původně zamýšlený přechodný model, který se měl vyrábět pouze dočasně, nakonec nahradil LIAZ 100 až v roce 1974. Verze se sklápěcí kabinou (od r. 1984) byly označovány jako LIAZ 110.\n\nNový LIAZ měl mít oproti Škodě 706 RT zcela nový motor, převodovku, kabinu i nápravy, splňující požadavky odběratelů i doby. Úsilí vývojáře překazily komplikace s dodavateli a tak vznikla v roce 1969 přechodná řada MT s novými motory a nápravami.\n\nOd roku 1974 se postupně rozběhla výroba tahačů 100.47, valníků 100.05 a dalších variant vozidel řady 100. První vozy měly šikmo uložený motor řady M s objemem 11 940 cm³ a výkonem 210 k, v roce 1978 byl modernizován a označován jako M1, životnost do GO byla 300 tis km. V letech 1984-85 proběhla druhá modernizace, po které motory nesly označeny M1.2, později značené jako M1.2A (změna slévárenské technologie a zesílení bloku válců). \n\nV letech 1987–1988 byl opět zmodernizován na M1.2B (rekonstrukce hlav a zavedení bezúdržbového vstřikovacího čerpadla). Po rekonstrukci se zvýšila životnost motoru na 420tis km a zároveň se motory homologovaly na emisní předpis Euro 0. Motory již nebyly stavěny jako šikmé (pouze ležaté a stojaté) a připravovaly se pro výrobní řadu 200. Nové agregáty dosahovaly díky přeplňování výkonu až 236 kW (320 k). \n\nNové byly i 9 a 10 stupňové ne- a synchronizované převodovky Praga. Modernizace v roce 1984 přinesla sklápěcí kabinu a mechanicko-vzduchové odpružení přední i zadní nápravy u vozů pro MKD 100.55, později označované jako 110.551, 110.553)\n\nV roce 1979 začal vývoj motoru řady M2. M2 měl objem 13 740 cm³ a byl plánován ve čtyřech výkonových verzích 290 k, 336 k, 367 k, později přibyla verze s výkonem 449 k označená jako M2-651. K motoru byly zkoušeny převodovky Praga 9P140 a prototypové 13P150 a 17P140. V 80. letech probíhal vývoj na snížení vnějšího hluku motoru, stejně jako na motorech M1.2. Vývoj byl dokončen v roce 1986 a plánovala se výroba 500 motorů ročně. Jediná verze motoru, která se dostala do poloprovozní výroby byla M2.4R, která se měla vyrábět ve Velkém Krtíši na Slovensku, ale nakonec z tohoto plánu sešlo a motory se vyráběly poloprovozně v Liberci-Hanychově. Na počátku 90. let se výroba motoru prodala do ČKD Smíchov. Zde byl motor M2-650 (obchodní označení 6 Z 135 T) již v emisní normě Euro 1 (v ČKD jako M2-270) o výkonu 367 k vyráběn. Zde bylo vyrobeno asi 80 motorů pro drážní použití. Majitelé podniku Škoda motory již nedokázali výrobu nastartovat ani se zahraničními zájemci a zároveň došlo ke zrušení technické přípravy výroby v Liberci - Hanychově.\n\nCelkem bylo vyrobeno v letech 1985–1989 sedm tahačů s motorem M2. Typ se označoval jako 110.581. Jedno vozidlo se několik sezón zúčastňovalo závodů okružních tahačů.\n\nLIAZ plánoval výrobu motoru řady M3 o objemu 9500 cm³ ve výkonových verzích 150–235 kW, která měla zcela nahradit M1. Vývoj byl zahájen v roce 1981, ukončen v roce 1985. Byly postaveny minimálně 2 motory, alespoň jeden byl zastavěn do vozidla, s kterým probíhaly vnitropodnikové jízdy. Motor nesel označení M3.1. Kvůli finanční zátěži zavedení motoru M3 do výroby byl zpracován návrh na modernizaci řady motoru M1.2B, ze kterého vzešel motor M1.2C (330 k, ale i 380 a 410 k) s proběhem 500 tis km do GO, který se nakonec zavedl do výroby a vydržel v ní až do konce existence podniku.\n\nVyrábět se začaly tahače 100 a 110, sklápěče 150 (4×2) a 151 (4×4), podvozky 111 (4×4) a 122 (6×2) pro nástavby. Dalších vylepšení se řada 100 dočkala po roce 1989, kdy se otevřením trhu zvýšila konkurence. V nabídce se tak objevila nová 16-stupňová převodovka ZF, dálková kabina s vysokou střechou MAXI, brzdový systém ABS, centrální mazání, elektrické ovládání zrcátek i oken, chladicí box nebo sedačky ISRI. \n\nVýroba řady 100/110 byla ukončena po 20. letech produkce v roce 1994, ale podle přání zákazníků se realizovaly objednávky až do konce existence podniku.\n\nSériové\nPrototypy a speciály\n6x4 AGRO - poháněny jsou přední a prostřední náprava. Zadní náprava je zdvihatelná.\n\n\nLIAZ 100.55 D byl prvním českým vozem, který se zúčastnil Dakaru, a to v roce 1985. Posádka Jiří Moskal - Jaroslav Joklík - Radek Fencl dojela do cíle na 13. místě v kategorii kamionů. Druhý vůz Liaz dojel do cíle mimo klasifikaci.\n\n\"Největší úspěchy vozidel LIAZ 100.55 D:\"\n\nLIAZ 111.154 je označení terénního nákladního vozu vyráběného v České republice v letech 1986–1991. Závodní verze tohoto vozu nesla označení 111.154 D a byla nástupcem vozu 100.55 D. V současné době (2010) je možno vídat závodní variantu 111.154 VK na dálkových rallye včetně Dakaru, (například Rallye Dakar 2009 a Rallye Dakar 2010). Členy posádky, která tento vůz přivedla do cíle Rallye Dakar 2010 na čtvrtém místě, byli Martin Macík, Josef Kalina, Jan Bervic.\n\n\"Největší úspěchy vozidel LIAZ 111.154 D:\"\n1. místo na Rallye Jelcz 1987\n1. místo na Rallye Jelcz 1988\n2. místo v závodě Baja Hungaria 2009\n1. místo v závodě Baja Spain 2009 (verze 111.154 VK)\n\nLIAZ 110.577 byl první český vůz v Evropském poháru závodů tahačů na okruzích. Poprvé se představily dva vozy LIAZ v tomto seriálu v sezoně 1987. Řídili je Jiří Moskal a František Vojtíšek. Moskal vybojoval ve svém premiérovém ročníku desáté místo, Vojtíšek byl čtrnáctý.\n\nLIAZ 150.571 je označení pro závodní tahače LIAZ z ročníků 1988–1992. Od předchozího typu 110.577 se odlišoval mnoha technickými změnami, díky kterým byl rychlejší a lépe ovladatelný. Následníkem byl typ 250.471.\n\n\"Největší úspěchy vozidel LIAZ 150.571:\"\n2. místo v seriálu Evropského poháru tahačů 1989\n1. místo v seriálu mistrovství Velké Británie 1989\n2. místo v seriálu Evropského poháru tahačů 1990\n1. místo v seriálu mistrovství Velké Británie 1990\n2. místo v závodě 24 hodin Le Mans tahačů 1990\n\n\n"}
{"id": "451580", "url": "https://cs.wikipedia.org/wiki?curid=451580", "title": "Katedrála svatého Petra (Kolín nad Rýnem)", "text": "Katedrála svatého Petra (Kolín nad Rýnem)\n\nKatedrála svatého Petra, krátce Kolínský dóm, je gotická katedrála v Kolíně nad Rýnem a sídlo kolínského arcibiskupa. Stojí blízko řeky na západním břehu Rýna, na severním okraji někdejší římské kolonie a v bezprostředním sousedství hlavního nádraží. S délkou 147 m a výškou věží 157 m jedna z největších gotických katedrál a kostelů vůbec byla založena roku 1248, ale dostavěna až v letech 1823-1880. Stavba je od roku 1996 součástí kulturních památek světového dědictví UNESCO. Při bombardování v roce 1945 byla mírně poškozena, zatímco blízké nádraží a most byly zcela zničeny.\n\nKatedrála stojí na místě starších staveb z doby kolem roku 500 a 650, u severní hradby tehdejšího římského města. Roku 873 byl vysvěcen „Starý dóm“ se dvojím chórem a dvěma příčnými loděmi na obou koncích lodi. Roku 1164 přivezl arcibiskup z Milána ostatky sv. Tří králů, dar císaře Fridricha Barbarossy, a do Kolína začaly přicházet proudy poutníků. Roku 1248 byla zahájena stavba současného chrámu podle vzoru katedrály v Amiens, ovšem s pěti místo se třemi loděmi. Roku 1311 byly osazeny vitráže v chóru o celkové ploše 1350 m2 a roku 1322 chór vysvěcen. Základy pro jižní stranu včetně věže byly hotovy kolem 1360, kolem 1375 vznikl portál sv. Petra a 1437 dosáhla jižní věž výšky 59 m, takže se do ní mohly zavěsit tři zvony. Po roce 1510 však stavební činnost ustávala, až úplně přestala. Roku 1531 byl Ferdinand I. v dómě zvolen německým králem a v letech 1744 až 1770 proběhly barokní úpravy chóru. Šlapací jeřáb ze 14. století však zůstal na jižní věži až do roku 1868.\n\nV letech 1814 a 1816 byly v archivech v Darmstadtu a v Paříži objeveny původní plány západního průčelí a zejména romantici se domáhali dostavění chrámu. 1823 vznikla stavební huť a začala s opravami. Od roku 1833 vypracoval hlavní architekt E. F. Zwirner za účasti mladého K. F. Schinkela a dalších plány na celou dostavbu a 1842 byl položen nový základní kámen. 1848 proběhly oslavy 600 výročí založení a 1855 bylo dokončeno jižní průčelí. 1863 byla dokončena loď, stržena provizorní přepážka chóru a 1880 bylo dokončeno i západní průčelí s oběma věžemi. Slavnostního otevření se zúčastnil i císař Vilém I. Pruský, takže slavnost dostala spíš politický a národní význam. Právě totiž probíhal církevní boj (Kulturkampf), katolický arcibiskup byl ve vyhnanství a kanovníci i mnoho měšťanů se slavnosti nezúčastnilo.\n\nDostavba kolínského dómu přímo podnítila i dostavbu pražské katedrály sv. Víta, kde byla situace velmi podobná a také se nalezla část původních plánů. Kolínský dóm byl dlouhodobě poškozen vlivy ovzduší, ale také bombami za druhé světové války, ocelová konstrukce krovu se však nezhroutila. Po válce proběhl archeologický průzkum oblasti a teprve roku 1956 mohl být dóm znovu otevřen.\n\nPětilodní gotická bazilika jednotného slohu s ochozem kaplí, trojlodní příčnou lodí a dvěma věžemi v průčelí je 144,58 m dlouhá, největší šířka je 86,25 m. Vnitřní šířka lodi je 45,19 m a výška 43,35 m. Hřeben střechy je ve výšce 109 m a výška věží je 157,3 m. Chrám navštíví asi 6 milionů návštěvníků ročně a náklady na údržbu činí asi 10 milionů EUR. Na vyhlídkovou plošinu jižní věže vede 523 schodů.\n\nOsm hlavních zvonů je v jižní věži, dva malé středověké zvony v sanktusníku nad křížením.\n\n"}
{"id": "451583", "url": "https://cs.wikipedia.org/wiki?curid=451583", "title": "Baldwin", "text": "Baldwin\n\nJméno Baldwin [\"bólduin\"] (také Balduin nebo Baudouin) může znamenat \n\n\n\n\n"}
{"id": "451585", "url": "https://cs.wikipedia.org/wiki?curid=451585", "title": "Alberty", "text": "Alberty\n\nPříjmení Alberty nosí nebo nosily tyto osobnosti:\n\n"}
{"id": "451589", "url": "https://cs.wikipedia.org/wiki?curid=451589", "title": "Cindy (film)", "text": "Cindy (film)\n\nCindy (Cinderella '80) je francouzsko-italský romanticko-hudební film z roku 1984.\n\nPatří do tzv. trojice hudebních trháků 80. let společně s filmy \"Flashdance\" a \"Hříšný tanec\".\n\nFilm natočil režisér Roberto Malenotti a byl to jeho první celovečerní debut.\nDo hlavních rolí obsadil italsko-americkou herečku a zpěvačku Bonnie Bianco a francouzského herce alžírského původu Pierra Cossa. V dalších rolích můžete vidět veterány italské kinematografie, např. Adolfa Celiho, Sandru Milovou nebo Sylvii Koscinovou.\n\nFilm vznikl v produkci italské televize RAI, přesněji Rai 2 ve spolupráci s francouzskou France 2.\n\nHudbu k filmu složili bratři Guido a Maurizio De Angelis a ústřední píseň \"Stay\" se stala světovým hitem.\n\nSnímek zaznamenal obrovský úspěch nejen v Itálii ale, i po celém světě. Ve Francii a Německu se stal doslova kultem mezi mládeži a píseň \"Stay\" se udržela na prvních příčkách i několik měsíců po uvedení v kinech. Film se s úspěchem promítal i v řadě jiných zemích včetně USA. Do československých kin tento film kvůli komunistickému režimu nebyl uveden, svoji televizní premiéru zaznamenal až v roce 1991 v Československé televizi. I když s menším úspěchem si přesto tento film našel příznivce mezi českými diváky a píseň \"Stay\" se stala hitem i v českých rozhlasových stanicích.\n\nPříběh filmu se velmi podobá příběhu O Popelce. I zde hrají hlavní roli zlá macecha, dvě protivné nevlastní sestry a krásný princ. Celý příběh se odehrává v Římě a pouze několik málo scén se natáčelo v New Yorku.\n\nV České republice byl v roce 2009 vydán na DVD.\n"}
{"id": "451590", "url": "https://cs.wikipedia.org/wiki?curid=451590", "title": "Ulamertorsuaq", "text": "Ulamertorsuaq\n\nUlamertorsuaq (v grónstině:\"Velký cylindr\") je hora na jihu Grónska, která díky své těžce přístupné západní stěně má značný význam mezi alpinisty.\n\nHora leží poblíž města Nanortalik u fjordu Tasermiut. Vrcholové partie hory mají složitou strukturu, existují čtyři vrcholy o nadmořské výšce 1858 metrů, 1843 metrů, 1829 metrů a 1825 metrů, pro horolezce je nejvýznamnější západní vrchol o nadmořské výšce 1843 metrů. Na severozápadní a severní straně se nachází dva menší ledovce.\n\nStejně jako sousední hora Ketil se Ulamertorsuaq vyznačuje až 1000 metrů vysokou žulovou stěnou. Zejména západní stěna má jméno u horolezců jako jedna z největších skalních stěn na světě, srovnatelná se stěnou El Capitan v Kalifornii nebo s Cerro Torre v Argentině. V roce 1977 byl Ulamertorsuaq pokořen poprvé francouzskými horolezci. V roce 1994 vylezli Stefan Glowacz, Kurt Albert a jejich kolegové nejznámější cestu \"Moby Dick\", stupnice obtížnosti (IX+/A2).\n\nCesta Moby Dick byla v roce 1998 poprvé přelezena volně slovenským družstvem.\n\n\n"}
{"id": "451591", "url": "https://cs.wikipedia.org/wiki?curid=451591", "title": "Tissot", "text": "Tissot\n\nTissot je švýcarská hodinářská firma, kterou založil Charles-Felicien Tissot a jeho syn Charles-Emile. Svoji továrnu založili ve městě Le Locle (dodnes sídlo společnosti) ve Švýcarsku.\n\nTissot v roce 1853 představil první masově vyráběné \"kapesní\" hodinky, se kterými zažil Charles-Emile v roce 1858 v Rusku velký úspěch, po kterém se následně proslavili na celém světě. Svůj velkolepý úspěch prokázali ziskem dvou zlatých medailí v Ženevě roku 1896 a vítězstvím soutěže Grand Prix hodinářského průmyslu v Paříži v roce 1900. Další úspěch na sebe nenechal dlouho čekat. Přesně o 4 roky později vyrobili slavné \"carské\" hodinky pro důstojníka carské ruské gardy. Dvacátá léta 20. století znamenala pro firmu TISSOT obrovskou změnu ve výrobě hodinek. V roce 1917 vyrobili první \"náramkové\" hodinky pod názvem \"Princ\". Hodinky se těšily velkému úspěchu u evropských a ruských zákazníků, protože měly na tu dobu revoluční design zakřiveného pouzdra a číselné indexy ve stylu Art Deco. Právě proto se v roce 1991 a 2002 dočkaly reedice s quartzovým pohonem ve verzi pro dámy, tak i pro pány. V letech 1929-30 představila první \"antimagnetické\" hodinky, které byly odpovědí na rozšiřující se vliv nových technologií (telefonů a elektrických zařízení), které mohly negativně ovlivnit přesnost hodinek. Firma vytvořila také první \"plastové\" hodinky (\"Astrolon\" - 1971), jejichž pouzdro bylo z plastu, \"kamenné\" (\"Rock watch\" - 1985), vyrobené z alpské žuly, \"perleťové\" (\"Pearl watch\" - 1986), vyrobené z perel a \"dřevěné\" (\"Wood watch\" - 1987) s pouzdrem z dreva.\n\nV roce 1930 se firmy TISSOT a OMEGA na určitou dobu spojily a hodinky TISSOT-OMEGA z této éry jsou vyhledávanými sběratelskými předměty.\n\n\nOd roku 1983 je členem představenstva The Swatch Group Ltd, které je největším výrobcem a distributorem hodinek na světě. V současnosti působí ve více než 150 zemích světa. Je oficiální časomírou a partnerem NASCAR, MotoGP a na mistrovstvích světa v cyklokrosu, motocyklů, šermu a ledním hokeji.\nTISSOT používá stroječky vysoké kvality (ETA), také kvalitní materiály (316L ocel, titan, 18 karátové zlato) a vůči poškrábání odolná safírová skla. Hodinky jsou voděodolné nejméně od 30 do 300 metrů. Společnost poskytuje náhradní díly a opravářské služby na období 10 let na všechny a až do 20 let na zlaté hodinky. TISSOT se v posledních letech stal známý svojí dotykovou technologií. \"T-Touch\" hodinky mají dotykové safírové sklíčko, kterým se ovládají funkce, jako třeba kompas, barometr, výškoměr, teploměr a stopky. Je možné je vidět i ve filmech a Mr. & Mrs. Smith.\n\nFirma TISSOT od svého vzniku až dodnes patří k jedněm z největších inovátorů mezi výrobci hodinek. Vynakládá nemalé finanční prostředky a hlavně úsilí na vývoj technologií svých stroječků, výzkum speciálních materiálů nebo celkové funkce hodinek. Proto se není co divit, TISSOT si našli příznivce i mezi nejznámějšími lidmi světa jako Elvis Presley, Nelson Mandela a Carmen Miranda.\n\n\n\n\n"}
{"id": "451596", "url": "https://cs.wikipedia.org/wiki?curid=451596", "title": "Elliott See", "text": "Elliott See\n\nElliott McKay See, Jr. (23. července 1927, Dallas, stát Texas, USA – 28. února 1966) byl americký letecký inženýr, který zahynul při havárii letadla. Absolvoval přípravu amerických astronautů, do vesmíru však neletěl.\n\nV roce 1949 vystudoval obchodní námořní akademii a poté pracoval u společnosti General Electric jako inženýr a zkušební pilot, kromě období 1953 – 1956 kdy byl pilotem námořního letectva. Titul leteckého inženýra získal v roce 1962 po ukončení studia na Kalifornské univerzitě v Los Angeles a téhož roku se dostal do druhé skupiny budoucích amerických astronautů při NASA. Po absolvování výcviku byl jmenován záložním pilotem pro misi Gemini 5 a poté pilotem základní posádky na Gemini 9. Byl veden jako nevoják, civilista. Byl ženatý a měl tři děti.\n\nByl letcem. Při jednom z letů s cvičným letounem Northrop T-38 Talon poblíž města St. Louis v Missouri došlo ke katastrofě a See spolu s kolegou, budoucím astronautem Bassettem zahynuli při přistávacím manévru za velmi špatného počasí..\n\n"}
{"id": "451597", "url": "https://cs.wikipedia.org/wiki?curid=451597", "title": "Berghausen", "text": "Berghausen\n\nBerghausen může být:\n\n"}
{"id": "451601", "url": "https://cs.wikipedia.org/wiki?curid=451601", "title": "CPT", "text": "CPT\n\nCPT může být:\n\n\n\n"}
{"id": "451602", "url": "https://cs.wikipedia.org/wiki?curid=451602", "title": "Seznam prezidentů Ingušska", "text": "Seznam prezidentů Ingušska\n\nToto je seznam prezidentů Ingušska:\n\n"}
{"id": "451604", "url": "https://cs.wikipedia.org/wiki?curid=451604", "title": "George Davison", "text": "George Davison\n\nGeorge Davison (19. září 1854 Lowestoft, Velká Británie – 26. prosince 1930 Antibes, Francie) byl anglický fotograf.\n\nAčkoliv George Davison pocházel z chudé rodiny lodního tesaře, dostalo se mu dobrého vzdělání a roku 1874 se stal státním úředníkem v londýnském Somerset House. Začal fotografovat v roce 1885, kdy také vstoupil do fotografického spolku \"Camera Club\". Své fotografie vystavoval již následující rok na výstavě \"Fotografické společnosti\", kam byl přijat za člena. V počátcích své tvorby byl ovlivněn naturalistickou fotografií, zejména P. H. Emersonem.\n\nExperimentoval s různými technikami a procesy a od naturalistické fotografie se brzy odklonil. Jako jeden z prvních fotografů začal využívat dírkovou kameru pro vytváření piktorialistických fotografií. Roku 1890 vytvořil snímek nazvaný \"Cibulové pole\" (, původní název fotografie však byl ), bez ostrých kontur na drsném papíře, takže vyvolával dojem, že jde o malbu. Bývá považován za první impresionistickou fotografii. Davisonovy fotografie se však staly předmětem polemik a sporů ve \"Fotografické společnosti\", z níž nakonec vystoupil, a spolu s dalšími stoupenci založil roku 1892 fotografický spolek \"The Linked Ring Brotherhood\".\n\nV roce 1889 nabídl George Eastman Davisonovi místo ředitele londýnské pobočky firmy \"Eastman Photographic Materials Company\". To byl začátek dlouhodobého svazku Davisona s Eastmanem a firmou Kodak. Roku 1897 opustil místo státního úředníka a stal se náměstkem ředitele \"Eastman Photographic Materials Company\". Jeho prvním úkolem v nové funkci bylo zorganizovat velkou soutěž a výstavu amatérské fotografie. Výstava měla velký úspěch – během tří týdnů ji v Londýně navštívilo více než 25 tisíc návštěvníků. Roku 1898 se stal Davison zástupcem ředitele firmy Kodak a o dva roky později jejím ředitelem. I přes své pracovní vytížení fotografoval a vystavoval až do roku 1911.\n\nGeorge Davison se zajímal o sociální reformy, což ho přivedlo ke kontaktům na anarchisty. Proto jej Eastman vyzval v roce 1908 k odstoupení z funkce ředitele. Davison zůstal členem správní rady do roku 1912, kdy firmu Kodak opustil. Přestěhoval se do Harlechu v severním Walesu, ve dvacátých letech pak ze zdravotních důvodů do Antibes v jižní Francii, kde v roce 1930 zemřel.\n\n"}
{"id": "451607", "url": "https://cs.wikipedia.org/wiki?curid=451607", "title": "Pohárek", "text": "Pohárek\n\nPohárek může být:\n\n"}
{"id": "451609", "url": "https://cs.wikipedia.org/wiki?curid=451609", "title": "Jan Křtitel (rozcestník)", "text": "Jan Křtitel (rozcestník)\n\nJan Křtitel může být:\n\n\n\n"}
{"id": "451614", "url": "https://cs.wikipedia.org/wiki?curid=451614", "title": "Válečný záslužný kříž (Brunšvicko)", "text": "Válečný záslužný kříž (Brunšvicko)\n\nBrunšvický válečný záslužný kříž (\"německy: Braunschweigisches Kriegsverdienstkreuz\") bylo vojenské vyznamenání císařského Německa zavedené na počátku první světové války.\n\nVyznamenání bylo zavedeno 23. října roku 1914 vévodou Arnoštem-Augustem nejprve pro osoby účastnící se bojů a dne 17. listopadu roku 1915 i pro osoby neúčastnící se bojů. Dne 20. března 1918 ještě následovalo zřízení I. třídy vyznamenání jakožto zkušebního vyznamenání. Vyznamenání mohly osoby nosit bez rozdílu hodnosti či společenského postavení.\n\nVyznamenání mělo tvar klasického vyraženého dělového kříže a bylo vyráběno z bronzu. Uprostřed kříže na přední straně byly iniciály původce kříže \"\"E. A.\"\" (Ernest August – česky: Arnošt-August). V horním rameni kříže byla vévodská koruna a ve spodním letopočet \"\"1914\"\", jako upomínka na rok založení vyznamenání. V obou postranních ramenech kříže byly vyraženy dubové listy. Spodní strana vyznamenání I. třídy byla matná, kdežto na spodní straně vyznamenání II. třídy byl do ramen kříže rozložena věta: \"\"Für Verdienst im Krieg\"\" (\"Za zásluhy ve válce\").\n\nZatímco vyznamenání I. třídy bylo připínáno na levou náprsní kapsu, tak vyznamenání II. třídy bylo menšího rozměru a nošeno jako stuha nad levou náprsní kapsou. Stuha vyznamenání II. třídy byla tmavě modrá se sýrově žlutými linkami na okrajích.\n\nWehrmacht\nLuftwaffe\n\nKriegsmarine\n\nWaffen-SS a Polizei\n"}
{"id": "451615", "url": "https://cs.wikipedia.org/wiki?curid=451615", "title": "Prezident Čečenska", "text": "Prezident Čečenska\n\nPrezidenti mezinárodně neuznané Čečenské republiky Ičkerie\nde-facto kontrolovali území Čečenska od roku 1991 až do roku 1999. (viz Druhá čečenská válka)\n\nPo obnovení ruské kontroly nad Čečenskem\n"}
{"id": "451624", "url": "https://cs.wikipedia.org/wiki?curid=451624", "title": "Djoudj", "text": "Djoudj\n\nNárodní ptačí rezervace Djoudj (francouzsky \"Parc national des oiseaux du Djoudj\") se nachází na jihovýchodním břehu řeky Senegal ve stejnojmenném státě. Nachází se zde více jak 400 druhů ptáků, k nejvíce viditelným patří množství plameňáků a pelikánů.\n\nOd roku 1981 je park součástí přírodních památek světového dědictví UNESCO.\n"}
{"id": "451628", "url": "https://cs.wikipedia.org/wiki?curid=451628", "title": "Gym Class Heroes", "text": "Gym Class Heroes\n\nGym Class Heroes (GCH) je americká skupina, která vznikla v roce 1997, kdy se zpěvák Travis \"Schleprok\" McCoy setkal s Mattem McGinleyem. Většího úspěchu se dočkali až v roce 2006. Ke skupině se připojili kytarista Disashi Lumumba-Kasongo a baskytarista Eric Roberts. Podepsali smlouvu se společností Decaydance Records, u níž pak vydali své debutové album \"As Cruel as School Children\". Krátce po vydání desky se singl \"Cupid's Chokehold\" (v klipu se objevila i tehdy ještě neznámá Katy Perry) dostal na čtvrtou příčku v Billboard Hot 100, a \"Clothes Off!!\" obsadilo pátou pozici v UK Singles Chart. Na obou skladbách se podílel také Patrick Stump z Fall Out Boy, později produkoval jejich album \"The Quilt\" (2008).\n\nTravis, Matt, Milo Bonacci a Ryan Geise se seznámili na střední škole. Začínali jako garážová skupina, hráli spíš sobě pro radost. Pak začali vystupovat na školních večírcích, narozeninových párty a menších festivalech. V roce 2003 se objevila skvělá příležitost jak zazářit na festivalu extrémních sportů Wrapped Tour. Skupina zaujala a objevila se i na dalším ročníku. V letech 2004 a 2005 došlo k personálním změnám, Mila Bonnaciho a Ryana Geise nahradili Eric Roberts a Disashi Lumumba-Kasongo.\n\nGCH jsou držiteli ceny MTV The Best New Artist 2006.\n\n\n\n\n"}
{"id": "451631", "url": "https://cs.wikipedia.org/wiki?curid=451631", "title": "Služební vyznamenání Wehrmachtu", "text": "Služební vyznamenání Wehrmachtu\n\nSlužební vyznamenání Wehrmachtu (\"německy: Wehrmacht-Dienstauszeichnung\") bylo vojenské vyznamenání ozbrojených složek nacistického Německa v období druhé světové války.\n\nVyznamenání bylo zavedeno 16. března roku 1936 a bylo udělováno ve 4 základních třídách všem příslušníkům pozemního vojska, letectva a námořnictva. Všechny verze medaile byly u běžných uniforem nošeny jako malé stužky nad levou náprsní kapsou.\n\n\n\n\n\n\n"}
{"id": "451636", "url": "https://cs.wikipedia.org/wiki?curid=451636", "title": "Čennaí", "text": "Čennaí\n\nČennaí (, čennaj) je hlavní město indického státu Tamilnádu. Do roku 1996 se oficiálně jako název města používal Madrás . S počtem obyvatel přes 4 milióny je to páté největší město v Indii. Leží na jihovýchodě Indie na pobřeží Bengálského zálivu.\n\nMěsto založili v 17. století Britové, kteří vybudovali dnešní centrum města a přístav. Ve 20. století se stalo významným správním centrem a sídlem Madráské provincie, dnešního Tamilnádu.\n\nČennaí má širokou průmyslovou základnu, je centrem výroby automobilů, bývá nazývané Detroit jižní Asie. Je také druhým největším indickým exportérem softwaru, informačních technologií a informačně technologických služeb.\n\nPatnáct kilometrů jihozápadně od centra leží mezinárodní letiště Čennaí, čtvrté nejrušnější letiště celé Indie.\n\nPrvní osídlení zde bylo už ve starověku cca 2 - 3 tisíce let př. n. l. Po mnoho staletí sloužilo Čennaí jako kulturní, administrativní a obchodní centrum celého blízkého okolí města. Od 1. do 12. století bylo město pod vládou jihoindické tamilské dynastie Čólů. Velkého rozkvětu se město dočkalo za vlády krále Mahendrávármana I. na začátku 7. století n. l. Období mezi 12. a 13. století bylo dobou zmatku a nestability. Od 14. do 17. století město spadalo pod Vidžajanagarskou říši a prvními kontakty se středověkou Evropou. Prvními byli Portugalci, kteří sem přišli v roce 1522 a založili zde přístav \"São Tomé\" (dnešní Čennaí). Do okolí města se usadili také Nizozemci, Francouzi a Britové. Od tehdejšího vidžajanagarského císaře Venkaty III. získali zástupci britské Východoindické společnosti povolení na usazení a začali zde budovat první továrny.\n\nV roce 1746 bylo město Madrás a pevnost St. George dobyta francouzským generálem La Bourdonnais, který nechal vydrancovat město a okolní vesnice. Po třech letech, tedy v roce 1749, získali nad městem opět Britové kontrolu a posílili městské opevnění. Několikrát bylo město ohroženo loďstvem Maisúrského království. Během 19. století se město velmi rozrostlo a stalo se námořní a vojenskou centrálou Britského impéria v celé jižní Indii. Rozvoj urychlila i výstavba železnic, která město propojila se velkými indickými města Bombaj, Kalkata, Dillí atd. To napomohlo rozvoji obchodu, infrastruktury a obyvatelstva. \n\nPo získání nezávislosti se Madrás stal součástí Indické republiky a hlavním centrem svazového státu Tamilnádu. Dne 17. června 1996 bylo město přejmenováno z Madrás na Čennaí. Důvodem bylo to, že název \"Madrás\" by připomínal koloniální období a název \"Čennaí\" tak zní více indicky a hinduisticky.\n\nDle sčítáni lidu z roku 2011 zde žilo 4 646 732 obyvatel, z nichž většina byly Indové. Poté tu bylo mnoho místních etnik jako například Telugové, Marwáríové či Pársové. V regionu se používá primárně tamilština a hindština, na úřední a obchodní úrovni také angličtina.\n\nCo se týče náboženství, tak to bylo v roce 2011 rozloženo takto:\n\n\nNarodili se zde indičtí závodníci Formule 1-Narain Karthikeyan a Karun Chandhok. Vyrostl zde Višvanáthan Ánand, v klasické posloupnosti patnáctý mistr světa v šachu.\n\n"}
{"id": "451638", "url": "https://cs.wikipedia.org/wiki?curid=451638", "title": "Olga poznává život", "text": "Olga poznává život\n\nOlga poznává život je název dívčího románu Jaromíry Huttlové. Hlavní postavou knihy je osmnáctiletá Olga Šimonová, studentka čtvrtého ročníku obchodní akademie, která žije se svým bratrem v pronajatém bytě v Praze.\n\nRomán je jedním z četných děl Hüttlové, které patří sice do kategorie umělecky nenáročné a zábavné konzumní četby, ale obsahuje také výchovné a morální poslání.\nRomán vyšel v roce 1935, ilustroval ho O. Peška. Nakladatel byl Gustav Voleský, knihkupec v Praze XII, Fochova 15.\n\nOlze ve čtrnácti letech zemřeli krátce po sobě oba rodiče. Ona a její bratr Toník, čerstvý maturant, se museli přestěhovat z malého města v Pošumaví, Domažlic, do Prahy. Pronajali si byt, Toník studoval práva, Olga obchodní akademii a oba si vydělávali placenými kondicemi. Na přímluvu profesorky gymnázia se Olze podařilo získat velmi dobré místo u ruské rodiny Vazovských, kde měla doučovat sedmnáctiletou Zinu. Při prvním seznámení s rodinou se seznámila i se Zininým strýcem. Pětatřicetiletý Petr Ronský byl známý malíř, spisovatel a bohém. Zina si dělala nároky na volný čas Olgy, považovala ji nejen za svou učitelku, ale i přítelkyni, takže Olga měla při pobytu v domě mnoho příležitostí promluvit s Ronským, několikrát ji doprovodil i domů. Ronského zaujalo, že takové mladé děvče je velmi vzdělané, že zná jeho dílo a že se s ní dá o mnohém hovořit, Olga byla omámena jeho suverénností, „tajemností“ a galantností.\n\nOlze se nabídla ke koupi levně chatka na Berounce, kde chtěli s bratrem trávit víkendy, aby nebyli pořád v Praze. Na chatě se seznámila s mladým úředníkem Milošem Hájem, který byl vášnivý motocyklista a veselý společník, čas s ním bezproblémově ubíhal.\nJednou když Ronský vezl Olgu z hodiny od Ziny, dal jí najevo, že mu na ní záleží, políbil ji a definitivně ji zamotal hlavu. On sám také cítil, že si k Olze vytvořil neobvykle silné pouto.\nRodina Vazovských se rozhodla, že přesídlí do Paříže, na rozloučenou se rozhodli navštívit ještě Karlovy Vary, kam pozvali jako Zininu společnici i Olgu. Zde trávila Olga společně čas s Petrem Ronským, ten však již věděl, že s rodinou odjede definitivně do Paříže a poslední den pobytu to sdělil Olze. Olga okamžitě z Karlových Varů odjela na chatu k Berounce, kde se setkala s Milošem Hájem. Přiznala mu svůj cit a rozhodnutí již nikdy Ronského nevidět. Miloš Háj se ji snažil rozptýlit a slíbil, že ji bude stále nablízku, aby nepodlehla náhlému hnutí a nevyhledala Ronského.\n\nRonský odjel do Paříže, aniž se mu s Olgou podařilo rozloučit, občas se ozval pohledem, ale Olga dodržovala své předsevzetí. Během každodenních styků s „lékařem zlomených srdcí“ Milošem Hájem si uvědomila, že si k němu vybudovalo pevné pouto a když ji požádal o ruku, přijala.\n\n\"„A Petr Ronský? Zapomenut!? Milošova láska tkví v našem, prostém životě, to je můj svět…. Petr patří do světa nesplněných tužeb…. To život naučil Olinu, protože ji neušetřil starostí a slz. Teď je dobře! Jsem úplně šťastna!“\"\n"}
{"id": "451641", "url": "https://cs.wikipedia.org/wiki?curid=451641", "title": "Alvarezsauridae", "text": "Alvarezsauridae\n\nAlvarezsauridae (\"alvarezsauridi\") je čeledí malých dravých nebo hmyzožravých (teropodních) dinosaurů, žijících v období křídy. Původně byli tito dlouhonozí běžci považováni za primitivní, druhotně nelétavé ptáky, dnes je vědci obecně považují za zástupce skupiny Maniraptoriformes nebo za blízké příbuzné skupiny Ornithomimosauria.\n\nTito dinosauři byli vysoce specializovaní. Jejich přední končetiny byly redukované a tenké čelisti nesly drobné zoubky. Byli zřejmě specializováni na pojídání termitů nebo jiných koloniálně žijících bezobratlých. Alvarezsauridi dosahovali délky v rozmezí pouhých 0,5 až 2,5 metrů, někteří však mohli být i větší. Přinejmenším jeden rod - \"Shuvuuia\" - vykazoval také prokazatelné tělesné opeření (patří k tzv. opeřeným dinosaurům).\nNejstarší známé fosilie alvarezsauridů ze severní polokoule pocházejí z geologického souvrství Bissekty na území dnešního Uzbekistánu a mají stáří kolem 90 milionů let. Právě v oblasti střední Asie mohla tato skupina vzniknout. Alvarezsauridi vyhynuli spolu s dalšími dinosaury (s výjimkou ptáků) na samotném konci křídy, před 66 miliony let, v rámci hromadného vymírání K-Pg.\n\n\n\n"}
{"id": "451642", "url": "https://cs.wikipedia.org/wiki?curid=451642", "title": "Patagonykus", "text": "Patagonykus\n\nPatagonykus je rodem malého dravého (teropodního) dinosaura, žijícího v období svrchní křídy na území dnešní Argentiny. Holotyp sestává z nekompletní, ale dobře zachované postkraniální kostry, postrádající lebku. Zachovány jsou četné obratle, korakoidy, částečně přední končetina, pánevní pletenec a zadní končetiny. \"Patagonykus\" byl asi 1 metr dlouhý a vážil kolem 3,5 kg. Podle jiných odhadů dosahoval délky asi 1,7 metru.\n\n"}
{"id": "451643", "url": "https://cs.wikipedia.org/wiki?curid=451643", "title": "Cindy Crawford", "text": "Cindy Crawford\n\nCynthia Ann „Cindy“ Crawfordová (* 20. února 1966 DeKalb, Illinois, USA) je americká herečka a bývalá supermodelka. Její úspěch na módních molech podmínil následné moderování společenských akcí a herecké příležitosti.\n\nV šestnácti letech ji pro modeling objevil novinový fotograf. Následující rok se stala finalistkou soutěže \"Look of the Year\" agentury \"Elite\", jejíž chicagská pobočka ji začala zastupovat.\n\nV roce 1984 ukončila středoškolská studia na \"DeKalb High School.\" Následně získala stipendium na Northwestern University v oboru chemické inženýrství. Na vysoké škole strávila jen polovinu prvního semestru a plně se začala věnovat modelingu. V roce 1986 se přestěhovala do New Yorku na Manhattan, kde uzavřela smlouvu s pobočkou modelingové společnosti \"Elite\".\n\nV 80. a 90. letech patřila k předním topmodelkám, objevovala se na předních stranách módních časopisů včetně \"Vogue, W, People, Harper's Bazaar, Elle, Cosmopolitan a Allure\". Stala se součástí řady reklamních kampaní například pro značky \"Gianni Versace, Escada, Revlon\", stejně tak natáčela televizní spoty např. pro firmu Pepsi. V letech 1989–1995 byla hlavní postavou módního pořadu \"House of Style\" na hudební televizní stanici MTV.\n\nV roce 1987 se poprvé objevila na filmovém plátně v malé roli snímku \"Tajemství mého úspěchu\". Hlavní ženskou úlohu si zahrála až v roce 1995 ve filmu \"Jako štvaná zvěř\" vedle Aleca Baldwina. Následovalo několik menších rolí v komerčně neúspěšných filmových projektech.\n\nV červenci 1988 nafotila sérii obnažených fotografií pro časopis Playboy. Po deseti letech v říjnu 1998 se na stránky časopisu vrátila v odvážnějších snímcích. Pravidelně se umísťovala na předních pozicích nejkrásnějších žen, které jsou vyhlašovány různými časopisy a agenturami. Aktivní kariéru modelky ukončila v roce 2000. Pod názvem \"Cindy Crawford Home Collection\" vytvořila novou řadu nábytku vyráběného společností \"HM Richards Inc\". Stejně tak má nábytkovou řadu u firmy \"Raymour & Flanigan\".\n\nJe podruhé vdaná za Rande Gerbera (1998–), se kterým má syna Presley Walkera (nar. 1999) a dceru Kaiu Jordan (nar. 2001). Prvním manželem byl americký herec Richard Gere (1991–1995). Podporuje také charitativní činnost, která se zaměřuje na léčbu a výzkum leukemie. Hlavním důvodem výběru této oblasti byla smrt jejího čtyřletého bratra na dané onemocnění.\n\n\n\n\n\n"}
{"id": "451648", "url": "https://cs.wikipedia.org/wiki?curid=451648", "title": "Level (úroveň)", "text": "Level (úroveň)\n\nLevel (z angl.) neboli úroveň je označení části či úseku hry, které se nějakým způsobem liší. Liší se buď náročností, grafikou či prostředím a způsobem hry. Levely jdou po sobě postupně, v některých případech je možné se posunovat do dalších přímo, jindy je nutné splnit úkol levelu předchozího pro vstup do dalšího. Levely se vyskytují jak v jednoduchých hrách, tak i také ve hrách složitých s náročným dějem.\n"}
{"id": "451650", "url": "https://cs.wikipedia.org/wiki?curid=451650", "title": "Terénní vozidlo", "text": "Terénní vozidlo\n\nTerénní vozidlo (z angličtiny též off-road) je vozidlo vybavené k jízdě po nezpevněném povrchu. Mezi charakteristické znaky patří široké pneumatiky, měkčí tlumiče, pohon všech kol a uzávěrka diferenciálu. Zvláštní vozidla mohou být vybavena pásy.\n\nTerénní vozidla jsou využívána armádou (HMMWV, GAZ 69, Honker...), jako užitková vozidla při práci (například v lesnictví) i při motorsportu. Časté jsou i SUV, automobily uzpůsobené jak k jízdě po silnicích, tak i v terénu, určené především k rekreaci.\n\nV evropské směrnici 2007/46/ES je definováno terénní vozidlo takto:\n\nKategorie vozidel M (osobní vozidlo) a vozidlo kategorie N (nákladní vozidlo) nepřevyšující 2 tuny, pokud mají:\n\n\nKategorie vozidel M s maximální hmotností převyšující 12 tun, nebo vozidla N pokud mají všechna kola konstruována pro současný pohon, včetně vozidel u nichž může být pohon jedné nápravy odpojen. Nebo pokud jsou splněny tyto požadavky:\n\n\n"}
{"id": "451655", "url": "https://cs.wikipedia.org/wiki?curid=451655", "title": "Frederick H. Billings", "text": "Frederick H. Billings\n\nFrederick H. Billings (27. září 1823 – 30. září 1890) byl americký právník a finančník. V letech 1879 až 1881 byl prezidentem Severní pacifické dráhy. Byla po něm pojmenována jedna západní železniční stanice, později pak město Billings, dnes počtem obyvatel největší metropole v Montaně. Billings se na jeho rozvoji významnou měrou sám podílel, neboť zde zavedl pravidelnou výstavbu a nechal postavit první kostel.\n"}
{"id": "451658", "url": "https://cs.wikipedia.org/wiki?curid=451658", "title": "John Bozeman", "text": "John Bozeman\n\nJohn M. Bozeman (1835 – 20. dubna 1867) byl americký podnikatel v hornictví, jehož jméno dnes nese město Bozeman v jihozápadní Montaně. Do Montany přišel v roce 1862, když jeho podnikatelský záměr v Coloradu zkrachoval. V následujících letech se zabýval hornictvím v Montaně a od roku 1864 sídlil v budoucím Bozemanu. Město zveleboval a zasloužil se o jeho rozvoj. V dubnu roku 1867 byl Bozeman zavražděn, podle oficiální verze místními indiány, ve skutečnosti však spíše svým někdejším přítelem a obchodním partnerem Tomem Coverem.\n\n"}
{"id": "451667", "url": "https://cs.wikipedia.org/wiki?curid=451667", "title": "Ferdinand Vališ", "text": "Ferdinand Vališ\n\nFerdinand Vališ (12. srpna 1843, Praha – 19. září 1887, Praha) byl pražský pivovarský podnikatel a komunální politik, od roku 1885 starosta Prahy.\n\nNavštěvoval evangelickou školu v Jirchářích a českou reálku (ředitelem byl Josef Wenzig). V letech 1860–1865 studoval pražskou techniku a speciální lučebný kurs. Po studiích postupně pracoval v pivovarech U Primasů (v Praze), Spatenbräu (v Mnichově) a plzeňském Měšťanském pivovaru. Roku 1867 se stal správcem pražského pivovaru U Bachorů. Zároveň se zapojil do veřejného života v Praze. V roce 1872 byl zvolen do sboru obecních starších, o dva roky později do městské rady a roku 1882 do funkce náměstka starosty.\n\nPo odstoupení Tomáše Černého byl Vališ 17. září 1885 zvolen pražským starostou . Byl prvním evangelíkem v této funkci od bitvy na Bílé hoře. Slavnostně otevřel vodárnu v Podolí a chudobinec na Vyšehradě, jejichž výstavbu zahájil jeho předchůdce. Roku 1886 prosadil přijetí nového stavebního řádu, který se stal základem pozdějšího městského plánování. Během jeho působení získalo novou podobu Karlovo náměstí (podle návrhu architekta Františka Thomayera) a byla vybudována restaurace na Žofíně.\n\nSoučasníci na něm oceňovali vlastenectví, pevnou vůli i důkladnou znalost obecního hospodářství; očekávali, že bude pokračovat v úspěšné politice svého charismatického předchůdce. 19. září 1887 ale přímo v úřadě (na Staroměstské radnici) náhle onemocněl a téhož dne kolem 15. hodiny zemřel. Nekrolog jej označil jako jednoho z nejobětavějších občanů, který pracoval pro veřejný prospěch s nadšením a láskou, neúnavně a vzorně.\n\nByl ženat, manželka Karolina, rozená Homolová (1844-??).\n\n"}
{"id": "451669", "url": "https://cs.wikipedia.org/wiki?curid=451669", "title": "Letiště Leeds Bradford", "text": "Letiště Leeds Bradford\n\nMezinárodní letiště Leeds Bradford (anglicky Leeds Bradford International Airport) je letiště sloužící městům Leeds a Bradford, stejně jako okolní oblasti West Yorkshire a North Yorkshire.\n\nNa letiště je hlavní základna letecké společnosti Jet2.com. Letiště má spojení do většiny hlavních evropských letišť, stejně jako lety do Pákistánu.\n\nLetiště se nachází v Yeadonu, na severozápadě Leedsu, a je největší v Yorkshiru.\n\n"}
{"id": "451670", "url": "https://cs.wikipedia.org/wiki?curid=451670", "title": "Galeasa", "text": "Galeasa\n\nGaleasa, v Turecku známá jako mahon, je typ plavidla, které se vyvinulo z velkých obchodních galér. Galeasy byly upraveny pro armádní použití, byly vyšší a větší než lehké galéry. Měly až 32 řad vesel, na každé veslařské lavici, postavené kolmo k trupu, bylo 5 veslařů. Obvykle měly tři stěžně s latinskými plachtami, příďovou a záďovou nástavbu. V boji se však loď pohybovala za pomoci vesel. Zbraňová paluba byla obvykle umístěna nad hlavami veslařů. Zejména v Benátkách bylo vyvíjeno velké úsilí, aby vyrobili galeasy tak rychlé jako regulérní galéry. Kolem poloviny 16. století byly v Benátkách postaveny galeasy s 268 veslaři, na jejichž palubách bylo 254 vojáků, kromě důstojníků a dělostřelců a 30 děl umístěných na bocích a v obou nástavbách. Délka lodí byla 50-80 metrů, šířka do 8 metrů, výtlak až 2000 tun.\n\nGaleasa tvořila přechodný typ mezi galérou a opravdovou válečnou lodí. Bylo jich postaveno relativně málo, jejich nevýhodou byla skutečnost, že byly více odkázané na plachty a proto jejich pozice v přední linii galér na začátku bitvy nemohla být zaručena. Šest galeas bylo využito na straně křesťanského loďstva v bitvě u Lepanta (7. října 1571), kde jejich palebná síla pomohla k vítězství. Několik galeas doprovázelo španělskou Armadu roku 1588. La Girona, vyzbrojená 50 děly, ztroskotala u pobřeží severního Irska. Ve vraku bylo nalezeno 8 tisíc dělových koulí, 2 astroláby a šperky kapitána Fabricia Spinoly, které jsou v současnosti vystaveny v Ulster Museum v Belfastu.\n\nVe Středomoří s mělčími vodami a méně nebezpečným počasím se galeasy a galéry používaly, a to zvláště v Benátkách a v Turecku, i dlouho potom, co jinde byly vyřazeny jako zastaralé. Později byly nahrazeny galeonami.\n"}
{"id": "451677", "url": "https://cs.wikipedia.org/wiki?curid=451677", "title": "Hugo Steiner-Prag", "text": "Hugo Steiner-Prag\n\nHugo Steiner-Prag (12. prosince 1880, Praha-Nové Město – 10. září 1945, New York, Spojené státy americké) narozen jako Hugo Steiner, byl pražský německý židovský grafik a ilustrátor. Patrně nejznámější jsou jeho ilustrace románu \"Golem\" od Gustava Meyrinka.\n\nNarodil se jako nejmladší ze čtyř bratrů v rodině pražského knihkupce Hermanna Steinera a jeho ženy Berty Knina, která byla údajně potomkem rabína Jehudy ben Becalel.\n\nPo ukončení střední školy v roce 1897 studoval soukromě na Aklademii výtvarných umění v Praze. Byl členem spolku \"Jung-Prag\", který vznikl v roce 1898 a jehož členy byli: Paul Leppin, Victor Hadwiger, Oskar Wiener, Rainer Maria Rilke a Gustav Meyrink. Členové spolku se zabývali mystikou a okultismem. V roce 1900 odešel do Mnichova, kde studoval na Akademii (Akademie der Bildenden Künste), mimo jiné u Franze von Stuck. Zde začal používat přídomek Steiner-Prag. Po absolvování akademie zde začal působit jako pedagog. V roce 1905 konvertoval ke katolické víře a vzal si za ženu svou žačku Paulu Bergmann. Odešli do Barmen (dnes součást města Wuppertal), kde Steiner působil jako učitel na umělecko-průmyslové škole. Narodil se jim syn Detlev (*1906) a dcera Helga (*1908).\n\nV roce 1907 získal německé státní občanství a dále mu bylo nabídnuto místo profesora na \"Königliche Akademie für Graphische Künste und Buchgewerbe\" (dnes Hochschule für Grafik und Buchkunst, Leipzig) v Lipsku. Zde prožil velmi plodné období. Vedle ilustrací jsou známé práce ze studijních cest do Španělska, Portugalska a na Baleáry v letech 1909 až 1925. Pracoval též jako ředitel berlínského vydavatelství \"Propyläen Verlag\" a byl činný v různých uměleckých spolcích. Podílel se též na organizaci prvního mezinárodníhoo knižního veletrhu v Lipsku v roce 1927.\n\nV roce 1933 strávil dovolenou v Paříži se svou milenkou Eleanorou Feisenberg, která byla dcerou významného židovského advokáta. Po návratu zjistili, že na základě svého původu přišli oba o svá zaměstnání a rozhodli se emigrovat. Nejdříve odešli do Prahy, kde Steiner otevřel soukromou uměleckou školu \"Officina Pragensis\" (zde studovali například Václav Bláha, Libor Fára, Petr Kien nebo Helena Zmatlíková). V této době vytvořil asi padesát litografií z pražského ghetta a židovského hřbitova.\n\nV roce 1938 obdržel nabídku vytvořit podobnou školu (Skolan foer Bok- och Reklamkonst) ve Stockholmu. Vzhledem k zhoršující se politické situaci v Praze tuto nabídku využil a vystěhoval se s Eleanorou Feisenberg do Švédska. Po jeho odchodu vedl \"Officinu Pragensis\" Jaroslav Šváb. Steinerova partnerka Eleanora Feisenberg nechtěla ve Švédsku zůstat a odjela do USA. Steiner musel nejprve vyřešit svůj rozvod s manželkou Paulou a teprve poté obdržel rovněž vízum do USA. Odjel 15. května 1941 a cestoval přes Finsko, Rusko, Japonsko a Havaj. V červnu 1941 dorazil do San Francisca.\n\nBylo mu nabídnuto místo profesora na oddělení grafických umění Newyorské university (the Division of Graphic Arts, New York University). Přednášel jednou týdně a ve zbylém čase pracoval v New Haven, Connecticut. 3. ledna 1942 se oženil s Eleanor Feisenberg a přesídlil do New Yorku. Vedle pedagogické činnosti pracoval pro vydavatelství \"Random House\" (ilustrace povídek E.T.A. Hoffmanna). V roce 1945 se jeho zdraví začalo zhoršovat a zemřel 10. září 1945.\n\n\n\n"}
{"id": "451688", "url": "https://cs.wikipedia.org/wiki?curid=451688", "title": "Tempa", "text": "Tempa\n\nTempa je vesnice v estonském kraji Hiiumaa, samosprávně patřící do obce Pühalepa, jejímž je správním centrem.\n\n"}
{"id": "451689", "url": "https://cs.wikipedia.org/wiki?curid=451689", "title": "Gastein Ladies 2009", "text": "Gastein Ladies 2009\n\nTenisový turnaj WTA Gastein Ladies 2009 se konal ve dnech 20. - 26. července v rakouském Bad Gastein venku na antukových dvorcích. Odměny činily 220,000 USD.\n\n\n"}
{"id": "451693", "url": "https://cs.wikipedia.org/wiki?curid=451693", "title": "Hodnota (karty)", "text": "Hodnota (karty)\n\nHodnota hrací karty je vedle barvy karty její druhou důležitou vlastností. Karetní sada je v různých hrách rozdělena na určitý počet hodnot, nejčastěji 8 (po čtyřech barvách, tedy 32 karet), 13 (po čtyřech nebo dvakrát čtyřech barvách, tedy 52 nebo 104 karet) nebo 14 (předchozí sada, doplněná 4 žolíky). Hodnota karty se na kartách vyznačuje pomocí specifické kresby, písmenem, číslem a počtem vyobrazených symbolů barvy. \n\nKaretní hodnoty se rozdělují na číselné karty a karetní figury. \n\nU francouzských karet se rozlišuje 9 číselných hodnot (2, 3, 4, 5, 6, 7, 8, 9, 10), čtyři figury (kluk, královna, král, eso) a žolíka, který má speciální roli (zpravidla může zastupovat libovolnou hodnotu). V některých hrách je eso číselná karta s hodnotou 1. Hodnoty karet jsou vyznačeny v rozích karet - u číselných hodnot pomocí číslice (2-10), u figur pomocí písmene, které se liší podle jazyka - např. J, Q, K, A, nebo B, D, K, A nebo V, D, R, A atd. U žolíka je hodnota zpravidla vyznačena pomocí hvězdičky nebo nápisem JOKER. Hodnoty lze navíc rozlišit podle vyobrazení na kartě - u číselných karet a esa podle počtu symbolů barvy, u figur a žolíka podle stylizovaného obrázku (páže, královna, král, klaun). Zajímavé je, že figury bývají zobrazeny zjednodušeně, schematicky a zpravidla na všech běžných karetních sadách víceméně stejně, zatímco klaun na žolíkovi bývá vyobrazen odlišným, zpravidla realističtějším stylem, a to v každé karetní sadě jinak.\n\nU německých karet se rozlišují pouze 4 číselné karty (sedma, osma, devítka, desítka) a čtyři karty figur (spodek, svršek, král, eso). \n\nU číselných karet jsou jejich hodnoty vyznačeny počtem symbolů barev, navíc má každá karta specifické vyobrazení. Pouze na desítce se navíc nachází i římská číslice X, což usnadňuje její odlišení od ostatních karet. Karty figur lze rovněž rozlišit počtem symbolů a jejich umístěním:\n\nU dvouhlavých karet je vyznačení hodnoty podobné jako u mariášek, s několika rozdíly:\n\nKaretní hodnota je vedle její barvy nejvýznamnější vlastností karty. Přesto existují hry, v nichž hodnoty nehrají žádnou roli - například \"švindl\" nebo \"ospalec\" (známý také jako \"vole, padni\"). V jiných hrách naopak nehrají roli barvy karet a hodnota je tak hlavním rozlišovacím prvkem - například \"sedma\", \"černý Petr\" nebo \"oko\". Někdy jsou hodnoty pouze uspořádány v hierarchii (\"větší bere\"), ale zpravidla je určitým hodnotám navíc přisouzena speciální funkce. Hierarchií navíc může být v jedné hře i více - například v \"mariáši\" je druhou nejvyšší kartou desítka, ale ve variantách betl a durch je druhou nejvyšší kartou král. \n\nFunkce jednotlivých hodnot se v jednotlivých hrách liší. Speciální roli má nejčastěji:\n\nNěkdy nabývají hodnoty svou roli teprve v kombinaci s barvou nebo s jinou kartou - tzv. hlášku v \"mariáši\" tvoří král se svrškem, \"kvarteto\" vzniká teprve po nasbírání čtyř karet stejné hodnoty apod. Právě nesčetné variace těchto možností vedou k tomu, že existuje nepřeberné množství karetních her a i každá jednotlivá hra může nabízet celou řadu herních variant. \n\nNázvy některých hodnot se přenesly i do nekaretních her a běžné mluvy - \"vytáhnout žolíka\", tj. přijít s nečekaným řešením; \"mít eso v rukávu\", tj. mít záložní plán, tajnou zbraň apod.\n\n"}
{"id": "451694", "url": "https://cs.wikipedia.org/wiki?curid=451694", "title": "Dannie Abse", "text": "Dannie Abse\n\nDaniel Abse, známý jako Dannie Abse (22. září 1923 Cardiff − 28. září 2014) byl velšský básník.\n\nJe mladším bratrem politika Leo Abse a psychoanalytika Wilfreda Abse. Abse studoval medicínu na University of Wales a poté ve Westminster Hospital a King's College London. Byl více než třicet let specialistou na plicní klinice. Za svou literární činnost získal řadu ocenění. Roku 1898 obdržel čestný doktorát na University of Wales. V letech 1971 a 1987 vyhrál Welsh Arts Council Award, a Cholmondeley Award roku 1985. Členem The Royal Society of Literature je od roku 1983.\n\nAbse žil po několik desetiletí v Londýně, blízko Hampsteadu. Několik let psal sloupek pro \"Ham & High\" (Hampstead and Highgate Express), místní noviny. Tyto články byly částečně vydány v knižní podobě.\n\nRoku 2005 byla jeho manželka, Joan Abse, zabita při automobilové nehodě, Abse sám byl zraněn. Jeho kniha \"The Presence\" je vzpomínkou na rok života po její smrti. Kniha vyhrála Wales Book of the Year roku 2008. Později byla zdramatizována pro BBC Radio 4.\n\nZemřel v roce 2014 ve věku 91 let.\n\n"}
{"id": "451700", "url": "https://cs.wikipedia.org/wiki?curid=451700", "title": "Wilfred Abse", "text": "Wilfred Abse\n\nDavid Wilfred Abse (1914 – 4. listopadu 2005 Cardiff) byl velšský psychiatr.\n\nByl bratrem básníka Daniela Abseho a politika Lea Abseho. Jako psychoanalytik strávil většinu své kariéry v Charlottesville. Publikoval v oblasti skupinové terapie a hysterie.\n\n"}
{"id": "451705", "url": "https://cs.wikipedia.org/wiki?curid=451705", "title": "Mikve Jisra'el", "text": "Mikve Jisra'el\n\nMikve Jisra'el ( מִקְוֵה יִשְׂרָאֵל, „Naděje Izraele“, v oficiálním přepisu do angličtiny Miqwe Yisra'el), podle , byla nejen první židovská zemědělská škola v Palestině, ale i první moderní židovská zemědělská usedlost vůbec.\n\nWolf Kalischer, syn rabiho Cvi Hirsche Kalischera, založil školu v roce 1870 jihovýchodně od dnešního Tel Avivu, na území pronajmutém od tureckého sultána, který tím vyčlenil 750 akrů pro Netterův projekt. Charles Netter, člen nesionistické organizace Alliance Israélite Universelle, který byl prvním ředitelem Mikve Jisra'el, zavedl nové metody zemědělské výuky. Finanční podporu školy zajišťoval baron Edmond James de Rothschild.\n\nNázev školy vzešel ze dvou pasáží knihy Jeremjáš – Jeremjáš 14:8 a 17:13. Byl navržen Wolfem Grinsteinem, jedním z prvních studentů, který na škole později sám učil. \n\nV roce 1898 se u vchodu do školy setkal Theodor Herzl s císařem Vilémem II. během jeho cesty po Erec Jisra'el.\n\nDnes se nachází vchod do školy na území města Cholon.\n\nV areálu školy se nachází synagoga z 19. století s ornamentálním stropem a mramorovou podlahou.\n\nAreál Mikve Jisra'el má status administrativně samostatné obce. K 31. prosinci 2014 zde žilo 372 lidí. Během roku 2014 klesla populace o 5,6 %\n\n"}
{"id": "451714", "url": "https://cs.wikipedia.org/wiki?curid=451714", "title": "Cholmondeley Award", "text": "Cholmondeley Award\n\nCholmondeley Award je každoroční ocenění pro básníky udělované Society of Authors ve Spojeném království. Cena je pojmenována po markýzech z Cholmondeley, kteří roku 1966 poskytli finance na její založení.\n\n"}
{"id": "451723", "url": "https://cs.wikipedia.org/wiki?curid=451723", "title": "Kostel svatého Martina (Čáslavice)", "text": "Kostel svatého Martina (Čáslavice)\n\nKostel svatého Martina je římskokatolický chrám v obci Čáslavice v okrese Znojmo. Je chráněn jako kulturní památka České republiky.Je farním kostelem čáslavickécké farnosti.\n\nPostaven byl zřejmě na okraji středověkého tvrziště, ze kterého zůstaly valy. Ke kostelu patřilo torzo hranolové stavby, dnes se používá jako márnice. Jádro kostela pochází z roku 1200, kněžiště bylo asi roku 1350 nahrazeno větší přístavbou s hranolovou věží. Roku 1703 byla přistavěna větší loď a opraven kostel, který byl po požáru roku 1681 v chatrném stavu. V 60. letech 18. století byla loď zaklenuta, zvětšena její okna, vestavěna hudební kruchta, proražen západní vstup do věže a přistavěna předsíň.\n"}
{"id": "451725", "url": "https://cs.wikipedia.org/wiki?curid=451725", "title": "Longonot", "text": "Longonot\n\nLongonot (nebo také Olonongot) je stratovulkán, nacházející se asi 30 km jihovýchodně od jezera Naivasha a 50 km severozápadně od hlavního města Keni – Nairobi. 2776 m vysoký vulkán je tvořen převážně trachytickými horninami a jeho vrchol je zakončen kalderou o rozměrech 8 × 12 km. Mladší lávové proudy se nachází na jihozápadních svazích. Poslední erupce proběhla v roce 1863.\n"}
{"id": "451726", "url": "https://cs.wikipedia.org/wiki?curid=451726", "title": "Orodromeus", "text": "Orodromeus\n\nOrodromeus (\"horský běžec\") byl malý, zhruba kolem 2,5 metru dlouhý býložravý dinosaurus (přesné rozměry však nelze s jistotou určit), žijící v období svrchní křídy (stupeň kampán, před zhruba 75 miliony let) na území dnešního státu Montana i jinde (USA). Pravděpodobně sdílel ekosystémy s dinosaury jako byl \"Daspletosaurus\" nebo \"Einiosaurus\". Typový druh \"O. makelai\" byl pojmenován na počest paleontologa Roberta Makely, který zemřel v roce 1987 při automobilové nehodě.\n\nExistuje předpoklad, že tento dinosaurus mohl podobně jako jeho blízký příbuzný \"Oryctodromeus\" vyhrabávat podzemní nory, ve kterých přečkával zhoršené životní podmínky. Také Fosilie orodromea byly totiž objeveny v podobných \"složených\" pozicích.\n\n\"Orodromeus\" byl zobrazen ve třetí epizodě televizní dokumentární série \"Dinosaur Planet\" na stanici Discovery. Tam byl zobrazen jako stádní živočich, ohrožovaný smečkami teropodů rodu \"Troodon\".\n\n\n"}
{"id": "451729", "url": "https://cs.wikipedia.org/wiki?curid=451729", "title": "LED TV", "text": "LED TV\n\nLED TV je marketingový název se kterým přišla společnost Samsung(LCD televize s LED podsvícením) je termín používaný společností Samsung, Panasonic, Toshiba, Philips, LG, ProScan a Vizio. Toto označení používají u svých LCD (displej z tekutých krystalů) televizorů, které používají LED podsvícení. Termín LED TV je zpochybňován, protože u televizorů se nejedná o obraz tvořený LED, ale pouze o podsvícení obrazových bodů, obrazové body se i u těchto panelů (televizí) skládají z tekutých krystalů (LCD). Takže se stále jedná o LCD televizory s novým marketingovým názvem, ve kterém se úplně a zcela technicky nesprávně vypouští pojem LCD.Nyní používá Samsung u svých LCD TV nový marketingový název QLED.\nSpolečnost ASA (Advertising Standards Autority - korektní reklamní kampaně) oznámila, že termín \"LED TV\" se ve Velké Británii smí používat pouze je-li dále uvedeno že televizor používá technologii LED podsvícení.\nLED jsou v současné době ještě příliš velké, aby z nich bylo možno vyrobit jednotlivé pixely do běžného televizoru. Použití skutečného LED displeje je tedy možné jen pro mnohem větší obrazovky např. sportoviště nebo reklamní plochy. Je pravděpodobné, že se výrobci rozhodli označit svoje řady LCD televizorů jako LED TV aby utržili něco z nastupující technologie OLED televizí, která je považována jako nástupce LCD technologie. TV obraz u OLED zobrazovací technologie pracuje na principu organických LED(OLED)\n\nExistuje několik způsobů podsvícení LCD panelu pomocí LED. Všechny mají příznivý vliv na spotřebu a životnost televizoru a s výjimkou technologie Edge LED, i přínos v kvalitě obrazu.\n\nPoužívají se skupiny čtyř LED (červená, modrá, dvě zelené), které jsou rozmístěny maticově po celé ploše panelu. U této technologie lze použít tzv. \"local dimming\", což je ztlumení jednotlivých LED v místě kde je třeba dosáhnou sytější černé barvy. Lze dosáhnout vyšších hodnot barevného spektra než u jiných způsobů podsvětlení.\n\nOpět maticové rozložení LED za panelem, ale používají se pouze bíle LED. Také lze použít funkci \"local dimming\" a dosáhnout vyššího kontrastu.\n\nBílé LED jsou umístěny pouze po okrajích panelu a pomocí sítě speciálních světlovodů s odraznými ploškami se světlo z LED rovnoměrně rozptýlí za LCD panelem. Výhodou této technologie je použití menšího počtu LED a tím i snížení nákladů na výrobu a tedy i ceny, panel může být také velmi tenký. Nevýhodou je, že nelze použít funkci \"local dimming\" tak přesně jako při Direct LED. Obraz současných LED TV s tímto systémem podsvícení i tak patří k tomu nejdokonalejšímu co současný trh nabízí, společnost Sharp, která tvrdila, že tento způsob podsvícení není dokonalý tento způsob začala používat rovněž. Světlovody za obrazovým panelem jsou generačně zcela jinde než u prvních TV, které výrobci označovali LED TV, rozdíl mezi podsvícením sítí LED, který se nazývá RGB LED a EDGE LED je neznatelný, tomuto napomáhají i různé speciální folie z přední strany panelu čímž výrobci zcela dorovnali možná i předehnali veškeré výhody systému RGB LED.\n\nLCD televizory podsvícené pomocí LED se v některých oblastech liší od běžných LCD televizorů podsvícených pomocí trubic CCFL:\n\n\nVýrobci televizorů mohou používat LED podsvícení místo standardních zářivek se studenou katodou (CCFL), které se používají ve většině LCD televizorů. Je důležité rozlišovat tuto metodu podsvícení běžných LCD panelů od skutečného LED displeje, nebo OLED displeje. Televizory nazývané jako „LED televizory“ jsou diametrálně odlišné od OLED, OEL nebo technologií AMOLED.\n\nLED podsvícení nabízí několik obecných výhod nad běžným CCFL podsvícením televizorů, typicky nižší spotřebu energie a vyšší jas. Ve srovnání s CCFL poskytuje LED podsvícení větší barevnou škálu (více než 100% Adobe RGB). Ovšem i moderní CCFL dosahují široké barevné škály a nízké spotřeby energie. Hlavní překážkou pro široké použití LED podsvícení pro LCD televizory jsou výrobní náklady, proto jsou tyto televizory dražší.\nOdlišné druhy LED podsvícení nabízejí různé výhody. První komerční LED podsvícený LCD televizor byl Sony Qualia 005 (uveden v roce 2004). U tohoto televizoru bylo použito podsvícení pomocí RGB LED, toto řešení nabízí barevné spektrum přibližně dvakrát větší než běžná CCFL LCD televize (kombinovaný světelný výkon z červené, zelené a modré LED produkuje jasnější bílé světla, než je tomu u jednoho bílého světla). RGB LED technologie se stále používá pro některé LCD televizory Sony BRAVIA a využívá technologií 'local dimming', která poskytuje výborný kontrast díky selektivnímu vypínání jednotlivých LED v tmavých scénách obrazu.\n\nEdge LED podsvícení bylo také poprvé použito u společnosti Sony (září 2008) u 40″ ZX1 BRAVIA. Mezi hlavní výhody Edge-LED podsvícení je možnost vyrábět tenčí panely (ZX1 BRAVIA je tenký pouze 9.9mm). Samsung také uvedl na trh řadu Edge LED LCD televizorů s tenkými panely. Při použití Edge LED podsvícení je riziko, že obraz ztratí svou jednotnost, protože nelze vypnout pouze některé LED jako u maticového celoplošného podsvícení. RG(G)B LED podsvícení po celé ploše panelu čtyřmi barevnými LEDkami - červená, zelená, zelená, modrá. Toto podsvícení je často zaměňováno s tzv. Edge-LED.\n\nLCD televizory podsvícené pomocí LED jsou považovány za nástupce plazmových a běžných LCD TV podsvícených CCFL trubicemi a to s delší životnosti (až 100 000 hodin) a lepší energetickou účinností. Na rozdíl od CCFL trubic lze LED vyrábět i bez použití rtuti, na druhou stranu jsou používány jiné prvky, jako například gallium a arsen, což znamená, že nelze s jistotou říci která z těchto technologií je lepší pro životní prostředí.\n\nProtože LED se zapínají a vypínají mnohem rychleji než CCFL trubice, mohou displeje nabídnout vyšší světelný výkon a je teoreticky možné nabízet velmi vysoký kontrastní poměr. Dále mohou produkovat hlubokou černou a vysoký jas, nicméně toho lze dosáhnout pouze použitím maticového podsvícení. Edge-LED podsvícení tak skvělých výsledků nedosahuje.\n\nSony byl prvním výrobcem vyrábějícím komerční LED podsvícené LCD televize Qualia KDX-46Q005 v roce 2005. Nicméně Samsung jako první použil termín \"LED TV\" ve své řadě Luxia Egde LED TV.\n\nSamsung integroval LED podsvícení do 40, 48, 52 a 57 palcových verzí svých televizorů série LN-T81F v roce 2007 a série A950 v roce 2008.\n\nSony kromě RGB LED podsvícení (které stále používá u 46 a 55 palcových televizorů řady BRAVIA KDL-..X4500), také představila v roce 2008 první \"flat-panel monitor\" s technologií Edge-LED podsvícení.\n\nV roce 2008 představil Sharp sérii AQUOS LC-XS1US, 52 a 65-palcové HDTV, u kterých používá LED podsvícení a plánuje výrobu Egde LED HDTV v druhé polovině roku 2009. LED televizory mají stále vysoké výrobní náklady, společnost Vizio představila model VF551XVT, nejlevnější HDTV s použitím LED podsvícení s cenou 2000 USD.\n\nLG také představí vlastní LED podsvícený HDTV.\n\nLED podsvícení se také běžně používá v počítačových monitorech např. Apple 24\" a 30\" cinema, Sony BRAVIA KLV-40ZX1M a monitory Dell G2210 a 2410.\n\n\n"}
{"id": "451730", "url": "https://cs.wikipedia.org/wiki?curid=451730", "title": "Nachterstedt", "text": "Nachterstedt\n\nNachterstedt je německá obec ve spolkové zemi Sasko-Anhaltsko ležící 50 kilometrů jihozápadně od Magdeburgu.\n\nV blízkosti obce v minulosti probíhala intenzivní povrchová těžba hnědého uhlí. Bývalý uhelný lom byl po ukončení těžby zaplaven vodou a vzniklo zde rozsáhlé jezero Concordia.\nV červenci 2009 se v obci utrhl svah na jezerem podmáčený silným deštěm, přičemž areál v rozměrech 350 krát 120 metrů s dvěma domy a vyhlídkovou terasou byl stržen do jezera. Tří lidé jsou pohřešováni a z obavy před dalšími sesuvy bylo evakuováno dalších deset ohrožených domů.\n"}
{"id": "451731", "url": "https://cs.wikipedia.org/wiki?curid=451731", "title": "Gaafu Dhaalu", "text": "Gaafu Dhaalu\n\nGaafu Dhaalu je atol na Maledivách. Hlavní město atolu je Thinadhoo. Skládá se ze 153 ostrovů, z toho 10 je obydlených. Počet obyvatel je 18 767. Atol řídí Ali Shareef Mohamed. Tento administrativní atol se rozkládá na jihozápadní části přírodního atolu Huvadhu.\n\n\nAakiraahuttaa, Athihuttaa, Badéfodiyaa, Barahuttaa, Baulhagallaa, Bodehuttaa, Bodérehaa, Bolimathaidhoo, Dhékanbaa, Dhérékudhéhaa, Dhigérehaa, Dhigulaabadhoo, Dhinmanaa, Dhiyanigilllaa, Dhonigallaa, Dhoonirehaa, Ehéhuttaa, Ekélondaa, Faahuttaa, Faanahuttaa, Faathiyéhuttaa, Faréhulhudhoo, Farukoduhuttaa, Fatéfandhoo, Femunaidhoo, Fenevenehuttaa, Féreythavilingillaa, Fonahigillaa, Gaazeeraa, Gan, Gehémaagalaa, Gehévalégalaa, Golhaallaa, Haadhoo, Hadahaahuttaa, Hakandhoo, Handaidhoo, Havoddaa, Havodigalaa, Hevaahulhudhoo, Hiyanigilihuttaa, Hoothodéyaa, Hulheddhoo, Hunigondiréhaa, Isdhoo, Kaadeddhoo Island, Kaafaraataa, Kaafénaa, Kaalhéhutta, Kaalhéhuttaa, Kaashidhoo, Kadahalagalaa, Kadévaaréhaa, Kalhaidhoo, Kalhéfalaa, Kalhehigillaa, Kalhéhuttaa, Kalhéréhaa, Kanandhoo, Kandeddhoo, Kannigilla, Kautihulhudhoo, Kélaihuttaa, Keraminthaa, Kereddhoo, Kéyhuvadhoo, Kodaanahuttaa, Kodédhoo, Kodégalaa, Koduhutigallaa, Kodurataa, Konontaa, Kudhé-ehivakaa, Kudhéhulheddhoo, Kudhélifadhoo, Kudhérataa, Kudhukélaihuttaa, Kurikeymaahuttaa, Laihaa, Lifadhoo, Lonudhoo, Lonudhoohuttaa, Maadhoo, Maaéhivakaa, Maagodiréhaa, Maahéraa, Maahutigallaa, Maarehaa, Maavaarulaa, Maaveddhoo, Maguddhoo, Mainaadhoo, Mallaaréhaa, Mariyankoyya Rataa, Mathaidhoo, Mathihuttaa, Mathikera-nanahuththaa, Meehunthibenehuttaa, Menthandhoo, Meragihuttaa, Meyragilla, Mudhimaahuttaa, Odavarréhaa, Oinigillaa, Olhimuntaa, Olhurataa, Raabadaaféhéreehataa, Rahadhoo, Ralhéodagallaa, Reddhahuttaa, Rodhevarrehaa, Thelehuttaa, Thinéhuttaa, Ukurihuttaa, Ulégalaa, Vairéyaadhoo, Vatavarréhaa, Véraavillingillaa, Villigalaa\n\n"}
{"id": "451733", "url": "https://cs.wikipedia.org/wiki?curid=451733", "title": "Cobbania corrugata", "text": "Cobbania corrugata\n\nCobbania corrugata je druh vyhynulé druhohorní krytosemenné rostliny z čeledi Araceae. Patřila mezi vodní jednoděložné rostliny, které se ve fosilním záznamu vyskytují v jezerních sedimentech svrchnokřídového stáří. Nejčastěji jsou objevovány v 75 milionů let starých sedimentech Dinosaur Provincial Park v kanadské Albertě. \n\n"}
{"id": "451734", "url": "https://cs.wikipedia.org/wiki?curid=451734", "title": "Pohár", "text": "Pohár\n\nPohár \nKaždodenní nebo slavnostní nádoba pro podávání nápojů nebo pochutin, často zdobená, má kupu zdviženou na nožce s kruhovou podstavou. Bez nohy se častěji označuje číše. Může mít víčko.\n\nPodle obsahu se poháry dělí na: \n\nPodle symbolického významu se poháry dělí:\n\nDalší významy:\n\n\n"}
{"id": "451737", "url": "https://cs.wikipedia.org/wiki?curid=451737", "title": "Malé", "text": "Malé\n\nNázev Malé může znamenat:\n"}
{"id": "451742", "url": "https://cs.wikipedia.org/wiki?curid=451742", "title": "Ondřej Mirovský", "text": "Ondřej Mirovský\n\nOndřej Mirovský (* 24. ledna 1979 Praha) je český komunální politik, přírodovědec, specialista na družicové systémy pro pozorování Země, národní expert pro rámcové programy pro vědu a výzkum Horizont 2020, byl také vůdčí osobností kampaně \"Zachraňme Letnou\". Je spojován také s bojem proti hazardu a hernám v Praze. V letech 2014 až 2018 zastupitel hlavního města Prahy, od roku 2006 zastupitel městské části Praha 7, člen Strany zelených. Od roku 2014 je rovněž v dozorčí radě Technické správy komunikací hlavního města Prahy.\n\nOndřej Mirovský absolvoval Přírodovědeckou fakultu Univerzity Karlovy v Praze, obor ochrana a tvorba životního prostředí. Dále vystudoval postgraduální kurz environmentálního managementu v Amsterdamu a pracoval pro několik mezinárodních environmentálních organizací v Evropě (Friends of the Earth Europe, UNEP).\n\nSpecializoval se na problematiku vlivu fondů Evropské unie na životní prostředí. Aktuálně zastává také pozici národního kontaktu pro rámcové programy pro vědu a výzkum EU v oblasti kosmonautiky v Technologickém centru Akademie věd ČR.\n\nOndřej Mirovský je ženatý. S manželkou Michaelou mají syny Mikuláše a Vojtěcha.\n\nMirovský je od roku 2006 zastupitelem Městské části Praha 7, kde byl do roku 2010 předsedou finančního výboru.\n\nByl vůdčí osobností kampaně Zachraňme Letnou, což byl původně masový občanský protest proti nenávratným změnám v oblasti Letné. Petice, kterou podepsalo 7 100 občanů, odmítala výstavbu oceanária pod bývalým Stalinovým pomníkem a vybudování národního fotbalového stadionu na Spartě a žádali zachování zeleně v oblasti Letenské pláně. Petenti předali svůj protest na konci října 2008 pražskému primátoru Pavlu Bémovi.\n\nIniciativa se nadále zaměřuje na další dění v oblasti Letné, mj. na stavbu Městského okruhu či kácení stromů.\n\nV komunálních volbách v roce 2014 byl zvolen jako člen SZ za \"Trojkoalici\" (SZ, KDU-ČSL a STAN) do Zastupitelstva Hlavního města Prahy. Zároveň obhájil post zastupitele Městské části Praha 7, když jako lídr vedl kandidátku \"Koalice PRO 7\" (SZ, Piráti, SNK-ED a NEZÁVISLÍ). V listopadu 2014 se navíc stal místostarostou Městské části Praha 7. V roce 2018 se rovněž stal členem dozorčí rady Technické správy komunikací hlavního města Prahy.\nVe volbách do Zastupitelstva hlavního města Prahy v roce 2018 byl lídrem kandidátky Zelených a tudíž i kandidátem strany na post pražského primátora. Mandát zastupitele hlavního města se mu však nepodařilo obhájit. Nicméně byl opět zvolen zastupitelem městské části Praha 7, když z pozice člena Zelených vedl kandidátku subjektu \"\"Piráti a Zelení Praha 7\"\", kde se také stal radním pro dopravu, integraci cizinců, bezpečnost a prevenci kriminality.\n\nOndřej Mirovský je od roku 2005 členem Strany zelených, kde v minulosti zastával funkci prvního místopředsedy krajské organizace v Praze a předsedy základní organizace v Praze 7. Ve funkčním období 2010–2012 byl členem předsednictva Strany zelených. V březnu 2015 byl zvolen předsedou Strany zelených v Praze, svou funkci obhájil i v roce 2017, kdy se stal spolupředsedou Strany zelených v Praze společně s Tatianou Konrádovou, zastupitelkou Prahy 5. \n\n"}
{"id": "451745", "url": "https://cs.wikipedia.org/wiki?curid=451745", "title": "Joan Abse", "text": "Joan Abse\n\nJoan Abse rozená Joan Mercer (11. září 1926 St Helens - 13. června 2005) byla anglická historička umění a manželka Daniela Abse. Zemřela při automobilové nehodě v jižním Walesu.\n\n"}
{"id": "451749", "url": "https://cs.wikipedia.org/wiki?curid=451749", "title": "Gaafu Alif", "text": "Gaafu Alif\n\nGaafu Alif ( ) je atol na Maledivách. Hlavní město atolu je Vilingili. Skládá se z 82 ostrovů, z toho je 10 obydlených. Počet obyvatel je 12 413. Atol řídí Ali Saleem. Tento administrativní atol se rozkládá na severovýchodní části přírodního atolu Huvadhoo.\n\n\nAraigaiththaa Baavandhoo Baberaahuttaa Bakeiththaa Beyruhuttaa Beyrumaddoo Bihuréhaa Boaddoo Bodéhuttaa Budhiyahuttaa Dhevvalaabadhoo Dhevvamaagalaa Dhigémaahuttaa Dhigudhoo Dhigurah Dhonhuseenahuttaa Falhumaafushi Falhuverrehaa Farudhulhudhoo Fénéhuttaa Fenrahaa Fenrahaahuttaa Funadhoovillingili Funamaddoo Galamadhoo Haagevillaa Hadahaa Hagedhoo Heenamaagalaa Hirihuttaa Hithaadhoo Hithaadhoogalaa Hulhimendhoo Hunadhoo Hurendhoo Idimaa Innaréhaa Kalhehuttaa Kalhudhiréhaa Kanduvillingili Keesseyréhaa Kendheraa Koduhuttaa Kondeymatheelaabadhoo Kondeyvillingili Kudalafari Kuddoo Kudhébondeyyo Kudhéfehélaa Kudhéhuttaa Kureddhoo Lhossaa Maadhiguvaru Maaféhélaa Maagehuttaa Maakanaarataa Maamutaa Maarandhoo Maaréhaa Mahaddhoo Maththidhoo Maththuréhaa Médhuburiyaa Médhuhuttaa Medhuréhaa Melaimu Meradhoo Minimensaa Munaagala Munandhoo Odagallaa Raaverrehaa Rinbidhoo Thinrukéréhaa Uhéréhaa Viligillaa Vodamulaa\n\n"}
{"id": "451752", "url": "https://cs.wikipedia.org/wiki?curid=451752", "title": "Haa Alif", "text": "Haa Alif\n\nHaa Alif, oficiálně Thiladhunmathi Uthuruburi \"(Severní Thiladhunmathi)\" je nejsevernější administrativní atol na Maledivách. Má 42 ostrovů, 16 z nich je obydlených. Počet obyvatel je 19 470. Atol řídí Mohamed Rasheed. Hlavní město je Dhidhdhoo. Nachází se na dvou přírodních atolech Ihavandhippolhu a severní části přírodního atolu Thiladhunmathi. \n\nAlidhoo, Alidhuffarufinolhu, Beenaafushi, Dhapparu, Dhapparuhuraa, Dhigufaruhuraa, Dhonakulhi, Gaafushi, Gaamathikulhudhoo, Gallandhoo, Govvaafushi, Huraa, Huvahandhoo, Innafinolhu, Kudafinolhu, Maafahi, Maafinolhu, Madulu, Manafaru, Matheerah, Medhafushi, Mulidhoo,\nNaridhoo, Umaraiffinolhu, Ungulifinolhu, Vagaaru, Velifinolhu\n\n"}
{"id": "451754", "url": "https://cs.wikipedia.org/wiki?curid=451754", "title": "Lucie Ondraschková", "text": "Lucie Ondraschková\n\nLucie Ondraschková (* 12. října 1989, Opava) je česká atletka, vícebojařka.\n\nJe to držitelka celkem devíti titulů mistryně České republiky . S atletikou začala v roce 1999, kdy nastoupila na sportovní ZŠ Englišovu, od té doby také závodí za Sokol Opava. Zprvu se soustředila na skok daleký, když pak ke konci studia na ZŠ přišlo období stagnace výkonnostního růstu na této disciplíně, více se zaměřila na sedmiboj. Nyní se mu plně věnuje – trénuje v Ostravě – již přes dva roky. Mezi její stěžejní disciplíny patří: skok daleký, skok vysoký a běh na 800 m.\n\n"}
{"id": "451756", "url": "https://cs.wikipedia.org/wiki?curid=451756", "title": "Jídelna", "text": "Jídelna\n\nJídelna je obecný název pro specializovaný prostor v domě nebo i v jiné stavbě ( veřejné nebo soukromé), která je vyhrazena\npro konzumaci jídla a pití. Odtud je pak odvozen její název. Všechny typy jídelen bývají vybaveny vhodným nábytkem, který umožňuje pohodlnou konzumaci jídla. Veřejné jídelny a ostatní veřejně stravovací zařízení musí splňovat závazné hygienické předpisy a předepsané stavební normy.\n\nZ hlediska účelu lze rozlišit různé typy jídelen:\nHostinská zařízení se dělí podle druhu do kategorií a zařazují se do nich dle převažujícího charakteru jejich činnosti. Základní rozdělení hostinských zařízení restauračního typu dle statistické metodiky EU:\n1. Restaurace – dominantní prodej pokrmů s možností zakoupení nápojů a možnost různých forem společenské zábavy\nrestaurace\nsamoobslužné restaurace (jídelny)\nrychlé občerstvení (bistra, hamburgrové restaurace)\nrestaurační zařízení podél cest (motorest)\nstánky podávající občerstvení, ryby, hranolky\nželezniční jídelní vozy a jiná zařízení pro přepravu cestujících\n2. Bary – dominantní prodej nápojů s možností různých forem společenské zábavy; možno prodávat výrobky studené kuchyně, cukrářské výrobky, teplé pokrmy minutkového charakteru\nbary\nnoční kluby\npivnice\nkavárny, espresa\n\nDalší členění na kantýny a cateringové služby – jedná se o prodej pokrmů a nápojů za upravené ceny zejména v závodních jídelnách, a dále o výrobu a přípravu pokrmů v centrálních výrobnách, dodávek pokrmů na objednávku leteckým společnostem, na bankety, společenské události.\nNásleduje stravování školní – od jeslí až po vysoké školy, v neposlední řadě stravování v sociálních zařízeních a nemocniční stravování.\nU jednotlivých kategorií lze zřizovat sezónní a příležitostná odbytová střediska, která jsou součástí provozovny (terasy, atria, zahrady, předzahrádky, salónky, sály). Všechny hostinské provozovny, s výjimkou kategorií občerstvení, kiosk, musí mít pro hosty WC.\n\n\n\nNěkteré z těchto typů jídelen však v různé míře nabízejí své služby a kapacity i veřejnosti.\n\n"}
{"id": "451759", "url": "https://cs.wikipedia.org/wiki?curid=451759", "title": "Haa Dhaalu", "text": "Haa Dhaalu\n\nHaa Dhaalu je administrativní atol na severu Malediv. Hlavní město atolu je Kuluduffusi. Atol má 35 ostrovů, z toho 16 obydlených. Počet obyvatel je 22 489. Atol řídí Mohamed Didi. Nachází se na jižní části přírodního atolu Thiladhunmathi a na atolu Makunudhoo.\n\n\nBodunaagoashi, Dafaru Fasgandu, Dhorukanduhuraa, Fenboahuraa, Hirinaidhoo, Hondaafushi, Hondaidhoo, Innafushi, Kamana, Kattalafushi, Kaylakunu, Kudamuraidhoo, Kudanaagoashi, Muiri, Rasfushi, Ruffushi, Vaikaramuraidhoo, Veligandu\n\n"}
{"id": "451762", "url": "https://cs.wikipedia.org/wiki?curid=451762", "title": "Synagoga Cymbalista a Centrum židovského dědictví", "text": "Synagoga Cymbalista a Centrum židovského dědictví\n\nSynagoga Cymbalista a Centrum židovského dědictví (: בית הכנסת והמרכז למורשת היהדות ע\"ש צימבליסטה) je kulturní centrum a hlavní synagoga Telaviské univerzity. Byla navržena v roce 1996 švýcarským architektem Mario Bottou a postavena v letech 1997 až 1998. Mecenáši a jmenovci byli Paulette a Norbert Cymbalistovi.\n\nPůdorys budovy se rozkládá na ploše přibližně 760 až 800 m. Z obdélníkové základny stoupají dvě párové věže, které mají v úpatí čtvercový půdorys, avšak přecházejí v kruh, který má při vrcholu poloměr 13,5 metru. Obě věže spojuje pravoúhlá hala. Původní architektonická podoba věží je realizací konstrukční úlohy kvadratura kruhu. V každé z věží je při jejím vrcholu zabudován čtvercová deska v podobě baldachýnu, která rozprostírá přírodní světlo po stěnách věží. Toto zařízení má připomínat tradiční židovský svatební baldachýn zvaný chupa. Aron ha-kodeš je částečně nasvícen průsvitným onyxem. Nad ním se nachází verš z Žalmů v hebrejštině שויתי יהוה לנגדי תמיד, „Hospodina stále před oči si stavím“ (Žalm 16:8).\n\nSynagoga Cymbalista a Centrum židovského dědictví byla postavena v době, kdy slavní architekti v Izraeli navrhovali množství budov, a vytvářeli tak kreativní moderní architekturu spojenou s židovskými institucemi. Jedna taková instituce, Židovské muzeum v Berlíně, hostila výstavu \"Židovská identita v architektuře\" (\"Jewish Identity in Architecture\"), která představovala synagogu Cymbalista. Již dříve navrhovali mezinárodně uznávaní architekti nové vzhledy synagog v jejich moderní podobě: kongregace Bet Šolom v Pensylvánii navržená Frankem Lloydem Wrightem či navrhovaná přestavba synagogy Churva architektem Louisem Kahnem. Mario Botta navrhl budovu Sanfranciského muzea moderního umění a o několik let dříve i katedrálu Vzkříšení a svatého Korbiniána v Évry, s podobným válcovitým tvarem. Synagoga Cymbalista a Centrum židovského dědictví byla dvanáctým projektem a vyvrcholením série náboženských prací Mario Botty, které byly představeny v Londýně v Královském institutu britských architektů na výstavě s názvem \"Architetture del Sacro: Prayers in Stone.\"\n\n"}
{"id": "451769", "url": "https://cs.wikipedia.org/wiki?curid=451769", "title": "Filip Hadač", "text": "Filip Hadač\n\nFilip Hadač (* 26. března 1993 Opava) je český juniorský reprezentant v orientačním běhu. Kariéru běžce započal od útlého věku za klub Přátel orientačního běhu Opava (POBO) a díky svým úspěchům reprezentuje i švédský klub Jönköpings OK, za který běhá i prestižní štafetový závod Tiomila. V roce 2009 ukončil studium na ZŠ Englišovu v Opavě a nastupuje na Slezské gymnázium v Opavě.\n\n\n"}
{"id": "451774", "url": "https://cs.wikipedia.org/wiki?curid=451774", "title": "Lichtenegg", "text": "Lichtenegg\n\nLichtenegg může být:\n\n\n"}
{"id": "451775", "url": "https://cs.wikipedia.org/wiki?curid=451775", "title": "Agroturistika", "text": "Agroturistika\n\nAgroturistika je způsob trávení volného času, jde o turistiku, v typických venkovských podmínkách, někdy i spojenou s dobrovolnou, neplacenou prací v zemědělství na venkově (která může být spojena s pokrytím části nákladů na pobyt), nebo napodobováním tradičních (nebo současných) venkovských prací a zvyků. Smyslem je poznání života zemědělců a venkova, blízký kontakt s zvířaty (např. jízda na koni), zemědělskými plodinami, zlepšení vztahu k půdě, posílení vlasteneckých pocitů – sounáležitosti s kořeny českého národa, obyvateli venkova, poznání jejich každodenní dřiny apod... Podílí se na udržování a rozšiřování kulturních a sociálních tradic. Návštěva vinařských sklípků spojená s prohlídkou vinic, výroby vína a konzumací alkoholu lze považovat také za agroturistiku.\nVolně navazuje na tradice padesátých let, kdy pracující inteligence jezdila (někdy i dobrovolně) pomáhat sklízet úrodu, nebo těžit uhlí a sedmdesátých a osmdesátých let, kdy studenti jezdili sklízet chmel a poznávat zemědělství. Extrémním příkladem agroturistiky je Čína, kdy studenti devastující města projevy levicového extremismu odjeli dobrovolně, nebo povinně dočasně pomáhat do zaostalého zemědělství jako součást kulturní revoluce. Agroturistika může být spojena s projížďkami na koních a péčí o ně. Základy agroturistiky položila změna lidského smýšlení v období 19. století, zejména romantismus a romantizování venkova.\n\n\nSoučást trávení volného času, zdroj příjmů z turistiky v oblastech bez kulturních památek (mimo folklór) a v lidmi silně ovlivněné přírodě.\n\n\n"}
{"id": "451776", "url": "https://cs.wikipedia.org/wiki?curid=451776", "title": "Polydaktylie", "text": "Polydaktylie\n\nPolydaktylie je vlastnost určená evoluční fází čtyřnožců, kdy se při přeměně ploutví v končetiny vyvinulo více než dnes běžných pět prstů. Z hlediska soudobé medicíny jde o souhrnné označení vrozené vady, jež má za následek větší počet prstů na noze či ruce než je běžné. Často bývá tato vada dědičná. Vyskytuje se velmi často u dětí s Patauovým syndromem. Nejběžnější formou polydaktylie u lidí je šestiprstost.\n"}
{"id": "451781", "url": "https://cs.wikipedia.org/wiki?curid=451781", "title": "Schindler", "text": "Schindler\n\nSchindler, Šindler (\"Schindlerová, Šindlerová\") může být:\n\n"}
{"id": "451785", "url": "https://cs.wikipedia.org/wiki?curid=451785", "title": "Porada ekonomických ministrů", "text": "Porada ekonomických ministrů\n\nPorada ekonomických ministrů je setkání zástupců vybraných resortů. Rozhodnutí o účastnících porady ekonomických ministrů je na předsedovi vlády. Toto setkání, které se koná poměrně pravidelně před zasedáním vlády, slouží k vyřešení případných rozporů a témat u materiálů, předkládaných k projednání vládě.\n\nV roce 2009 za úřednické vlády Jana Fischera se porady ekonomických ministrů účastnilo:\n\n"}
{"id": "451786", "url": "https://cs.wikipedia.org/wiki?curid=451786", "title": "Solomon Burke", "text": "Solomon Burke\n\nSolomon Burke (21. března 1940, Filadelfie, USA – 10. října 2010, Amsterdam, Nizozemsko) byl americký zpěvák, textař a držitel ocenění Grammy Award. Během půlstoletí, kdy vystupoval vycházel ze svých kořenů: gospel, soul a blues, stejně jako rozvíjel vlastní styl v době, kdy RnB a rock byly stále v počátcích. V roce 2001 vstoupil do Rock and Roll Hall of Fame.\n\nZemřel 10. října 2010 na amsterdamském letišti Schiphol.\n\n\n"}
{"id": "451793", "url": "https://cs.wikipedia.org/wiki?curid=451793", "title": "Pevnost Bahla", "text": "Pevnost Bahla\n\nPevnost Bahla (: ), též Hisn Tamah, je pevnost poblíž stejnojmenného města Bahla v Ománu. Leží na západním okraji al Hadžaru, jihozápadně od Maskatu. Jedná se o kulturní památku, zařazenou na 11. zasedání v roce 1987 v Paříži na seznam světového dědictví UNESCO, v letech 1988 až 2004 navíc i na seznamu světového dědictví v ohrožení.\n\nPevnost Bahla byla postavena během 13. a 14. století. V roce 1406, za vlády imáma Machzúma Íbn al-Falláha, se stalo město Bahla hlavním městem a centrem moci dynastie Nabháníů. V roce 1610 byla dobyta a následně zbořena, a tak je v současné době zříceninou.\n\nHliněná hradba pevnosti dosahuje délky 10 kilometrů, na dvou stěnách byla hradba nahrazena moderní silnicí. Do zdí jsou vyřezány ornamenty. Na kraji opevnění stojí dvě mešity, obě poměrně poškozené. V zimních měsících Hadžar sužovaly těžké lijavce, a tak si pevnost z hlíny vynucovala pravidelné opravy, které skončily v 19. století, kdy Omán přišel o své kolonie, a tedy i bohatství. V posledních letech se vláda pokouší o zachování této památky.\n\n"}
{"id": "451796", "url": "https://cs.wikipedia.org/wiki?curid=451796", "title": "Shaviyani", "text": "Shaviyani\n\nShaviyani, oficiálním názvem Miladhunmadulu Uthuruburi \"(Severní Miladhunmadulu)\", je administrativní atol na severu Malediv. Má 51 ostrovů, z toho 16 obydlených. Hlavní město atolu je Funadhoo. Počet obyvatel 14 902 (16. ledna 2003). Hlavou atolu je Ahmed Qasim. Nachází se na severní části přírodního atolu Miladhunmadulu.\n\nAtol se nachází mezi atoly Haa Dhaalu a Noonu na Maledivách. Je 37 km dlouhý, je to třetí atol ze severu a připomíná písmeno \"C\", což je i jeho kód.\n\nHlavní složkou ekonomiky atolu je rybolov a agronomie. Rybolov je praktikován celoročně. Některé ostrovy jsou vyhledávanými turistickými letovisky.\n\nAtol má zodpovědné oficiální veřejné služby, výzkum a ekonomiku. Atol Shaviyani byl založený v roce 1958. Řízen byl zpočátku z Laimagu, Funadhoo se stalo hlavním městem v lednu 1968.\n\n\nBis Huraa, Dhigu Rah, Dhiguvelldhoo, Dholhiyadhoo, Dholhiyadhoo Kudarah, Dhonveli-huraa, Ekasdhoo, Eriyadhoo, Farukolhu, Fushifarurah, Gaakoshinbi, Gallaidhoo, Hirubadhoo, Hurasfaruhuraa, Kabaalifaru, Keekimini, Killissafaruhuraa, Kudalhaimendhoo, Madidhoo, Madikurendhdhoo, Mathikomandoo, Medhurah, Medhukunburudhoo, Migoodhoo, Milandhoo, Naainfarufinolhu, Nalandhoo, Naruibudhoo, Neyo, Vagaru, Firubaidhoo, Maakadhoodhoo\n\n"}
{"id": "451799", "url": "https://cs.wikipedia.org/wiki?curid=451799", "title": "Noonu", "text": "Noonu\n\nNoonu je administrativní atol na Maledivách. Hlavní město atolu je Manadhoo. Skládá se ze 71 ostrovů, z toho 13 je obydlených. Počet obyvatel je 14 212. Atol řídí Abdulla Khaleel. Nachází se na jižní části přírodního atolu Miladunmadulu.\n\nObydlené ostrovy:\n\n"}
{"id": "451802", "url": "https://cs.wikipedia.org/wiki?curid=451802", "title": "Raa", "text": "Raa\n\nRaa je administrativní jednotka na Maledivách. Její hlavní město je Ungoofaaru. Skládá se z 88 ostrovů, z toho 15 je obydlených. Počet obyvatel je 15 483. Jednotku řídí Saud Abdulla.\n\nHlavní činností v regionu je turistický ruch, hlavně ostrov Meedhupparu.\n\nObydlené ostrovy:\n\nZa neobydlené ostrovy jsou považované i ty, kde jsou jen letiště a průmysl.\n"}
{"id": "451811", "url": "https://cs.wikipedia.org/wiki?curid=451811", "title": "Národní park Los Katíos", "text": "Národní park Los Katíos\n\nNárodní park Los Katíos je národní park v severozápadní Kolumbii (departementy Chocó a Antioquia). V roce 1994 byl park pro svou výjimečnou rozmanitost rostlinných a živočišných druhů přijat mezi přírodní památky světového dědictví UNESCO. Pokrývá plochu o rozloze 720 km² a je součástí tropického pásu deštného pralesa Darién. Nachází se na panamsko-kolumbijské hranici; na panamské straně na něj navazuje tamní národní park Darién, taktéž světové přírodní dědictví UNESCO.\n\nPark se nachází v nadmořské výšce od 50 do 600 m n. m., průměrný roční srážkový úhrn se pohybuje od 2000 do 4300 mm, teplota pak 27°C. Velká část parku se rozprostírá v pohoří Serranía da Tacarcuna, nachází se zde mokřady a bažiny (např. Ciénaga del Cacarica, Ciénaga de Tumaradó).\n\n"}
{"id": "451812", "url": "https://cs.wikipedia.org/wiki?curid=451812", "title": "Sociální síť", "text": "Sociální síť\n\nSociální síť, společenská síť nebo komunitní síť (anglicky ) je služba na Internetu, která registrovaným členům umožňuje si vytvářet osobní (či firemní) veřejný či částečně veřejný profil, komunikovat spolu, sdílet informace, fotografie, videa, provozovat chat a další aktivity. Někdy se za sociální síť považují i internetová diskusní fóra, kde si uživatelé vyměňují názory a poznatky na vybraná témata (těhotenství, automobily, finanční poradenství, apod.). Komunikace mezi uživateli sociálních sítí může probíhat buď soukromě mezi dvěma uživateli nebo (nejčastěji) hromadně mezi uživatelem a skupinou s ním propojených dalších uživatelů.\n\nPojmenování pochází ze sociologického pojmu sociální síť – skupina lidí, která spolu udržuje komunikaci různými prostředky.\n\nV současnosti nejznámější a největší sociální sítí na světě je Facebook s více jak miliardou registrovaných uživatelů (květen 2019).\n\nPodle italské studie má život na sociálních sítích značně negativní dopad na skutečný život každého člověka ve smyslu, že komunikace s ostatními pomocí sociálních sítí ovlivňuje, jak moc těmto lidem dotyčný věří, přičemž ztráta důvěry dopadá negativně na vnímání vlastní spokojenosti se životem. Navíc je díky systému paradoxně většina uživatelů (i 90 %) méně populárních než jejich přátelé. Mladí lidé mají navíc problémy s posouzením důvěryhodnosti zpráv. Odborníci často nedoporučují je používat. \n\nMezi neuživateli sociálních sítí je všeobecně rozšířen názor, že sociální sítě jsou doménou hlavně generace teenagerů, nicméně tento názor neodpovídá skutečnosti. V současné době silně převažují dospělí uživatelé. Pro ilustraci může posloužit věková struktura uživatelů Facebooku v České republice, kde cca 50% uživatelů je tvořeno věkovou skupinou od 20 do 35 let.\n\nZa první sociální síť lze považovat projekt Sixdegrees spuštěný v roce 1997, kde uživatelé měli možnost si vytvořit svůj osobní profil a seznam přátel a později procházet seznamy přátel svých přátel. V roce 2000 byla služba ukončena (doména stále existuje, ale lze se zaregistrovat jen na základě pozvánky). Podle svého zakladatele tento projekt nebyl úspěšný, protože jednoduše předběhl svou dobu. Na konci devadesátých let byl obecně počet uživatelů Internetu nízký.\n\n\n\nPo té, co byla koncem roku 2008 spuštěn Facebook v češtině, začal zájem o české sociální sítě a komunitní servery upadat, do roku 2012 klesl počet zobrazení stránek (PV) serverů Blog.cz a Xchat o přibližně 75 %, serveru Líbímseti.cz dokonce o 90 %. Pro zabránění poklesu návštěvnosti mohou servery reagovat dvěma způsoby, buď postupným vylepšováním služby nebo spuštěním úplně nové verze služby (i jinak zaměřené). Lidé.cz se vydali druhou cestou, nová verze byla spuštěna v březnu 2014. Po tomto kroku server ztratil dalších 30 % návštěvníků.\n\n\nPřestože sociální sítě byly původně založeny, aby sloužily lidem, řada firem již zjistila, že se jim otevřel nový komunikační kanál se svými zákazníky. Firmy přistupují k sociálním sítím různými způsoby. Jedni je nepovažují za důležité pro svůj byznys a tudíž neinvestují úsilí do vybudování svých profilů. Druzí investují omezené úsilí, vytvoří si profil firmy na sociální síti, případně pozorují, co o nich další uživatelé říkají. A třetí skupina firem se na sociální síti či sítích naplno věnuje komunikaci se svými zákazníky či potenciálními zaměstnanci. Obecně se zdá, že sociální sítě dávají do rukou zákazníků firem silný nástroj na projevení svých názorů a proto stále více firem se přinejmenším snaží citlivě monitorovat dění na sociálních sítích, které se týká jejich značky. Příkladem může být příběh zpěváka a kytaristy Dava Carrolla, který cestoval s leteckou společností United Airlines (USA). Během přepravy došlo k poškození jeho kytary, ale letecká společnost odmítla uznat reklamaci. Zpěvák po několika marných pokusech dovolat se svých práv ztvárnil píseň a videoklip „United breaks guitars“ („United rozbíjí kytary“), který zveřejnil na serveru YouTube. Během krátké doby video zhlédlo přes 10 miliónů diváků a náhlá negativní popularita donutila společnost United k tomu, aby škodu uhradila. Možnosti využití sociálních sítí pro firmy jsou následující:\n\n\nJedním z nejvíce diskutovaných témat okolo sociálních sítí je sdílení a možnosti zneužití citlivých dat, důvěryhodnost sdělení a důvěryhodnost identity uživatele. Omezený a opatrný přístup zvolila na svém začátku sociální síť LinkedIn pro profesní kontakty, do které bylo možné se přihlásit jen na pozvání někoho, kdo již v síti fungoval a navíc bylo uživatelům silně doporučováno, aby si zvali pouze „důvěryhodné“ kontakty, které znají profesně. Zcela opačný přístup zvolila síť Facebook, kam se mohl zaregistrovat kdokoliv s e-mailovou adresou, přičemž údaje uváděné osobou v profilu nemusí odpovídat skutečnosti. Některé odhady ale hovoří pouze o 5-10% falešných registrací.\n\nPodle trenérky Rebeccy Chambersové velké množství uživatelů sociálních sítí posiluje, aby se chlubili na sociálních sítích, protože sociální sítě servírují osvalenou postavu jako běžnou věc.<ref name=\"idnes.cz/trenerka-fitness-posilovani-cviceni-dvh-\"></ref> Pokud pak uživatelům posilování nejde, mají z toho deprese.\n\nZatímco dříve byly tradičně nejnavštěvovanějšími stránkami Internetu vyhledávače v čele s Googlem, nyní tyto přední pozice atakují sociální sítě Facebook a YouTube. Sociální sítě patří mezi tzv. technologie Web 2.0, tedy představují další vývojovou generaci Internetu v jeho struktuře a způsobu používání. Názory ohledně budoucnosti se různí, od silně favorizujících sociální sítě až po skeptické. Napovědět mohou pouze fakta: podle zprávy agentury Nielsen z roku 2010 tráví Američané nejvíce času (když jsou on-line) právě na sociálních sítích. Na druhém místě jsou on-line hry a teprve na třetím e-mail.\n\nV současnosti se stále více rozšiřují sociální sítě i v oblasti investování na burze. Tyto sociální sítě dovolují běžným uživatelům bez znalosti burzy obchodovat. Uživatel pouze kopíruje automatické obchody, které provádí zkušený obchodník. \n\nDaniel Dočekal v roce 2018 v rámci seriálu článků Jak bude internet vypadat za 20 let? poukázal na možnost, že sociální sítě a profily na nich v budoucnu stanou něčím, co bude předurčovat, kdo je kdo a co mu je dovoleno.<ref name=\"lupa.cz/clanky/mit-neco-jako-facebook-bude-za-20-let-povinne-bez-nej-skoncite-na-okraji-spolecnosti\"></ref>\n\n\n"}
{"id": "451815", "url": "https://cs.wikipedia.org/wiki?curid=451815", "title": "Jaguar XK 140", "text": "Jaguar XK 140\n\nJaguar XK 140 byl sportovní automobil vyráběný automobilkou Jaguar mezi lety 1954 a 1957. Vůz byl v mnoha ohledech vylepšenou verzí svého předchůdce, modelu XK 120. Do roku 1957, kdy byl nahrazen modelem XK 150, bylo vyrobeno 9 051 exemplářů.\n\nModel XK 140 byl představen jako inovovaný následník stárnoucího modelu XK 120 na podzim roku 1954. Vzhledově se od svého předchůdce příliš nelišil. Na první pohled byly patrné nové širší, bohatě pochromované přední i zadní nárazníky, které nahradily tenké dvoudílné nárazníky svého předchůdce. Změněna postihla také přední masku vozu. Maska chladiče zůstala stejně široká jako u předchůdce, nyní ovšem měla menší počet pochromovaných svislých žeber. Přes celou kapotu a víko kufru se nově táhl pochromovaný pruh, který mohl být na konci ozdoben emblémem odkazujícím na úspěch vozu C-type v závodě Le Mans v roce 1951 a 1953. Vůz byl také nepatrně širší. Motor byl posunut o tři couly (7,62 cm) dopředu, čímž vzniklo více prostoru pro posádku. Díky tomu a také díky mírně upravené linii střechy se mohla poprvé u sportovního modelu XK nabízet také praktická varianta vozu s nouzovou zadní sedačkou pro jednoho dospělého nebo dvě děti. Tato konfigurace se vyskytovala pouze u provedení kupé s pevnou střechou. Vůz měl také lépe vybavený interiér.\n\nModel XK 140 zdědil po svém předchůdci proslulý šestiválcový motor XK o objemu 3442 cm³, avšak nově vyladěným na vyšší výkon. Z původních 160 koní na 190 koní (této hodnoty dosahovala u modelu XK 120 pouze silnější verze s označením S.E.). Číslice 140 v názvu vozu již neoznačovala max. rychlost vozu v mílích za hodinu, ta se pohybovala na hranici 200 km/h (125 mil/hod). Stejně jako u XK 120 se nabízela také výkonnější varianta S.E. (Special Equipment) s tzv. „C“ hlavou. Motor u této verze používal hlavy válců ze závodního typu C. Výkon se zvýšil na 210 koní (156 kW), zrychlení z 0 na 100 km/h se snížilo na 9 sekund. V USA byl vůz v tomto provedení znám pod jménem XK 140 MC. Vyrobeno bylo přes 2798 kusů. Příjemnou novinkou bylo nové, lehce ovladatelné hřebenové řízení. Bez obměny zůstaly brzdy, bubnové na všech kolech. Model XK 140 byl prvním sportovním vozem značky, který byl nabízen také s automatickou převodovkou (od roku 1956).\n\nVůz byl už od svého uvedení na trh v dostání ve třech provedeních. První bylo kupé s pevnou střechou a nouzovým zadním sedadlem, kterého se prodalo 2808 kusů. Druhým bylo kupé se snímací střechou a snímatelnými bočními okénky s označením DHC (Drop Head Coupe). Vyrobilo se 2889 exemplářů. Poslední a nejúspěšnější bylo klasické provedení roadster OTS (Open Two Seater), kterého se vyrobilo 3354 kusů.\n"}
{"id": "451821", "url": "https://cs.wikipedia.org/wiki?curid=451821", "title": "Fundamentální grupa", "text": "Fundamentální grupa\n\nFundamentální grupa je pojem z matematiky, přesněji z algebraické topologie. Popisuje křivky, které se v daném prostoru nedají stáhnout do bodu.\n\nNechť formula_1 je topologický prostor a formula_2 je prvkem formula_1.\nZaveďme prostor formula_4 oblouků začínajících v formula_2 předpisem\nPro každé formula_7, formula_8 z formula_4 definujme element formula_10 z formula_4 formulí formula_12 pro formula_13 a formula_14 pro formula_15 a element formula_16 z formula_4 předpisem formula_18 pro formula_19. Nakonec definujme element formula_20 pro každé formula_19.\nSnadno lze ověřit, že formula_22 je grupa.\nDefinujme na C relaci ekvivalence formula_23. Položíme formula_24, právě tehdy když oblouk formula_7 je homotopický oblouku formula_8.\nDefinujme formula_27.\nDá se ukázat, že grupa \"C\" určuje přirozeně strukturu grupy na formula_28. Tato se nazývá \"první homotopická grupa topologického prostoru formula_1\", respektive \"fundamentální grupa \"X\" \".\n\nPokud formula_1 je obloukově souvislý, potom formula_31 pro každé formula_32 formula_33 z formula_1,\ntj. první homotopická grupa pro obloukově souvislý topologický prostor je až na izomorfizmus nezávislá na bodu formula_2. Tato grupa se proto někdy nazývá jenom fundamentální grupa prostoru, formula_36.\n\nFundamentální grupa Euklidova prostoru je triviální, formula_37, neboť formula_38 je kontraktibilní.\n\nFundamentální grupa Euklidova prostoru bez bodu je izomorfní grupě celých čísel, formula_39. Podobně fundamentální grupa kružnice formula_40.\n\nFundamentální grupa součinu topologických prostorů je izomorfní součinu příslušných fundamentálních grup. Například pro torus je formula_41, kde formula_42 je torus a formula_43 jeho nějaký bod. Generátory formula_44\na formula_45 reprezentují (třídu homotopie) velké a malé kružnice toru formula_42.\n\nFundamentální grupa Kleinovy láhve je izomorfní formula_47 Prvek (0,1) tedy odpovídá nestažitelné uzavřené křivce, která když se objede dvakrát, stane se stažitelnou.\n\nFundamentální grupa číslice \"8\" (chápané jako křivky v rovině) je volná grupa o dvou generátorech.\n\n\nZákladní věta algebry se dá lehce dokázat pomocí tvrzení, že fundamentální grupa kružnice je izomorfní formula_48. Kdyby totiž polynom \"p\" stupně \"k\" neměl kořen, zobrazení formula_49 z dostatečně velké kružnice formula_50 do jednotkové kružnice formula_51 by objelo jednotkovou kružnici \"k\" krát. Tato křivka tedy odpovídá prvku \"k\" ve fundamentální grupě formula_51. V prostoru formula_53 je formula_50 stažitelná do bodu, tudíž \"k=0\" a polynom \"p\" je konstantní.\n\nPodobně Brouwerova věta o pevném bodu je v případě dvourozměrné koule jednoduchá aplikace netriviálnosti fundamentální grupy kružnice.\n\nV případě kompaktních variet fundamentální grupa úzce souvisí s existencí vektorového pole, kterého rotace je nulová, ale které není gradientem žádného potenciálu.\n\nU reprezentací Lieovy grupy G souvisí fundamentální grupa s existencí reprezentací její Lieovy algebry, které neodpovídají žádné reprezentaci Lieovy grupy G.\n\nV teorii uzlů se často studuje fundamentální grupa doplňku uzlů v formula_55 (anebo jiném prostoru), která popisuje jisté invariantní vlastnosti uzlu.\n\nPojem fundamentální grupy vznikl z potřeb analýzy funkcí komplexní proměnné, zejména teorie integrálů na Riemannových plochách, resp. tzv. algebraických mnohoznačných funkcí v souvislosti s výzkumem tzv. matice period mnohoznačné algebraické funkce. V současnosti je pojem užíván především v algebraické topologii,\nalgebraické geometrii aj. oblastech matematiky, jakou je např. teorie uzlů.\n\nPojem fundamentální grupy je zobecněn pojmem homotopického grupoidu.\nFundamentální grupa je pouze první z řady homotopických grup. Vyšší homotopické grupy zavedl matematik Eduard Čech\n"}
{"id": "451822", "url": "https://cs.wikipedia.org/wiki?curid=451822", "title": "Churgův–Straussové syndrom", "text": "Churgův–Straussové syndrom\n\nChurgův–Straussové syndrom, syn. alergická granulomatózní angiitida (známý též jako alergická granulomatóza) je systémová eosinofilní autoimunitní vaskulitida, vedoucí k nekróze. Ta se týká především krevních cév v plicích (začíná jako závažný druh astmatu), trávicí soustavy a periferních nervů, postihuje ale též srdce, kůži a ledviny. Jedná se o vzácné nedědičné a nepřenosné onemocnění. V minulosti byl kvůli podobné morfologii považován za druh polyarteritis nodosa (PAN).\n\nSyndrom byl poprvé popsán doktory Jákobem Churgem a Lotte Straussovou v nemocnici Mount Sinai Hospital v New Yorku v roce 1951.\n\nNeléčený syndrom končí smrtí. Léčba zahrnuje vysoké dávky kortikosteroidů nebo kombinovanou imunosupresivní léčbu.\n\n"}
{"id": "451826", "url": "https://cs.wikipedia.org/wiki?curid=451826", "title": "Bystřička (přítok Vsetínské Bečvy)", "text": "Bystřička (přítok Vsetínské Bečvy)\n\nBystřička - Bystřice je pravostranným přítokem Vsetínské Bečvy. Pramení na severním svahu vrchu Beskyd (891 m n.m.) v pohoří Vsetínské vrchy. Protéká obcí Valašská Bystřice a pod soutokem s potokem Malá Bystřička a silničním mostem u pohostinství U Bušů se vlévá do přehrady Vodní nádrž Bystřička. Pod přehradní nádrží říčka nese jméno Bystřička (Bystřice), protéká obcí Bystřička, kde se vlévá do Vsetínské Bečvy. Délka toku činí cca 16,5 km. Nejvýznamnější přítoky jsou pravostranné potoky Malá Bystřička a Růždka.\n\n\nPrůměrný průtok u ústí činí 0,864 m³/s.\n\nVyužívá se k letní rekreaci a k zavlažování. Slouží rovněž k odvodu odpadních vod - projekt Čistá Bečva. Jako prevence povodní slouží přehradní nádrž a četné četné hráze na toku. K rybolovu slouží rybářské revíry.\n\nRybářské revíry jsou úseky řeky, které obhospodařuje Český rybářský svaz a jsou určené k vykonávání rybářského práva. Jsou uvedeny v Soupisu revírů a na řece jsou označovány a číslovány proti proudu řeky. Říčka Bystřiřka (Bystřice) má jeden revír pstruhový a jeden mimopstruhový, jak je uvedeno v následujícím popisu.\n\n   <nowiki> </nowiki>Pstruhový revír č. 473 017 Bystřice Valašská 1P na říčce Valašská Bystřice, která  je pravostranným přítokem Vsetínské Bečvy v obci Bystřička ve Zlínském kraji. Délka revíru je 14 km, plocha 4 ha. Revír obhospodařuje MO ČRS Vsetín a platí zde celosvazová pstruhová povolenka, nebo povolenka „Výboru územního svazu pro Severní Moravu a Slezsko“. Vsetínská Bečva, do které ústí, je samostatný pstruhový revír č. 473 003.\n\n    Revír začíná soutokem se Vsetínskou Bečvou pod  obci Bystřička GPS:. Při postupu proti proudu říčka protéká obcí Bystřička a jejím okolím až ke hrázi přehradní nádrže Bystřička, přerušující revír a zde také končí spodní část revíru. \n\n  Přehradní nádrže Bystřička je samostatným mimopstruhovým revírem Bystřice Valašská 1A č. 471023.\n\n   Pstruhový revír pak pokračuje nad splavem u restaurace U Bušů GPS: vlevo proti proudu. Vpravo přitéká větší potok Malá Bystřička, který je CHRO – lov ryb zakázán.\n  Říčka zde protéká údolím mezi Rožnovskou a Vsetínskou hornatinou přes obec Valašská Bystřice. Výše nad obcí  s koncem cesty revír na GPS: končí. Všechny přítoky jsou CHRO – lov ryb zakázán. Od 1. 9. lov povolen pouze na hlavním toku po přehradní hráz nádrže.\n\n    Říčka je přístupná autem, autobusem, na kole i pěšky  z blízké vedlejší silnice vedoucí z obce Bystřička do města Rožnov pod Radhoštěm a z železniční trati, stanice Bystřička.\n\n    Ve spodní části revíru koryto říčky mírně meandruje, břehy jsou upravené uskládáním lomového kamene s četnými přepadovými kamenno-betonovými splávky. Břehy jsou porostlé náletovými dřevinami, hlavně vrbami a olšemi, které většinou nebrání rybolovu.\n\n    Rybí osádka odpovídá charakteru říčky, nejvíce je zastoupen pstruh obecný, pstruh duhový, lipan podhorní a siven americký. Množství ryb je závislé na vysazování, vyskytují se hlavně v tůňkách a  ve splávcích. V říčce žije i chráněný hrouzek, střevle potoční, vranka obecná a ouklej pruhovaná. Spodní část revíru je sekundárním pásmem, se studenou a i po deštích čistou vodou, což je výhodou tohoto revíru.\n\n    V revíru je dostatek vhodných míst pro  muškaření, nebo přívlač. Pěkná místa jsou přímo v obci Bystřička a nad obcí až k přehradní nádrži. V horní části revíru, která má charakter většího potoka, je převládající rybou pstruh obecný, kterého lze lovit ve splávcích, převážně přívlačí.  \n\n   Říčky protéká CHKO Beskydy svou rozlohou 1 160 km² největší v České republice, kde je  mnoho turistický zajímavých míst, které se doporučuje navštívit. Např. „Naučnou stezku Klenov“, vedoucí od hráze přehradní nádrže na vrchol Dušná. Odtud je možno pokračovat na  Vsacký Cáb s vrcholem 841 m ležícím v západní části hřebene Vsetínských vrchů. Pod vrcholem je turistická chata Cáb z roku 1928. Na svazích Vsackého Cábu je prales Kutaný. Doporučuji navštívit 14 km vzdálené město Rožnov pod Radhošt2m ležící v  údolí Rožnovské Bečvy. \n\nTento krásný revír stojí za vyzkoušení a okolí vyzývá k návštěvě.\n\n    Mimopstruhový Bysrřice Valašská 1A revír č. 471 023 tvoří údolní nádrž Bystřička napájenou říčkou Valašská Bystřice, která  je pravostranným přítokem Vsetínské Bečvy pod obcí Bystřička ve Zlínském kraji. Délka revíru po cestě je cca 2 km, plocha 19 ha. Revír obhospodařuje MO ČRS Vsetín a platí zde celosvazová mimopstruhová povolenka, nebo povolenka „Výboru územního svazu pro Severní Moravu a Slezsko“. Loví se dle rybářského řádu a platných bližších podmínek od hráze přehrady na GPS: až po splav u Bušů na GPS:, přičemž  v autokempu na levém břehu od chaty Mír – vyznačeno tabulemi – je od 1. 7. do 30. 8. lov ryb zakázán. Na revíru je stanovena horní míra kapra 70 cm.\n\n    Říčka nad a pod přehradou je samostatný pstruhový revír č. 473 017 Bystřice Valašská 1P.\n\n    Přehradní nádrž je přístupná autem, autobusem, na kole i pěšky  z blízké vedlejší silnice vedoucí z obce Bystřička do města Rožnov pod Radhoštěm a z železniční trati, stanice Bystřička.     \n\n    V revíru je dostatek vhodných míst pro  lov na položenou,  plavanou, přívlačí i muškařením.  Rybí osádku tvoří amur, candát obecný,cejn velký, jelec tloušť, kapr obecný, karas obecný,okoun obecný,pstruh obecný a duhový,štika obecná, sumec velký, úhoř a ostatní drobná bílá ryba.\n\n   To, že v úlovcích nechybí ani pstruh obecný není žádnou zvláštností. Do vzniku krajského hospodaření rybářských organizací v roce 1975 byla přehradní nádrž vynikajícím pstruhovým revírem s výskytem kapra a bílé ryby. Do nádrže byla pokusně vysazena i hlavatka podunajská, které se zpočátku dařilo tak, že v roce 1979 vytáhlo do přítoku ke tření 64 hlavatek s průměrnou délkou kolem 80 cm. Hlavatka se lovila na zvláštní povolenku a postupně z mně neznámého důvodu vymizela.\n\n   To, že se změnil statut revíru na mimopstruhový byla dle mého názoru velká škoda, protože při stávajících potížích na pstruhových revírech na tekoucích vodách postrádám v regionu atraktivní jezerní pstruhový revír.\n\n     Údolní nádrž Bystřička je jednou z nejstarších přehrad v ČR a nejstarší přehradou v povodí řeky Moravy. Stavba probíhala v letech 1908 – 1912 s určením pro napájení zamýšleného Dunajsko – Oderský průplavu dle projektu architektů Rohmana a Brangema, přičemž stavbu zajišťovala vídeňská firma Rabas-Kosina-Weiner. Přehrada leží v krásném zalesněném údolí Vsetínských vrchů a je známou rekreační oblastí s množstvím soukromých chat a restauračních a ubytovacích zařízení. V létě je zde možnost koupání v průzračné vodě a krásných vycházek po naučných stezkách, případně lze navštívit blízká města Vsetín, Valašské Meziříčí nebo Rožnov pod R. Zde je možné navštívit tradiční folklorní a společenské akce, nebo zhlédnout nesčetné historické památky.\n\nTímto doporučuji tento krásný revír k vyzkoušení a okolí k návštěvě.                                                                                            \n"}
{"id": "451830", "url": "https://cs.wikipedia.org/wiki?curid=451830", "title": "Mega Drive", "text": "Mega Drive\n\nMega Drive je 16bitová herní konzole náležící ke 4. generaci konzolí vyráběná firmou Sega v Japonsku od roku 1988, distribuovaná v Evropě od roku 1990. Produkce byla ukončena 1995 a poslední licencovaná hra vyšla roku 2002 v Brazílii.\n\nV Severní Americe vyšla v roce 1989 pod jménem Genesis, protože společnost SEGA nebyla schopna v této oblasti zajistit právní pokrytí názvu Mega Drive. Mega Drive byla pátá konzole Segy, která následovala Sega Master System, se kterým byla zpětně kompatibilní.\n\nHlavním konkurentem Mega Drive byl Super Famicom firmy Nintendo, který vyšel o 2 roky později. Mega Drive se stal pro společnost SEGA jejím nejúspěšnějším modelem z hlediska počtu prodaných kusů a konzole i její hry jsou populární stále. Některé byly předělány pro hraní na novějších systémech jako Xbox Live Arcade, PlayStation Network nebo Virtual Console pro Nintendo Wii.\n\nPřestože byla konzole Master System poměrně úspěšná v Evropě a Brazílii, nikterak zásadně neovlivnila severoamerický a japonský trh, kde dominovaly přístroje konkurenční firmy Nintendo. Mezitím slavil úspěch Sega System 16, hrací automat na 16bitové platformě. Hayao Nakayama, tehdejší CEO společnosti dospěl k rozhodnutí vydat 16bitový systém pro domácí použití a finální koncept platformy Mega Drive byl následně použit i v několika dalších automatech, což zajistilo kompatibilitu her.\n\nNová konzole se původně měla jmenovat MK-1601, ale později se ustálil název Mega Drive, který měl reprezentovat sílu a výkon použitého procesoru Motorola 68000. SEGA použila název Mega Drive pro evropský, asijský, australský a brazilský trh. Pro Severní Ameriku bylo použito jméno Genesis, protože Mega Drive byl již licencován.\n\nMega Drive byl vydán v Japonsku 29. října 1988. Ve Spojených státech bylo vydání avizované na datum 9. leden 1989. SEGA nejprve získala partnera pro distribuci, společnost Atari, ale vzájemně se neshodli na potřebných bodech smluv a nakonec se SEGA rozhodla do distribuce zapojit sama. Bez Atari ovšem nedokázala dodržet původně plánovaný termín a tak na kompletní území severoamerického trhu přichází Genesis s téměř ročním zpožděním. Prodejní cena byla 190 $, tedy o 10 $ méně oproti původním plánům.\n\nProdej v Evropě byl zahájen 30. listopadu 1990. Mega Drive, jako následovník v Evropě úspěšného Master System se stal velmi rychle populární. Paradoxně se téměř dvouleté zpoždění nástupu konzole na evropský trh projevilo jako výhoda, kdy již při prvním prodejích Mega Drive mohly obchody nabídnout značnou paletu her pro tento systém. Nové hry totiž předváděly dovednosti konzole, zatímco zpětná kompatibility s Master System konzolí zajišťovala hladký přechod uživatelů z jednoho systému na druhý.\n\nAž do roku 1991 reprezentoval Mega Drive v reklamních kampaních jednooký pirát. Toto změnil příchod hry Sonic the Hedgehog, kdy se \"„ježek Soník“\" stal ihned novým maskotem společnosti SEGA.\n\nV Brazílii zajišťovala prodej společnost Tec Toy, která uvedla Mega Drive na trh roku 1990, jenom rok po uvedení předchůdce Master System. Tec Toy také spustila Sega MegaNet - internetové služby pro konzole SEGA. Zajímavostí je, že společnost také vydala přenosnou verzi konzole Mega Drive 5. prosince 2007. Přenosná verze obsahovala 20 zabudovaných her z původního Mega Drive.\n\nZ počátku byl Mega Drive srovnáván s Nintendo Entertainment System (NES), který mu nemohl svou 8bitovou technologií konkurovat. Přesto byl Mega Drive v domovském Japonsku zákazníky ignorován a za první rok se prodalo pouze 400 .000 kusů. Ačkoliv se SEGA neustále pokoušela nabídnout svým zákazníkům „více za méně“, Mega Drive se v Japonsku umístil až na 3. místě za SNES značky Nintendo a za TurboGrafx-16 společnosti NEC.\n\n\"Michael Katz\", nový CEO americké Segy udělal dva zásadní kroky k podpoření nového produktu na Nintendem ovládaném americkém trhu. Za prvé se zaměřil na konkurenční boj v oblasti arkádových her proti Nintendu. Za druhé, aby obešel licence, které mělo Nintendo na většinu těchto her, začala SEGA nabízet hry pod licencí různých celebrit. Z této doby vznikly hry jako \"Pat Riley Basketball\", \"Arnold Palmer Tournament Golf\", \"James 'Buster' Douglas Knockout Boxing\", \"Joe Montana Football\", \"Tommy Lasorda Baseball\", \"Mario Lemieux Hockey\", nebo \"Michael Jackson's Moonwalker\" a řada dalších. Žádná z těchto her však Mega Drive nedostala nad Nintendo.\n\nCEO mateřské společnosti SEGA, \"Hayao Nakayama\" se obával dalšího marketingového propadu, jako tomu bylo u ne-evropských zemí s Master System a najal \"Toma Kalinskeho\", aby nahradil Katze ve funkci hlavy americké pobočky. Kalinskeho již něco o videoherním průmyslu věděl a vypracoval čtyřbodový plán k úspěchu: Snížit cenu za přístroj, dát dohromady americký tým pro vývoj her pro severoamerický trh, pokračovat v agresivní kampani proti Nintendu a vyměnit \"Altered Beast\" na pozici hlavní hry společnosti za Sonic the Hedgehog. Ředitelství společnosti se jej zeptalo, jestli se nezbláznil, ale Nakayma všechny 4 body odsouhlasil. Sonic se stal tak oficiálním maskotem společnosti SEGA, hra byla přijata s výbornou kritikou a SEGA konečně s získala pro Mega Drive i zákazníky, kteří čekali na vydání SNES od konkurenčního Nintenda. Souboj herních konzolí začal na plné obrátky a záhy vytlačil úplně z trhu firmu NEC, výrobce konzole TurboGrafx-16.\n\nV roce 1992 již statistiky ukazovaly, že SEGA se dotahuje na Nintendo, které zaujímá 55% trhu, zatímco SEGA 45%. V Evropě neměl Mega Drive vážnějšího konkurenta a za svou pozici vděčil hlavně 8bitovému Master System. V Brazílii byl model Mega Drive také velice úspěšný, když dosáhl podílu 75% tamního trhu.\n\nRoku 1991 SEGA oznámila vydání přístroje pod názvem Mega-CD (v Severní Americe jako Sega-CD). Šlo o přídavný modul, který po zapojení do konzole rozšířil celkovou konfiguraci o rychlejší CPU a více paměti. Součástí také byla optická jednotka CD-ROM, čímž SEGA chtěla dát novou možnost tvůrcům her pro Mega Drive. Klasická cartrige disponovala kapacitou 8 nebo 16 MB celkové paměti, kdežto jeden kompaktní disk pojme 640 MB dat. Ačkoliv se ihned objevily první hry jako Sonic CD nebo Night Trap, celkově se prodalo pouze 6 milionů kusů tohoto rozšiřujícího modulu.\n\nV červnu 1994 SEGA ohlásila další modul pro Mega Drive, tentokrát pod názvem Sega 32X nebo také zkráceně pouze 32X. Společnost sama prezentovala nástavec jako pomalý vstup do nové generace herních konzolí. 32X byl také zprvu zamýšlen jako nová samostatná konzole značky SEGA. Joe Miller, vedoucí výzkumu a vývoje americké Segy ovšem tlačil na mateřskou firmu, aby byl 32X vydán pouze jako rozšiřující modul pro stávající Mega Drive a Sega si tak zbytečně nekonkurovala pro připravený Sega Saturn. Přestože byl 32X vybaven dvojicí 32bitových procesorů a 3D grafickým jádrem, zájem vývojářů her nevzbudil, zvláště, když vydání Saturnu bylo hlášeno hned na další rok. Cena tak rychle klesla z prvotních 159$ na 99$ a na samý závěr rozprodávala sklady za 19,99$ za kus. Prodalo se celkem 665 000 kusů do konce 1994.\n\nPro zajištění zpětné kompatibility se systémem Master System byl centrální procesor a zvukový čip (Zilog Z80) tohoto předchůdce integrován do koprocesoru Mega Drive. Zároveň video procesor VDP byl kompatibilní s VDP Master Systemu 4. revize. Nebyl tedy schopen spolupracovat s předchozími revizemi (Mega Drive nemohl tedy pracovat se softwarem určeným pro tyto revize nebo pro konzole SG-1000. Protože sloty pro herní cartrige obou modelů byly odlišné, pro hraní původních 8bitových her byl pro Mega Drive zapotřebí adaptér zvaný Power Base Conventer, který umožňoval zapojení cartrige do svého slotu. Sám se zapojoval do slotu pro cartrige v Mega Drive. V přední části adaptéru byl i slot pro paměťové karty na kterých vyšlo několik her pro Master System. Princip spočíval v tom, že se při zapojení hry pro Master System odpojil procesor Motorola 68000 a aktivoval se doposud nepracující Z80.\n\nPower Base Conventer nebyl plně kompatibilní s konzolí Mega Drive II, druhou verzí Mega Drive. Nová verze adaptéru, pod názvem \"Master System Conventer II\" tuto chybu napravovala. Jediná hra, která byla uvedena jako nekompatibilní pro použití na Mega Drive s adaptérem byla \"F-16 Fighting Falcon\", ale kromě této také nebyla zaručena funkčnost u her, které neprodukovala přímo společnost SEGA.\n\nNintendo si zavčasu uvědomilo sílící pozici Segy a začalo pracovat na návratu na vrchol, což se mu dařilo od roku 1994, kdy SEGA ztratila opět 30% trhu z různých důvodů. Po celou dobu své existence opomíjela žánr her RPG, který čítal další potenciální zákazníky. Pro SNES hry tohoto žánru vyvíjel SquareSoft. V letech 1994–1996 navíc SEGA nezvládla přechod na 32bitovou generací nových konzolí a modulace jako SEGA 32X, vyžadující stárnoucí Mega Drive, nové zákazníky nepřilákaly. Navíc krátce po uvedení 32X byla avizována Sega Saturn, což uvedlo trh do rozpaků, kterým směrem se SEGA vydá. Další chybou bylo ukončení podpory Mega Drive, přičemž tento 16bitový systém mohl ještě několik let přinášet potřebné zisky pro vývoj dalších konzolí. Nemalým faktem byl také nový konkurent na trhu - značka Sony se svým PlayStationem.\n\nKonzole Mega Drive vyšla posléze v několika dalších modifikacích, které přidávaly nové funkce a i rozšiřovaly stávající hardware. Kromě výrobků společnosti SEGA byly na různých světových trzích k mání také autorizované verze jiných výrobců, ale také neautorizované napodobeniny, jako např. \"Scorpion XVI\".\n\n\nZ produktů nevyráběných firmou SEGA stojí za zmínku Mega Drive 3, který vydala firma TecToy (autorizovaný distributor SEGA) v Brazílii. Mega Drive 3 neměl k dispozici slot pro herní cartrige, ale z výroby bylo k dispozici 80 zabudovaných her převzatých právě z éry Mega Drive a dalších 6 zabudovaných her od společnosti Electronic Arts: FIFA 08, , The Sims 2 and SimCity a další, původně určené pro mobilní telefony. Stejná společnost vydala také roku 2009 model pod názvem Mega Drive 4, který byl určen pouze pro Brazílii a opět nabízel pouze zabudované hry jako např. \"Sonic 3\", \"Golden Axe\", \"Altered Beast\" a \"The Sims 2\". Kromě dalších byla součástí také hra \"Guitar Idol\", a klon hry Guitar Hero, které je možné ovládat speciálním ovladačem v podobě elektrické kytary.\n\nMega Drive využíval za CPU 16/32bitový systém Motorola 68000. Maximální adresovaná paměť je 16 megabytů z ROM ($00000000-00400000), do RAM ($00FF0000-00FFFFFF).\nModel 68000 pracoval při frekvenci 7,61 MHz v konzolích PAL, 7,67 MHz v konzolích NTSC. Mega Drive byl vybaven také procesorem Zilog Z80, který sloužil primárně jako zvukový ovladač, ale také zajišťoval zpětnou kompatibilitu s hrami konzole Master System. Mega Drive byl dále vybaven 64 KB pracovní RAM.\n\nMega Drive byl vybaven dedikovaným VDP (Video Display Processor) pro zobrazování grafiky na pozadí. Šlo o vylepšenou verzi, oproti VDP v konzoli Master System, která byla odvozena od TMS9918 značky Texas Instruments. Obraz mohl mít výstup až 256 pixelů (32 řádků) nebo 320 pixelů (40 řádků) napříč 224 sloupcům (odpovídá 28 řádkům) nebo 240 sloupcům (30 řádků) vertikálně. 240-řádkový režim byl používán při zobrazovací frekvenci 50 Hz.\n\nK dispozici byla dvojice primárních zvukových čipů, které oba mohly být řízeny procesorem (M68000), tak koprocesorem (pro Master System hry) Z80. Šlo o \"Yamaha YM2612\" frekvenční modulátor (FM) a \"Texas Instruments SN76489\" programovatelný zvukový generátor (PSG).\n\nMega Drive byl vybaven 2 KB bootovací paměti ROM, která je známá také jako \"„Trademark Security System“\" - TMSS (Česky: Ochranný systém obchodní značky). Když konzole byla spuštěna, automaticky zkontrolovala kód hry, který byl dán licencovaným vývojářům her. Nelicencované hry bez kódu byly odmítnuty. Pokud hra prošla kontrolou kódu, zobrazil se text \"„Produced by or under license from Sega Enterprises Ltd.“\" Systém TMSS se také stal předmětem právního sporu SEGA vs. Accolade.\n\nStandardní gamepady dodávané spolu s konzolí obsahovaly trojici tlačítek, pojmenované A, B, C, pro ovládání hry, tlačítko START sloužící pro přerušení hry nebo spuštění hry po úvodních volbách a analogové tlačítko určené pro směrové ovládání. V roce 1993 SEGA vydala šestitlačítkový ovladač, který nad trojicí A, B, C obsahoval další tři tlačítka, která měla opodstatnění převážně v bojových hrách jako Mortal Kombat apod. Později vyšla ještě bezdrátová varianta šestitlačítkového ovladače.\n\nKromě těchto základních ovladačů se objevily další periférie:\n\nVideoher pro SEGA Mega Drive vzniklo velmi mnoho a lze přičíst i hry původně určené pro konzoli Master System. Tradičně oblíbené byly jak sportovní série vývojářů Electronic Arts (NHL, NFL, NBA...). Opravdu velkolepým úspěchem samotné Segy se stal Sonic the Hedgehog.\n\nYuji Naka a Naoto Oshima, duchovní otci modrého ježka Soníka vytvořili opravdového konkurenta Maria, maskota firmy Nintendo. Snad pro rychlost, která plošinovkám s Mariem chyběla, se již první díl stal velmi populární, ale skutečný hit se stala hra Sonic the Hedgehog 2, které se prodalo na 6 milionů kopií. Sonic se dočkal mnoha dalších her a nešlo vždy pouze o klasické plošinovky. Poslední klasickou arkádou pro Mega Drive byla hra Sonic & Knuckles, která byla vydána nikoliv jako klasická cartrige, ale jako adaptér schopný pojmout další samostatnou cartrige a společně přehrát modifikovanou videohru.\n\nJedním z dalších mezníků v úspěchu videoher konzole Mega Drive byl Mortal Kombat. Bojová hra společnosti Acclaim, která se zapsala jako začátek brutality ve videohrách. Proti sobě nastoupili dva protivníci a vítěz měl ještě možnost poraženého zabít některým z krvavých způsobů. Zájmem Segy i Nintenda bylo získat tuto hru pro své konzole, protože Acclaim jí vydala pouze na hracích automatech. Kontrola kvality her Nintenda však vývojáře donutila odstranit ze hry krvavé scény, zatímco verze pro Mega Drive zůstala beze změn a tím SEGA dosáhla mnohem vyšší prodejnosti svojí hry a další výhodu pro Mega Drive.\n\nMezi další známější hry pro Mega Drive patří např.:\n\n\n"}
{"id": "451831", "url": "https://cs.wikipedia.org/wiki?curid=451831", "title": "Nyarlathotep", "text": "Nyarlathotep\n\nNyarlathotep (Plíživý Chaos) je fiktivní postava v Mýtu Cthulhu. Je výtvorem H. P. Lovecrafta a poprvé se objevuje v jeho Básni v próze „Nyarlathotep” (1920). Tato bytost je jedním z kosmických Vnějších Bohů a objevuje se v množství Lovecraftových povídek. Nyarlathotep je také zmiňován v pracích ostatních autorů, stejně často jako počítačových hrách založených na Cthulhu Mýtu.\n\nNyarlathotep se poprvé objevuje v eponymní povídce od Lovecrafta (1920), ve které je popsán jako „vysoký, snědý muž” který se podobá Egyptskému faraonovi. V této povídce se Nyarlathotep toulá po zemi, zdánlivě zhromaždujíce legie svých následovníků skrz demonstraci svých podivných a zdánlivě magických nástrojů, vypravěč příběhu společně s nimi. Tito následovníci ztrácejí povědomí o světě okolo sebe, a skrz vypravěčovy zvyšující se nejisté výkazy čtenář získává pocit o totálním zhroucení světa. Příběh končí s vypravěčem jako částí armády služebníků Nyarlathotepových.\nNyarlathotep (obvykle spojovaný s přízviskem „Plíživý Chaos”) se postupně objevuje jako hlavní postava ve „Snovém Putování k Neznámému Kadathu” (1926/27), ve které se znovu manifestovaný v podobě Egyptského Faraona který se střetává s hlavní postavou Randolphem Carterem.\nDvacátý první sonet Lovecraftova cyklu básní „Houby z Yuggothu” (1929/30) — nesmí být zaměňováno s entitami identifikovanými jako houby z Yuggothu, nebo Mi-Go v „Šepotu v temnotách” — je věnována Nyarlathotepovi a je vlastně poetickým převyprávěním povídky \"Nyarlathotep.\"\nVe „Snech v Čarodějnickém domě” (1933),se Nyarlathotep objevuje Walteru Gilmanovi s čarodějnicí Kezií Mansonovou (která utvořila pakt s touto entitou) v podobě „'Černého Muže' čarodějnického kultu,” obraz ďábla s černou kůží spojovaný s čarodějnickou tradicí Nové Anglie.\nNakonec, v „Lovci z Temnot” (1936), chapadly vybavená, okřídlená netopýřími křídly, temnotu milující nestvůra sídlící ve věži kostela sekty Hvězdného Vědomí je identifikována jako jiná forma, nebo manifestace, Nyarlathotepa.\n\nNyarlathotep se objevuje jako postava jen ve čtyřech příbězích a dvou sonetech\n(Což je více než jakýkoliv jiný Velký Starý nebo Vnější Bůh), jeho jméno je běžně zmiňováno v nesčíslně dalších. Například, v „Šepotu v temnotách” je Nyarlathotepovo jméno často říkáno mimozemskými bytostmi Mi-Go v úctě nebo ritualním smyslu, znamenajícího že jej uctívají nebo ctí.\n\nNyarlathotep se odlišuje od ostatních bytostí v mnoha věcech. Mnoho z nich je vyhnáno ke hvězdám, jako Yog-Sothoth a Hastur, nebo spící a snící jako Cthulhu; Nyarlathotep je ale aktivní a často se pohybuje na zemi ve vzezření lidské bytosti, obvykle vysoký, štíhlý, radostný muž. On má „tisíc” dalších podob a forem, většina z nich je zmiňována „jako rozumu zbavující a děsivá”. Mnoho z Vnějších Bohů má své kulty, které jim slouží; Nyarlathotep se kloní ke službě těmto kultům a pečuje o jejich záležitosti v jejich nepřítomnosti. Mnoho z nich užívá cizí a podivné mimozemské jazyky, avšak Nyarlathotep používá lidské řeči a může být zaměněn za lidskou bytost. Nakonec, mnoho z nich všech je velmi mocných přesto bezúčelných, ale Nyarlathotep se zdá být uvědomělým, záludným a manipulativním, a vždy používá propagandu k dosažení svých cílů. V těchto ohledech, je Nyarlathotep pravděpodobně nejvíce člověku podobným mezi nimi.\nNyarlathotep koná vůlí Vnějších Bohů a je jejich poslem, srdcem a duší; je také služebníkem Azathotha, jehož vůli touží bezprostředně splnit.\n\n"}
{"id": "451832", "url": "https://cs.wikipedia.org/wiki?curid=451832", "title": "Marina Aitovová", "text": "Marina Aitovová\n\nMarina Alexandrovna Aitovová, rozená Koržovová ( ; * 13. září 1982, Karaganda) je kazašská atletka, reprezentantka ve skoku do výšky. Jejím největším mezinárodním úspěchem je zlatá medaile z letní univerziády v Bangkoku z roku 2007.\n\nNa mistrovství světa do 17 let v roce 1999 skončila společně s tehdy německou výškařkou, dnes Francouzkou Melanie Skotnikovou na čtvrtém místě. Je čtyřnásobnou účastnicí mistrovství světa, byť sítem kvalifikace prošla jen na MS 2007 v Ósace. Na Mistrovství světa v atletice 2009 v Berlíně byla první nepostupující do finále. Dvakrát reprezentovala na letních olympijských hrách. V Athénách 2004 neprošla z kvalifikace. O čtyři roky později skončila v Pekingu ve finále desátá.\n\nVětšinu svých úspěchů však zaznamenala na asijském kontinentu. V roce 2001 se stala juniorskou mistryní Asie. Má stříbrnou a zlatou medaili z Asijských her a také stříbro a bronz z asijského mistrovství v atletice.\n\nV roce 2007 se stala vítězkou třineckého halového mítinku Beskydská laťka, byla druhá na Ostravské laťce a čtvrtá na hustopečském skákání. Všechny tři závody byly součástí tzv. Moravské výškařské tour.\n\n\n"}
{"id": "451833", "url": "https://cs.wikipedia.org/wiki?curid=451833", "title": "LIAZ 200", "text": "LIAZ 200\n\nLIAZ 200 byla řada nákladních automobilů vyráběná společností LIAZ mezi lety 1991 až 1994, bylo vyrobeno jen několik set kusů.\n\nŘada LIAZ 200 je faktickou modernizací typové řady LIAZ 100 a vzhledově se skoro neliší od svého předchůdce. Byl změněn hlavně po technické stránce, proběhly změny na motoru, např. jeho odhlučnění a uložení (stojatý motor namísto dosavadního šikmého), kabina byla kvůli tomu posazena o 4 cm výš a v mezeře nad nárazníkem se proto objevily pomocné kryty, které jsou nejvýraznějším vzhledovým odlišením oproti řadě 100. U novějších dvoustovek byla nová převodovka. \n\n"}
{"id": "451835", "url": "https://cs.wikipedia.org/wiki?curid=451835", "title": "Lušová (potok)", "text": "Lušová (potok)\n\nPramení mezi vrchy Lušovka (875 m n. m.) a Žebračka (835 m n. m.) ve Vsetínských vrších. Protéká údolím Lušová, dále horní částí Halenkova a nad lušovským silničním mostem se vlévá do Vsetínské Bečvy.\n\n"}
{"id": "451836", "url": "https://cs.wikipedia.org/wiki?curid=451836", "title": "Zarděnky", "text": "Zarděnky\n\nZarděnky (odborně rubeola, anglicky \"rubella/three-day measles/German measles\"), zřídka \"růžovka\", což však může být obecné označení roseol) patří k virovým infekčním onemocněním a projevují se charakteristickou vyrážkou na kůži (exantémem). Nakažlivost je již týden před objevením exantému a další týden v průběhu exantému. Infikovaní novorozenci jsou často dlouhodobým zdrojem nákazy (až do 1 roku) pro své okolí, zejména pro těhotné ženy.\n\nInkubační doba zarděnek je 10–20 dní, průměrně 17 dní. Onemocnění se projevuje makulopapulózní vyrážkou, která začíná na obličeji (což nemusí být ve všech případech) a odtud se šíří na celé tělo, a zduřením subokcipitálních a postaurikulárních mízních uzlin. Onemocnění může mít i podstatně lehčí průběh, před osypáním mohou být průjmy a zimnice (to bývá prvotním příznakem, následuje-li osypání).\n\nSpecifická léčba neexistuje a vzhledem k mírnému průběhu většiny onemocnění není ani nutná. Pokud se vyskytnou komplikace jako vyšší horečka nebo zánět kloubů, spočívá léčba v mírnění příznaků. U těhotných v počátečním stádiu těhotenství, které se dostaly vědomě do kontaktu s nemocným zarděnkami, je třeba laboratorně ověřit, zda mají protilátky a jsou chráněny. Profylaxe protizarděnkovým imunoglobulinem je možná, ale nechrání spolehlivě před infekcí a postižením plodu.\n\nMezi možné komplikace zarděnek patří artritida, encefalitida, trombocytopénie a myokarditida.\n\nV rámci pravidelného očkování se podává MMR vakcína, která obsahuje oslabené viry spalniček, příušnic a zarděnek. První dávka se podává po patnáctém měsíci věku dítěte a přeočkování se provádí za 6 až 10 měsíců po provedeném základním očkování.\n\n"}
{"id": "451842", "url": "https://cs.wikipedia.org/wiki?curid=451842", "title": "Anglické právo", "text": "Anglické právo\n\nPrávo Anglie a Walesu nebo stručněji anglické právo (anglicky \"English law\") je jedním ze systémů práva ve Spojeném království. Mezi Anglií a Walesem existuje právní a soudní unie, takže tyto dvě země Spojeného království tvoří jednu ze tří jeho jurisdikci, jeden ze tří právních řádů.\n\nPrávní systém, který se historicky v Anglii vyvinul, je v anglicky mluvících zemích znám pod názvem \"common law\", jinde ve světě jako anglické nebo angloamerické právo.\n\n"}
{"id": "451843", "url": "https://cs.wikipedia.org/wiki?curid=451843", "title": "Skotské právo", "text": "Skotské právo\n\nSkotské právo (skotsky a anglicky \"Scots law\") je právo platné ve Skotsku, jedné ze čtyř zemí Spojeného království. Vychází z římského práva. Z hlediska mezinárodního práva soukromého jde o jeden ze tří právních řádů, platných na území Spojeného království.\n\n"}
{"id": "451844", "url": "https://cs.wikipedia.org/wiki?curid=451844", "title": "Severoirské právo", "text": "Severoirské právo\n\nSeveroirské právo (anglicky \"Northern Ireland law\") je právo platné v Severním Irsku, jedné ze čtyř zemí Spojeného království. Vychází z anglosaského zvykového práva (\"common law\"). Z hlediska mezinárodního práva soukromého jde o jeden ze tří právních řádů, platných na území Spojeného království.\n\n"}
{"id": "451845", "url": "https://cs.wikipedia.org/wiki?curid=451845", "title": "Země Spojeného království", "text": "Země Spojeného království\n\nZemě Spojeného království () je souhrnné označení čtyř zemí (Anglie, Severní Irsko, Skotsko a Wales), které dohromady tvoří stát Spojené království Velké Británie a Severního Irska. Z těchto čtyř zemí tvoří dvě (Anglie a Wales) jednu jednotku, řídící se i jediným právem (anglické právo). Skotsko a Severní Irsko mají své vlastní právní řády (skotské právo a severoirské právo).\n\n"}
{"id": "451852", "url": "https://cs.wikipedia.org/wiki?curid=451852", "title": "Tinktura", "text": "Tinktura\n\nTinktura (z lat. \"tingó, tinctus\", obarvený) znamená původně barvivo nebo léčivo. Slovo se běžně používalo v lékárnictví, lze je vidět na lahvích v historických lékárnách (zkratka \"T\", \"Tct\" nebo \"Tinct\"). Dnes znamená druh tekutého léčiva, výluh (obvykle z rostlin) získaný extrakcí vhodným rozpouštědlem, nejčastěji alkoholem.\n\nK desinfekci ran, případně i vody se ještě dnes někde používá jódová tinktura, původně roztok jódu v etanolu. Protože vyvolávala alergické reakce, nahrazuje se roztokem nějaké jeho soli nebo sloučeniny. Někdy se užívá také propolisová tinktura, která je extraktem propolisu v ethanolu nebo tinktura z Dipsacus sylvestris na Boreliozu. \n"}
{"id": "451853", "url": "https://cs.wikipedia.org/wiki?curid=451853", "title": "Mládež vede Brno", "text": "Mládež vede Brno\n\nMládež vede Brno byl název propagandistické komunistické akce, kdy v květnu 1949 mladí lidé na tři dny převzali v Brně vedení města, podniků a dalších institucí.\n\nAkci zorganizoval Krajský výbor KSČ v Brně, aby netradičními prostředky podpořil oficiální politiku po komunistickém převratu v únoru 1948 a získal sympatie co nejširší části veřejnosti, především mladých lidí pro politiku KSČ. Nápad prosadil tehdejší krajský tajemník Otto Šling.\n\nAkce trvala tři dny. Začala v pátek ráno 13. května a končila v neděli 15. května 1949 večer. Po tuto dobu (pracovním dnem byla v té době i sobota) nahradila mládež vedoucí pracovníky. Mladí lidé (do akce se přihlásilo bezmála 20 000 osob) sice prošli předem zvláštním školením, avšak jinak byli v naprosté většině bez zkušeností s řídící prací a bez odpovídajícího vzdělání. Do akce byly zapojeny úřady, továrny (celkem 82 závodů), všechny základní a střední školy a učiliště, redakce rozhlasu novin a časopisů, dopravní podniky, nemocnice a ústavy sociální péče, divadla, ale dokonce i Sbor národní bezpečnosti a armáda.\n\nRovněž ve vedení města zasedli mladí lidé. Místo předsedy městského národního výboru zaujal sedmnáctiletý cukrářský učeň Josef Novotný. Předsedou krajského národního výboru se stal dělník Karel Kouřil a tajemníkem Lubomír Moravec, student textilní školy.\n\nV závěru této akce byl v brněnském parku Lužánky za přítomnosti předsedy vlády Antonína Zápotockého otevřen první československý pionýrský dům podle sovětského vzoru.\n\nTehdejší režim zhodnotil akci jako úspěšnou a proto ještě během roku byla napodobena i v jiných městech jako \"Mládež vede Hustopečsko\", \"Mládež vede Znojmo\" a v Praze \"Mládež vede Arbesovo reálné gymnasium\". O rok později se akce opakovala v upravené podobě pod názvem \"Květen – měsíc mládeže\" v celém tehdejším Brněnském kraji.\n\nKrátce po této druhé akci (v říjnu 1950) byl její hlavní strůjce Otto Šling zatčen Státní bezpečností, obviněn ze zločinů proti komunismu a odsouzen v politickém procesu s tzv. \"protistátním spikleneckým centrem\". Tím byl v očích veřejnosti částečně oslaben význam celé akce.\n\n"}
{"id": "451857", "url": "https://cs.wikipedia.org/wiki?curid=451857", "title": "Babinovská cesta", "text": "Babinovská cesta\n\nBabinovská cesta (rusky \"Бабиновская дорога\") je označení pro bývalou pozemní přepravní cestu mezi evropskou částí Ruska a Sibiří. Byla otevřena v roce 1597 Artěmijem Safronovičem Babinovem a následujícího roku nahradila Čerdynskou cestu. Sama byla poté, co dvě stě let sloužila jako jediné spojení evropského Ruska s Asií, v roce 1763 nahrazena Sibiřským traktem.\n\n"}
{"id": "451866", "url": "https://cs.wikipedia.org/wiki?curid=451866", "title": "Clifton Williams", "text": "Clifton Williams\n\nClifton Curtis Williams (26. září 1932 Mobile, Alabama, Spojené státy americké– 5. říjen 1967 nad Floridou, USA), důstojník letectva, který zahynul při havárii letadla. Absolvoval přípravu amerických astronautů, do vesmíru však neletěl.\n\nMěl titul strojního inženýra z univerzity v Auburn. V roce 1963 byl zapsán ve třetí skupině do výcvikového střediska amerických astronautů u NASA . Oženil se, byl otcem dvou dětí.\n\nByl vojenským letcem. Při jednom z letů s cvičným letounem T-38 poblíž Tallahassee na Floridě došlo ke katastrofě a Williams zahynul.. V té době měl hodnost majora letectva. Byl vybrán jako záložní pilot mise Gemini 10 a později pro mise programu Apolla.\n\n\n"}
{"id": "451867", "url": "https://cs.wikipedia.org/wiki?curid=451867", "title": "Bugatti Type 101", "text": "Bugatti Type 101\n\nBugatti T101 byl automobil vyráběný ve firmě Bugatti v 50. letech 20. století. Byl to první vůz, který nenavrhl Ettore Bugatti nebo jeho syn Jean, ale Virgil Exner, který se však inspiroval Jeanovým Bugatti T57.\n\nVůz se začal vyrábět v roce 1951. Byl to buď čtyřdveřový sedan, dvoudveřové coupé nebo dvoudveřový kabriolet. Měl vidlicový osmiválcový motor s rozvodem DOHC o objemu 3257 cm³, který měl výkon 101 kW (135 koní) nebo 142 kW (190 koní). Výroba byla ukončena roku 1956, je někdy považován za poslední vůz značky Bugatti. V roce 1965 byl vyroben prototyp nového vozu na podvozku Bugatti 101, ale na jeho sériovou výrobu nebyly peníze.\n"}
{"id": "451869", "url": "https://cs.wikipedia.org/wiki?curid=451869", "title": "Fieldbus", "text": "Fieldbus\n\nFieldbus (vyslov fíldbas) je označení pro rodinu komunikačních protokolů pro průmyslovou aplikaci, od roku 1999 normalizovaných ve standardu IEC 61158. Výraz \"fieldbus\" by se zhruba dal přeložit jako \"sběrnice pro nasazení v terénu\", nebo \"aplikační sběrnice\".\n\nSítě typu fieldbus většinou slouží k propojení různých senzorů a akčních členů s řídícími jednotkami. Protože mnoho jednotek může sdílet stejnou komunikační linku, toto sdílení linky (tj. kdo co kdy vysílá) musí být zajištěno komunikačním protokolem. Na rozdíl od běžných \"kancelářských\" komunikačních sítí jako je např. ethernet jsou sítě typu fieldbus určeny pro řízení a sledování procesů v reálném čase, důraz je kladen na odolnost proti rušení a deterministické chování.\n\nPoužití sítí typu fieldbus se začalo rozšiřovat po roce 1980, kdy začaly nahrazovat připojování různých binárních signálů a analogových signálů pomocí vyhražených analogových vedení. V současnosti se používá mnoho různých fieldbusových systémů.\n"}
{"id": "451872", "url": "https://cs.wikipedia.org/wiki?curid=451872", "title": "Senátní obvod č. 80 – Zlín", "text": "Senátní obvod č. 80 – Zlín\n\nSenátní obvod č. 80 – Zlín je podle zákona č. 247/1995 Sb. tvořen jižní částí okresu Zlín ohraničenou na severu obcemi Tlumačov, Otrokovice, Tečovice, Oldřichovice, Karlovice, Lhota, Bohuslavice u Zlína, Březnice, Březůvky, Provodov, Horní Lhota, Slopné, Loučka, Haluzice, Vlachovice, Brumov-Bylnice a severní částí okresu Uherské Hradiště ohraničenou na jihu obcemi Lopeník, Bánov, Uherský Brod, Drslavice, Hradčovice, Nedachlebice, Bílovice, Topolná, Babice, Sušice, Traplice a Jankovice.\n\nSoučasným senátorem je Patrik Kunčar z KDU-ČSL.\n\nV roce 2014 se v tomto obvodu konaly doplňovací (mimořádné) volby, protože tehdejší senátor Tomio Okamura byl zvolen poslancem ve volbách do Poslanecké sněmovny Parlamentu ČR 2013.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "451874", "url": "https://cs.wikipedia.org/wiki?curid=451874", "title": "Pragermánština", "text": "Pragermánština\n\nPragermánština, nebo také starogermánština, je předpokládaným společným předchůdcem (prajazykem) všech germánských jazyků, jako je novodobá angličtina, nizozemština, afrikánština, němčina, dánština, norština, islandština, faerština, a švédština. Pragermánština není přímo doložena žádnými dochovanými texty, na základě srovnávací metody byla však rekonstruována. Nicméně pár dochovaných runových zápisů ze Skandinávie pocházejících z roku 200 n. l., je považováno za stupeň mezi pragermánštinou a starou norštinou, jež následovala vzápětí.\n\nPragermánština má původ v praindoevropštině (PIE).\n\nVývoj pragermánštiny započal odcizením obvyklého způsobu mluvy obyvatel v rámci geograficky si blízkých územních celků.\n\nSchleicherova bajka je nejznámější pokus o rekonstrukci praindoevropského jazyka. Existuje i její překlad do zrekonstruované pragermánštiny.\n"}
{"id": "451875", "url": "https://cs.wikipedia.org/wiki?curid=451875", "title": "Čípek objímavý", "text": "Čípek objímavý\n\nČípek objímavý (\"Streptopus amplexifolius\", syn.: \"Uvularia amplexifolia\") je druh jednoděložné rostliny z čeledi liliovité (\"Liliaceae\"). V některých starších taxonomických systémech byl řazen do čeledi konvalinkovité (\"Convallariaceae\"), popř. listnatcovité v širší pojetí (\"Ruscaceae\" s.l.). Jedná se o jediného evropského zástupce rodu, další druhy rostou ve východní Asii a v Severní Americe.\n\nJedná se o asi 30-90 cm vysokou vytrvalou rostlinu s tlustým podzemním oddenkem. Lodyha je nahoře větvená, listy jsou střídavé, přisedlé s objímavou bází. Čepele jsou široce vejčité, asi 7-12 cm dlouhé a asi 3-6 cm široké. Květy jsou většinou jednotlivé, asi na 5 cm dlouhých kolénkatě zalomených stopkách. Okvětní lístků je 6, jsou dole srostlé, zvonkovitě uspořádané s ven vyhnutými cípy, zelenavě bílé barvy. Tyčinek je 6, nitky jsou krátké. Plodem je červená bobule, až 12 mm dlouhé.\n\nČípek objímavý roste nesouvisle v Evropě, části Asie a v Severní Americe.\nV ČR to je horská rostlina, nejčastější je ve vyšších polohách pohraničních pohoří, jejím stanovištěm jsou často horské smrčiny či porosty kleče na vlhčích živnějších místech, popř. skály v roklích potoků. V nižších polohách je vzácný, hlavně v inverzních polohách skalních měst, v teplejších krajích většinou zcela chybí.\n\n"}
{"id": "451880", "url": "https://cs.wikipedia.org/wiki?curid=451880", "title": "Mšička révokaz", "text": "Mšička révokaz\n\nMšička révokaz (\"Viteus vitifoliae\", příp. \"Viteus vitifolii\" nebo synonymum \"Dactylosphaera vitifolii\" Shim.) je hmyz z čeledi Phylloxeridae. Je to jeden z nejnebezpečnějších škůdců vinné révy. Zejména ve starší literatuře bývá chybně označován jako Phyloxéra (\"Phylloxera vastatrix\"). \"Phylloxera\" je totiž jiný rod druhů cizopasících na dubech.\n\nMšička saje na kořenech révy a způsobuje jejich uhnívání, v důsledku čehož dochází k úhynu celé rostliny. Tato mšice na přelomu 19. a 20. století zdecimovala vinice v celé Evropě. Nejdříve se objevila ve Francii, kam byla kolem roku 1860 zavlečena z Ameriky pravděpodobně spolu s okrasnou americkou révou (\"Vitis labrusca\"). Během 20 let zničila 1 milion hektarů francouzských vinic čímž způsobila pokles národního důchodu o 900 milionů franků. Později se révokaz rozšířil po celém kontinentu, na Moravě se objevil poprvé v roce 1890 v Šatově. Révokazová kalamita způsobila likvidaci většiny vinic a musely být hledány cesty, jak tomuto škůdci čelit. Jako nejúčinnější se nakonec ukázalo štěpování odrůd evropské révy na odolné podnože vyšlechtěné z révy americké. Protože jsou vinice stále révokazem napadeny, i v současnosti je nutné používat sazenice, které jsou vůči němu odolné. Mšička révokaz je v současnosti karanténním druhem.\n"}
{"id": "451884", "url": "https://cs.wikipedia.org/wiki?curid=451884", "title": "LIAZ 300", "text": "LIAZ 300\n\nLIAZ 300 byla řada nákladních automobilů vyráběná ve firmě LIAZ. Vychází z předchozích řad 100 a 200. Oproti předchozím řadám má výše položenou kabinu, plastové lišty pod nárazníky, jiné přední blatníky, novou převodovku, více možných náprav, motorů a velikostí kabin a další rozdíly. Řada se začala vyrábět roku 1993 a přestala o deset let později. Řada 300 je, co se týče počtu různých variant, nejrozmanitější řadou z produkce Liazu.\n\n4x2 – dvě nápravy, přední řiditelná, zadní poháněná \n4x4 – dvě nápravy, přední řiditelná, obě poháněné\n4x4 AWS – dvě nápravy, obě řiditelné, obě poháněné \n6x2.2 – tři nápravy, přední řiditelná, prostřední poháněná, zadní zdvihatelná \n6x2.4 – tři nápravy, přední a prostřední řiditelná, zadní poháněná \n6x4 – tři nápravy, přední řiditelná, prostřední a zadní poháněné \n6x4.4 – poháněny jsou přední a zadní náprava. Přední a prostřední jsou řiditelné. \n6x6 – tři nápravy, přední řiditelná, všechny poháněné \n8x4 – čtyři nápravy. První dvě řiditelné, zadní dvě poháněné. Pouze prototyp \n\nkrátká – kabina pro denní použití\nstřední – kabina s lůžkem za sedadly\nmaxi – vysoká kabina pro dálkové jízdy\ndlouhá – pro vícečlennou posádku (až 9 míst) \nkrátká předsunutá – pouze speciální vozidla \nkrátká Steyr – pro řadu lehkých rozvážkových vozů řady S\n\nLIAZ 13.50 PA/J AWSbyl speciální vůz vyrobený pro Mistrovství Evropy v truck-trialu. Měl poháněné obě dvě nápravy, které byly i řiditelné. Motor byl uložen nezvykle vzadu na rámu. Tento vůz startoval v Mistrovství Evropy v letech 1995, 1996 a také v několika závodech v roce 1997. Pro sezonu 1998 byl opatřen kabinou řady 400.\n\"Největší úspěchy vozu 13.50 PA/J AWS:\"\n1. místo v seriálu Mistrovství Evropy v truck-trialu 1995\n\nLIAZ 300.471 se účastnil seriálu Evropského poháru tahačů v letech 1996 a 1997. Jeho předchůdcem byl typ 250.471. \n\"Největší úspěchy vozu 300.471:\"\n3. místo v seriálu Evropského poháru tahačů 1997\n\n"}
{"id": "451894", "url": "https://cs.wikipedia.org/wiki?curid=451894", "title": "Jaderná elektrárna Krümmel", "text": "Jaderná elektrárna Krümmel\n\nJaderná elektrárna Krümmel leží v severoněmeckém Geesthacht jihovýchodně od Hamburku a jejím srdcem je varný reaktor o výkonu 1400 MW. Byla uvedena do provozu v roce 1983 a je vlastněna z 50 % firmou Vattenfall a z 50 % společností E.ON.\n\nOd roku 1986 se v okolí vyskytl vysoký počet onemocnění leukémií. Ačkoli byla podezírána jaderná elektrárna, nebyla objasněna příčina vzniku těchto onemocnění.\n\n28. června 2007 elektrický zkrat způsobil požár transformátoru, v jehož důsledku byla elektrárna odstavena. Do provozu byla znovu uvedena až téměř po dvou letech v červnu 2009.\n\n4. července 2009 byl reaktor opět odstaven v důsledku podobného zkratu na transformátoru jako v roce 2007. Do provozu by měla byt elektrárna znovu uvedena až v dubnu nebo v květnu 2010, protože nemá k dispozici náhradní transformátor.\n\nRozhodnutí o uzavření jaderné elektrárny Krümmel bylo učiněno po havárii v jaderné elektrárně Fukušima. Krümmel byl uzavřen v roce 2011 spolu s dalšími 7 jadernými elektrárnami, což pro Německo znamenalo výpadek 8400 MW výkonu.\n\n"}
{"id": "451896", "url": "https://cs.wikipedia.org/wiki?curid=451896", "title": "Nvidia Tegra", "text": "Nvidia Tegra\n\nNvidia Tegra je systém na čipu vyvinutý společností Nvidia používající procesory ARM pro mobilní zařízení, jako jsou například smartphony, PDA a MID. Tegra je \"počítač na čipu\", který integruje CPU, GPU, severní můstek, jižní můstek a řadič paměti do jediného balení.\n\nMezi první oznámené modely byly Tegra APX 2500, Tegra APX 2600, Tegra 600 a Tegra 650. APX 2500 byl poprvé oznámen dne 12. února 2008, APX 2600 byl ohlášen v únoru 2009. Série APX byla určená pro použití ve smartphonech, řada 600 a 650 pro smartbooky a MID zařízení. Mezi první výrobky užívající Tegru patřil například přehrávač Zune HD, Samsung M1 či Microsoft Kin.\n\nDne 9. září 2008, společnosti Nvidia a Opera Software oznámily, že vytvoří verzi prohlížeče Opera 9.5 optimalizovanou pro Tegru s Windows Mobile a Windows CE. \nNa kongresu Mobile World Congress 2009 byl společností Nvidia představen port systému Android pro Tegru.\n\n7. ledna 2010 společnost Nvidia představila na kongresu Consumer Electronics Show Tegru 2, hlavním podporovaným systémem byl stále Android.\n\n15. února 2011 Nvidia představila na kongresu Mobile World Congress nástupce s kódovým názvem Kal-El, později přejmenovaného na Tegra 3.\n\n\n\n\n\nDruhá generace Tegry byla tvořená procesorem s dvojicí jader architektury ARM Cortex-A9 MPCore (nicméně bez podpory pokročilých SIMD instrukcí - NEON), vysoce úsporným (Ultra Low Power - ULP) GPU GeForce GPU se 4 pixel shadery a 4 vertex shadery, 32bitovým jednokanálovým paměťovým řadičem s podporou jak pamětí LPDDR2-600 tak i DDR2-667, dále s 32KB/32KB L1 cache pro každé jádro a sdílenou 1MB L2 cache. Taktéž existuje veze s podporou 3D displejů, která disponuje výše taktovaným CPU a GPU.\n\nTegra 3 (kódový název \"Kal-El\") je v zásadě SoC se čtyřjádrovým CPU, které navíc obsahuje páté doprovodné jádro. Stejně jako hlavní jádra je taktéž architektury Cortex-A9, ale je vyráběné speciálním procesem, díky kterému při nízkých frekvencích jádra vyžaduje mnohem méně energie, nicméně neškáluje příliš dobře při vysokých frekvencích - tudíž běží na frekvenci pouhých 500Mhz. Jeho účelem je snížení energetických nároků při provozu nenáročném na výkon procesoru, například během pohotovostního stavu. Tegra 3 oproti předchůdci již podporuje SIMD instrukce. GPU v Tegře 3 je evolucí GPU v Tegře 2 GPU, s dvojnásobkem jednotek pixel shaderů (8 oproti 4) a vyšší taktovací frekvencí. Zvládá výstup do rozlišení 2560×1600 a podporuje dekódování kodeků MPEG-4 AVC/h.264, VC1-AP a DivX 5/6 až do rozlišení 1080p. Tegra 3 byla vypuštěna na trh 9. listopadu 2011.\n\n"}
{"id": "451897", "url": "https://cs.wikipedia.org/wiki?curid=451897", "title": "Angband", "text": "Angband\n\nAngband (v sindarštině \"Železné vězení\" nebo též \"Železné peklo\") je místem ve fiktivním světě J.R.R. Tolkiena. Tuto pevnost obýval první Temný pán Morgoth a byla zničena na konci Prvního věku během Války hněvu.\n\nAngband se v průběhu Prvního věku nacházel nedaleko severozápadního břehu Středozemě, u západního konce Ered Engrin, severně od zemí Beleriandu. Okolo něj se rozprostírala země Dor Daedeloth, která byla zničena boji a ohněm. Angband byl Morgothovou mocnou pevností a zbrojnicí s množstvím žalářů a obřích sklepení. Nad jeho branami byly navršeny tři mohutné štíty Thangorodrim, z nichž se stále valil černý páchnoucí kouř. V hluboko vyhloubených kobkách žil bezpočet skřetů, šelem a démonů. V nejhlubší síni pak stál Morgothův trůn.\n\nMorgoth nechal Angband zbudovat jako svou druhou pevnost a zbrojnici po Utumnu někdy v průběhu Roků stromů. Pevnost měla bránit Temného pána proti útoku Valar ze západu. Za jejího velitele určil Morgoth svého pobočníka Saurona. Ve Válce mocností, kdy byl Morgoth poražen a zajat, byl Angband pobořen. Valar však nedůsledně prohledali nejtemnější sklepení v nichž přežili mnozí sluhové Temného pána. Mimo jiné balrogové a Sauron. Poté, co Morgoth uprchnul s Fëanorovými Silmarily a vrátil se do Středozemě, se znovu opevnil v Angbandu a zřídil si z něj po zkáze Utumna svoji hlavní pevnost. Během Beleriandských válek se pokoušeli elfové a jejich spojenci Angband dobýt a získat zpět Fëanorovy klenoty. Nejblíže k Morgothově porážce bylo během třistaletého Obležení Angbandu. Díky hrdinství Berena a Lúthien se podařilo získat zpět jeden ze tří klenotů. Po konečné porážce Morgotha ve Válce hněvu se vítězové zmocnili zbylých dvou. Při válce byl Angband zničen pádem Thangorodrim a poté zaplaven mořem jako velká většina Beleriandu. \n\n"}
{"id": "451902", "url": "https://cs.wikipedia.org/wiki?curid=451902", "title": "Národní park Sangay", "text": "Národní park Sangay\n\nNárodní park Sangay je národní park v Ekvádoru v provinciích Morona Santiago, Chimborazo a Tungurahua. V parku se nachází dvě aktivní sopky (Sangay, Tungurahua). Vzhledem k rozmanitým klimatickým a orografickým podmínkám zde panuje zde vysoká biodiverzita. Roku 1983 byl park pro své přírodní bohatství přijat mezi přírodní památky UNESCO, mezi roky 1992 a 2005 figuroval též na seznamu světového dědictví v ohrožení. Celková rozloha národního parku je 5 177 km². Vzhledem k velkému rozpětí nadmořských výšek (od 800 m n. m. po 5 319 m n. m.) se zde nachází několik různých ekosystémů – od tropických deštných lesů přes vysokohorské louky a křoviska až k ledovcům.\n\nZe zdejší fauny lze jmenovat např. morče divoké, pes horský, tapír horský, medvěd brýlatý, vydra obrovská, tapír jihoamerický, jelenec běloocasý, mazama horský či pudu severní. Z ptačí říše zde žijí např. druhy: papoušek hnědokřídlý, amazónek červenolící, papoušek zlatoperý, kolibřík malinký, leskovec ekvádorský, tangara Wetmoreova, tukan horský nebo tangara džunglová.\n\n"}
{"id": "451903", "url": "https://cs.wikipedia.org/wiki?curid=451903", "title": "Angie (píseň)", "text": "Angie (píseň)\n\nAngie / Silver Train je pilotní singl k albu Goats Head Soup rockové skupiny The Rolling Stones. Obě písně byly natočeny v roce 1973 ve studiu Olympic Sound v Londýně, raná verze písně \"Angie\" byla natočena během session v Dynamic Sound Studios v Kingstonu na Jamajce, rané verze písně \"Silver Train\" pochází již z roku 1970 při nahrávání alba Sticky Fingers. Singl vyšel 20.8.1973, ve Velké Británii dosáhl na 5., v USA na 1.příčku. Obě písně vyšly na albu Goats Head Soup. Autory skladeb jsou Mick Jagger a Keith Richard. K oběma písním bylo natočeno taktéž promo video, ke skladbě \"Angie\" dokonce ve dvou různých verzích.\n\nzákladní informace:\n\nA strana\n\n\"Angie\" (Jagger / Richard) – 4:33\n\nB strana\n\n\"Silver Train\" (Jagger / Richard) – 4:27\n\n"}
{"id": "451906", "url": "https://cs.wikipedia.org/wiki?curid=451906", "title": "Antonín Čeloud", "text": "Antonín Čeloud\n\nAntonín Čeloud (25. května 1839 Třebíč – 30. června 1918 Třebíč) byl český výtvarník-betlemář.\n\nAntonín Čeloud byl původním povoláním soukeník. Jak soukenictví v druhé polovině 19. století upadalo, věnoval se i jiným řemeslným profesím. Přeškolil se na lakýrnictví, písmomalířství a pozlacování.\n\nJako kostelník působil v kostele sv. Martina z Tours. Tam také roku 1863 vystavil svůj betlém, kdy figurky v tomto betlému měly většinou velikost kolem 17 cm. Další pětimetrový betlém stavěl doma, tam byla typická velikost 13 cm. Jeho dílo bylo vzorem dalším pokračovatelů třebíčského betlemářství. Pro kostel sv. Martina sestavil také tzv. Boží hrob, ten se nedochoval v původní podobě, pouze model zůstal ve sbírkách Muzea Vysočiny. Od dob Antonína Čelouda se betlémy stavívají již v adventu a částečně se v čase mění (putování svatého Josefa s Marií k Betlému, narození Ježíška, klanění Tří králů). Čeloud užíval techniky kontinuálních přechodu velikosti figur od velkých v popředí k menším v pozadí. Jeho betlém umístěný dnes v Muzeu Vysočiny Třebíč pochází z letech 1869–1896. Čeloud vytvořil betlémů několik: některé pro kostely v okolí, jiné do domácností. Pro zdokonalení své práce podnikl v 66 letech cestu do Palestiny.\n\nJméno Antonína Čelouda nese ulice v Třebíči-Domcích, původně ulice Tomáše Kuchtíka.\n\nV roce 1864 se oženil s Terezií Nikodémovou z Řípova (1840–1929), měl syny Cyrila (1872–1928, betlémář, malíř, vytvořil repliku otcova betlému a ten zapůjčil do sbírek Muzea Vysočiny Třebíč, bezdětný) a Felixe (1877–1937, od r. 1900 kaplanem v Moravské Nové Vsi a od r. 1916 ve Velkých Bílovicích). Žil v domě \"u Stuchlíků\", v čp. 61 v bývalé Hanělově ulici, kde jedna z místností měla délku 5,5 metrů a sloužila tak zároveň jako dílna pro stavbu betlémů i pro jiné činnosti. Dům pak byl zbořen kolem roku 1920 při výstavbě školy T. G. Masaryka.\n\n"}
{"id": "451907", "url": "https://cs.wikipedia.org/wiki?curid=451907", "title": "Jana Seymourová (rozcestník)", "text": "Jana Seymourová (rozcestník)\n\nJméno Jana Seymourová (v angličtině \"Jane Seymour\") se může vztahovat k následujícím osobnostem:\n\n"}
{"id": "451911", "url": "https://cs.wikipedia.org/wiki?curid=451911", "title": "Doo Doo Doo Doo Doo (Heartbreaker)", "text": "Doo Doo Doo Doo Doo (Heartbreaker)\n\nDoo Doo Doo Doo Doo / Dancing With Mr. D. je druhý singl k albu Goats Head Soup rockové skupiny The Rolling Stones, který však nikdy nebyl vydán ve Velké Británii. Obě písně byly natočeny v roce 1973 ve studiu Olympic Sound v Londýně, rané verze písně obou písní pocházejí z roku 1972, kdy byly natočeny ve studiu Dynamic Sound Studios v Kingstonu na Jamajce. Singl vyšel v prosinci 1973 a v USA dosáhl na 15. příčku. Obě písně vyšly na albu Goats Head Soup. Autory skladeb jsou Mick Jagger a Keith Richard. K písni \"Dancing With Mr. D.\" bylo taktéž natočeno promo video.\n\nzákladní informace:\n\nA strana\n\n\"Doo Doo Doo Doo Doo (Heartbreaker)\" (Jagger / Richard) – 3:27\n\nB strana\n\n\"Dancing With Mr. D.\" (Jagger / Richard) – 4:53\n"}
{"id": "451916", "url": "https://cs.wikipedia.org/wiki?curid=451916", "title": "Burke (příjmení)", "text": "Burke (příjmení)\n\nPříjmení Burke [\"börk\"] nosí více významných osobností:\n\n"}
{"id": "451918", "url": "https://cs.wikipedia.org/wiki?curid=451918", "title": "Nothronychus", "text": "Nothronychus\n\nNothronychus („lenochodí dráp“) byl rodem terizinosauridního teropodního dinosaura, žijícího na území dnešních Spojených států amerických v období křídy (asi před 92 až 91 miliony let).\n\nStejně jako ostatní zástupci skupiny byl také \"Nothronychus\" vybaven bezzubým zobákem, \"ptačí\" pánví a čtyřprstými zadními končetinami. Chodil po dvou končetinách v poměrně vzpřímené pozici a dosahoval délky asi 4-6 metrů. Hmotnost činila u velkých jedinců až kolem 1,2 tuny. Tito dinosauři žili v bažinaté lesnaté krajině a živili se zřejmě bezobratlými živočichy. Mohli být také částečně opeření. Výzkum mozkovny tohoto dinosaura potvrdil, že z hlediska stavby mozku a nervových výběžků v lebce šlo o typického zástupce evolučně odvozených célurosaurů (v tomto případě therizinosaurů).\n\nTypovým druhem je \"N. mckinleyi\", popsaný v roce 2001 z Nového Mexika. Další druh \"N. graffami\" byl popsán v roce 2009 z území státu Utah (objeven byl již v roce 2002).\n\n\n"}
{"id": "451920", "url": "https://cs.wikipedia.org/wiki?curid=451920", "title": "Rose", "text": "Rose\n\nRose nebo rosé může být:\n\n\n\n\n\n"}
{"id": "451921", "url": "https://cs.wikipedia.org/wiki?curid=451921", "title": "Prášek", "text": "Prášek\n\nPojmem prášek, což je v podstatě zdrobnělina slova prach, může být označován:\n\nMnohé práškové substance mohou být označovány jako „prášek“ ve spojení:\n\n\n"}
{"id": "451924", "url": "https://cs.wikipedia.org/wiki?curid=451924", "title": "Star Star", "text": "Star Star\n\nStar Star / Doo Doo Doo Doo Doo je druhý singl k albu Goats Head Soup rockové skupiny The Rolling Stones, který však vyšel pouze v některých evropských zemích namísto singlu Doo Doo Doo Doo Doo. Obě písně byly natočeny v roce 1973 ve studiu Olympic Sound v Londýně, rané verze písně obou písní pocházejí z roku 1972, kdy byly natočeny ve studiu Dynamic Sound Studios v Kingstonu na Jamajce. Singl vyšel v prosinci 1973. Obě písně vyšly na albu Goats Head Soup. Autory skladeb jsou Mick Jagger a Keith Richard. \n\nzákladní informace:\n\nA strana\n\n\"Star Star\" (Jagger / Richard) - 4:25\n\nB strana\n\n\"Doo Doo Doo Doo Doo (Heartbreaker)\" (Jagger / Richard) - 3:27\n"}
{"id": "451926", "url": "https://cs.wikipedia.org/wiki?curid=451926", "title": "Weißenstein (Pommersfelden)", "text": "Weißenstein (Pommersfelden)\n\nZámek Weißenstein (v neněmeckých textech psáno též Weissenstein) leží v obci Pommersfelden asi 20 km jižně od města Bamberg ve spolkové zemi Bavorsko. Nechal si ho postavit Lothar Franz von Schönborn v letech 1711 až 1718 jako své letní sídlo. Zámek se stavěl podle plánů Johanna Dientzenhofera za přispění Johanna Lucase von Hildebrandta.\n\nZámek představuje významný krok ve vývoji německé pozdně barokní palácové architektury. Vybudoval ho pro sebe Lothar Franz von Schönborn (1655 – 1729), kníže-biskup z Bambergu a arcibiskup a kurfiřt z Mohuče. Zámek byl stavěn jako čistě soukromá letní rezidence a proto byl financován pouze ze soukromých zdrojů stavebníka. Protože však Lothar Franz jakožto kurfiřt a tudíž volitel císaře úspěšně podporoval zvolení císaře Karla VI., ten mu jako vyjádření vděčnosti daroval 150 000 guldenů. Tato částka pokryla větší část všech nákladů.\n\nStavebník patřil k velkým osobnostem barokní doby a měl, stejně jako celé jeho početné příbuzenstvo, velkou vášeň pro stavění. Jeho velký zámek však nelze chápat čistě jako luxus v dnešním smyslu slova, tvořil spíše přirozenou a nezbytou součást barokního životního stylu. Lothar Franz byl navíc sám amatérský architekt, a proto se velmi zajímal i o stavbu svého zámku. Dbal především o to, aby stavba měla francouzskou \"commodité\", pohodlí, komfort, praktické uspořádání.\n\nZa architekta si zvolil známého Johanna Dientzenhofera. Jako konzultanty pak pozval slavného francouzského architekta Germain Boffranda, a prostřednictvím svého synovce ve Vídni, Friedricha Karla, získal pomoc i od rakouského architekta Johanna Lucase von Hildebrandta. Poslední architekt, který se podílel na stavbě, je Maximilian von Welsch, dvorní architekt z Mainz. Welsch v Pommersfeldenu postavil v letech 1718 – 1719 velké stáje uzavírající zámecký komplex.\n\nZámecký areál se rozkládá na velkém obdélníku, který dělí dvě na sebe kolmé osy. První osa dělí areál na část, kde stojí samotný zámek a část se stájemi a hospodářskými budovami. Druhá osa tvoří osu budov. Podél ní se na obě strany rozkládají všechny přísně symetrické budovy. Samotný zámek se skládá ze tří křídel ve tvaru velkého „U“ a tvoří tak velký \"cour d`honneur\", čestný dvůr. Ten lemují výrazné nárožní pavilony. Nejvýraznější částí je však ústřední pavilon vystupující hluboko do čestného dvora. Tato centrální část obsahuje kromě saly terreny a hlavního zámeckého sálu především rozlehlé schodiště, díky němuž se především zámek stal slavný. Nápad postavit nezvykle velké a monumentální schodiště pochází pravděpodobně od samotného Lothara Franze. Podoba schodiště však svědčí o profesionálním architektovi. Původní návrh Johanna Dientzenhofera podrobil J. L. Hildebrant kritice a přepracoval ho. Je tudíž hlavním autorem této části. Vznikl velký, tři patra vysoký halový prostor s dvojramenným schodištěm. Celý prostor pak obklopují dvě patra světlých galerií. Celé schodiště nesloužilo primárně komunikaci (schody vedou jen z přízemí do prvního, hlavního patra), ale representaci, barokním ceremoniálům a slavnostnímu vítání návštěv. Schodiště zakončuje velká klenba, na níž je vymalována freska (z let 1718 – 1719) s iluzivní architekturou a symbolickým pohledem do nebe s antickými bohy a bohyněmi. Uprostřed se nachází Apollón ve voze taženým čtyřmi bílými koňmi symbolicky osvětlující personifikace čtyř kontinentů, jež se nacházejí na jednotlivých stranách klenby (Evropa, Asie, Amerika a Afrika). Autorem nástropní malby je Johann Rudolf Byss. Ostatní zámecké prostory a sály, jakož i celý exteriér jsou dílem Johanna Dientzenhofera. Ten propůjčil zámeckému exteriéru monumentální výraz s korintskými sloupy a pilastry vysokého řádu. Všechny zámecké budovy jsou postavené z místního velmi světlého pískovce, který přispěl k názvu Weissenstein. Zámek představuje význačný počin v civilní architektuře počátku 18. století v Německu. Poučení z něho čerpal například i Balthasar Neumann při stavbě biskupské residence ve Würzburgu.\nZámek Weissenstein je dodnes v majetku rodiny Schönbornů. Je však přístupný také veřejnosti. Při prohlídce je možné navštívit hlavní schodiště, salu terrenu, hlavní sál (mramorový), několik galerií a soukromé komnaty Lothara Franze, především jeho ložnici, kabinet, pracovnu, přijímací pokoj a jídelnu. Lothar Franz byl nejen milovníkem architektury, ale také umění. V jeho době čítala sbírka obrazů na 2000 položek. Dodnes je na zámku kolem 600 obrazů, z nichž mnohé jsou mistrovské kusy. Ve sbírkách lze například nalézt umělce jako: van Dyck, Rubens, Brueghel, Giordano, Tizian, Artemisia Gentileschi, Dürer a mnoho dalších. V malé galerii visí také dva obrazy od Petra Brandla: personifikace zraku a sluchu. V ložnici zámeckého pána visí nad krbem obraz Svatého Františka (svatého patrona Lothara Franze) od Jana Kupeckého. Interiéry zdobí také několik bust samotného majitele.\n\nK zámku přiléhal též francouzský park. Ten byl od roku 1786 postupně přetvořen v anglický krajinný park. Také ten je zpřístupněn veřejnosti.\n\n\n"}
{"id": "451929", "url": "https://cs.wikipedia.org/wiki?curid=451929", "title": "It's Only Rock 'n Roll (But I Like It)", "text": "It's Only Rock 'n Roll (But I Like It)\n\nIt´s Only Rock´n´roll / Through The Lonely Nights je pilotní singl k albu It´s Only Rock´n´roll rockové skupiny The Rolling Stones. Singl vyšel 26. července 1974 a ve Velké Británii se umístil na 10. pozici. V USA se zastavil na 16. místě. Píseň \"It´s Only Rock´n´roll\" byla natočena v roce 1974 v Island Recording Studios v Londýně, avšak první verze písně pochází z roku 1973 ze společného session Micka Jaggera a budoucího člena The Rolling Stones Rona Wooda v jeho domácím nahrávacím studiu. Píseň \"Through The Lonely Nights\" byla natočena již v roce 1972 v Dynamic Sound Studios v Kingstonu na Jamajce při nahrávání alba Goats Head Soup. \"It´s Only Rock´n´roll\" vyšla na albu It´s Only Rock´n´roll, \"Through The Lonely Nights\" byla do té doby nikdy nevydaná. Autory skladeb jsou Mick Jagger a Keith Richard. K písni \"It´s Only Rock´n´roll\" bylo taktéž natočeno promo video. \n\nzákladní informace:\n\nA strana\n\n\"It´s Only Rock´n´roll (But I Like It)\" (Jagger / Richard) - 5:08\n\nB strana\n\n\"Through The Lonely Nights\" (Jagger / Richard) - 4:11\n"}
{"id": "451931", "url": "https://cs.wikipedia.org/wiki?curid=451931", "title": "GAZ-24", "text": "GAZ-24\n\nVolha GAZ 24 je osobní automobil vyšší střední třídy s karosérií sedan vyráběný automobilkou GAZ v SSSR.\n\nVůz je vybaven benzínovým čtyřválcovým čtyřtaktním motorem o zdvihovém objemu 2445 cm³, který dává výkon 72,1 kW (98 koní). Existovala ale také celá řada motorů, které si tento fešák vyzkoušel. Jeden čas se Volha vyráběla s vysokotlakým motorem z peugeotu. Dále byly též vyráběny silné vozy pro KGB s osmiválci V8 z vozů GAZ-13 Čajka a později 2410 s V8 GAZ-14 Čajka. Na svoji dobu byly tyto vozy pak jedny z nejrychlejších, dosahovaly rychlosti až 200 km/h. Aby si však řidič mohl rychlou jízdu také náležitě užít, musel k velmi těžkému motoru, který byl umístěn vpředu, úměrně zatížit také zavazadlový prostor, jinak se vůz (s náhonem na zadek) velmi těžko ovládal. Standardní výbavou pak u silných KGB-černých vozidel byla 200 kilogramová litinová deska v kufru auta. Řidič samotný nebyl vzhledem k absenci posilovače řízení také žádná třasořitka. Pro bezpečné manévrování s tímto závodním tankem bylo zapotřebí umět dobře a účinně točit volantem. V GAZu M-24 se nacházela synchronizovaná, čtyřstupňová, manuální převodovka. Ve fázi vývoje byla i automatická určená pro třílitrový šestiválec, od té se ale časem upustilo. Není bez zajímavosti, že jelikož měla Volha i velkou spotřebu (oficiálně 10-12l/100km, neoficiálně až 20l/100km, poznámka editora: vlastní zkušenost z praxe: 10l úsporná jízda, 12l běžná jízda. Dostat se nad 14 litrů, by znamenalo extrém, nebo motor v katastrofálním stavu), tak se do poměrně objemného prostoru pro motor montovaly pohonné jednotky německého mercedesu, zvláště pak úspornější dieselové. Přední náprava prvních vyrobených vozů se musela pravidelně mazat. Její konstrukce byla z předchozího modelu Volha 21 (jako většina dílů u prvních sérií). Ani zadní náprava však nepatřila k technických zázrakům (I když svůj úděl plnila více než skvěle.). Volha měla tuhou zadní nápravu odpruženou půleliptickými péry, bez příčné stabilizace. Vpředu i vzadu byly použity pouze bubnové brzdy. Kotoučové brzdy vpředu byly montovány až od roku 1982 na model vyšší třídy 3102.\n\nČas od času se vždy objevily snahy o modernizaci Volhy, ale jen hrstka nápadů se opravdu zrealizovala. Raritou je například terénní Volha pod názvem GAZ 24-95 s pohonem všech čtyř kol, vybavená podvozky ze závodu UAZ. Vyrobilo se jich jen pár, ale údajně jedna sloužila i L. I. Brežněvovi. Není bez zajímavosti, že se na Volze lišil i tradiční znak GAZu. Charakteristický jelen nebyl na červeném pozadí, ale poskakoval na zeleném podkladu.\n\nM-24 Volha, která nahradila M-21, byla jedním z nejdéle vyráběných automobilů v socialistických zemích. V SSSR byla velmi oblíbená mezi členy strany. Ti nejvyšší pohlaváři samozřejmě jezdili sovětskými vozy nejvyšší třídy (Čajkami a Zily a Volhami 3102), ale pro vyššího řadového člena byla \"dvadcaťčetvjorka\" vytouženým a odpovídajícím automobilem. Volha neměla v socialistickém bloku konkurenci. Byla na svou dobu velice pohodlným a prostorným vozem, který nabízel nevídaný luxus. Existoval v různých úpravách. V Sovětském svazu se používala Volha (ve verzi kombi) jako sanita, nebo policejní vůz a také u nás velice oblíbený vůz taxi služby. Zvláště čeští taxikáři si Volhy velice cenili. Jak už bylo předesláno, měla prostorný interiér a měkké a pohodlné pérování, nemluvě o velice pohodlných sedačkách, které sloužily i po mnoha a mnoha proježděných kilometrech\n\nOficiální datum premiéry \"nového\" GAZu M-24 bylo stanoveno na rok 1970 (sto let od narození V. I. Lenina). \nPrvní Volhy ale začaly opouštět montovací linky v Gorkém (dnes Nižnij Novgorod) již o něco dříve. Není bez zajímavosti, že pro inspiraci hrubých designových křivek byly vybrány vozy z USA, zejména pak vozy značky Ford. Tehdy totiž byly hranaté mohutné vozy velkou módou. Po mnohých krušných začátcích v konstruování nástupce starého GAZu M-21 nakonec bodoval i starý konstruktér M-21 Volhy, Alexander Něvzorov. Díky konzervativnímu a lehkému designu karoserie stárla Volha vzhledově pomalu. Díky tomu se mohl tento model vyrábět ještě dlouhá léta. Poslední GAZ 2410 Volha sjel z výrobní linky v roce 1992. Jeho luxusnější verze GAZ 3102 Volha vyráběná od roku 1982 se vyrábí dodnes ve třetí generaci (1982-1992, 1992-1997, 1997-). Jelikož je tento vůz značně oblíben u ruských klientů, vypadá to, že tento nesmrtelný \"elegán\", či \"mercedes východu\" jen tak z ruských ulic nezmizí.\n\n"}
{"id": "451933", "url": "https://cs.wikipedia.org/wiki?curid=451933", "title": "Ain't Too Proud to Beg", "text": "Ain't Too Proud to Beg\n\nAin´t Too Proud To Beg / Dance Little Sister je druhým singlem k albu It´s Only Rock´n´roll rockové skupiny The Rolling Stones, který však nebyl nikdy vydán ve Velké Británii. Obě písně byly natočeny v roce 1974 ve studiu Island Recording Studios v Londýně, rané verze pocházejí z roku 1973 ze session v Musicland Studios v Mnichově. Singl vyšel 25.10.1974 v USA, kde dosáhl na 17. příčku. V Evropě vyšel o dva měsíce později. Obě písně vyšly na albu It´s Only Rock´n´roll. \"Ain´t Too Proud To Beg\" je cover verze skupiny The Temptations a jejími autory jsou Norman Whitfield a Eddie Holland, autory skladby \"Dance Little Sister\" jsou Mick Jagger a Keith Richard. K písni \"Ain´t Too Proud To Beg\" bylo natočeno promo video.\n\nzákladní informace:\n\nA strana\n\n\"Ain´t Too Proud To Beg\" (Whitfield / Holland) - 3:31\n\nB strana\n\n\"Dance Little Sister\" (Jagger / Richard) - 4:11\n"}
{"id": "451936", "url": "https://cs.wikipedia.org/wiki?curid=451936", "title": "Fool to Cry", "text": "Fool to Cry\n\nFool To Cry / Crazy Mama je pilotním singlem k albu Black And Blue rockové skupiny The Rolling Stones. Obě písně byly natočeny během let 1974 – 1975 ve studiu Musicland Studios v Mnichově. Singl vyšel 16. dubna 1976 a ve Velké Británii se umístil na 6. místě. Obě písně vyšly na albu Black And Blue. Autory skladeb jsou Mick Jagger a Keith Richard.\n\nzákladní informace:\n\nA strana\n\n\"Fool To Cry\" (Jagger / Richard) – 5:04\n\nB strana\n\n\"Crazy Mama\" (Jagger / Richard) – 4:34\n"}
{"id": "451941", "url": "https://cs.wikipedia.org/wiki?curid=451941", "title": "Hot Stuff", "text": "Hot Stuff\n\nHot Stuff / Hand Of Fate je pilotním singlem k albu Black And Blue rockové skupiny The Rolling Stones vydaným pouze ve Francii. Obě písně byly natočeny během let 1974 - 1975 ve studiu Musicland Studios v Mnichově. Singl vyšel 16. dubna 1976. Obě písně vyšly na albu Black And Blue, \"Hot Stuff\" vyšla na singlu ve zkrácené verzi. Autory skladeb jsou Mick Jagger a Keith Richard.\n\nzákladní informace:\n\nA strana\n\n\"Hot Stuff (single edit)\" (Jagger / Richard) - 3:30\n\nB strana\n\n\"Hand Of Fate\" (Jagger / Richard) - 4:28\n"}
{"id": "451943", "url": "https://cs.wikipedia.org/wiki?curid=451943", "title": "Burke", "text": "Burke\n\nBurke [\"börk\"] může být:\n\n\n"}
{"id": "451946", "url": "https://cs.wikipedia.org/wiki?curid=451946", "title": "Slovenská ľudová republika", "text": "Slovenská ľudová republika\n\nSlovenská ľudová republika nebo též Východoslovenská republika byl název státního útvaru, který trval od 11. do 29. prosince 1918.\n\nUž v průběhu roku 1918 vznikla na východě Slovenska Východoslovenská národná rada (VsNR), která prohlásila východní Slováky za samostatný národ pojmenovaný Slovjaci, který chce zůstat součástí Maďarska. Když tyto výzvy nezískaly dostatečnou podporu, začala se prosazovat idea samostatné republiky, která by byla těsně spojená s Maďarskem. Za asistence Maďarské národní gardy byla v Košicích vyhlášena samostatná Slovenská ľudová republika. Do čela formálně jmenované vlády se postavil prešovský župní archivář Viktor Dvorcsák (Dvorčák). Slovenská ľudová republika proklamovala nezávislost na Praze (Československu) a úzké spojení s Maďarskem, což bylo označeno termínem „uhroslovjactvo“. Úředním jazykem SĽR se stala tzv. východniarština, vlastně kodifikované Východoslovenské nářečí. V tomto jazyce pronesl také Viktor Dvorčák svůj projev k národu:\n\"„Všicko dostaneme, co žadame: autonomiu v kulturalnich, školskich, administračnich, političnich a pravotnych zaležitošcoch. V našej krajine Slovenska reč take mesco dostaňe, jak i uherska reč ma! Ta co inše potrebujeme? (...) A to len vo špojenosci zo s Uhrami možeme došahnuc. Sňima už 1000 roki vjedno žijeme a či oňi nas utlačovali, a dali znivočic našu reč, naš jazyk? Kdo bi to hutorel, že hej, ten bi nepravdu hutorel a cíganom bi bul (...) .“\"\n\nSlovenská ľudová republika zanikla po anexi území Košic československou armádou.\n"}
{"id": "451947", "url": "https://cs.wikipedia.org/wiki?curid=451947", "title": "Weißenstein", "text": "Weißenstein\n\nWeißenstein (případně psáno též Weissenstein nebo Weiszenstein) může být:\n\n"}
{"id": "451948", "url": "https://cs.wikipedia.org/wiki?curid=451948", "title": "Respectable", "text": "Respectable\n\nRespectable / When The Whip Comes Down je druhý singl k albu Some Girls rockové skupiny The Rolling Stones vydaný pouze v Evropě. Obě písně byly natočeny v rozmezí let 1977–1978 ve studiích Pathé Marconi v Boulougne-Billancourt nedaleko Paříže. \n\nSingl vyšel 15.9.1978 a ve Velké Británii dosáhl na 23. pozici. Obě písně vyšly na albu Some Girls. Autory obou skladeb jsou Mick Jagger a Keith Richards. K písni \"Respectable\" bylo taktéž natočeno promo video.\n\nA strana\n\n\"Respectable\" (Jagger / Richards) - 3:07\n\nB strana\n\n\"When The Whip Comes Down\" (Jagger / Richards) - 4:20\n"}
{"id": "451949", "url": "https://cs.wikipedia.org/wiki?curid=451949", "title": "Echinokokóza", "text": "Echinokokóza\n\nEchinokokóza (také hydatické onemocnění, hydatidóza), je parazitární onemocnění lidí způsobené larvami tasemnic rodu \"Echinococcus\". U člověka se vyskytují dva hlavní typy onemocnění, cystická echinokokóza (způsobuje hlavně \"E. granulosus sensu stricto\") a alveolární echinokokóza (\"E. multilocularis\"). Méně časté formy jsou polycystická echinokokóza a unicystická echinokokóza. Onemocnění má velmi dlouhou inkubační dobu. Symptomy a příznaky závisí na umístění a velikosti cyst. Alveolární onemocnění obvykle začíná v játrech, ale může se rozšířit do jiných částí těla. Při zasažení játer se nemoc projeví například bolestí břicha, hubnutím či žloutenkou. U cystické echinokokózy mohou být cysty v játrech, plicích, méně často i v mozku. Cysty v plicích se manifestují bolestí na hrudi, dušností a kašlem.\n\nČlověk slouží jako atypický mezihostitel echinokoka a jsou pro něj infekční pouze vajíčka tasemnic vylučovaná trusem definitivních hostitelů (psovité a kočkovité šelmy). Člověk se nakazí pozřením vajíček echinokoka při nedostatečné hygieně v endemických oblastech. Přesné zdroje infekce nejsou známy. Mezi rizikové faktory patří kontakt se zvířaty, práce s půdou nebo kontaminované nemyté ovoce a zelenina. \n\nOnemocnění může mít několik forem v závislosti na druhu echinokoka.\n\nNejvýznamnější a nejčetnější je cystická echinokokóza (CE), jež způsobuje druh \"E. granulosus\" nebo \"E. canadensis\", vzácně i \"E. ortleppi\". CE je charakterizovaná zpravidla solitérní cystou v játrech nebo plicích rostoucí do značných rozměrů. Zdrojem infekce jsou zpravidla domácí psi.\n\n\"E. multilocularis\" způsobuje alveolární echinokokózu (AE). U této nejzávažnější formy dochází k růstu mnohočetných cyst (alveokok) prorůstajících postupně celým parenchymem jater s možností metastáz do dalších orgánů. Neléčená infekce končí vždy fatálně. Zdrojem infekce je liščí trus.\n\nVzácná forma nemoci vyskytující se pouze v Jižní a Střední Americe se jmenuje polycystická echinokokóza (PE). Původcem jsou \"E. vogeli\" nebo \"E. oligarthra\". U těchto druhů pučí cysta dovnitř a vytváří dceřiné cysty uvnitř primární, mezi dceřinými cystami se tvoří septa.\nToto onemocnění se vyskytuje ve většině oblastí na světě a v současné době postihuje asi jeden milion osob. V některých oblastech Jižní Ameriky, Afriky a Asie je postiženo až 10 % určitých skupin obyvatel. V roce 2010 způsobilo 1200 úmrtí, což je pokles z 2000 v roce 1990. Ekonomické náklady na toto onemocnění se odhadují na přibližně 3 miliardy amerických dolarů ročně. Může postihnout také jiná zvířata, např. prasata, krávy a koně.\n\nDefinitivním hostitelem jsou psovité šelmy (lišky, psi) a kočky, kterým parazitují ve střevech. Nemoc je nebezpečná pro mezihostitele, kterými jsou malí přežvýkavci (ovce, kozy), srnčí zvěř, skot, prase, hlodavci a také člověk. Ti se obvykle nakazí vajíčky z trusu definitivních hostitelů, v zažívacím traktu se pak z vajíček uvolňují larvy tasemnice, které většinou končí v játrech, kde vytvářejí cystu – hydatidu.\n\nDiagnóza se obvykle provádí ultrazvukem, lze použít také počítačovou tomografii (CT) nebo magnetickou rezonanci (MRI). Užitečné mohou být testy k detekci protilátek proti parazitům v séru či biopsie.\nPrevence cystického onemocnění spočívá v pravidelném odčervování psů, kteří mohou onemocnění přenášet, a v očkování ovcí. Léčba u lidí je často obtížná. Cystickou i alveolární echinokokózu lze řešit chirurgicky v kombinaci s anthelmintickou terapii (albendazol, mebendazol) s ohledem na stádium, lokalizaci cyst a stav pacienta Prognóza v případě alveolární formy onemocnění je špatná.\n\n"}
{"id": "451950", "url": "https://cs.wikipedia.org/wiki?curid=451950", "title": "Beast of Burden", "text": "Beast of Burden\n\nBeast Of Burden / When The Whip Comes Down je druhý singl k albu \"Some Girls\" rockové skupiny The Rolling Stones. Tento singl v Evropě nevyšel, píseň \"Beast Of Burden\" byla nahrazena písní \"Respectable\". Obě písně byly natočeny v rozmezí let 1977–1978 ve studiích Pathé Marconi v Boulougne-Billancourt nedaleko Paříže.\n\nSingl vyšel 15. 8. 1978 a v USA se umístil na 8. pozici. Obě písně vyšly na albu \"Some Girls\", \"Beast Of Burden\" byla ovšem zkrácena. Autory obou skladeb jsou Mick Jagger a Keith Richards. \n\nA: \"Beast Of Burden (single edit)\" (Jagger / Richards) - 3:26\nB: \"When The Whip Comes Down\" (Jagger / Richards) - 4:20\n"}
{"id": "451959", "url": "https://cs.wikipedia.org/wiki?curid=451959", "title": "Ernst Tiburzy", "text": "Ernst Tiburzy\n\nErnst Tiburzy (26. prosince 1911, Drosdowen, Východní Prusko – 14. listopadu 2004) byl německý velitel praporu 25/82 Volkssturmu, který jako jeden ze čtyř členů této organizace získal 10. února roku 1945 vyznamenání Rytířského kříže železného kříže za své samostatné bojové akce a zničení pěti nebo devíti sovětských tanků T-34. Tanky zničil pancéřovou pěstí během obrany pruského pevnostního města Königsberg. Během bojů byl vážně raněn a přišel o pravé oko.\n\n"}
{"id": "451973", "url": "https://cs.wikipedia.org/wiki?curid=451973", "title": "Oběti války", "text": "Oběti války\n\nOběti války je americké válečné drama, které v roce 1989 natočil režisér Brian De Palma.\n\nFilm je založen na skutečné události, která se stala ve Vietnamské válce. Skupina vojáků se rozhodne unést mladou vietnamskou dívku (Thuy Thu Le) z jedné z vesnic. Následně dívku znásilní a v této chvíli se dostává do sporu seržant Tony Meserve (Sean Penn) s Maxem Erikssonem (Michael J. Fox), který s tím nesouhlasí. Eriksson se poté snaží dívku i osvobodit, avšak ta odmítá odejít do pralesa sama.\n\nPozději se celá jednotka přesunuje k nepřátelským pozicím. Unesená dívka však kvůli zhoršujícímu se zdravotnímu stavu stále kašle, a tak aby neprozradila pozice ji nechá Meserve zabít. Následuje přestřelka, ve které je Eriksson postřelen. Vietnamská dívka však bodnutím nožů nepodlehla a pokusí se o útěk, nicméně následně je smrtelně zasažena výstřely ze zbraní několika amerických vojáků.\n\nPo přestřelce, i přestože je Eriksson přemlouván nadřízenými, aby na věc zapomněl, věc nahlásí a vše dovede k soudu, kde jsou všichni odsouzeni různými verdikty. Meserve je odsouzen k deseti letům nucených prací, Clarke na doživotí, Hatcher k patnácti letům nucených prací a Diaz k osmi letům nucených prací. Proces s Hatcherem se později opakuje a je v něm zproštěn viny.\n"}
{"id": "451982", "url": "https://cs.wikipedia.org/wiki?curid=451982", "title": "Šindelka", "text": "Šindelka\n\nPříjmení Šindelka (\"Sindelka, Schindelka\") nosí více různých osobností:\n\n\n\n\n"}
{"id": "451987", "url": "https://cs.wikipedia.org/wiki?curid=451987", "title": "A-003", "text": "A-003\n\nA-003 byl třetí test únikového systému kosmické lodi Apollo při podmínkách podobných skutečnému letu. Úkolem testu bylo otestovat únikový systém ve výšce odpovídající přibližné hranici pro efektivní použití aerodynamických řídících prvků (zvaných Canards). Do výšky 36 kilometrů měla maketu servisního a velitelského modulu Apollo opět vynést raketa Little Joe II, která byla pro tyto testy speciálně navržena. Raketa byla pro tento test vybavena šesticí raketových motorů na tuhá paliva Algol, které byly odpáleny po trojicích (tři pro každý stupeň) a dokázaly vynést raketu do velké výšky. Start se konal 19. května 1965 v 06:01 místního času (13:01 UTC) na základně White Sands Missile Range v Novém Mexiku.\n\nPřesně v 06:01:04 byl odpálen první stupeň a raketa se vznesla, její let však netrval dlouho a po 2,5 sekundách došlo k poruše a následně ztrátě kontroly. Raketa začala nekontrolovatelně rotovat kolem podélné osy (až 260° za sekundu) rozpadla se ještě před zážehem druhého stupně. Únikový systém tedy zahájil procedury pro záchranu v malé výšce místo plánovaného testu v řídkých vrstvách atmosféry. Při takto vysokých otáčkách se aerodynamické řídící plochy ukázaly jako neúčinné a navíc destabilizující. Pozdější simulace potvrdily neúčinnost aerodynamických ploch při vysokých otáčkách, ale ukázalo se, že při podélné rotaci do 20° za sekundu je systém spolehlivý a to bylo podstatné, neboť právě 20°/s byl limit pro automatické spuštění únikového systému při budoucích misích s lidskou posádkou.\n\nKromě testu aerodynamických ploch ve vysoké výšce, měl test A-003 i několik vedlejších cílů. Byly to: určit oscilace při vysunutých aerodynamických plochách, prověřit systém odpojení věže, prověřit účinnost předního tepelného štítu, určit míru snížení viditelnosti okny modulu v důsledku jejich znečištění plyny z motoru únikového systému, určit teplotní, silové a aerodynamické působení na jednotlivé komponenty únikového systému při různých fázích letu. Vysoké otáčky modulu znemožnily aerodynamické testy, ale všechny ostatní subsystémy pracovaly správně. Ve výsledku sice nebylo dosaženo požadované výšky 36 km, ale systém předvedl úspěšné odpojení v malé výšce (~3,8) a při vysoké úhlové rychlosti. Letové charakteristiky jako Machovo číslo a dynamické tlak byly téměř shodné s podmínkami očekávanými při reálných letech Saturnu I a V.\n\n\n"}
{"id": "451988", "url": "https://cs.wikipedia.org/wiki?curid=451988", "title": "A-004", "text": "A-004\n\nA-004 byl šestý a poslední test únikového systému kosmické lodi Apollo. Test proběhl 20. ledna 1966 v 15:17 UTC na základně White Sands Missile Range v Novém Mexiku. Pro vynesení kosmické lodi Apollo byla opět použita raketa Little Joe II, pro kterou to byl poslední let a již nikdy nebyla použita. Servisní a velitelský modul Apollo již nebyly makety ale první produkční kusy série Block I. Raketa byla pro tento test vybavena čtyřmi motory na tuhá paliva Algol a pěti motory Recruit.\n\nHlavním úkolem bylo ověřit schopnost únikového systému stabilizovat a správně orientovat velitelský modul při rychlém převalování (rotace ve všech osách). Druhým úkolem bylo ověřit tuhost konstrukce velitelského modulu, jenž byl zatížen na hranici konstrukčních možností. Raketa Little Joe II byla vybaven stejnou naváděcí soustavou jako při testu A-003, reaktivní ovládací systém byl však odpojen. Na radiový pokyn byla schopna rychle zvýšit svůj náklon a iniciovat tak převalování modulu.\n\nStart byl několikrát odložen pro technické obtíže a nevhodné počasí. Raketa nakonec odstartovala 20. ledna v 15:17 UTC. Let probíhal hladce a po dosažení požadované výšky a rychlosti byl vydán pokyn k provedení podélného náklonu. Únikový systém se automaticky aktivoval o 2,9 sekund později. Téměř okamžitě po oddělení, se velitelský modul začal převalovat, vrcholné hodnoty dosahovaly úhlové rychlosti až 70°/s kolem podélné osy a až 160°/s kolem zbylých dvou. Aerodynamické plochy (Canards) pracovaly správně a po čtyřech převalení se jim podařilo stabilizovat a zorientovat modul zadním tepelným štítem vpřed, přesně jak bylo plánováno. Modul dosáhl maximální výšky 28,3 kilometru a dopadl 34,6 kilometrů od startovací rampy. Všechny systémy pracovaly správně a test byl kompletně úspěšný.\n\n\n"}
{"id": "451990", "url": "https://cs.wikipedia.org/wiki?curid=451990", "title": "Dobroměřice", "text": "Dobroměřice\n\nObec Dobroměřice se nachází v okrese Louny v Ústeckém kraji asi 1,5 kilometru severně od Loun. Žije vní obyvatel.\n\nPrvní písemná zmínka o obci pochází z roku 1219. Od 1. ledna 1981 do 31. prosince 1991 byla obec součástí města Louny.\n\nSeverně od Červeného vrchu se nachází zdroj hořké vody s obsahem vápníku (511 mg.l), draslíku (108 mg.l) a dalších látek. Roku 1967 byl celkový obsah rozpuštěných pevných látek 2,46 g.l.\n\n\n"}
{"id": "451991", "url": "https://cs.wikipedia.org/wiki?curid=451991", "title": "Černčice (okres Louny)", "text": "Černčice (okres Louny)\n\nObec Černčice se nachází v okrese Louny v Ústeckém kraji. Žije v ní obyvatel.\n\nV písemných pramenech se název obce poprvé objevuje v roce 1354, a to v příjmení lounského měšťana Mikuláše z Černčic. V držbě Černčic se v patrimoniálním (vrchnostenském) období vystřídalo několik desítek šlechtických rodin. Z těch významnějších to byli Novohradští z Kolovrat, Sokolové z Mor, Lobkovicové, Zákostelští z Bílejova, Vřesovci, markrabata z Baden-Baden a od roku 1783 Schwarzenberkové. Od roku 1627 se Černčice natrvalo staly součástí rozsáhlého panství Vršovice.\n\nNelze vyloučit, že v Černčicích stálo panské sídlo již ve středověku v exponované poloze u kostela. Písemně doložené je ale až v 16. století, když se roku 1575 Aksina z Kolovrat psala „seděním na Černčicích“. V tomto případě to byl ale panský dům, postavený poblíž návsi. Byl přestavěn po požáru v roce 1695 a zbořen roku 1956. Lidově se mu přezdívalo Limburk, podle jednoho z pobělohorských majitelů Černčic, Ilburka z Vřesovic. V roce 1663 je poblíž vesnice při Ohři písemně doložená bažantnice, jež zanikla za napoleonských válek.\n\nRoku 1833 žilo v Černčicích 250 obyvatel ve 41 domech. Vrchnost zde provozovala pivovar, vinopalnu, cihelnu a kolářskou dílnu. Školní budova byla v Černčicích postavena roku 1913, původně jako pobočka školy v Oboře. Nejstarším spolkem byla Občanská zábavní beseda, založená roku 1897, hasiči vznikli o dva roky později. Tradici, vážící se k roku 1927, má zdejší fotbalový klub. Od konce 19. století si v Černčicích stavěli domky zaměstnanci lounských železničních opraven. V důsledku toho nastal v Černčicích velký demografický přírůstek: nejvíce obyvatel zde žilo roku 1930, celkem 1496. Všechny volby do poslanecké sněmovny i obecního zastupitelstva za první republiky vyhrála česká strana národně sociální. Konec druhé světové války přinesla do Černčic tanková jednotka Rudé armády, která do obce přijela v noci z 8. na 9. května.\n\nOd 1. května 1976 do 23. listopadu 1990 byla obec součástí města Louny.\n\n\nOd roku 2009 je v obci, v budově bývalé školy, otevřena Galerie Emila Juliše. V galerii je umístěna stálá expozice věnovaná Julišově tvorbě. Kromě toho zde provozovatel galerie, Pavel R. Vejrážka, pořádá výstavy zaměřené na soudobé výtvarné umění.\n\n\n\n"}
{"id": "451994", "url": "https://cs.wikipedia.org/wiki?curid=451994", "title": "LG Group", "text": "LG Group\n\nLG Group (korejsky 엘지 그룹) je jihokorejský konglomerát sídlící v Soulu. Vyrábí elektroniku, chemikálie a telekomunikační produkty. Byl založen v roce 1947. Má pobočky ve více než 80 zemích a patří mezi ně společnosti, jako jsou LG Electronics, LG Telecom, Zenith Electronics nebo LG Chem. V roce 2009 měl kolem 177 000 zaměstnanců.\n\nZakladatel LG Corp., Koo In-Hwoi, založil Lak-Hui Chemical Industrial Corp. v roce 1947. V roce 1952 se stala Lak-Hui (vyslovuje se \"Lucky\", v současné době LG Chem) první korejskou firmou, která vstoupila do plastového průmyslu. Když se v roce 1958 firma rozšířila, byla založena společnost GoldStar Co., Ltd. (v současné době LG Electronics Inc.).\n\nV roce 1959 Goldstar vyrábí první rádio v Jižní Koreji. Hodně spotřební elektroniky bylo prodáváno pod jménem GoldStar, zatímco některé jiné výrobky pro domácnost (které nebyly k dispozici mimo Jižní Koreu) byly prodávány pod obchodním názvem Lucky. Značka Lucky byla známá svou řadou hygienických výrobků, jako mýdel a pracích prášků, ale většinou byla spojována se zubní pastou Lucky a Perioe. V roce 1995 byla společnost přejmenována na \"LG\", zkratku \"Lucky Goldstar\", aby lépe konkurovala na západních trzích. Nedávno společnost sdružila písmena LG s firemním mottem \"Life´s Good\". Od roku 2009 LG také vlastní doménu LG.com.\n\nOd roku 2001 má LG dva společné podniky s Royal Philips Electronics: LG Philips Display a LG.Philips LCD, ale Philips odprodal své akcie na konci roku 2008. Také LG uzavřela smlouvu s Nortel Networks a vytvořila LG-Nortel Co., Ltd.. LG má společný podnik s Hitachi, Hitachi-LG Data Storage, která vyrábí optické mechaniky jako DVD-ROM nebo CDRW mechaniky a tak dále. LG dokonce od roku 1989 vlastní baseballový klub LG Twins.\n\n\n\n\n"}
{"id": "452000", "url": "https://cs.wikipedia.org/wiki?curid=452000", "title": "Baa (atol)", "text": "Baa (atol)\n\nBaa je atol a administrativní jednotka Malediv. Hlavní město atolu je Eydhafushi. Skládá se ze 75 ostrovů, z toho 13 je obydlených. Počet obyvatel je 12 170 (leden 2008). Atol řídí Mohamed Mahir.\n\nTato administrativní jednotka sestává ze dvou oddělených atolů: Jižní Maalhosmadulu a atol Goidhoo (známý jako Horsburgh). Jižní Maalhosmadulu je dlouhý 45 a široký 30 km.\n\n\nAhivaffushi, Aidhoo, Anhenunfushi, Bathalaa, Bodufinolhu, Boifushi, Dhakendhoo, Dhandhoo, Dhigufaruvinagandu, Dhunikolhu, Enboodhoo, Fehenfushi, Finolhas, Fonimagoodhoo, Fulhadhoorah kairi finonolhu, Funadhoo, Gaagandufaruhuraa, Gaavillingili, Gemendhoo, Hanifaru, Hanifarurah, Hibalhidhoo, Hirundhoo, Horubadhoo, Hulhudhoo, Innafushi, Kanifusheegaathu finolhu, Kanifushi, Kashidhoogiri, Keyodhoo, Kihaadhufaru, Kihavah-huravalhi, Kudadhoo, Kunfunadhoo, Landaa Giraavaru, Lunfares, Maaddoo, Maafushi, Maamaduvvari, Maarikilu, Madhirivaadhoo, Medhufinolhu, Mendhoo, Milaidhoo, Miriandhoo, Muddhoo, Muthaafushi, Nibiligaa, Olhugiri, Thiladhoo, Ufuligiri, Undoodhoo, Vakkaru, Velivarufinolhu, Veyofushee, Vinaneih-faruhuraa, Voavah\n\n"}
{"id": "452004", "url": "https://cs.wikipedia.org/wiki?curid=452004", "title": "LG", "text": "LG\n\nSpojení písmen L a G může mít různé významy:\n\n"}
{"id": "452006", "url": "https://cs.wikipedia.org/wiki?curid=452006", "title": "Lhaviyani", "text": "Lhaviyani\n\nLhaviyani je administrativní atol na Maledivách. Hlavní město atolu je Naifaru. Skládá se z 52 ostrovů, z toho 5 je obydlených. Počet obyvatel je 11 443. Atol řídí Ahmed Moosa. Nachází se na přírodním atolu Faadhippolhu. Průmysl je na (neobydleném) ostrově Felivaru, kde je konzervárna tuňáků.\n\nObydlené ostrovy:\n"}
{"id": "452009", "url": "https://cs.wikipedia.org/wiki?curid=452009", "title": "White Sands Test Facility", "text": "White Sands Test Facility\n\nWhite Sands Test Facility (WSTF, Testovací zařízení White Sands) je zařízení americké agentury pro letectví a kosmonautiku – NASA, kde probíhá výzkum, vývoj a testování raketových motorů, kosmických pohonných systémů, nových materiálů a dalších zařízení pro kosmické aplikace. Zařízení bylo založeno na území White Sands Missile Range v roce 1963. Kapacity WSTF vyžívá kromě NASA také americké ministerstvo obrany, různé federální úřady, university i soukromé společnosti. Dohled nad WSTF má Johnsonovo vesmírné středisko.\n\nRaketové pohony představují hlavní oblast výzkumu v WSTF. Zdejší pracoviště je schopno simulovat širokou škálu tlaků a teplot pro testování jednotlivých motorů ale i celých pohonných soustav. Nejdůležitější programy na kterých se zde pracovalo byly ISS a Space Shuttle. Probíhaly zde testy orbitálních manévrovacích motorů pro raketoplány, výzkum hypergolických pohonných látek a probíhal zde program Space Shuttle Fleet Leader.\n\nV laboratořích WSTF probíhá výzkum materiálů, paliv a dalších provozních kapalin a plynů, které se používají v kosmickém průmyslu. Pracoviště Oxygen Systems se zaměřuje na chování vlastnosti kyslíku. To zahrnuje jak kapalný kyslík v nádržích co by okysličovadlo, tak účinky atmosferického kyslíku na vybavení kosmických lodí a živé organismy. Na pracovišti Propellant Systems probíhá výzkum na poli raketových paliv. Zkoumají se zde paliva jako: kapalný vodík, kapalný kyslík, hydrazin, monomethylhydrazin, aerozin 50 a další. Studium paliv zahrnuje výzkum chemických vlastností jako: teplotní charakteristiky při hoření a výbuchu a účinky paliva na životní prostředí. \n\nMateriálové laboratoře vyvíjejí nové kompozitní materiály, ale probíhá zde i výzkum použití standardních materiálů pro kosmické aplikace. WSTF je vybaveno zařízením pro modelování vysokorychlostních srážek, jaké mohou způsobit mikrometeority nebo jiné částice (viz kosmické smetí). Pro výcvik pilotů raketoplánů sloužila oblast White Sands Space Harbor. Zdejší základna byla připravena pro nouzové přistání raketoplánu Space Shuttle.\n\nJsou zde také uloženy vzorky měsíčních hornin, přivezené při misích Apollo. Celková váha uskladněných hornin je 52 kg z celkových 382 kg přivezených na Zem.\n\n"}
{"id": "452011", "url": "https://cs.wikipedia.org/wiki?curid=452011", "title": "Magnetické zrcadlo", "text": "Magnetické zrcadlo\n\nMagnetické zrcadlo je tvar magnetického pole, který způsobuje odraz nabitých částic, pohybujících se tímto polem. Na principu magnetického zrcadla pracuje řada magnetických nádob, ale je i základem některých přírodních jevů, jako jsou například van Allenovy pásy.\n\nJako magnetické zrcadlo funguje v magnetickém poli místo, kde roste intenzita magnetického pole. \n"}
{"id": "452012", "url": "https://cs.wikipedia.org/wiki?curid=452012", "title": "Pakudlanka jižní", "text": "Pakudlanka jižní\n\nPakudlanka jižní (\"Mantispa styriaca\", synonymum \"Mantispa pagana\") je druh hmyzu z řádu síťokřídlých. V Česku je pakudlanka chráněna zákonem jako kriticky ohrožený druh.\n\nTělo má hnědožluté, dlouhé 12-25 mm. Křídla s rozpětím 25-30 mm jsou čirá s četnou žilnatinou. Předohruď má výrazně prodlouženou. Přední pár nohou je přetvořen na loupeživý (uchvacovací) orgán, podobně jako u druhů z řádu kudlanek.\n\nVyskytuje se v severní Africe, v Asii od Turecka po Mongolsko a k severu až na jižní Sibiři. V Evropě se vyskytuje především na jihu a Českem prochází severní hranice jejího rozšíření. V Česku je velice vzácná, setkat se s ní lze jen na jižní Moravě. Relativně pravidelně bývá nacházena jen v národním parku Podyjí. Nalezena byla i v přírodní památce Turold. Dříve se vyskytovala i v národní přírodní památce Váté písky, ale pravděpodobně zde už vyhynula. Z Čech je zaznamenán jeden výskyt na Litoměřic.\n\nSamička klade na podzim asi 300 vajíček, která jsou uchycena na dlouhé stopce. Larvy se vylíhnou ještě na podzim a nepřijímají potravu. Přezimovávají schovány ve štěrbinách kůry stromů. Po přezimování vyhledávají kokony pavouků, většinou z čeledi slíďakovitých, skákavkovitých nebo skálovkovitých, ve kterých se usídlují. V kokonech někdy ještě nějakou dobu čekají až pavoučci dospějí do potřebné velikosti a pak je vysávají zašpičatělým ústním ústrojím. Může vysávat i pavoučí vajíčka. Matka pavouků nechává pakudlanku v kokonu bez povšimnutí. Po druhém svlékání se larva mění v pohyblivou kuklu, která se prokouše z kokonu pavouka ven. Pavoučí samička až do této doby kokon hlídá. Venku se z kukly později vylíhne dospělá pakudlanka. Pakudlanka se vyskytuje na keřích nebo osamocených stromech. Živí se dravě, loví hlavně mouchy, které chytá za letu svými loupeživými končetinami. Pohyb jejích lapacích nohou je extrémně rychlý, což jim umožňuje lovit i rychlé a hbité letce.\n\nPakudlanku ohrožuje hlavně ztráta biotopu například necitlivým zalesňováním nebo naopak odstraňováním solitérních keřů a stromů, které ke svému životu potřebuje. V ČR je druh chráněn podle zákona, přičemž jeho ochrana spočívá především v citlivém přístupu ke krajině.\n"}
{"id": "452019", "url": "https://cs.wikipedia.org/wiki?curid=452019", "title": "Kaafu", "text": "Kaafu\n\nKaafu je administrativní atol na Maledivách. Hlavní město atolu je Thulusdhoo. Skládá se ze 107 ostrovů, z toho 9 je obydlených. Počet obyvatel je 10 216. Atol nemá správce (Atoll Chief). Tato administrativní jednotka je tvořena čtyřmi přírodními atoly: (ze severu na jih) Kaashidhoo (ostrov), Gaafaru, Severní Malé a Jižní Malé. Malé, hlavní město Malediv, se nachází na atolu Severní Malé, avšak není součástí Kaafu, nýbrž je samostatnou městskou jednotkou.\n\n\nAarah, Akirifushi, Asdhoo, Baros, Bandos, Biyaadhoo, Bodubandos, Bodufinolhu, Boduhithi, Boduhuraa, Bolifushi, Dhigufinolhu, Dhoonidhoo, Ehrruh-haa, Enboodhoo, Enboodhoofinolhu, Eriyadhoo, Farukolhufushi, Feydhoofinolhu, Fihalhohi, Funadhoo, Furan-nafushi, Gasfinolhu, Giraavaru, Girifushi, Gulheegaathuhuraa, Helengeli, Henbadhoo, Huraagandu, Ihuru, Kagi, Kalhuhuraa, Kandoomaafushi, Kanduoih-giri, Kanifinolhu, KKanuhuraa, Kudabandos, Kudafinolhu, Kudahithi, Kudahuraa, Lankanfinolhu, Lankanfushi, Lhohifushi, Lhosfushi, Maadhoo, Madivaru, Mahaanaélhihuraa, Makunudhoo, Makunufushi, Maniyafushi, Medhufinolhu, Meerufenfushi, Nakachchaafushi, Olhahali, Olhuveli, Oligandufinolhu, Ran-naalhi, Rasfari, Thanburudhoo, Thulhaagiri, Vaadhoo, Vaagali, Vabbinfaru, Vabboahuraa, Vammaafushi, Velassaru, Velifaru, Veliganduhuraa, Vihamanaafushi, Villingilimathidhahuraa, Villingilivau, Ziyaaraiffushi\n"}
{"id": "452020", "url": "https://cs.wikipedia.org/wiki?curid=452020", "title": "Seznam viceprezidentů Spojených států amerických", "text": "Seznam viceprezidentů Spojených států amerických\n\nToto je seznam viceprezidentů Spojených států amerických, respektive osob, které tento druhý nejvyšší exekutivní úřad USA zastávaly. Slib skládají v den inaugurace prezidenta. Prezidentský kandidát navrhuje do tohoto úřadu konkrétní osobu, která musí být poté schválena vnitrostranickým nominačním sjezdem (stejně jako on). \n"}
{"id": "452022", "url": "https://cs.wikipedia.org/wiki?curid=452022", "title": "Alif Alif", "text": "Alif Alif\n\nAlif Alif () je atol a administrativní jednotka na Maledivách. Hlavní město atolu je Rasdhoo. Skládá se ze 33 ostrovů, z toho 8 je obydlených. Počet obyvatel je 6 317. \n\n\nAlikoirah, Bathalaa, Beyrumadivaru, Dhin-nolhufinolhu, Ellaidhoo, Etheramadivaru, Fesdhoo, Fusfinolhu, Fushi, Gaagandu, Gaathufushi, Gangehi, Halaveli, Kandholhudhoo, Kudafolhudhoo, Kuramathi, Maagaa, Maayyafushi, Madivarufinolhu, Madoogali, Mathivereefinolhu, Meerufenfushi, Mushimasgali, Rasdhoo madivaru, Velidhoo, Veligandu, Vihamaafaru\n"}
{"id": "452023", "url": "https://cs.wikipedia.org/wiki?curid=452023", "title": "Prosperita", "text": "Prosperita\n\nProsperita (z lat. \"pro-speró\", prospívat, dařit se) znamená žádoucí stav, kdy se věci daří a rozvíjejí a dávají dobré naděje do budoucnosti. \n\nDo moderního užívání se slovo dostalo z angličtiny (\"prosperity\") a jeho význam se zúžil na hospodářský prospěch, rozvoj, konjunkturu. V současnosti se vedou spory o to, zda jak by se prosperita měla hodnotit, případně měřit: na jedné straně je nejužívanějším indikátorem hospodářské konjunktury hrubý domácí produkt (HDP, GDP), slovo prosperita však má širší význam a zahrnuje také vyhlídky do budoucnosti. Proto se i v makroekonomickém výzkumu zjišťují různé indexy očekávání, například mezi podnikateli nebo spotřebiteli. Jiní autoři ale namítají, že i to je vymezení příliš úzké a neodpovídá významu slova. Vlivný americký myslitel Francis Fukuyama poukázal na význam důvěry pro prosperitu společnosti. \n\nO věcech, které se daří a rozvíjejí, se říká, že prosperují.\n\n"}
{"id": "452024", "url": "https://cs.wikipedia.org/wiki?curid=452024", "title": "Daewoo Damas", "text": "Daewoo Damas\n\nDaewoo Damas je automobil vyráběný jihokorejskou automobilkou Daewoo od roku 1991. V současnosti se vyrábí jeho druhá generace pod názvem Daewoo Labo. Na některých trzích se prodává pod názvem Daewoo Attivo a ve Střední Smerice je tento vůz znám jako Chevrolet CMV a Chevrolet CMP.\n\nJe to MPV, vyrábí se jako dvoumístný užitkový vůz, pětimístný nebo sedmimístný osobní vůz a pickup. Stupně výbavy jsou označeny jako STD (Standard) DLX (De Luxe) a Super. Motor o objemu 800 cm³ je poháněn LPG.\n"}
{"id": "452025", "url": "https://cs.wikipedia.org/wiki?curid=452025", "title": "Alif Dhaal", "text": "Alif Dhaal\n\nAlif Dhaal (angl. \"Alif Dhaal\" nebo \"Alifu Dhaalu\") je administrativní jednotka na Maledivách. Hlavní město atolu je Mahibadhoo. Skládá se ze 49 ostrovů, z toho 10 je obydlených. Počet obyvatel je 8 835. Atol řídí Abdulla Jameel. Tato jednotka se rozkládá na jižní polovině přírodního atolu Ari.\n\n\nAlikoirah, Angaagaa, Ariadhoo, Athurugau, Bodufinolhu, Bodukaashihuraa, Bulhaaholhi, Dhehasanulunboihuraa, Dhiddhoofinolhu, Dhiffushi, Dhiggaru, Enboodhoo, Finolhu, Gasfinolhu, Heenfaru, Hiyafushi, Hukurudhoo, Hurasdhoo, Huruelhi, Huvahendhoo, Innafushi, Kalhuhandhihuraa, Kudadhoo, Kudarah, Maafushivaru, Machchafushi,Medhufinolhu, Mirihi, Moofushi, Nalaguraidhoo, Rahddhiggaa, Rangali, Rangalifinolhu, Rashukolhuhuraa, Theluveligaa, Tholhifushi, Thundufushi, Vakarufalhi, Vilamendhoo, Villingili, Villinglivaru\n"}
{"id": "452035", "url": "https://cs.wikipedia.org/wiki?curid=452035", "title": "Seznam hradů a zámků v Litvě", "text": "Seznam hradů a zámků v Litvě\n\nVětšina z litevských nejstarších hradů byla dřevěná a do současnosti se nedochovala. \n\nVšechny ostatní hrady a zámky byly od 13. století stavěny z kamene a(nebo) z cihel.\n\nTento seznam není úplný.\n\n"}
{"id": "452038", "url": "https://cs.wikipedia.org/wiki?curid=452038", "title": "Seznam obydlených ostrovů na Maledivách", "text": "Seznam obydlených ostrovů na Maledivách\n\nSeznam obydlených ostrovů na Maledivách \nseřazené podle jednotlivých atolů od severu na jih:\n\n\n\n\n\n\n\n\n\n\n\n\n\n\n\n\n\n\n\n"}
{"id": "452042", "url": "https://cs.wikipedia.org/wiki?curid=452042", "title": "Barry Town FC", "text": "Barry Town FC\n\nBarry Town F.C. je velšský fotbalový klub z Barry.\n\n"}
{"id": "452043", "url": "https://cs.wikipedia.org/wiki?curid=452043", "title": "Vojenský záslužný řád (Bavorsko)", "text": "Vojenský záslužný řád (Bavorsko)\n\nBavorský vojenský záslužný řád ( ) bylo vojenské válečné vyznamenání z dob Císařského Německa, které bylo zavedeno bavorským králem Ludvíkem II. dne 19. července roku 1866.\n\nŘád existoval nejprve v pěti základních třídách:\n\n\nKe konci první světové války, měl řád již osm tříd. Přibyl vojenský záslužný kříž ve zlatě, stříbře a bronzu. Vyznamenání bylo také udíleno s meči nebo korunou, jakož i s meči a korunou zároveň.\n\nVyznamenání se skládalo z klasického zlatého, tmavěmodrého smaltovaného maltézského kříže s plameny na okraji. Kříž IV. třídy byl ze stříbra a byly k němu připojeny šlehající plameny. Uprostřed kříže se nacházel medailon s černým středem a uvnitř se zlatým písmenem \"\"L\"\", nad kterým se nacházela ještě malá královská koruna. Medailon byl obklopen bílým, zlatě ohraničeným kruhem v němž se nacházel zlatě psaný nápis \"MERENTI\" (Zásluhy).\n\nNa spodní straně medailonu se nacházel jeden ze symbolů Bavorska, lev ve zlatě na černém smaltu a letopočet 1866, který znázorňoval rok založení vyznamenání.\n\nJak velkokříž řádu tak i vyznamenání I. třídy bylo nošeno jako šerpa společně s hvězdou, zatímco vyznamenání II. třídy bylo nošeno také s hvězdou, ale bez šerpy. Důstojnický kříž byl nošen jako připínací vyznamenání podobně jako třeba železný kříž.\n\nStuha vyznamenání se odlišovala pro civilní nositele, kdy byla bílá s modrými pruhy a bílými okraji. Pro vojenské nositele byla zavedena bílá stuha s černými, bílými a modrými pruhy a bílými okraji.\n"}
{"id": "452044", "url": "https://cs.wikipedia.org/wiki?curid=452044", "title": "Knattspyrnufélag Reykjavíkur", "text": "Knattspyrnufélag Reykjavíkur\n\nKnattspyrnufélag Reykjavíkur, často zkracováno na KR nebo KR Reykjavík je islandský fotbalový klub sídlící v hlavním městě Islandu – Reykjavíku.\n\nKR je nejstarší a nejúspěšnějsí tým na Islandu, který 26× vyhrál domácí ligu Úrvalsdeild. Je také nejúspěšnějším týmem Islandského poháru, vyhrál ho čtrnáctkrát (naposled v roce 2014). V roce 1964 se jako první islandský tým dostal do evropského poháru.\n\nKR byl založen 16. února 1899, což z něj dělá nejstarší tým na Islandu. Byl založen pod názvem Fótboltafélag Reykjavíkur. Tým byl ale záhy přejmenován na Knattspyrnufélag Reykjavíkur. KR byl po jednu dekádu jediným týmem v Reykjavíku, ale brzy se kvůli plánům nové ligy založily i další týmy. KR vyhrál inaugurační sezonu 1912 po vítězství nad Framem.\n\nV roce 1955 se islandská 1. liga rozdělila na 2 skupiny. KR tento ročník vyhrál a poté se radoval z titulu v roce 1959, kdy se 1. liga hrála poprvé systém každý s každým doma-venku. V roce 1960 KR poprvé vyhrál Islandský pohár. V sezoně 1964/65 si jako první islandský tým zahrál v evropském poháru. V předkole ale vypadli s Liverpoolem 1:11 v součtu obou zápasů. \"(I ženský tým KR si jako první islandský tým odbyl premiéru v evropském poháru, ale až v roce 2001)\"\n\nKR vyhrál svůj 20. titul v roce 1968. V roce 1977 KR spadl do 2. ligy, hned o rok později se ale vrátil do Úrvalsdeild. Vítězství v 1. lize KR dlouho utíkalo. V sezonách 1990 a 1996 chybělo k titulu jen pár bodů. V roce 1998 až do posledního kola KR vedl. Poslední zápas ale prohrál a propadl se na 2. místo.\n\nV roce 1999 KR ukončil čekání na titul trvající 31 let. Tato sezona byla pro KR velmi úspěšná, protože potřetí v historii získal tzv. double (výhra v lize i v poháru). Ženský tým KR dokázal to samé, takže KR oslavoval double-double.\n\nCelkem tedy KR vyhrál 26× ligu, 14× pohár a ženy 6× ligu a 2× pohár. Muži dokázali 4× získat double (1961, 1963, 1999 a 2011).\n\nV Evropě se KR nejvíc ukázal v sezonách 2009/10 a 2011/12. V sezoně 2009/10 porazili ve 2. předkole Evropské ligy AE Larissu 2:0 a 1:1 a dostali se do 3. předkola. Tam narazili na FC Basilej. Po boji KR vypadl po výsledcích 2:2 a 1:3. V sezoně 2011/12 KR v 1. předkole EL porazil ÍF Fuglafjørður a ve 2. předkole vyřadil i Žilinu (0:2 a 3:0). Ve 3. předkole ale KR vypadl.\n\nKR hraje v bílo-černě pruhované kombinaci. Současným sponzorem je islandská společnost Alvogen. Nad klubovým odznakem je 5 malých hvězd. Každá symbolizuje 5 titulů. V roce 2006 KR představil nového výrobce dresů, Nike.\n\nKR hraje na stadionu KR-völlur ležícím v západní části Reykjavíku. Stadion má kapacitu 2 781 diváků . Byl otevřen v roce 1984. Na první zápas se přišlo podívat pouze 376 diváků.\n\nPrůměrná návštěvnost je 2 501, což je nejvíce z celé islandské ligy.\n"}
{"id": "452048", "url": "https://cs.wikipedia.org/wiki?curid=452048", "title": "Bohemian FC", "text": "Bohemian FC\n\nBohemian Football Club je irský fotbalový klub z Dublinu, který v současnosti hraje 1. irskou fotbalovou ligu. Klub byl založen roku 1890. Domácím stadionem klubu je Dalymount Park s kapacitou 10 000 míst.\n"}
{"id": "452055", "url": "https://cs.wikipedia.org/wiki?curid=452055", "title": "Rubikův had", "text": "Rubikův had\n\nRubikův had (anglicky \"Rubik´s Snake\", někdy také \"Rubik´s Twist\") je hlavolam tvořený dvacetičtyřmi rovnoramennými trojúhelníkovými plastovými hranoly, které jsou střídavě orientovány a seřazeny do řady. Hranoly lze libovolně otáčet, ale otáčením je nelze od sebe oddělit. Pomocí otáčení může uživatel dosáhnout různých tvarů jak geometrických, tak napodobujících různé předměty nebo zvířata (obdélník, koule, pes, kočka apod.) Hlavolam byl vytvořen maďarským výnálezcem Ernő Rubikem v roce 1981.\nPočet možných tvarů je maximálně 4 = 70368744177664 ≈ 7×10 (23 možných otočení do 4 pozic vždy o 90 stupňů). Skutečný počet je však menší a zatím neznámý, protože mnoho pozic není dosažitelných. Jsou to takové, kdy by jednotlivé díly hlavolamu zaujímaly stejné místo v prostoru.\n\n"}
{"id": "452057", "url": "https://cs.wikipedia.org/wiki?curid=452057", "title": "FK Vardar", "text": "FK Vardar\n\nFK Vardar je severomakedonský fotbalový klub ze Skopje založený v roce 1947, který hraje své domácí zápasy na stadionu Filipa II. Makedonského.\n\nPo podzimu 1986 přezimoval na čele tabulky jugoslávské nejvyšší soutěže (tzv. půlmistr) a stal se prvním a jediným severomakedonským klubem v její historii, kterému se to podařilo. Ke konci soutěžního ročníku 1986/87 na jaře 1987, v němž se Vardar umístil na páté příčce, propukla aféra s domluvenými a prodanými zápasy – odpočtem 6 bodů bylo potrestáno deset klubů z osmnácti. Vardar mezi nimi nefiguroval a v tabulce po odpočtech mu patřilo 1. místo, byl prohlášen mistrem Jugoslávie a získal právo reprezentovat zemi v PMEZ 1987/88. Ač byl titul Vardaru později odebrán a přiřčen Partizanu Bělehrad, jeho start v nejprestižnější evropské klubové soutěži tím ohrožen nebyl. S Pohárem mistrů evropských zemí se jeho první severomakedonský účastník rozloučil hned v 1. kole, v němž nestačil na obhájce trojefe FC Porto (0:3 venku a 0:3 doma).\n\nPo vzniku samostatné Severní Makedonie se Vardar zařadil k předním klubům v zemi – pětkrát vyhrál severomakedonskou ligu i severomakedonský fotbalový pohár. Pravidelně hraje i evropské poháry, avšak bez větších úspěchů. Nejlepší sezónu v evropských soutěžích Vardar zažil v sezóně 2003/04, kdy vyřadil velšský Barry Town a ruský CSKA Moskva a nakonec vypadl ve 3. předkole Ligy mistrů se Spartou Praha.\n\n\n\n\n\n\n"}
{"id": "452061", "url": "https://cs.wikipedia.org/wiki?curid=452061", "title": "CS Grevenmacher", "text": "CS Grevenmacher\n\nCS Grevenmacher je lucemburský fotbalový klub sídlící ve městě Grevenmacher, byl založen roku 1909. Hřištěm klubu je stadion s názvem Op Flohr Stadion s kapacitou 4000 diváků.\n\nV sezóně 2015/16 hraje lucemburskou první fotbalovou ligu.\n\n"}
{"id": "452063", "url": "https://cs.wikipedia.org/wiki?curid=452063", "title": "Faktor XIII", "text": "Faktor XIII\n\nFaktor XIII nebo také fibrin stabilizující faktor je enzym (EC 2.3.2.13) koagulačního systému, který vytváří křížové vazby mezi molekulami fibrinu.\n\nFaktor XIII je transglutamináza, která cirkuluje v krevní plazmě jako heterotetramer složený ze dvou katalytických A podjednotek a dvou nosičových B podjednotek. Poté, co trombin přemění fibrinogen na fibrinové monomery, vytvoří monomery proteinovou síť, ve které je každá jejich E-doména spojena pouze s \"jednou\" D-doménou. Faktor XIII je aktivován trombinem na faktor XIIIa; k aktivaci na faktor XIIIa jsou třeba vápenaté ionty jako kofaktor. Trombin štěpí N-konec polypetidového řetězce podjednotky A v pozici mezi Arg37 a Gly38, což vede k uvolnění aktivačního peptidu (hmotnost 4 kDa). Za přítomnosti vápenatých iontů se nosičové podjednotky odpojí od katalytických podjednotek. Následuje 3D změna v konformaci faktoru XIII a poté k expozici postranního řetězce cysteinu v katalytickém místě. Po aktivaci trombinem, katalyzuje faktor XIIIa vznik γ-glutamyl-Є-lysyl amidových křížových vazeb mezi fibrinovými molekulami a vytváří se tak nerozpustná sraženina.\n\nFXIII je také znám jako Laki-Lorandův faktor (pojmenován po vědcích, kteří poprvé předpokládali jeho existenci v roce 1948).\n\nZymogen faktoru XIII je glykoprotein s molekulovou hmotností 320 kDa. Vyskytuje se jako tetramer složený ze dvou podjednotek A a dvou podjednotek B. Jejich geny se nachází na odlišných chromozómech:\n\nTypická koncentrace FXIII v plazmě je 10 μg/ml (2A2B heterodimer), zatímco koncentrace volného B řetězce je 22 μg/ml. FXIII má dlouhý poločas, mezi 5-9 dny. Je přítomen v plazmě, trombocytech, monocytech, makrofázích i v prekurzorech těchto buněk.\n\nFibrinová sraženina, která není stabilizovaná FXIIIa, je rozpustná v močovině o koncentraci 5 mol/l. Stabilizovaná sraženina se za těchto podmínek nerozpouští.\n\n"}
{"id": "452064", "url": "https://cs.wikipedia.org/wiki?curid=452064", "title": "Generál spojovacích vojsk", "text": "Generál spojovacích vojsk\n\nGenerál spojovacích vojsk či Generál spojovacích jednotek ( ) byla německá generálská hodnost zavedená Wehrmachtem v roce 1940.\n\nTato hodnost stála na stejné úrovni jako již zavedené hodnosti Generál jezdectva (\"General der Kavallerie\"), Generál dělostřelectva (\"General der Artillerie\") a Generál pěchoty (\"General der Infanterie\"). Wehrmacht společně s ní zavedl hodnosti Generál zásobovacích vojsk (\"General der Nachschubtruppe\"), Generál horských vojsk (\"General der Gebirgstruppe\"), Generál výsadkových vojsk (\"General der Fallschirmtruppe\") a Generál tankových vojsk (\"General der Panzertruppe\").\n\nJedinými držiteli této hodnosti byli generál Erich Fellgiebel – od 1. srpna 1940 až po 21. července 1944, kdy byl jako spiklenec popraven po neúspěšném atentátu na Adolfa Hitlera – a generál Albert Praun, který byl jmenován k 1. říjnu 1944 a funkci zastával až do května 1945, kdy padl do zajetí.\n"}
{"id": "452070", "url": "https://cs.wikipedia.org/wiki?curid=452070", "title": "Index způsobilosti procesu", "text": "Index způsobilosti procesu\n\nIndex způsobilosti procesu nebo také Koeficient způsobilosti procesu je v oboru process improvement statistický parametr určující způsobilost procesu: schopnost procesu dodávat výstup v rámci tolerovaného rozmezí hodnot a specifikovaného technického standardu. Koncept procesní způsobilosti má smysl pouze pro procesy, které jsou v režimu statistického řízení.\n\nPokud horní a dolní specifikace procesu je USL a LSL, cílová hodnota je T, odhad střední hodnoty procesu je formula_1 a odhad variability procesu (vyjádřený jako směrodatná odchylka) je formula_2, pak obecně přijímané indexy způsobilosti procesu zahrnují:\n\nformula_2 je vyjádřeno pomocí výběrové směrodatné odchylky.\n\nIndexy procesní způsobilosti jsou navrženy tak, aby jejich vyšší hodnoty korespondovaly s vyšší způsobilostí procesu. Hodnoty blízké nule nebo nižší než nula indikují stav procesu mimo požadovaný cíl (formula_1 je vzdáleno od T) nebo s velkou odchylkou.\nStanovení hodnot cílů pro minimálně přijatelnou způsobilost procesu je předmětem osobního názoru, a obecně přijaté hodnoty závisí na odvětví, podmínkách a rozhodnutí. Například v odvětví automotive, organizace AIAG vytvořila směrnice v dokumentu Production Part Approval Process, 4. edice s doporučenou minimální hodnotou C pro části vlastnosti procesu s kritickým vlivem na kvalitu. Samozřejmě i tato kritéria je možné diskutovat a pro některé procesy nelze vyhodnotiti způsobilost právě proto, že nemohou být správně vyhodnoceny.\n\nProtože je způsobilost procesu funkcí specifikace, Index způsobilosti procesu je tak dobrý, jak dobrá je specifikace. Například pokud je specifikace převzata z inženýrských tabulek bez zvážení funkce a závažnosti, je diskuse o procesní způsobilosti zbytečná a bude mnohem užitečnější, pokud se zaměří na skutečná rizika, která nastávají mimo rámec specifikace. Ztrátová funkce Taguchi tento koncept ilustruje lépe.\n\nPřinejmenším jeden akademický odborník doporučuje následující:\n\nJe dobré vzít v úvahu, že má-li proces výstupní hodnotu způsobilosti větší než 2,5, další zlepšení této hodnoty může být drahé. \n\n"}
{"id": "452074", "url": "https://cs.wikipedia.org/wiki?curid=452074", "title": "Generál horských vojsk", "text": "Generál horských vojsk\n\nGenerál horských vojsk či Generál horských jednotek ( ) byla německá generálská hodnost zavedená Wehrmachtem v roce 1940.\n\nTato hodnost byla na stejné úrovni jako dlouho zavedené hodnosti jako byly: Generál jezdectva (\"General der Kavallerie\"), Generál dělostřelectva (\"General der Artillerie\") a Generál pěchoty (\"General der Infanterie\"). Wehrmacht společně s ní zavedl hodnosti Generál zásobovacích vojsk (\"General der Nachschubtruppe\"), Generál spojovacích vojsk (\"General der Nachrichtentruppe\"), Generál výsadkových vojsk (\"General der Fallschirmtruppe\") a Generál tankových vojsk (\"General der Panzertruppe\").\n\n"}
{"id": "452076", "url": "https://cs.wikipedia.org/wiki?curid=452076", "title": "Generál výsadkových vojsk", "text": "Generál výsadkových vojsk\n\nGenerál výsadkových vojsk nebo generál výsadkových jednotek ( ) byla německá generálská hodnost zavedená Wehrmachtem v roce 1940. Byla používána německou Luftwaffe.\n\nTato hodnost byla na stejné úrovni jako dlouho zavedené hodnosti jako byly: Generál jezdectva (\"General der Kavallerie\"), Generál dělostřelectva (\"General der Artillerie\") a Generál pěchoty (\"General der Infanterie\"). Wehrmacht společně s ní zavedl hodnosti Generál letectva (\"General der Luftwaffe\"), Generál zásobovacích vojsk (\"General der Nachschubtruppe\"), Generál horských vojsk (\"General der Gebirgstruppe\"), Generál spojovacích vojsk (\"General der Nachrichtentruppe\") a Generál tankových vojsk (\"General der Panzertruppe\").\n\n"}
{"id": "452077", "url": "https://cs.wikipedia.org/wiki?curid=452077", "title": "Generál tankových vojsk", "text": "Generál tankových vojsk\n\nGenerál tankových vojsk nebo Generál tankových jednotek ( ) byla německá generálská hodnost zavedená Wehrmachtem v roce 1935. Označení funkce \"General der Panzertruppen\" je dnes stále používáno u Bundeswehru. \n\nTato hodnost byla na stejné úrovni jako dlouho zavedené hodnosti jako byly: Generál jezdectva (\"General der Kavallerie\"), Generál dělostřelectva (\"General der Artillerie\") a Generál pěchoty (\"General der Infanterie\"). Wehrmacht společně s ní zavedl hodnosti Generál zásobovacích vojsk (\"General der Nachschubtruppe\"), Generál spojovacích vojsk (\"General der Nachrichtentruppe\"), Generál výsadkových vojsk (\"General der Fallschirmtruppe\") a Generál horských vojsk (\"General der Gebirgstruppe\").\n\n"}
{"id": "452088", "url": "https://cs.wikipedia.org/wiki?curid=452088", "title": "Pátá nemoc", "text": "Pátá nemoc\n\nPátá nemoc či pátá dětská nemoc neboli erythema infectiosum je virové infekční onemocnění způsobené parvovirem B19. Onemocnění se projevuje horečkou, bolestmi hlavy, myalgiemi, po kterých asi za týden následuje výsev makulopapulózní vyrážky nejprven na tváři, odkud se šíří přes trup na končetiny. U některých jedinců může onemocnění proběhnout bez zevních projevů, \"asymptomaticky\".\n\nPátá nemoc se objevuje nejčastěji na jaře. Virus se přenáší kapénkami z dýchacích cest. Možný je také vertikální přenos z matky na plod (při kontaktu krví). Parvovirus pak způsobuje hydrops plodu a vzácně může zapříčinit smrt plodu na těžkou anémii.\n\nParvovirus B19 napadá prekurzory červené krevní řady, proto může u nemocných s chronickou hemolytickou anémií či imunodeficitem vyvolat aplastickou krizi.\n\n"}
{"id": "452096", "url": "https://cs.wikipedia.org/wiki?curid=452096", "title": "Kobylka sága", "text": "Kobylka sága\n\nKobylka sága (\"Saga pedo\") je velký druh bezkřídlé kobylky s délkou těla až 7 cm, s kladélkem a tykadly je potom dlouhá až 15 cm. Zbarvení je většinou zelené, jižněji se vyskytují jedinci též hnědaví a skvrnití. Kobylka sága je patrně největší středoevropskou kobylkou a v rámci celé Evropy se řadí rovněž mezi největší druhy vůbec. Vzhledem k vzácnému výskytu je v Česku i na Slovensku chráněná. V globálním měřítku ji Mezinárodní svaz ochrany přírody (IUCN) vede jako zranitelnou.\n\nJedná se o takzvaný pontomediteránní druh, který je rozšířený v jižní a jihovýchodní Evropě od Španělska až po Ural a jižní Sibiř. Severní hranice areálu druhu zasahuje Walliské Alpy, okolí Vídně, jižní Moravu a Slovensko.\n\nV Česku byla poprvé zaznamenána počátkem 20. století. Od té doby je k vidění přibližně v pěti lokalitách, z nichž nejkomplexnější je asi vápencové pohoří Pavlovské vrchy (známé jako Pálava), kde bylo po intenzivních průzkumech v NPR Děvín-Kotel-Soutěska a Tabulová v letech 2006–2009 hlášeno 447 nymf a 75 dospělých. Mezi lety 1950–1990 se kobylka sága ukázala také v NPR Pouzdřanská step, PR Kamenný vrch u Kurdějova a v okolí Znojma. Od té doby není na těchto místech evidována, výskyt je tedy nejasný. V České republice je kobylka sága chráněna zákonem jako kriticky ohrožený druh.\n\nNa Slovensku je vzácnější. V letech 2003–2006 bylo navštíveno celkem 36 potenciálních lokalit, z nichž v sedmi byl její výskyt potvrzen (Malé Karpaty – např. Devínská kobyla). Téměř výhradně se pohybovali v xerotemních (suchých) lesních stepích nebo vápencových skřapech, na svazích se sklonem 10–45°, v nízké vegetaci vysoké 10–30 cm a v nadmořské výšce 220–585 metrů. Od okraje lesa (převážně bukového, dubového a habrového) byly vzdáleny přibližně 10 metrů. Maximální hustota jedinců potom byla 12 nymf na 1 km². Na území Slovenska jde o vůbec největší žijící kobylku a taktéž podléhá ochraně.\n\nŠíření ságy je velmi pomalé a její přítomnost na tamních lokalitách dokumentuje, že zde nebo v nejbližším okolí žije od teplého poledového stepního období (Holocén).\n\nV USA byly uměle vysazeny a naposledy spatřeny v letech 1970–1972, kdy výzkumníci napočítali šest exemplářů. Od té doby nebyl zdokumentován žádným spolehlivým orgánem, docházelo pouze k útržkovitým a nepotvrzeným pozorování.\n\nKobylka sága je patrně největší středoevropskou kobylkou a v rámci celé Evropy se řadí rovněž mezi největší druhy vůbec. Dorůstá délky až 7 cm (bez kladélka), 12 cm s kladélkem a včetně tykadel je dlouhá až 15 cm. Než doroste takové velikosti, larva ságy (tzv. nymfa) se po vylíhnutí z vajíčka 5–7 svléká. Postupně tedy projde až sedmi stádii, jimž se odborně říká instary.\n\nMá dlouhé válcovité tělo s poměrně velkým hnědě-žlutým kladélkem. Vedle celkového rozměru zaujmou také velké oči, silná tykadla a dlouhé nohy pokryté ostny. První dva páry nohou slouží nejen k pohybu, ale i při lovu kořisti. Zadními končetinami se zase dobře odráží. Ve vegetaci se pohybuje pomalou houpavou chůzí a jen zřídka skáče. Při lovu spoléhá především na svou nehybnost a snaží se splynout s okolím, navzdory své velikosti je i v řídkém porostu velmi dobře maskovaná. Zbarvení je většinou zelené, jižněji se vyskytují jedinci hnědaví a skvrnití. Na bocích, od tykadel po konec zadečku, se ji táhne bílý pruh.\n\nIdeálním stanovištěm kobylky ságy jsou xerotermní lokality, prohřáté svahy porostlé množstvím křovin (např. hlohu), prosvětlené listnaté lesy, louky, obilná pole, vinice a případně vápencové skřapy. Pohybují se často v nízké vegetaci (od 10–60 cm vysoké) a v nadmořské výšce okolo 400 metrů (maximálně asi do 1500 m. n. m. a výše se dostanou jen velmi vzácně). Aktivní je za soumraku, v noci i za slunečného parného počasí během dne.\n\nBěžně loví větší hmyz, jako například koníky, včely a dokáže zdolat i tak velkého dravce, jakým je kudlanka nábožná (\"Mantis religiosa\"). Známe jsou i případy kanibalismu. Při lovu spoléhá na své maskování a pomalu se ke kořisti plíží, poté ji náhle obejme a přidržuje oběma předními páry nápadně ostnatých nohou. Svou oběť usmrtí několika zakousnutími do hlavy a do krku.\nDospělé kobylky se stávají kořistí pro některé druhy ptáků, různé hmyzožravé savce, hlodavce, ještěrky či žáby. Nymfy padají za oběť pavoukům, stonožkám a jiným druhům dravého hmyzu. V jižní čísti areálu je loví taktéž štíři.\n\nRůzná vývojová stádia nymfy bývají infikovány několika vnitřními parazity, například mouchou masařkou obecnou (\"Sarcophaga carnaria\").\n\nReprodukce probíhá asexuálně, neboť se zdá, že populaci této kobylky tvoří pouze samice. Rozmnožuje se tedy takzvanou partenogenezí. Pomocí dlouhého ostrého kladélka a jeho zabodnutím do půdy naklade kobylka sága 25–80 neobvykle velkých vajíček (11,8 × 3,8 mm). Při okolní teplotě 25–30 °C se za 40–43 dní vylíhnou larvy (nymfy) podobné dospělým. Panují-li chladnější podmínky (okolo 20 °C) líhnout se mohou až za 85 dní, a pokud je teplota ještě nižší, prodělají diapauzu v trvání i 5 let (obvykle 2–3 let). Nymfy se líhnou zpravidla vždy v květnu. Postembryonální vývoj pak zahrnuje až sedm stádií (instar), a v jeho konečné fázi se z larev stanou kobylky. S nimi se lze setkat zhruba od konce července do října. Dospělá kobylka se dožívá 4–6 měsíců.\n\nAčkoli se druh rozprostírá na poměrně rozlehlém území, jednotlivé populace nejsou kdovíjak početné – nicméně třeba brát v potaz, že je druh velmi špatně viditelný a průzkumy ohledně početnosti mohou posloužit spíše orientačně. Na některých místech ale může být kobylka sága výrazně ohrožena, proto je Mezinárodním svazem na ochranu přírody (IUCN) považována za zranitelnou. Největším nebezpečím je jakákoli proměna vhodných stanovišť, ať už obecným ničením (např. pesticidy), vysazováním nevhodných dřevin, přílišným zarůstáním a naopak úplným kosením keřů a trávy.\n"}
{"id": "452097", "url": "https://cs.wikipedia.org/wiki?curid=452097", "title": "Finimetr", "text": "Finimetr\n\nFinimetr je povinná a jedna z nejdůležitějších součástí potápěčské výbavy. Jde o zařízení zobrazující celkový tlak v láhvi nezávisle na okolním tlaku. Je napojen do prvního stupně automatiky, na plný, neregulovaný tlak z láhve. Existují mechanické i digitální finimetry. Častější variantou je mechanický z důvodu jednoduchosti. Číselník je většinou cejchovaný v jednotkách tlaku: bar, s rozsahem většinou 0 až 400 barů. Od 50 barů níže je červené pole, upozorňující potápěče, že je v láhvi již relativně málo vzduchu. \n\nNež začne potápěč ponor, měl by zkontrolovat pomocí finimetru tlak v láhvi a několikrát zmáčknout „sprchu“ ať již na primárním, nebo sekundárním dýchacím zařízení. Údaj o tlaku nesmí kolísat. Pokud ano, jedná se nejspíše o málo otevřený vzduchový ventil na láhvi.\n"}
{"id": "452102", "url": "https://cs.wikipedia.org/wiki?curid=452102", "title": "Šestá nemoc", "text": "Šestá nemoc\n\nŠestá nemoc či šestá dětská nemoc neboli exanthema subitum či roseola infantum je virové infekční onemocnění způsobené lidským herpesvirem 6 (HHV 6). \n\nPostiženy bývají nejčastěji děti do dvou let věku. Je to nemoc převážně starších kojenců a batolat. Virus se nejčastěji přenáší slinami od dalších členů rodiny. Onemocnění začíná horečkou, která trvá několik dní a po jejím poklesu následuje generalizovaný výsev makulární vyrážky. Toto onemocnění bývá často zaměňováno se spalničkami či zarděnkami, které jsou vážnějšími onemocněními, ale lze je potvrdit sérologicky. Pokud lékař nepomyslí na toto onemocnění a předepíše na léčbu horečky antibiotika, může být výsev vyrážky zaměněn s alergií na antibiotika.\n\nŠestá nemoc je častou příčinou febrilních křečí.\n\nJako pozdní komplikace se může vzácně objevit aseptická meningitida, encefalitida, hepatitida, hematologické malignity či infekční mononukleóze podobný syndrom.\n\n"}
{"id": "452108", "url": "https://cs.wikipedia.org/wiki?curid=452108", "title": "Dělník", "text": "Dělník\n\nDělník je označení námezdně pracujícího člověka, vykonávajícího převážně fyzicky namáhavou práci. Od živnostníka jej odlišuje především závislost na zaměstnavateli a mentální pocit nesamostatnosti. Jedná se o obecné označení, které může být specifikováno přívlastkem podle druhu činnosti: např. textilní (textilák), přadelní (přadlák), lesní, stavební či hutní dělník. Podle míry vzdělanosti, resp.vyučení lze dělníky rozdělit na kvalifikované a nekvalifikované (pomocné). Společenská skupina dělníků se označuje jako \"dělnictvo\" nebo \"dělnická třída\" (ať už v Marxově, nebo Weberově pojetí).\n\nSociální vrstva označovaná jako dělnictvo se rodila v postupném procesu, v němž se utvářelo vědomí společných zájmů a identity dělníků. Homogenizace dělnictva spočívala především v proměně tovaryše v dělníka v důsledku přechodu od cechovní k tovární výrobě, dále se ovšem musely překonat partikulární identity dělníků v jednotlivých výrobních odvětvích a v neposlední řadě míru stmelení dělnictva určovaly také rozdíly mezi dělníky v rámci jednoho odvětví (kvalifikovaní vs. nekvalifikovaní dělníci, mistři vs. nádeníci). Naopak integračně působily zejména společné prožitky z práce jako sdílení těžké fyzické práce, šikany, zážitek těžkého úrazu či smrti spolupracovníka nebo třeba stávky.\n\n\n\n"}
{"id": "452109", "url": "https://cs.wikipedia.org/wiki?curid=452109", "title": "Sedmý bratříček", "text": "Sedmý bratříček\n\nSedmý bratříček (v anglickém originále The Seventh Brother) je animovaný film z dílny Feature Films for Familes. Natočen byl roku 1993 režiséry Jenöem Koltaiem a Tiborem Hernádim.\n\nHlasy postaviček v originále namluvili herci jako Csongor Szalay, Balázs Simonyi, Álmos Elõd, Dániel Halasi, a Balázs Szvetlov. Hudbu napsali Muszty Bea, Dobay András, a Wolfgang von Henko.\n"}
{"id": "452110", "url": "https://cs.wikipedia.org/wiki?curid=452110", "title": "Charles Grey", "text": "Charles Grey\n\nCharles Grey, 2. hrabě Grey (13. březen 1764 – 17. červenec 1845), známý jako vikomt Howick, byl britský státník a premiér. Jako člen strany Whigů byl iniciátorem důležitých reforem britské vlády a byl jedním z architektů reformního zákona z roku 1832. Jeho jméno je spojeno i s aromatickou značkou čaje – \"Earl Grey\".\n\nPocházel z rodiny dlouhodobě usídlené v Howick Hall v Northumbrii. Byl druhým nejstarším synem generála Charlese Greye a jeho ženy Elizabeth. Studoval na Eton College a později na Trinity College v Cambridge. V Cambridge studoval latinu, anglickou kompozici a řečnictví, což z něho později učinilo jednoho z nejschopnějších parlamentních řečníků.\n\nRoku 1786 byl zvolen poslancem Dolní sněmovny. Stal se součástí skupiny Whigů, jako byl Charles James Fox a Sheridan, soustředěné kolem prince z Walesu a brzy se stal vůdcem této politické strany. Byl výrazným zastáncem emancipace katolíků a volební reformy.\n\nRoku 1806 se stal členem koaliční vlády jako ministr námořnictva. Po Foxově smrti převzal funkci ministra zahraničí i předsedy strany Whigů. Vláda padla následující rok a po krátkém čase kdy byl členem dolní komory, vstoupil do Sněmovny lordů kde nahradil svého otce jako hrabě Grey. V následujících 23 letech setrval v opozici.\n\nRoku 1830 se Whigové dostali k moci a Grey se stal předsedou vlády. V době kdy byl premiérem, zasadil se o přijetí zákona reformujícího volební obvody, který změnil strukturu dolní komory parlamentu, a roku 1833 byl v rámci Britského impéria realizován zákaz otroctví. V následujících letech ale došlo v jeho názorech k posunu směrem ke konzervatismu a byl opatrný v prosazování dalších reforem. Roku 1834 odešel z politiky a jeho nástupcem ve funkci premiéra se stal William Lamb.\n\nGrey se vrátil do Howicku, ale politický vývoj stále sledoval. S postupujícím časem se vyjadřoval k vládě stále kritičtěji a to především proti narůstající závislosti vlády na radikálech. V jeho názorech se stále více projevoval konzervatismus, jaký vyjádřil na svém posledním veřejném vystoupení v září 1834 – uvedl, že účelem volební reformy byla ochrana a posílení konstitucionálního řádu, který měl být akceptovatelný pro většinu společnosti, zvláště pak pro střední společenskou třídu, které tato reforma přinesla největší užitek.\n\nGrey strávil poslední léta svého života v ústraní v Howicku se svými knihami, rodinou a psy. V posledních letech byl jeho zdravotní stav chatrný a 17. července 1845 zemřel. Byl pohřben na místním hřbitově.\n\nZnačka čaje Earl Grey tea, čaj obsahující aromatickou bergamotovou silici, je pojmenována na jeho počest.\n"}
{"id": "452111", "url": "https://cs.wikipedia.org/wiki?curid=452111", "title": "Ředitel", "text": "Ředitel\n\nŘeditel nebo ředitelka je obecné označení pro člověka, který řídí nějakou instituci nebo její část a zároveň s tím obvykle i nějakou větší skupinu osob. Jeho zástupcem může být náměstek.\n\nU velkých firem a některých velkých společností i veřejných institucí, kde může působit více osob ve funkci ředitele, je pro nejvýše postaveného ředitele užíváno označení generální ředitel (v minulosti též \"ústřední ředitel\"). Další jemu podřízení ředitelé mohou mít různé upřesňující přívlastky podle oborů své působnosti např:\n\nPůsobnost všech ředitelů obvykle bývá vymezena v rámci platných právních norem na podkladě statutu příslušné organizace či instituce nebo jiného vnitřního organizačního předpisu statutární povahy.\n\nNa českých ministerstvech se podle zákona o státní službě jako oficiální funkční úřední zařazení užívá označení \"ředitel odboru\". Ten podléhá náměstkovi pro řízení sekce, kterého v jiných správních úřadech nahrazuje \"ředitel sekce\". \n"}
{"id": "452114", "url": "https://cs.wikipedia.org/wiki?curid=452114", "title": "Daňová uznatelnost výdajů", "text": "Daňová uznatelnost výdajů\n\nDaňově uznatelné výdaje jsou výdaje podnikatele, které snižují základ daně, a tedy výslednou daňovou povinnost. Podnikatel je motivován jejich výši v rámci zákonů zvyšovat, aby platil co nejnižší daň z příjmů.\n\nAby mohl být výdaj v podnikání odečten z daní, musí splnit 4 základní podmínky:\n\n\nPři uplatňování skutečně vynaložených výdajů je nutné mít neustále na paměti, že důkazní břemeno nese poplatník. Jakým způsobem tohoto daná fyzická osoba dosáhne, je na ní. Nejčastější formou bude písemný daňový doklad o tom, za co, kdy, v jaké výši a komu jsme zaplatili. \n\nPovinnost poplatníka prokázat, že výdaje, které uplatňuje jako položky snižující zdanitelné příjmy, jsou výdaje vynaložené na dosažení, zajištění a udržení zdanitelných příjmů, je zakotvena v § 24 zákona o daních příjmů (dále jen ZDP), kde zákon jasně stanovuje, že daňově uznatelnými výdaji jsou výdaje ve výši prokázané poplatníkem.\n\nNeunese-li poplatník důkazní břemeno, jinými slovy, není-li poplatník schopen dostatečným způsobem prokázat uplatňované výdaje, vystavuje se značnému nebezpečí, že daný výdaj nebude při daňové kontrole uznán za výdaj na dosažení, zajištění a udržení zdanitelných příjmů a bude mu o tuto částku zvýšen základ daně, doměřena daň a vyměřeno penále.\n\nV § 24 odst. 1 je dán obecný rámec pro daňovou uznatelnost výdajů.\nDoslovně se zde říká:\n\n\"„Výdaje (náklady) vynaložené na dosažení, zajištění a udržení zdanitelných příjmů se pro zjištění základu daně odečtou ve výši prokázané poplatníkem a ve výši stanovené tímto zákonem a zvláštními předpisy. Ve výdajích na dosažení, zajištění a udržení příjmů nelze uplatnit výdaje, které již byly v předchozích zdaňovacích obdobích ve výdajích na dosažení, zajištění a udržení příjmů uplatněny.“\" \n\nSložitější situace nastává tehdy, jsou-li v rámci podnikatelské činnosti realizovány jak příjmy podléhající zdanění, tak i příjmy od daně osvobozené nebo příjmy, které nejsou předmětem daně. V takových případech je nezbytně nutné striktně oddělovat výdaje, které jsou vynaloženy v souvislosti se zdanitelnými příjmy, a výdaje, které se váží k příjmům, které nepodléhají zdanění. Toto lze zabezpečit nejrůznějšími způsoby, např. zavedením středisek v rámci daňové evidence.\n\nJak důležitá je tato zásada, je zřejmé i z toho, že se prolíná i do dalších ustanovení ZDP, jako např.:\n\n\"„Výdaje (náklady) související s druhem činnosti nebo jednotlivou činností v rámci téhož druhu činnosti, z níž dosažené příjmy nejsou předmětem daně nebo jsou předmětem daně, ale jsou od daně osvobozeny, nelze přičítat k výdajům (nákladům) souvisejícím s druhem činnosti nebo jednotlivou činností v rámci téhož druhu činnosti, z níž dosažené příjmy jsou předmětem daně a nejsou od daně osvobozeny.“\" \n\n\"„U poplatníků, u nichž zdanění podléhají pouze příjmy z podnikatelské nebo jinak vymezené činnosti, se jako výdaje (náklady) uznávají pouze výdaje vynaložené na dosažení, zajištění a udržení příjmů, které jsou předmětem daně.“\" \n\nPoplatník – fyzická osoba, která má příjmy z podnikání nebo jiné samostatné výdělečné činnosti, nevede účetnictví a neuplatňuje výdaje procentem z příjmů (tzv. paušální výdaje), je povinna vést daňovou evidenci podle § 7b ZDP.\n\nBudeme-li mít na mysli poplatníky (podnikatele), kteří vedou daňovou evidenci, je třeba při vymezení pojmu „daňově uznatelný výdaj“ vycházet z ustanovení § § 5 a 23 ZDP, které stanoví, že výchozí základnou pro správné stanovení daňové povinnosti je rozdíl, o který příjmy převyšují výdaje.\n\n<ins>Základna pro stanovení základu daně = Příjmy – Výdaje</ins>\n\nNení to však tak jednoduché. Ne všechny příjmy podléhají zdanění a ne všechny výdaje jsou daňově uznatelné.\nBudeme-li sledovat stránku výdajů, vyjdeme z předpokladu, že pod pojmem „výdaj“ budeme mít na mysli hodnoty, které byly zaplaceny.\n\nPříjmy a výdaje, které vznikají v souvislosti s podnikatelskou činností, je nutné z hlediska ZDP dále členit, a to na:\n\nDaňově neuznatelné výdaje jsou uvedeny zejména v § 25 odst. 1 ZDP. Pokud však ZDP na jiném místě některý výdaj, který by bylo možné podřadit pod § 25 odst. 1 ZDP, považuje za daňově uznatelný, má tato speciální úprava přednost.\n\nJako příklad lze uvést § 24 odst. 2 písm. t) ZDP, podle kterého je vstupní cena pozemků (nejčastěji výdaj na pořízení) s určitými výjimkami v případě prodeje daňově uznatelná. Podle § 25 odst. 1 písm. a) ZDP jsou však výdaje na pořízení pozemků bez výjimek daňově neuznatelné.\n\nZde je ovšem v § 25 odst. 1 písm. a) ZDP stanoveno, že pro daňové účely nelze uznat zejména výdaje na pořízení hmotného majetku s výjimkou uvedenou v § 24 odst. 2 ZDP.\n\n"}
{"id": "452115", "url": "https://cs.wikipedia.org/wiki?curid=452115", "title": "Hřebíček (rozcestník)", "text": "Hřebíček (rozcestník)\n\nHřebíček (nářečně řebíček) může mít různé významy:\n\n\n\n"}
{"id": "452118", "url": "https://cs.wikipedia.org/wiki?curid=452118", "title": "Baccarat", "text": "Baccarat\n\nBaccarat je město na severovýchodě Francie, v regionu Grand Est, v departementu Meurthe-et-Moselle. V místním nářečí se nazývá \"Bocorrot\", obyvatelé pak \"Bachamois\". Ve městě byly založeny sklárny Baccarat, které se dnes řadí mezi přední luxusní francouzské značky.\n\nObec o rozloze katastru 14 km² se nachází 50 km na jihovýchod od Nancy v údolí řeky Meurthe, mezi rovinou Deneuvre a zalesněnými kopci Grammont.\n\nBaccarat byl původně předměstím města Deneuvre, které má římské základy. Jméno \"Baccarat\" snad pochází z výrazu \"Bachi-ara\" („Bakchův oltář“), názvu římského kastelu, z něhož lze spatřit pozůstatky zvané \"Tour du Bacha\" („Bakchova věž“).\n\nObec náležela biskupům z Met. V roce 1305 Henri, první pan de Blâmont z rodiny Salmů, jim věnuje Deneuvre, a pro zajištění jejich bezpečnosti staví věž opevnění. Na jejím úpatí vzniká předměstí – to je počátek Baccaratu (psáno také \"Bacquarat, Bakarroit, Beckarrat, Backarrat\").\n\nLudvík XV. povolil v roce 1764 založení sklárny; primárním účelem bylo zajistit biskupům z Metz zvýšení odbytu významné místní produkce palivového dříví. Sklárna posléze získala světové uznání pod značkou Baccarat, proslavila se hlavně křišťálovými lustry a křišťálovým stolním nádobím.\n\nPřed 1. světovou válkou ubytovává město vojenské oddíly v kasárnách Haxo, kde některé jednotky přebývají dodnes.\n\n22. února 2003 byl Baccarat zasažen zemětřesením.\n\n\"Počet obyvatel\"\n"}
{"id": "452119", "url": "https://cs.wikipedia.org/wiki?curid=452119", "title": "Lamač", "text": "Lamač\n\nLamač může být:\n\n\n"}
{"id": "452121", "url": "https://cs.wikipedia.org/wiki?curid=452121", "title": "Akce 2M", "text": "Akce 2M\n\nAkce 2M (2M = \"dvě miliardy\") byl projekt na obnovu Československé republiky po druhé světové válce vyhlášený vládou v roce 1946. Akce probíhala v rámci tzv. dvouletky v letech 1947-1948, tj. pro každý rok byla určena jedna miliarda.\n\nPeníze sloužily jako mimořádná pomoc k obnově obcí. Místní národní výbory vypracovaly investiční projekty, samy si na ně opatřily finanční prostředky a stát jim je po proinvestování uhradil. Skutečná částka ve státním rozpočtu určená na mimořádnou pomoc byla nakonec vyšší a blížila se až ke třem miliardám.\n\nV Akci 2M se proplácely investiční akce např. opravy budov v majetku MNV, opravy komunikací a mostů (dláždění, asfaltování), výstavba vodovodu a kanalizace, úpravy rybníků a potoků , rekultivace a odvodnění obecních pozemků apod.\n\nV roce 1949 byla v rámci tzv. I. pětiletky vyhlášena obdobná \"Akce 5M\" (5 miliard na zvelebení měst a obcí).\n"}
{"id": "452124", "url": "https://cs.wikipedia.org/wiki?curid=452124", "title": "Tetanurae", "text": "Tetanurae\n\nTetanurae („pevné ocasy“) je klad teropodních dinosaurů, zahrnující většinu jejich odvozených druhů a také všechny současné i vyhynulé ptáky. Poprvé se objevují během spodní nebo střední jury a přežívají až do současnosti. Jedna z definic tetanur (Kevin Padian, 1999) zní: „Všichni teropodi blíže příbuzní ptákům než rodu \"Ceratosaurus\"“. Jedním z prvních zástupců tohoto rozsáhlého kladu mohl být \"Cryolophosaurus\" ze spodní jury Antarktidy. Mezi tetanury patří obecně známé rody dravých dinosaurů jako \"Allosaurus\", \"Spinosaurus\", \"Giganotosaurus\", \"Tyrannosaurus\", \"Velociraptor\" nebo třeba vrabec domácí.\nDo skupiny tetanur patří bazální rody jako \"Cryolophosaurus\" (nejisté) a \"Monolophosaurus\". Pokročilejší tetanury patří do skupiny Orionides, a tu dělíme na Megalosauroidea (např. \"Megalosaurus\", \"Spinosaurus\"), Carnosauria (např. \"Allosaurus\", \"Giganotosaurus\") a Coelurosauria (např. \"Tyrannosaurus\", \"Velociraptor\" a pštros). Poslední dvě skupiny řadíme do podskupiny Avetheropoda.\n\nGrafické znázornění klasifikace:\n"}
{"id": "452125", "url": "https://cs.wikipedia.org/wiki?curid=452125", "title": "Dandie dinmont teriér", "text": "Dandie dinmont teriér\n\nDandie Dinmont Terrier je raritní psí plemeno malého vzrůstu pocházející ze Skotska.\n\nDanndie Dinmont teriéra vyšlechtil Mertoun Dandie v roce 1815 ve Skotsku . Byl vyšlechtěn k podobné práci jako jezevčík: k lovení drobné zvěře (např. zajíců nebo kun) . James Scot upozorňuje na zvláštnost Dandie Dinmonta teriéra, že pes má zadní část těla vyšší než přední. Kolem roku 1875 se v Selkirku konala speciální dandie dinmont teriérů a u té příležitosti byl založen Klub chovatelů dandie dinmont teriérů . Kolem roku 1887 bylo na Carlisle Dog Show vystavováno více než 80 dandie dinmont teriérů. První dendíci se dostali na výstavu kolem roku 1861 ale ještě v roce 1867 rozhodčí výstavy na Birmingham nepovažovali za Dandies .\n\nKolem 20 let byla jedna z nejvýznamnějších chovatelských stanicích Dande dinmont teriérů Salismore Paní Phyllis Salisburyové, jejíž Dande Dinmont teriéři vyhráli skoro každou výstavu. Paní Salisburyová také sepsala bibliografii rodokmenů dande dinmont teriéra, která obsahovala více než 60 000 jmen.\n\nDalší chovatelskou stanicí, která přes padesát let poskytovala dobré Dandie dinmont teriéry byla Shrimpney paní M.G. Dandisonové.\n\nDandie dinmont teriér se ve Švýcarsku moc nerozšířil, ale v letech 1985-1986 bylo z Anglie, Německa, a z Nizozemska do Švýcarska celkem 6 Dandies. K rozkvětu chovatelských stanic Dandie dinmont teriérů ve Švýcarsku ale ještě dnes nedošlo. Kolem roku 1993 byly zapsány dva vrhy s celkovým počtem 8 štěňat a k tomu ještě jeden importovaný pes z německa.\n\nPodle standardu má měkkou srst, zvláště na čele tvoří chocholku, nebo chomáčky srsti, které mají vypadat jako čupřina. Tento znak je pro plemeno typický. Může se objevit až ve dvou letech.\n\nSrst má do šedivých odstínů, černá a může být i v celé škále hnědé barvy, díky které mohl pes splývat s přírodou a lovit malou lesní zvěř. Zbarvení Pepper se pohybuje od namodralé až po stříbrnou šeď. Mustard může mít odstíny červené až načervenalé Hnědi až skoro po světle béžovou.Osrstění hlavy je při tomto zbarvení Krémové nebo bílé. Namodralé pepřové zbarvení se zjevně dědí recesivně, protože při spáření dvou pepřové zbarvená štěňátka, zatímco při spáření dvou hořčičných zbarvení psů se vyskytují ve stejném vrhu štěňátka v obou barevných variant.\n\nHlava poměrně velká s chocholkou a čupřinou. Čenich má přiměřenou délku asi jako sealyham teriér. Krk je ne moc dlouhý ale přiměřený aby mohl čenichat v kontaktu se zemí. Má malý lalok. Krátké plec dobře dozadu položená výška lokte sahá někde v polovině kohoutkové výšky Ocas dlouhý široký dobře osrstěný ale nechává se kupírovat. Má malé oči s přátelským výrazem, hluboko usazené černé ale u světlejších zbarvení můžou být i hnědé. Nosní houba je široký nejlépe černá ale u světlejších zbarvení může být klidně i šedá barva. Dandie Dinmont teriér má výborný chrup a zuby jsou kolmo zasazeny do čelisti. Hřbet je dlouhý a rovný, žebra dobře klenutá. Tělo dlouhé dobře vyvážené. Tělo lasicovité. Zbarvení je hořčicové, pepper, hnědé, šedobílé či krémové\n\nTlapky pevné s velkými polštářky s většinou černými drápky.\n\nNízkonozí terrieři byli vyšlechtěni pro lov drobné zvěře, ale Dandie Dinmont Terrier není v dnešní době už pro myslivce použitelný. Dandie Dinmont Terrier je milý, přívětivý, důvěřivý a je to hlavně v dnešní době domácí mazlíček. Na lovu je velmi poslušný. Je potřeba ho přece jenom držet poněkud zkrátka, protože při lovení je příliš horlivý. Dandie Dinmont terriér umí výborně plavat. Je opravdu velmi přátelský a miluje všechny v rodině. Dandie dinmont teriér je vhodný domácí mazlíček. Je vhodný do bytu ale i jako hlídač. Dandie dinmont teriér se výborně cvičí, ze cvičení má radost, protože je rád že se mu někdo věnuje. Když je v kotci sám (nebo v boudě doma) většinou jako všichni psi vyje. Nemá vůbec rád hrubé zacházení, protože je malý a když ho chytíte za kůži tak ho to určitě bolí. Má rád hezké zacházení, protože se velmi rád mazlí se svým pánečkem. Je to gaučák.\n\n\n\n"}
{"id": "452127", "url": "https://cs.wikipedia.org/wiki?curid=452127", "title": "Dvouletý hospodářský plán", "text": "Dvouletý hospodářský plán\n\nDvouletý hospodářský plán (neboli dvouletka) byl v letech 1947–1948 hospodářský plán na obnovu a rekonstrukci Československa po druhé světové válce.\n\nPlán byl na návrh KSČ přijat vládou 25. října 1946. Jeho cílem byla obnova válkou zničeného hospodářství a zvýšení průmyslové výroby o 10 % v porovnání s předválečným stavem. Důraz se kladl především na rozvoj průmyslu v ekonomicky slabších oblastech republiky (např. na Slovensku), dosídlení pohraničí po odsunu Němců a vytvoření předpokladů pro odstranění přídělového systému.\n\nDvouletka ještě nezahrnovala veškerá hospodářská a výrobní odvětví a respektovala rovnoprávnost soukromého a státního (znárodněného) sektoru. Byla však prvním direktivním plánovitým zásahem tohoto typu do ekonomiky státu.\n\nDne 1. ledna 1947 vydala Československá pošta u příležitosti zahájení plánu sérii tří poštovních známek \"Dvouletý hospodářský plán\" (1,20 Kčs – zelená, 2,40 Kčs – karmínová a 4 Kčs – modrá).\n\nV oblasti průmyslu byl plán splněn, již v prvních 18 měsících bylo splněno na 101 %. V oblasti těžby byla na prvních 18 měsíců plánované těžba 25,3 mil tun kamenného a 33,6 mil tun hnědého uhlí. Tento plán se podařilo splnit na 100,1 % (25,2 mil tun kamenného a 34,2 mil tun hnědého uhlí). V oblasti hutnictví se dokonce podařilo překročit plán, neb se podařilo vyrobit 2,2 mil tun surového železa (oproti plánu 2 mil tun) a 3,6 mil tun surové oceli (naplánováno bylo jen 3,4 mil tun – tedy splnění na 107 %). Co se týče dopravy, zde byl také plán splněn na výbornou.\n\nNe však každé odvětví bylo splněno stejně dobře, jako průmysl (ne však průmysl výživy) či doprava. O poznání hůř na tom bylo plánované zvýšení životní úrovně lidu, zemědělství a na něj navazující průmysl výživy. Co se týče zemědělství, tak bylo naplánována sklizeň 147 000 vagónů pšenice, avšak podařilo se sklidit jen 85 360 vagónů (splnění plánu pouze na 58 %). Dvouletka také plánovala sklidit 914 000 vagónů brambor, ale podařilo se sklidit jen 467 776 vagónů čili plán se podařilo splnit jen na 51 %. U živočišné výroby na tom nebylo plnění plánu o moc lépe. Na prvních pět měsíců bylo v plánu získat 80 000 tun hovězího, avšak vyrobilo se pouze 46 327, zde můžeme tedy hovořit o nějakých 58 %. Vepřového maso se vyrobilo jen 54 % a mléka pouze 62 %. Plánovací komise tento neúspěch přisuzovala nejen snížením počtu dojnic, ale také snížením produkce mléka na 1 dojnici. Na zemědělství se velice těsně váže průmysl výživy, a právě kvůli nesplnění plánu v oblasti zemědělství, mohl být tento plán splněn pouze na 77 % (1947) a na 82,2 % (první pololetí 1948). Celkové škody nesplněním plánu vyčíslila komise na cca 15 mld. Kčs. Ve stavebnictví se také nepodařilo splnit plán na 100 %. Investice byly jen 70 % oproti plánu, a postavilo se jen 47 % bytů. Nesplnění plánu v zemědělství a ve stavebnictví nemělo ovšem nepříznivé následky jen přímé, tj. na výživu a bytovou péči, nýbrž také nepřímé na životní úroveň lidu v jiných úsecích, právě proto, že plán se musí brát jako celek. Komunistická vláda musela tak sáhnout k – na tamní poměry – k nebývalému dovozu potravin, za roky 1947/48 se dovezlo potravin o skoro 7,5 miliardy Kčs více než v minulých letech. Zde dovážel hlavně Sovětský svaz (potraviny za skoro 6,5 mld. Kčs), který poskytl i finanční půjčku Československu ve výši 1,2 miliardy Kčs, na částečné krytí nákladů na již zmíněný dovoz potravin.\n\n\n"}
{"id": "452130", "url": "https://cs.wikipedia.org/wiki?curid=452130", "title": "Rhabdodon", "text": "Rhabdodon\n\nRhabdodon („vlnitý zub“) byl rod menšího býložravého ptakopánvého dinosaura, žijícího v období svrchní křídy (stupeň maastricht, před 72 až 66 mil. let) na území Evropy (dnešní Španělsko, Francie a Rumunsko). Šlo o iguanodontida podobného rodu \"Tenontosaurus\". Typovým druhem je \"R. priscus\", popsaný již v roce 1869. Další druh \"R. septimanicus\" byl popsán v roce 1991. Celkově podobným zvířetem byl zřejmě také jediný dinosaurus, známý podle kosterních pozůstatků z našeho území (\"Burianosaurus augustai\"). Při délce 4 až 4,5 metru dosahoval \"Rhabdodon\" hmotnosti asi 250 kilogramů.\n\n\n"}
{"id": "452131", "url": "https://cs.wikipedia.org/wiki?curid=452131", "title": "Pico da Neblina", "text": "Pico da Neblina\n\nPico da Neblina je s nadmořskou výškou 2994 metrů nejvyšší horou Brazílie. Leží na brazilsko-venezuelské hranici a patří k tepui, stolovým horám Guyanské vysočiny. Vrchol hory leží v Národním parku Pico da Neblina obklopujícím horu o rozloze 22 000 km² v brazilském spolkovém státě Amazonas. Pico da Neblina patří k masívu \"Serra do Imeri\". Druhý nejvyšší vrchol Brazílie Pico 31 de Março o nadmořské výšce 2973 metrů se též nachází v národním parku Pico da Neblina (\"Parque Nacional do Pico da Neblina\"). Neblina v portugalštině znamená \"mlha\". Prvovýstup uskutečnili v roce 1965 příslušníci brazilské armády. Teprve tehdy bylo stanoveno na základě měření, které provedl José Ambrósio de Miranda Pombo, že Pico da Neblina je nejvyšší horou Brazílie (do té doby za ni byla považována Pico da Bandeira).\n\n"}
{"id": "452137", "url": "https://cs.wikipedia.org/wiki?curid=452137", "title": "Akční leták", "text": "Akční leták\n\nAkční leták je tištěný nebo elektronický materiál informující o právě probíhajících mimořádných slevách v maloobchodních nebo velkoobchodních řetězcích.\n\nAkční leták zpravidla udává informace o vlastnostech zboží, původní ceně, nové (snížené) ceně a době platnosti akční nabídky. Na poslední straně dále otevírací doby a adresy prodejen obchodní sítě daného řetězce.\n\nTrend akčních letáků má dva aspekty - jedním je snaha ušetřit a z ní vyplývající obliba u lidí, druhým je velká zátěž životního prostředí. Denně ve schránkách občanů skončí desítky tun akčních letáků. Z tohoto důvodu se průběžně stává moderní elektronická distribuce akčních letáků.\n\n\n\nTištěné letáky distribuuje řetězec zpravidla přes distribuční firmy (Česká distribuční, TNT atd.), nebo využívá služeb pošty. Elektronický leták si nakupující stahují z webových stránek řetězce nebo na specializovaných stránkách shromažďujících akční letáky všech prodejců.\n\nElektronický leták je výraz pro speciální distribuci akčních letáků, která je prováděna pomocí internetu.\nDělí se na dva způsoby:\n\nHlavními výhodami elektronického akčního letáku jsou:\n"}
{"id": "452140", "url": "https://cs.wikipedia.org/wiki?curid=452140", "title": "V kůži Johna Malkoviche", "text": "V kůži Johna Malkoviche\n\nV kůži Johna Malkoviche () je drama z roku 1999 natočené na námět Charlie Kaufmana v režii Spike Jonze. Hrají v něm hvězdy John Cusack, Cameron Diaz, Catherine Keener a John Malkovich, který hraje v fikci sám sebe. Za stereotypní zápletkou milostného mnohoúhelníku a sexuálního sebehledání pestře zdobenou drsnými vtipy a absurdními obrazy vyplouvají na hladinu divákovy mysli filozofické otázky o autonomii našeho vědomí, nebo dvojakosti mysli a těla a smyslového vnímání, či psychologické narážky na to, nakolik osobnost ovlivňuje podvědomí a zážitky z dětství hluboko zanořené v paměti. Umělec se pro svou maniakální posedlost uměním a v touze po uznání svého ega stává pouhým násilnickým parazitem, ovládajícím vůli své oběti. Příběh nepřináší jednoznačné poselství, ale mnoho námětů k přemýšlení. Film lze řadit po bok velkých děl americké kinematografie, získal mnoho ocenění a filmových cen z celého světa.\n\nCraig Schwartz (John Cusack) je neúspěšný loutkář, žijící v zřejmě beznadějném manželství se ženou Lotte (Cameron Diaz) šíleně zamilovanou do chování zvířat. Po neúspěšných pokusech uživit se jako loutkář získá zaměstnání v poněkud zvláštní firmě Dr. Lestera (Orson Bean) v LesterCorp, která sídlí v 7 ½ patře mrakodrapu Mertina Flemmera v New Yorku. Craig Schwartz při práci objeví tajemné dvířka ve své kanceláři, portál který vede do mysli herce Johna Horatia Malkoviche (John Malkovich). Zde bude schopen sledovat a vnímat totéž co Malkovich. O patnáct minut později je katapultován z jeho mysli a ocitne se v příkopu u dálnice na New Jersey. Poví o portálu své spolupracovnici Maxin (Catherine Keener), do které je zamilovaný a řekne Maxin, že cítí, že nedokáže žít jako dřív. Maxin, která si s ním hraje jako kočka s myší mu pohrdavě ukáže na otevřené okno a odejde. Zlomený Craig řekne o portálu své manželce Lotte a přivede ji do něj. Ta se do Malkowiche dostane ve chvíli, kdy je ve sprše a prohlásí, že pocítila změnu ve své sexuální orientaci. Cítí se jako transsexuál a chce se nechat operovat. O zážitku mluví před Maxine a chce znovu do mysli herce Malkowiche. Maxin si domlouvá se s Craigem na možnosti nabízet zájemcům jako atrakci návštěvu nitra herce Malkoviche (stát se Malkovichem na 15 minut) za 200 $. Vše vypadá nadějně. Chvilku potom si vrtkavá Maxin s Malkowichem smluví schůzku.\n\nPři souloži s Malkowichem (s Lotte uvnitř Malkowiche) jej oslovuje jako „Lotte“. Následně je Craig Schwartz opuštěn oběma ženami, které spolu sdílejí lásku (transsexuálka Lotte je fyzicky přitahována Maxine) skrze tělo herce Malkowiche. Craig je zničený. Ztratil všechno. Craig tedy donutí Lotte po telefonu přesvědčit Maxine, aby si smluvila schůzku s Malkowichem. Potom Craig svou ženu Lotte zamkne do klece na opici a vstoupí skrze portál do mysli Malkowiche místo Lotte. Loutkář Craig zjistí, že je schopen kontrolovat Malkowiche tak, že si dělá a myslí si přesně co Craig chce. Malkowich myslí, že začíná být paranoidní. S podezřením, že jej nějak omámila, sleduje Maxine a objeví kancelář plnou zájemců o výlet do jeho hlavy (do hlavy Malkowiche). Trvá na výletu do své vlastní hlavy. Ocitne se v restauraci. Žena naproti němu zvedne hlavu. Má jeho(Malkowichův) obličej. Malkowich ? zeptá se. Malkowich přikývne a žena řekne číšníkovi: Malkowich. Číšník, který má také obličej stejný jako herec Malkowich se Malkowiche zeptá Malkowich ? V té chvíli Malkowich vykřikne. „Malkowich !“ ozve se místo jeho slov a číšník znovu přikývne. Malkowich, řekne číšník a poznamená si domnělou objednávku. Herec Malkowich se rozhlíží a zmatený vidí, že ženy, muži i děti mají různé těla, ale jednotný obličej. Jeho obličej. Vyskočí a běží ven, jediné co všichni kolem říkají je : Malkowich. Malkowich? Malkowich! Jediné slovo, které je napsáno na vývěskách a tabulích, v novinách je: Malkowich. Když je herec Malkowich vystřelen z portálu do příkopu u dálnice nachází Craiga Schwartze. Malkovich rozzlobeně požaduje, aby Schwartz portál uzavřel, ale ten odmítá.\nCraig Schwartz se vrací domů k manželce Lotte trpící v kleci. Sklíčený a se slovy o pochybách o své povaze, o zradě svého lidství osvobozuje Lotty a podá jí telefon, aby si domluvila schůzku s vytouženou Maxime. Lotte to udělá. V příští chvíli je opět v kleci s ústy přelepenými páskou na koberce a Craig Schwartz v hlavě Malkowiche. Oblíbený opičák ale pomůže Lotte z klece. První co Lotte poté co vyvázne z pout udělá, je že zatelefonuje své Maxime aby ji varovala. Nestálá Maxime překvapivě Craiga v těle Malkowiche vítá. Craig jí předvádí jak Malkowiche ovládá a jako loutkář s loutkou si hraje s jeho tělem.\n\nLotte je zničená. Zoufalá. Navštíví Dr. Lestera (zaměstnavatel Craiga Schwartze a majitel firmy kde je vchod do portálu). Lotte se dozvídá, že Dr. Lester je dobře informován o portálu a používá jej k prodloužení života a cestuje z jednoho těla do druhého, než se portál do těla ve čtyřiceti letech v dospělosti uzavře a přesune na jinou osobu. Dr. Lester jí prozradí že je vlastně Mertina Flemmera, že portál objevil a odhalí Lotte svůj plán na využití Malkoviche jako hostitele pro sebe a několik jeho přátel. Upozorní, že nyní bude těžké Craiga Schwartze vytlačit z portálu. Lotte sleduje po necelém roce televizi a zdrcená pozoruje úspěch Craiga Schwartze, který využil popularity Malkowiche k zahájení loutkařské kariéry. Craig jako Malkowich je zdá se na životním vrcholu a v těle Malkowiche čeká se šťastnou Maxime dítě. Lotte ztratila vše.\n\nCraig – Malkowich se oslavován vrací z loutkového představení domů. Dům je ale prázdný. Gravidní Maxime unesli. Únosci vyžadují jediné. Aby Craig okamžitě opustil tělo Malkowiche. Ten je nerozhodný. Unesená gravidní Maxime se rozhodne utéct únoscům a utíká portálem do nitra Malkowichovy mysli, aby našla Craiga – Malkowiche. Je pronásledovaná ozbrojenou rozzlobenou nenávidící Lotte. Prchají Malkowichovými vzpomínkami, které jej ukazují jako vysmívané, zoufalé, odstrčené, utlačované dítě, pochybující samo o osobě, plné zmatků, pochyb, strachu a samoty (jsem divnej, jsem divnej…). Nakonec obě dvě Malkowichova mysl vyplivne do příkopu u dálnice. Maxime se svěřuje rozzuřené ozbrojené Lotte, že má její dítě. Že jej počala když v Malkowichovi byla Lotte. Obě se smíří. Chvilku po nich opustí Malkowiche Craig Schwartz. Dvojice žen mu ale ukáže záda a pošle ho do háje.\n\nMalkovichovo nitro je osídleno a ovládáno skupinou senilnících důchodců a uzavírá se. Malkowichova jedinečná osobnost, jeho mysl, je nyní navždy mrtva. V téměř happyendovém konci se rozzlobený Craig Schwartz vrací do portálu, aby jako velký loutkář opět ovládl Malkowiche, ale osídlí už nitro Malkowichovy dcery (která se narodila Maxime), takže může jen bezmocně pozorovat štěstí Lotty a Maxime jejíma očima (znázorněno diagramem, jako vězeň jejího těla).\n\nFilm obdržel velmi pozitivní recenze od kritiků a 92% hodnocení na webu Rotten Tomatoes\n\nZařadil se na 441. stupínek v magazínu Empire v roce 2008 na seznam 500 největších filmů všech dob. Film byl široce chválen pro svou originalitu, a to jak pokud jde o předlohu, která vynesla Kaufmanovi cenu – cenu za nejlepší první scénář, a Jonze za režii. Kaufman mísí skutečnosti a fikci, na což navazuje v dalším filmu s Jonze, \"Adaptation.\", který byl nominován na Oscara v roce 2003.\n\nV režii Spike Jonze vystupuje ve filmu mnoho známých hvězd. Brad Pitt například v druhořadé roli, jako uražená hvězda v pozadí Malkovichovy kariéry. Zdá se, jako by chtěl říct něco dříve, než skončí záběr. Sean Penn také objeví ve filmu jako fanoušek Malkovichovy loutkářské práce. Filmový režisér David Fincher vystupuje jako Christopher Bing v pseudo dokumentu o Johnovi Malkovichovi. Charlie Sheen se zobrazí jako Malkovichův nejlepší přítel a důvěrník. Winona Ryder, Andy Dick, a členové Hanson, je možné vidět v publiku Malkovichova loutkového divadla.\n\na mnoho dalších ocenění .\n\n"}
{"id": "452141", "url": "https://cs.wikipedia.org/wiki?curid=452141", "title": "Gramatika skotské gaelštiny", "text": "Gramatika skotské gaelštiny\n\nSkotská gaelština (dále jen gaelština) se vyvinula ze staroirštiny a patří spolu s irštinou a jazykem Manx do goidelské větve keltské skupiny indoevropských jazyků. Ve své psané formě používá latinku a pro její gramatiku jsou klíčové jak tvarosloví, tak větná skladba.\n\nÚčelem tohoto článku není podat zevrubný přehled gaelské gramatiky, ale popsat její základní pravidla a upozornit na některé běžné jevy, ve kterých se výrazně liší od gramatiky české.\n\nGaelská abeceda má 18 písmen: 13 souhlásek a 5 samohlásek: a, b, c, d, e, f, g, h, i, l, m, n, o, p, r, s, t, u. Protože má ovšem gaelština daleko více vyslovovaných hlásek, závisí výslovnost jednotlivých písmen na dalších okolnostech.\n\nPokud se samohláska vyslovuje dlouze, je toto znázorněno podobně jako v češtině čárkou, která má ovšem opačný sklon (v angličtině \"grave accent\", v gaelštině \"sràc mhall\"): à, è, ì, ò, ù. V minulosti byly samohlásky é a ó psány stejně jako v češtině, ale od tohoto způsobu se nyní opouští.\n\nVýslovnost některých souhlásek závisí na tom, zda se jedná o první hlásku ve slově:\n\nDále je výslovnost některých souhlásek ovlivněna tzv. lenizací, což se většinou projevuje tím, že je následována písmenem h (které se pak samo nevyslovuje):\n\nKonečně u některých souhlásek nebo skupin souhlásek je výslovnost odvozena od toho, zda sousední samohlásky jsou \"úzké\" nebo \"široké\".\n\nGaelština rozlišuje samohlásky na úzké (v angličtině \"slender\", v gaelštině \"caol\"), tj. e a i a široké (v angličtině \"broad\", v gaelštině \"leathann\"), tj. a, o a u. Podle toho, zda souhláska bezprostředně sousedí se samohláskou nebo samohláskami úzkými či širokými, může se měnit její výslovnost, a souhlásky se tak rovněž dělí na úzké či široké.\n\nProtože samozřejmě v mluveném projevu může být tatáž souhláska nebo skupina souhlásek obklopena z jedné strany samohláskou úzkou a z druhé strany širokou, vzniklo pravidlo \"\"úzká k úzké a široká k široké\"\" (\"caol ri caol agus leathann ri leathann\"). Podle tohoto pravidla musí být daná souhláska nebo skupina souhlásek \"v psané formě\" obklopena pouze samohláskami úzkými nebo pouze samohláskami širokými. Například t ve slově oiteag (\"poryv větru\") je předcházeno \"úzkým\" i, a musí proto samohláska úzká i následovat – v tomto případě e. Písmeno t je zde tedy \"souhláskou úzkou\" a čte se [tʃ] – \"široké\" t by se četlo [t].\n\nNevýhodou tohoto systému je fakt, že některé psané samohlásky se vůbec nevyslovují, protože jejich jediná funkce je dodržení popsaného pravidla. U zmíněného slova oiteag, které se čte [oitʃak], se jedná o písmeno e, díky němuž je jednoznačně určena výslovnost předcházejícího t, ale samo je \"němé\".\n\nJedním z následků tohoto pravidla je také to, že většina přípon má dva tvary, jeden pro následování hlásek úzkých a jeden pro následování hlásek širokých. V textu jsou zmiňovány v tomto formátu:\n\nPravidlo \"\"úzká k úzké a široká k široké\"\" se nedodržuje při tvorbě příčestí minulých, u několika málo slov, která se tradičně píší v podobě tomuto pravidlu odporující (např. \"rudeigin – něco\"), a v poslední době se také méně striktně trvá na jeho dodržování u slov nově přejatých z jiných jazyků.\n\nRůzné další pravopisné jevy, jako je používání velkých počátečních písmen nebo použití písmen (místo tečky) za řadovou číslovkou, jsou ze zřejmých důvodů ovlivněny angličtinou. \n\nJednotně uznávaná kompletní pravidla pravopisu neexistují. Od roku 1981 existuje dokument Gaelic Orthographic Conventions (\"Ortografické konvence gaelštiny\"), jenž byl v roce 2001 aktualizován dokumentem Faclair na Pàrlamaid (\"Slovník [skotského] parlamentu\") a je snaha řídit se těmito dokumenty ve školství; rovněž v současnosti nejúplnější slovník gaelštiny (autor: Colin Mark) se na ně odvolává. Někteří lingvisté ovšem mají k jistým aspektům těchto dokumentů (například zmíněné pravidlo o používání pouze jednoho typu čárky nad samohláskou) výhrady, a obecně se dá říci, že jejich obsah je považován pouze za doporučující, nikoliv závazný.\n\nNa rozdíl od češtiny, kde k hláskovým změnám dochází pouze na konci slova, dochází k nim v gaelštině i na jeho začátku nebo uprostřed. Tyto změny se dají rozdělit do dvou skupin: lenizace a zúžení/zeširočení.\n\nlenizace \"\" (v angličtině \"lenition\", v gaelštině \"sèimheachadh\") je změna první hlásky ve slově. Může k ní docházet při skloňování, časování, ale i následkem použití členu určitého, některých přivlastňovacích zájmen atd. Pravidel, kdy lenizaci použít a kdy ne, je velmi mnoho a tvoří jednu z nejsložitějších částí gaelské gramatiky, navíc občas ovlivněnou konkrétním nářečím. Naproti tomu pravidla \"jak\" případná změna probíhá jsou poměrně jednoduchá a jednoznačná:\n\nK tomuto jevu dochází při ohýbání podstatných a přídavných jmen a sloves.\n\nNejčastějším případem při skloňování je zúžení (neboli \"slenderizace\", v angličtině \"slenderisation\", v gaelštině \"caolachadh\") koncové široké hlásky nebo skupiny hlásek při tvorbě genitivu a množného čísla na hlásku nebo hláskovou skupinu úzkou. K tomu dochází buď vložením i za širokou hlásku, nebo tím, že i širokou hlásku či hláskovou skupinu nahradí:\nV mnoha případech dochází zároveň i ke změně předchozí hlásky za jinou:\nPři tvorbě genitivu \"množného\" čísla často zdánlivě dochází k opačnému postupu – v nominativu úzká hláska či skupina nabývá \"širokého\" tvaru. Ve skutečnosti se ovšem jedná o to, že v těchto případech je tvar genitivu množného čísla totožný s tvarem nominativu čísla jednotného, a k žádné změně tedy vlastně nedošlo. \n\nPokud dojde při tvorbě genitivu jednotného (nikoliv množného) čísla k zúžení u podstatného jména, dochází k němu zpravidla rovněž u přídavného jména, které je k tomuto podstatnému jménu připojeno:\n\nU mnoha sloves dochází k opačnému procesu, a to při tvorbě příčestí přítomného před připojením \"širokohláskové\" přípony:\n\nGaelská podstatná jména se dělí pouze do dvou mluvnických rodů, mužského a ženského. Ke kterému rodu se konkrétní podstatné jméno řadí je pouze otázkou tradice, a až na některé případy se toto nedá odhadnout. Například jména zemí jsou zpravidla rodu ženského; naproti tomu slovo boireannach, přestože znamená \"žena\", je z mluvnického hlediska rodu mužského. Situace je dále komplikována tím, že malá, ale nezanedbatelná část gaelských podstatných jmen je v některých dialektech rodu mužského a v jiných rodu ženského. Rod podstatného jména ovlivňuje jak způsob, jakým je skloňováno, tak tvary případného členu určitého, přídavného jména apod., které se k němu vážou.\n\nGaelská mluvnice rozlišuje čtyři pády: nominativ, vokativ, genitiv a dativ, jejichž použití zcela nekoresponduje s tím, jak jsou tyto pojmy chápány v češtině.\n\nV současné době neexistuje ustálený systém roztřídění podstatných jmen na skupiny podle způsobu skloňování, jako je tomu například v češtině. To ovšem neznamená, že by žádné společné rysy neexistovaly – v převážné většině případů se dají při znalosti rodu, genitivu jednotného čísla a nominativu čísla množného všechny ostatní tvary (včetně tvarů případného přináležejícího členu určitého nebo přídavného jména) odvodit, a většina slovníků proto uvádí právě tyto tři údaje.\n\nPodstatná jména slovesná (gearradh – řezání\", losgadh – střílení\" apod.) mají v gaelštině daleko rozsáhlejší využití než v češtině, protože v mnoha případech mají i význam odpovídající významu, pro který čeština odvozuje další tvar – například seòladh znamená doslova \"\"plavení (se)\"\", ale jeho význam běžně odpovídá i českému \"\"plavba\"\" ve smyslu konkrétní podniknuté cesty.\n\nVýše uvedené výrazy gearradh a losgadh tak mohou podle kontextu mít i významy \"\"řežba\"\", \"\"řez\"\" a \"\"střelba\"\", pro které gaelšina nemá zvláštní (tedy odlišné) odvozené tvary.\n\nZvláštním rysem gaelštiny jsou tzv. číselná podstatná jména (v angličtině \"numerical nouns\", v gaelštině \"ainmearan àireamhach\"). Významově odpovídají číslovkám jedna až deset, ale používají se pouze v souvislosti s osobami, ať už jsou tyto ve větě přímo zmíněny nebo ne.\n\nGaelština obsahuje nemalý počet výrazů, které jsou vytvořeny spojením dvou samostatných podstatných jmen. V těchto složeninách je přízvuk kladen na první slabiku \"druhého\" podstatného jména (obecně je přízvuk v gaelštině kladen na první slabiku slova) a bývají svázána pomocí spojovníku (někdy jsou ovšem psána jako jedno slovo bez spojovníku). Toto rozlišení pomocí přízvuku a spojení do jednoho slova je důležité kvůli významovému posunu:\n\nV mnoha případech jsou tyto složeniny používány pro označení věcí nebo osob, pro něž je v češtině běžné jednoduché podstatné jméno:\n\nU těchto slov je skloňováno pouze první podstatné jméno, kdežto druhé zůstává v genitivu bez ohledu na to, v jakém pádu se nachází celý výraz.\n\nVlastní jména mají v gaelštině svůj specifický systém skloňování, tzn.při rozdělení podstatných jmen do tříd podle typů skloňování podle libovolného způsobu by se mužská a ženská vlastní jména ocitla jako dvě samostatné třídy.\n\nZvláštní skupinu vlastních jmen tvoří příjmení. Ta, která začínají na Mac- (\"syn\"), jsou příjmeními výlučně mužskými, jejichž ženské protějšky začínají na Nic- (\"dcera\"):\n\nPříjmení, která na \"Mac-/Nic-\" nezačínají, jsou ve spojení s rodným jménem chápána jako přídavná jména, a jako přídavná jména jsou rovněž skloňována. Stojí-li samostatně, tvoří se z nich podstatná jména pomocí členu určitého a přípony -(e)ach:\n\nAž na několik výjimek se přídavné jméno v gaelštině nachází až za jménem podstatným: \n(Pro tyto výjimky ovšem často existují synonyma, která tuto zásadu neporušují, takže \"\"deagh nàbaidh – dobrý soused\"\" lze vyjádřit i jako \"\"nàbaidh math\"\").\n\nMnožné číslo jednoslabičných přídavných jmen se tvoří příponou -a nebo -e; u víceslabičných k žádné změně nedochází.\n\nPři skloňování v jednotném čísle může docházet v závislosti na mluvnickém rodu, pádu a použití členu jak k lenizaci, tak ke změně koncovky, ale v množném čísle zůstává tvar přídavného jména stejný: například bàn – světlý\" nabývá podle situace v jednotném čísle tvarů bàn, bhàn, bàin, bhàin, bàine a bhàine, ale v množném čísle zůstává jednotný tvar bàna\".\n\nStejně jako u podstatných jmen jsou pravidla skloňování vlastních jmen poněkud odlišná od pravidel skloňování jmen obecných.\n\nTvary přídavného jména pro druhý i třetí stupeň jsou v gaelštině (až na některé výjimky) tvořeny shodně hláskovou změnou na konci slova: \n\nVe většině případů se liší použitím částice nas před druhým stupněm a částice as před třetím stupněm, tedy: \nale v některých větných konstrukcích je částice as používána i před druhým stupněm, takže například věta \"\"Is e Raibeart as sine\"\" může podle kontextu znamenat jak \"\"Robert je starší\"\", tak \"\"Robert je nejstarší\"\".\n\nStejně jako v jiných jazycích je mnoho gaelských přídavných jmen odvozeno z jiných slovních druhů. Mezi nejběžnější způsoby tvorby odvozených přídavných jmen patří tyto:\n\nGaelská zájmena jsou nesklonná a některá zachovávají stejný tvar bez ohledu na osobu a číslo – např. seo tedy může podle kontextu znamenat \"tento\", \"tato\", \"toto\", \"tito\", \"tyto\" i \"tato\".\n\nDruhá osoba: Obvyklým tvarem jednotného čísla je thu, ale při některých \"jazykových\" jevech (například v podmiňovacím způsobu) se používá tu. Stejně jako v češtině existuje i v gaelštině vykání, tedy použití sibh a odvozených tvarů ve formálním styku, kvůli vyjádření úcty starší osobě apod.\n\nTřetí osoba: Z důvodu neexistence středního rodu v gaelštině má tato pouze dvě osobní zájmena pro jednotné číslo. V množném čísle k rozlišení mezi rody nedochází vůbec.\n\nZvláštním jevem jsou tzv. \"emfatické tvary\" (ve výčtu v závorce). Vznikají pomocí přípon -e, -sa, -se a -san a jejich funkcí je zdůraznění, kterého se v jiných jazycích dosahuje pomocí důrazu v mluveném a podtržení, kurzívy atd. v písemném projevu.\n\nV některých případech, jako třeba u třetího stupně přídavných jmen, je zvykem používat emfatický tvar automaticky: \n\nUkazovací zájmena ve funkci přívlastku se kladou až za podstatné jméno, a vyžadují použití členu určitého: \n\nV některých případech je možno použít pro větné konstrukce typu \"toto je...\" atd. pouze zájmeno: \n\nVztažná zájmena vyžadují použití relativního budoucího času:\n\nZájmena mo, do a a (ve smyslu \"\"jeho\"\", nikoliv \"\"její\"\") způsobují lenizaci.\n\nGaelština rozlišuje mezi tzv. \"zcizitelným\" (v angličtině \"alienable\", v gaelštině \"dealaichte\") a \"nezcizitelným\" (v angličtině \"inalienable\", v gaelštině \"do-dhealaichte\") \"vlastnictvím\". Jako nezcizitelné se chápou třeba části těla, příbuzní nebo domov, a v souvislosti s těmito slovy se používají přivlastňovací zájmena: \n\nV ostatních případech se místo přivlastňovacího zájmene používá vazby \"\"člen + podstatné jméno + tvar předložkového zájmena odvozený od předložky aig\"\":\n\nV mnoha případech je možné použít obě možnosti, ovšem s významovým rozdílem – například slovo gruag bude ve frázi a gruag znamenat \"\"její (vlastní) vlasy\"\", ale ve frázi a' ghruag aice půjde o \"\"její paruku\"\". Podobně mo charaid i an caraid agam znamenají \"\"můj přítel\"\", ale v prvním případě půjde o daleko silnější citovou vazbu.\n\nPokud má být osobní zájmeno použito po jednoduché předložce, namísto skloňování splynou tato dvě slova v jedno, tzv. předložkové zájmeno (v angličtině \"prepositional pronoun\", v gaelštině \"roi-riochdair\"):\nProtože tato zájmena vznikají ze zájmen osobních, mají rovněž své emfatické tvary, např.:\n\nK podobnému splynutí v některých případech dochází i u zájmen přivlastňovacích:\n\nÚvodem je třeba zmínit, že číslovky nejsou v gaelštině chápány jako samostatný slovní druh, ale jako podstatná jména, stojí-li osamoceně, a jako přídavná jména, předcházejí-li podstatné jméno. Tento odstavec by se tedy v gaelštině jmenoval spíše \"\"číslování\"\" než \"\"číslovky\"\".\n\nV gaelštině jsou v současnosti používány dva systémy číslování – desítkový a dvacítkový. Zatímco desítkový systém je používán ve školství a dá se předpokládat, že časem nahradí systém dvacítkový, mimo jiné s ohledem na to, že je jednodušší, většina rodilých mluvčích dosud používá tradiční dvacítkový systém.\n\nPro čísla 1 – 20 je číslování stejné v obou systémech: prvních deset čísel (a \"fichead – dvacet\") má samostatné názvy a čísla 11 – 19 se tvoří přidáním slova deug, které tak má funkci české přípony \"\"-náct\"\":\n\nV obou systémech rovněž, jak je vidět, čísla pro jednotky, nejsou-li následována podstatným jménem, předchází částice a (a h- před číslicemi začínajícími samohláskou):\n\nČísla nad dvacet se tvoří ve dvacítkovém systému přidáním výrazu air fhichead (doslova \"\"na dvacet\"\"), a to až po číslo 39 – jinými slovy, gaelština počítá \"\"...dvacet osm, dvacet devět, dvacet deset, dvacet jedenáct...\"\" (nebo přesněji: \"\"...devět na dvacet,deset na dvacet...\"\"):\n\nPři použití podstatného jména je toto umístěno ještě před \"\"deug\"\" a/nebo \"\"air fhichead\"\":\n\nDále se používá násobku dvaceti, za nímž následuje 's a (\"\"a\"\") a zbytek přes tento násobek, tedy například:\n\nPři použití podstatného jména je toto umístěno za \"\"fichead\"\":\n\nNaproti tomu systém desítkový je obdobný, jako v jiných jazycích: napřed číslo pro násobek desíti, tedy kupříkladu seasgad pro \"šedesát\" (tato slova, s výjimkou fichead – dvacet\" a ceud – sto\", \"mìle – tisíc\" apod. před zavedením desítkového systému neexistovala), poté 's a (\"\"a\"\") a nakonec jednotka:\n\nPřípadné podstatné jméno může být umístěno jak obdobně dvacítkovému systému uprostřed výrazu, tak obdobně češtině až na konci:\n\nPro tvar podstatného jména, použitého po číslovce, obecně platí, že se používá nominativ (pouze po dà/dhà – dva\" následuje dativ). Množné číslo se ovšem používá pouze po číslicích označujících jednotky (bez ohledu na to, následují-li výrazy \"deug\", \"air fhichead\" atd.). V ostatních případech, tedy po fichead (dvacet)\", seachdad (sedmdesát)\", ceud (sto)\" atd., ale i po výrazech jako dusan (tucet)\" následuje podstatné jméno v jednotném čísle. Navíc některá slova, např. duine (člověk)\" nebo \"bliadhna (rok)\" stojí po jakékoliv číslovce vždy v jednotném čísle. I tato slova ovšem mají své tvary množného čísla, používané obecně: \n\nČíslovky řadové jsou tvořeny částicí an (a' pro a' chiad – první\") stojící před číslovkou a příponou -(e)amh/-th(e)amh (s výjimkou a' chiad – první a an dàrna/an dara – druhý\"; an trìtheamh – třetí\" má alternativní formu an treas\") a i u desítkového systému si zachovávají některé prvky systému dvacítkového:\n\nI o číslovkách neurčitých platí, že jsou v gaelštině chápány jako podstatná jména. Mají tedy svůj mluvnický rod, a pokud po nich následuje další podstatné jméno, stojí toto v genitivu, který je v této souvislosti chápán jako přivlastňovací pád.\n\nZákladním tvarem, neboli lemmou, gaelského slovesa není infinitiv, ale rozkazovací způsob 2.osoby jednotného čísla, od nějž se ostatní tvary včetně infinitivu odvozují. Tyto tvary jsou totožné pro mužský a ženský rod a ve většině případů i pro všechny osoby jednotného i množného čísla (proto je nutné uvádět zároveň se slovesem i podmět). Výjimkami jsou podmiňovací a rozkazovací způsob. Druhým důležitým tvarem je příčestí přítomné, které se tvoří částicí a' (ag před samohláskami) a různými příponami a změnami koncovek. Ze samotné lemmy nelze určit, který způsob tvorby příčestí použít; mimoto mnoho sloves má dva i tři různé tvary příčestí, a v nemálo případech je příčestí s lemmou totožné. Proto slovníky gaelštiny zpravidla uvádějí u sloves jak lemmu, tak tvar (případně tvary) přítomného příčestí.\n\nVynecháním částice vzniká z příčestí podstatné jméno slovesné:\n\nPříčestí se používá téměř vždy v čase přítomném, a protože gaelština nerozlišuje mezi slovesy dokonavými a nedokonavými, k popsání vidu nedokonavého v časech ostatních:\n\nZákladní tvary slovesa \"bi – \"být\"\" jsou tyto:\n\nKromě slovesa bi má gaelština pro české \"\"být\"\" ještě méně často používané sloveso is (často zkracované na 's). Jedná se o sloveso defektní, které má pouze tvary přítomného a minulého času. Používá se pro spojení podmětu s předmětem, tedy vyjádření toho, že \"něco je něco\". Pro srovnání:\nToto sloveso se rovněž používá u některých konstrukcí stupňování přídavných jmen a příslovcí a dále v mnoha ustálených větných konstrukcích.\n\nS výjimkou slovesa \"být\" gaelština nezná přítomný čas prostý, pouze průběhový, tzn. tvořený v podobě:\n\nOtázka a zápor jsou tvořeny změnami tvaru slovesa \"být\", nikoliv slovesa plnovýznamového:\n\nMinulý čas vzniká lenizací daného slovesa. Jelikož slovesa začínající samohláskou nelenizují, dochází místo toho k přidání předpony dh-'. Protože lenizované f (tedy fh) je \"němé\", tzn. vůbec se nevyslovuje, přidává se dh-' i před něj:\n\nOtázka a zápor jsou poté tvořeny pomocí tázací nebo záporné částice a dále částice do, která je rovněž používána po spojce \"\"že\"\":\n\nBudoucí čas je tvořen pomocí přípony -(a)idh:\nOtázka a zápor jsou poté tvořeny pomocí tázací nebo záporné částice a lemmy (tedy základního tvaru \"bez\" přípony), v některých případech lenizované:\n\nKromě základního tvaru budoucího času má gaelština ještě tzv. budoucí čas relativní (anglicky \"relative future\" nebo též \" '-s' future\"), který se používá po některých tázacích a vztažných zájmenech, příslovcích a předložkách. Tvoří se přidáním koncovky -(e)as k infinitivu, mnohdy bez částice a:\n\nInfinitiv je tvořen pomocí částice a postavené před lemmu a lenizací lemmy. Jelikož slovesa začínající samohláskou nelenizují, dochází místo toho k přidání předpony dh-'. Protože lenizované f (tedy fh), je \"němé\", tzn. vůbec se nevyslovuje, přidává se dh-' i před něj:\n\nTrpný rod lze vyjádřit buď trpným příčestím, nebo pomocí různých větných konstrukcí (viz odstavec větná skladba).\n\nTrpné příčestí se tvoří příponou -te. Dříve používaná přípona -ta (případně -da) se dnes vyskytuje už jen u několika málo tradičních výrazů; u této přípony tedy není dodržováno pravidlo \"\"úzká k úzké a široká k široké\"\". Tvar trpného příčestí je zároveň totožný s tvarem přídavného jména slovesného:\n\nSloveso v podmiňovacím způsobu je tvořeno lenizací (u souhlásek) nebo předponou dh-' (u samohlásek) a příponou, která má tvar:\nV 1.osobě jednotného ani množného čísla už pak kvůli specifičnosti přípon nedochází k následnému použití zájmena:\n(V některých nářečích je ale možno použít -(e)adh sinn místo -(e)amaid a mezi mladšími mluvčími je běžné použití -(e)adh mi místo -(a)inn.\n\nOtázka a zápor se tvoří použitím obvyklých částic. lenizace zůstává v záporu zachována, ale ve tvarech tázacích se nepoužívá:\n\nPředpona dh-' před samohláskou se používá pouze ve tvaru oznamovacím:\n\nGaelština má tvary rozkazovacího způsobu pro všechny osoby v obou číslech – tam, kde dotyčný tvar v češtině chybí, odpovídá gaelský rozkazovací způsob přibližně českému \"\"Ať... !\"\":\n\nV první osobě jednotného čísla je tvořen příponou -(e)am; v první osobě množného čísla příponou -(e)amaid; ve druhé osobě jednotného čísla se jedná o samotnou lemmu; ve druhé osobě množného čísla (včetně vykání) je tvořen příponou -(a)ibh a ve třetí osobě (v jednotném i množném čísle) příponou -(e)adh. Pouze ve třetí osobě se za tvar rozkazovacího způsobu přidává osobní zájmeno.\n\nZáporný rozkaz se tvoří pomocí částice na přidané před příslušný tvar slovesa:\n\nGaelština má (s výjimkou slovesa \"být\") pouze deset nepravidelných sloves, tedy sloves, u kterých se některé tvary liší od tvarů, které by vznikly podle výše popsaných pravidel. Jedná se o tato slovesa (uváděné tvary jsou v pořadí \"lemma – příčestí přítomné – minulý čas – budoucí čas\" – přibližný překlad v infinitivu):\n\nTakzvaná defektní slovesa jsou ta, která nemají všechny tvary. V gaelštině se většinou jedná o slovesa mající pouze minulý, případně přítomný a minulý čas, pouze budoucí čas a podmiňovací způsob, nebo pouze rozkazovací způsob:\n\nV češtině existuje mnoho sloves, pro které gaelština nemá jednoslovný ekvivalent. Místo toho používá dalšího slova (předložky, podstatného jména, příslovce atd.) nebo i více slov připojených ke slovesu s obecnějším významem:\n\nNěkdy existuje jak jednoslovné sloveso, tak sloveso složené s totožným významem, ale jedna z těchto forem je zpravidla idiomatičtější než druhá:\n\nKromě toho často české sloveso v gaelštině nahrazuje speciální větná konstrukce – viz odstavec Větná skladba.\n\nJednoslovná příslovce tvoří v gaelštině menší část, ale většinou se jedná o často používané výrazy:\n\nV mnoha případech začínají předponou a-:\n\nDo této skupiny patří také většina tázacích příslovcí (i když ne všechna), např.:\n\nVšechna tázací příslovce lze použít rovněž jako příslovce vztažná:\n\nNěkteré vyžadují použití relativního budoucího času:\n\nZvláštním rysem gaelštiny je použití různých příslovcí pro \"\"nahoru\"\" a \"\"dolů\"\" podle toho, zda se jedná o pohyb směrem od mluvčího nebo k mluvčímu, případně jiné osobě nebo předmětu, k níž je pohyb vztažen:\n\nZ každého vhodného přídavného jména lze vytvořit příslovce tím, že se před něj umístí částice gu:\n\nPokud příslušné přídavné jméno začíná samohláskou, přidává se před něj ještě přípona h-:\n\nV některých případech je možno částici vynechat:\n\nPři stupňování nabývají tato příslovce stejné tvary, jako příslušné přídavné jméno:\n\nVelké množství příslovcí začíná předložkou:\n\nNěkdy jsou tvořena i více než dvěma slovy:\n\nV některých případech tvoří jejich část přivlastňovací zájmeno, a tvar příslovce se tedy liší v závislosti na osobě:\n\nGaelština rozlišuje dva druhy předložek – jednoduché a složené. Jednoduché předložky jsou (s výjimkou \"eadar – mezi\") jednoslabičná slova. Po většině z nich následuje dativ, ale některé jsou následovány genitivem a některé nominativem. Ve spojení s osobním zájmenem se jednoduché předložky slučují do předložkových zájmen.\n\nNěkteré jednoduché předložky, mají-li být následovány určitým členem v jednotném čísle, se s tímto spojují v jedno slovo, které způsobuje lenizaci:\n\nOstatní tvary členu určitého s výjimkou an t- jsou v této situaci nahrazeny základním tvarem an (tedy například bho + a' tvoří rovněž bhon). V množném čísle k tomuto splynutí nedochází:\n\nSložené předložky jsou tvořeny dvěma slovy, z nichž první je většinou samo o sobě jednoduchou předložkou, například:\n\nZ tohoto důvodu jsou následovány genitivem:\n\nMísto osobních zájmen se ve spojení se složenými předložkami používají zájmena přivlastňovací, a to buď mezi jednotlivými částmi předložky:\nnebo po vytvoření předložkového přivlastňovacího zájmena s prvním slovem složené předložky:\n\nSpojky souřadící (\"agus – a, ach – ale, oir – protože\" atd.) spojují jednotlivé věty či větné členy bez toho, aby měnily jejich podobu, pouze v některých případech dochází k použití jiné částice:\n\nPo spojce že, která má v gaelštině tvary gu, gum, gun a gur, a v záporu nach (=\"že ne\"), následuje sloveso v tom tvaru, v jakém se vyskytuje v otázce (tedy nikoliv ve větě oznamovací), pouze tázací částice je nahrazena příslušným tvarem spojky:\n\nPo některých spojkách, například \"ma (jestli, zda), nuair (když, až)\" atd. následuje sloveso v tzv. \"relativním budoucím čase.\n\nGaelština používá částice v mnoha nejrůznějších případech, velmi často tam, kde čeština používá předponu nebo příponu. Mezi nejčastější patří:\n\n\n\n\nGaelština nezná člen neurčitý ani dělivý. Naproti tomu člen určitý v ní nabývá různých tvarů v závislosti na mluvnickém rodu, pádu a čísle příslušného podstatného jména. Tyto tvary jsou pro jednotné číslo a', am, an, an t-, na a na h- a pro množné číslo na, na h-, nam a nan. Některé příklady:\nJak je patrné, mnohé tvary jsou používány ve vzájemně nesouvisejících případech, například na v mužském rodě vždy znamená množné číslo, ale v ženském rodě může jít i o genitiv čísla jednotného.\n\nZákladní tvar věty v gaelštině je \"\"sloveso + podmět (+ předmět + příslovečné určení)\"\", a to ve větách oznamovacích, tázacích i záporných:\n\nV případech, kdy v češtině změnou slovosledu dochází ke zdůraznění některé části věty, používá gaelština pomocnou větu s \"být\":\n\nVe větách s použitím pomocného slovesa \"být\", tedy mimo jiné ve všech větách v přítomném čase (pokud v nich \"být\" nefunguje jako plnovýznamové sloveso) je pořadí na začátku \"\"sloveso \"být\" + podmět + příčestí přítomné\"\":\n\nU některých sloves, která jsou považována za \"statická\" (\"stát\", \"sedět\", \"ležet\", \"spát\" apod., ale kupříkladu i \"běžet\"), se místo vazby s příčestím přítomným používá vazby s předložkovým zájmenem a podstatným jménem slovesným:\n\nTrpný rod je možno vyjádřit buď pomocí příčestí trpného, nebo různými ustálenými vazbami, např. pomocí předložky air (\"na\") nebo slovesa rach (\"jít\"):\n\nV gaelštině existuje celá řada ustálených vazeb, jejichž víceméně doslovný překlad do češtiny je sice možný, ale působí knižním až neidiomatickým dojmem, a je přirozenější překládat je pomocí prostého slovesa nebo jiného výrazu. Naproti tomu v gaelštině je jejich použití daleko obvyklejší, a mnohdy samostatné sloveso s příslušným významem ani neexistuje. Jako několik příkladů může posloužit:\n\nZnačná část těchto vazeb používá v případě potřeby vyjádřit předmět pořadí \"\"vazba včetně podmětu + předmět + infinitiv\"\":\n\nStejně jako v češtině, nemá ani v gaelštině tvar slovesa ve větě hlavní vliv na tvar slovesa ve větě vedlejší – ten ovšem může být ovlivněn použitou spojkou. Rozdíl je v tom, že ve většině případů se tyto věty neoddělují čárkou:\n\n\n"}
{"id": "452144", "url": "https://cs.wikipedia.org/wiki?curid=452144", "title": "Pont Neuf", "text": "Pont Neuf\n\nPont Neuf (též psáno Pont-Neuf) je navzdory svému názvu (francouzsky \"Nový most\") nejstarší dochovaný most v Paříži. Od roku 1889 je historickou památkou. Nábřeží Seiny od \"Quai Branly\" u Eifelovy věže po Pont de Sully u Ostrova sv. Ludvíka, tedy území s Pont Neuf, je od roku 1991 zapsáno v Seznamu světového kulturního a přírodního dědictví UNESCO.\n\nPont Neuf je kamenný most o 12 obloucích, který se klene přes řeku Seinu a spojuje \"Quai du Louvre\" a \"Quai de la Mégisserie\" na pravém břehu v 1. obvodu s \"Quai de Conti\" a \"Quai des Grands-Augustins\" na levém břehu v 6. obvodu. Zhruba uprostřed most přetíná západní cíp ostrova Cité. Na pravém břehu most pokračuje ulicí \"Rue du Pont-Neuf\", na levém se na něj napojuje \"Rue Dauphine\". Poblíž mostu se na pravém břehu nachází stanice metra stejného jména linky č. 7.\n\nJako první most v Paříži spojoval oba břehy (zatímco dosavadní dřevěné mosty pouze jeden břeh a ostrov). Na mostě byly jako první v Paříži vybudovány chodníky. Od ostatních mostů se lišil také tím, že nebyl zakrytý a nestály na něm žádné stavby. Nad každým pilotem byl vybudován balkón, který do roku 1854 sloužil jako tržní místo pro obchodníky. Střed mostu zdobí jezdecká socha Jindřicha IV. Po obvodu mostu se nachází 385 konzol doplněných kamennými divadelními maskami, z nichž každá je jiná.\n\nPont Neuf je po mostech, po kterých vede přes Seinu městský obchvat (Pont aval a Pont amont), třetím nejdelším mostem v Paříži. Je 238 m dlouhý a 20,5 m široký (11,5 vozovka a 4,5 každý chodník). Severní část mostu má sedm oblouků, jejichž rozpětí je 16,4 – 19,4 m a její délka je 154 metry. Jižní část mostu se skládá z pěti menších oblouků o rozpětí 9 – 16,7 m a měří 78 m.\n\nJméno mostu \"nový\" je odvozeno od skutečnosti, že se jednalo o první kamenný most ve městě. V polovině 16. století byly v Paříži jen čtyři dřevěné mosty (Petit-Pont, Pont Notre-Dame, Pont Saint-Michel a Pont au Change) spojující ostrov Cité s oběma břehy. Stavbu dalšího \"nového\" mostu, který měl spojovat královské sídlo Louvre na pravém břehu a opatství Saint-Germain-des-Prés s okolními tržišti na levém, si vyžádal narůstající provoz, který způsoboval škody na stávajících dřevěných mostech.\n\nUž v roce 1556 uvažoval král Jindřich II. o stavbě nového mostu přes Seinu, plány ale nakonec přerušila jeho náhlá smrt (1559) a následné náboženské války. Až o 20 let později jeden z jeho synů král Jindřich III. stanovil 2. listopadu 1577 komisi k výstavbě mostu, na kterém nesměl stát žádný dům ani obchodnický krám. Stavba byla povolena královským patentem 16. března 1578 a 31. května téhož roku byl za přítomnosti královny matky Kateřiny Medicejské a královy manželky Louisy Lotrinské položen základní kámen.\n\nVýstavba pokračovala i za Jindřichova nástupce krále Jindřicha IV. do roku 1607. Tato dlouhá doba výstavby byla způsobena pokračujícími náboženskými válkami, kvůli nimž byla stavba v letech 1588–1598 přerušena. V roce 1599 Jindřich IV. nařídil pokračovat ve stavbě.\n\nDne 23. srpna 1614, čtyři roky po atentátu na Jindřicha IV., byla doprostřed mostu instalována jeho jezdecká socha. Bronzová socha byla v roce 1792 během Francouzské revoluce roztavena na výrobu děl. Novou sochu odhalil král Ludvík XVIII. v roce 1818.\n\nV roce 2007 bylo dokončeno restaurování celého mostu.\n\nVedle množství obrazových ztvárnění se most objevil také ve filmech. V roce 1971 natočil na mostě režisér Robert Bresson \"Čtyři noci jednoho snílka\" (Quatre nuits d'un rêveur) a v roce 1991 se most stal ústřední kulisou ve filmu \"Milenci z Pont-Neuf\" (Les Amants du Pont-Neuf) režiséra Leose Caraxe s Juliette Binoche a Denisem Lavantem v hlavních rolích.\n\nV roce 1985 byl celý Pont Neuf zahalen do plátna. Jednalo se o umělecké dílo \"The Pont Neuf Wrapped\" umělecké dvojice Christo a Jeanne-Claude. Přípravné práce trvaly deset let, mj. také proto, že bylo obtížné získat příslušná povolení.\n\nV roce 1994 dal návrhář Kenzo vyzdobit Pont Neuf květinami.\n\n"}
{"id": "452152", "url": "https://cs.wikipedia.org/wiki?curid=452152", "title": "John Dillinger", "text": "John Dillinger\n\nJohn Herbert Dillinger (22. června 1903 – 22. července 1934) byl americký bankovní lupič.\nVyrostl v Mooresville v Indianě. Ve čtyřech letech mu zemřela matka a tak se o něj staral otec. Ten vůči Dillingerovi využíval velmi tvrdých metod. Třebaže dělal John na veřejnost dobrý dojem, byl pracovitý a ochotný, měl i svou odvrácenou stránku. Ve třinácti už kradl tuny uhlí a spolu s kamarády znásilnil stejně starou holčičku. A otec o jeho temné duši věděl. Když nepomohlo domlouvání a rány holí, začal ho uvazovat řetězem za obchodem. V dospělosti se zapsal do Amerického námořnictva. Po pár měsících utekl. Po útěku se vrátil do Indiany.\n\nNastoupil do tlupy zlodějů vedené zkušeným trestancem. Po prvním přepadení byli všichni chyceni a odsouzeni na 10 let. Ve vězení se seznámil s celou řadou kriminálníků. Ti mu vyprávěli své příběhy. Po 9 letech utekl (1933). Poté založil vlastní gang složený ze zkušenějších trestanců, se kterými se seznámil při vykonávání trestu. Převážně se zaměřil na přepadávání bank. První banka byla jimi vyloupena 17. července 1933. Během 4 měsíců padlo dalších 6 bank. Bylo vidět, že Dillinger má pro tohle řemeslo nadání.\n\nNebyl vnímán vůbec jako lupič, ale naopak veřejnost ho vnímala jako osobnost velmi pozitivně. Při přepadu banky se prý představoval a když propouštěl rukojmí, potřásal si s nimi rukou. FBI založila proti Dillingerovi čtyřicetičlenný \"Dillingerův přepadový oddíl\".\n\nV září roku 1933 byl při vykrádání banky v Ohiu zatčen. Dillingera měli převézt policisté do státní věznice v Ohiu. Místo policistů to byli jeho komplici. Znovu začali přepadávat banky; teď v Arizoně, Indianě a na Floridě. Znovu byl zatčen v arizonském Tucsonu. Byl převezen do věznice Crown Pointu v Indianě. Tam si vytvořil dřevěnou maketu pistole a zamazal ji černým krémem na boty. Strážnému hrozil násilím a tím se znovu dostal na svobodu. Nakonec spolu s rukojmím (zástupcem šerifa) odjel z města ukradeným autem. Než ho propustil, potřásl mu ruku a tím si zvýšil popularitu. Potom založil svůj nový gang. Tento gang se spíše přikláněl více k násilí a brutalitě.\n\nNa jeho hlavu vypsala FBI odměnu 20.000 amerických dolarů. Dillinger si nechal udělat plastickou operaci a kyselinou odstranit papilární linie na prstech. Pokusy byly marné a tak skončil jeho lékař utopený v jezeře. Nakonec ho zradili jeho nejbližší. Jeho přítelkyně Anna Sageová si s ním domluvila návštěvu kina. Když vyšli ven, FBI už čekala. Dillinger špatně zhodnotil situaci a pokusil se při zatýkání použít zbraň. Následkem byla smrt. \nČlenové jeho gangu vypověděli, že je možné, že FBI zastřelila jeho dvojníka. To se však nikdy neprokázalo. V Nashville ve státě Indiana má John Herbert Dillinger vlastní muzeum.\n\nRoku 1973 inspiroval osud Johna Dillingera filmaře k natočení snímku Dillinger. V roce 2009 vznikl snímek s názvem Veřejní nepřátelé v hlavní roli s Johny Deppem, který ztvárnil postavu Johna Dillingera.\n\n"}
{"id": "452154", "url": "https://cs.wikipedia.org/wiki?curid=452154", "title": "Senátní obvod č. 81 – Uherské Hradiště", "text": "Senátní obvod č. 81 – Uherské Hradiště\n\nSenátní obvod č. 81 – Uherské Hradiště je podle zákona č. 247/1995 Sb. tvořen jižní částí okresu Uherské Hradiště ohraničenou na severu obcemi Velehrad, Jalubí, Huštěnovice, Kněžpole, Mistřice, Popovice, Veletiny, Vlčnov, Nivnice, Suchá Loz, Březová a východní částí okresu Hodonín ohraničenou na západě obcemi Moravský Písek, Veselí nad Moravou, Kozojídky, Žeraviny, Hroznová Lhota a Hrubá Vrbka.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "452155", "url": "https://cs.wikipedia.org/wiki?curid=452155", "title": "Akční nabídka", "text": "Akční nabídka\n\nAkční nabídka je zpravidla časově omezená mimořádná maloobchodní nabídka prodeje, pronájmu nebo jiné formy obchodního vztahu. Benefitem akční nabídky je většinou nižší cena, rozšířený servis, delší záruka či jiné výhody, které mají zajistit podporu prodeje. Běžná řádná obchodní nabídka bývá zprostředkována například v prodejním katalogu nebo v ceníku, naproti tomu bývá akční nabídka publikována prostřednictvím reklamy nebo akčního letáku..\n"}
{"id": "452157", "url": "https://cs.wikipedia.org/wiki?curid=452157", "title": "Leták", "text": "Leták\n\nLeták je zpravidla tištěný dokument propagující nějaký výrobek, činnost, firmu, myšlenku, politickou stranu apod. (Více o reklamních (akčních) letácích) Jedná se o neperiodickou tiskovinu, zpravidla jednoúčelově zaměřenou. V dobách nesvobody může být jedním z levných nástrojů politického odboje, neboť jeho provizorní výroba v primitivních podmínkách není příliš náročná.\n\n"}
{"id": "452161", "url": "https://cs.wikipedia.org/wiki?curid=452161", "title": "Ithilien", "text": "Ithilien\n\nIthilien je část území fiktivního světa Středozemě od britského spisovatele J.R.R. Tolkiena a název v překladu znamená Země měsíce, neboť Ithil znamená v sindarštině měsíc. Z tohoto názvu také vychází název města Minas Ithil, neboli Věž měsíce.\nNachází se mezi řekou Anduinou a hraničními horami Mordoru. V Ithilienu nejsou žádná další města, a proto si tento kraj zachoval přírodní ráz s lesy a potůčky. \n\nKnížectví bylo založeno na počátku Třetího věku králem Isildurem. V lesích byly stavěny obydlí a místní obyvatelstvo pečovalo o studánky a přírodní krásy. Po dobytí Minas Ithil a jeho přejmenování na Minas Morgul začali lidé kraj opouštět ze strachu před Prstenovými přízraky. Sauronova vojska postupně během doby získala převahu a v kraji se od té doby vedly šarvátky mezi Sauronovými přívrženci a Gondorskými. Muži z Gondoru museli postupně ustoupit až za Anduinu a ponechat nepříteli celý Ithilen i východní část bývalého hlavního města Osgiliath. Po Ithilienu se mohli pohybovat pouze menší skupinky ozbrojených bojovníků, kteří museli být neustále připraveni bojovat a přes Anduinu se přepravovali pomocí člunů, protože jediný most v Osgiliathu byl pod dohledem nepřítele.\n\nIthilien také prošel Frodo se Samem a Glumem při cestě do Mordoru. Cestou potkali Faramira a byli svědky jedné bitvy. Po pádu Saurona a očistění země od zla se do tohoto kraje přistěhovali elfové.\n"}
{"id": "452164", "url": "https://cs.wikipedia.org/wiki?curid=452164", "title": "Metal Gear Solid", "text": "Metal Gear Solid\n\nMetal Gear Solid (označovaný zkratkou MGS) je hra ze série stealth-akčních videoher, napsaných a zrežírovaných Hideem Kodžimou. Hra byla vyvinuta firmou Konami Computer Entertainment a vydána na trh vydavatelskou společností Konami v roce 1998 pro PlayStation (pro PC v roce 2000). Jedná se o pokračování dřívějších her pro MSX2 Metal Gear a . Hra obsahuje značné množství cut-scén (krátkých filmů doplňující příběh) používané v in-game grafice a enginu, stejně jako hlas působící v mnoha kodekových (rádiových) sekvencí.\n\nMetal Gear Solid byl dobře přijímán jak u recenzentů, tak u hráčů. Hry se prodalo více než šest milionů kusů a průměrné hodnocení bylo na Metacritic 94 ze 100. Komerční úspěch hry znamenalo vydání rozšířené edice pro PlayStation a PC pod názvem a remake pro Nintendo Gamecube pod názvem . Hra má také spoustu předělávek do jiných médií, a to včetně rozhlasových her, komiksu a novel (povídek). 18. června 2009 byla hra vydána na PlayStation Network na PlayStation 3 a PlayStation Portable.\n\nKodžima původně plánoval vydat další Metal Gear jako Metal Gear 3 na konzoli 3DO interactive Multiplayer v roce 1994. Mělo jít o konceptuální umělecké dílo nakreslené Yoji Shinkawou. Avšak díky slabému výkonu 3DO byl vývoj hry přesunut na PlayStation krátce poté, co byla konzole uvedena na trh.\n\nKodžima změnil název hry na Metal Gear Solid z původního pracovního názvu Metal Gear 3. Bylo to způsobeno tím, že první dva díly pro konzoli MSX2 nebyly, mimo komunitu fanoušků, moc známé. Použil slovo \"Solid\", protože to už byl třetí díl série a protože hra používá moderní 3D grafiku. Pokračování této hry také nesou jméno Metal Gear Solid a pokračují v příběhové linii.\n\nVývoj Metal Gear Solid začal v polovině roku 1995 s cílem vytvořit nejlepší hru pro PlayStation vůbec. Vývojáři se zaměřili na přesnost a realismus, ale zároveň byl vývoj zábavný a nervózní. V počátečních stádiích vývoje SWATem vzdělaní tvůrci s ukázkami vozidel, zbraní a výbušnin. Hideo Kodžima uvedl: „Jestli hráč neuvěří, že svět je opravdový, pak už to nemá smysl.“ K plnění tohoto byl upraven každý detail.\n\nHideo Kodžima vytvořil postavy Metal Gear Solidu. Úpravy a mechaniky byly konceptuálním umělcem Yoji Shinkawa. Postavy byly dokončeny polygonálními umělci pomocí štětce a hliněnými modely od Shinkawy. Kodžima chtěl větší interakci s objekty a prostředím, třeba kdyby mohl hráč schovat tělo ve skříni. Kromě toho chtěl \"a full orchestra right next to the player\" systém, který mění tempo aktuálně přehrávané skladby namísto přepnutí do jiné přednahrané skladby. Ačkoliv tyto vlastnosti nebyly dosaženy, jsou uskutečněny v .\n\nMetal Gear Solid byl poprvé představen na veřejnosti na E3 1997 v krátkém videu. Hru si bylo možno zahrát poprvé na Tokyo Game Show v roce 1998 a v témže roce byla oficiálně vydána v Japonsku s rozsáhlou propagační kampaní. Televizní a časopisecké inzeráty, zdarma vydávané demo verze a předzásobené sklady přispěly k celkovým propagačním nákladům 8 milionů amerických dolarů. Je odhadováno, že bylo celkem vydistribuováno okolo 12 milionů propagačních demo verzí v průběhu roku 1998.\n\nAnglická verze, přeložil Jeremy Blaustein, který lokalizoval Sega CD verzi Snatchera, dostala spoustu drobných úprav jako je nastavitelná obtížnost, bonusový smoking pro Sneaka a \"demo theather\" pro přehrávání cut-scén a rádiových spojení. Verze hry ve španělštině, němčině, francouzštině a italštině byly uvolněny po celé Evropě, kromě anglické verze, která byla uvolněna v Americe. Prémiová verze byla vydána v Japonsku a Asii obsahující hru, tričko, dog-tags (psí známky), hudební CD hrající soundtrack ze MSX2 a knížku obsahující informace o produkci hry a příběhu. Evropská verze balíčku se rovněž vyrábí, měla však rozdílný obsah oproti Japonské verzi.\n\nV Japonské verzi Metal Gear Solid pro PlayStation, stejně jako Integral, byl vydán dvakrát: jednou jako The Best Range, podruhé jako PSone books title. Stejně tak americké a evropské verze byly vydány v rámci \"Greatest hits\" a \"Platinum\". Hra je zařazena v japonském Metal Gear Solid: 20th Anniversary Collection set a v americkém Essential Collection set. Hra je dostupná na stažení v Japonsku a Severní Americe na PlayStation Store a brzy bude k dispozici i v Evropě.\n\nBylo vydáno 25. června 1999 pro PlayStation v Japonsku, je rozšířenou verzí původní hry založené na severoamerickém lokalizaci, nahradil původní japonské hlasy anglickým dabingem a zároveň nabízí možnost volby mezi japonštinou a anglickými titulky. Hra nabízela kromě původní hry ještě jeden disk. Je jím takzvaný VR Disk. Po vložení disku se spustily mise ve virtuálním světě, kde si mohl hráč vyzkoušet všechny zbraně a techniky boje. Dále byly přidány v obtížnosti Very Easy, zbraň MP5 s nekonečnou municí, first-person pohled, možnost alternativní cesty pro hlídku nepřátel a stažitelnou PocketStation minihru.\n\nVR Disk obsahuje přes 300 misí, které otestují plíživé a bojové schopnosti hráče. Dále obsahuje méně konvenční testy, jako jsou vyšetřování vražd (vždy jeden důkaz, který usvědčí pachatele), zabíjení obřího vojáka a tři mise, kdy hráč ovládá Cyborg-Ninju. Speciální funkce obsahují trailer pro Metal Gear Solid, artworky Metal Gear Raye z a PhotoShoot režim, určený k focení Mei Ling a Naomi Hunter.\n\nRemake Metal Gear Solidu s názvem byl vyvinut firmou Silicon Knights pod dohledem Hideo Kodžimy a vydán pro Nintendo GameCube v Severní Americe, Japonsku a Evropě v březnu 2004. Zatímco Twin Snakes byl z velké části vyvinutý v Silicon Knights, jeho scény byly vytvořeny in-house v Konami a režíroval je japonský filmový režisér Rjúhei Kitamura, který odráží jeho dynamický styl, s využitím bullet time a choreografií přestřelek. Zatímco děj a nastavení ze hry byly beze změny (i když několik řádků dialogu bylo přepsáno), byly přidány řady herních prvků ze Sons of Liberty, jako třeba možnost střílet z pohledu první osoby. Další změna v anglickém dabingu byla, že Mei Ling spolu s Naomi a s Nastasha měly slabší přízvuk. Také byl přepracovaný ninja Grega Eaglese, který přenechal roli šéfa DARPY Robu Paulsenovi. Grafika byla také vylepšena.\n\nHudba Metal Gear Solidu byla složena v Konami in-house hudebníky, včetně Kazukiho Muraoky, který také pracoval na předchozím dílu série s názvem Metal Gear. Skladatel a textař Rika Muranaka složil píseň s názvem „The Best is Yet To Come“ (To nejlepší teprve přijde). Hlavní téma z MGS bylo nazváno „An Cuimheann leat an Grá“, což v překladu do angličtiny znamená „Do you remember the love?“ (pamatuješ si na lásku?), pro konec hry a titulky autorů. Píseň byla předvedena v Irsku Aoifem Ní Fhearraighem. Hlavní téma bylo složeno TAPPYM a byl také použit v Ape Escape 3.\n\nHudba ve hře podporovala pocity a atmosféru. Zjevně filmová hudba, se silnějšími orchestrálními a sborovými prvky, se objevuje ve videosekvencích. Soundtrack byl vydán 23. září 1998 pod King Records labelem.\n"}
{"id": "452168", "url": "https://cs.wikipedia.org/wiki?curid=452168", "title": "Mortalium animos", "text": "Mortalium animos\n\nMortalium animos (O jednotě křesťanů) je encyklika papeže Pia XI. z 6. ledna 1928. Velmi kriticky se staví k ekumenickým snahám, varuje před názory, které se snaží vytvářet jakousi „všekřesťanskou“ jednotu, zakazuje katolíkům účastnit se takových ekumenických setkání. Nekatolické křesťany („zbloudilé dítky“) též encyklika vybízí k návratu k pravé víře a pravé církvi, ve které dle jejích slov „není a nezůstává nikdo, kdo se poslušně nepodrobuje autoritě Petrově a jeho právoplatných nástupců a neuznává takto jejich moc“.\n\nPius XI. se v encyklice zmiňuje o kongresech, shromážděních a konferencích, na které jsou k diskusi o víře zvány osoby z nejširších kruhů, dokonce i nekřesťané, načež pokračuje: „Katolíci rozhodně nemohou schvalovat takové pokusy, které vycházejí z bludné nauky, podle níž všechna náboženství jsou více méně stejně chvályhodná a dobrá, poněvadž prý jen různými způsoby vyjadřují všem společné cítění, které nás povznáší k Bohu a vede k uznání jeho nejvyšší svrchovanosti. … Z toho zřejmě vyplývá, že všichni, kteří takové teorie a pokusy bezvýhradně schvalují, zříkají se zcela náboženství Bohem zjeveného.“\n\nV encyklice papež označuje takovéto názory za veliké nebezpečí, které podrývá základy katolické víry. Zmiňuje též vytváření různých ekumenických spolků, které většinou vedou nekatoličtí vůdci.\n\nEncyklika pokračuje vysvětlováním katolického pohledu na podstatu církve a její jednotu. Zdůrazňuje jedinečnost Kristovy církve, kterou je církev katolická. Encyklika se též zabývá některými jednotlivými názory na roli a podstatu církve či papeže.\n\nPius XI. se ostře staví proti snahám nekatolíků o vyjednávání s katolickou církví jako rovný s rovným:\nPřejí-li si nekatolíci jednotu, vybízí je encyklika k návratu ke katolické církvi a přijetí jejího učení, „protože tato jednota nemůže vzniknout jinak než z jednoho učitelského úřadu, jednoho pravidla víry a z jedné víry v Krista“.\n\n\n"}
{"id": "452169", "url": "https://cs.wikipedia.org/wiki?curid=452169", "title": "Norges Statsbaner", "text": "Norges Statsbaner\n\nNorges Statsbaner (Norské státní dráhy, běžně známa jako NSB) je norská železniční společnost. Jejím vlastníkem je norská vláda. Společnost je největší dopravce v Norsku, protože pod její správu spadá také několik dceřiných společností jako například NSB Gjøvikbanen AS či Nettbus, které jsou také dopravními firmami. Nákladní doprava je oddělena do samostatné společnosti CargoNet. Dříve NSB vlastnila a spravovala tratě i nádražní budovy, ale dnes tato pravomoc náleží vládní agentuře Jernbaneverket.\n\n\"Časové období 1854 – 1883\"\n\nPrvní norskou železnicí byla trať mezi městy Oslo a Eidsvoll, která byla otevřena 1. září 1854. Tato trať byla dlouhá 68 km a byla projektována na standardní rozchod kolejí. Celá trať končila u jezera Mjøsa a poté cestující mohli pokračovat parníkem až do Lillehammeru. Tato trať byla zkonstruována britskými inženýry a stavba byla financována britskou a norskou vládou. Tento projekt byl, i přes svou náročnost a nákladnost, velice výnosný a díky němu se celá odvětví průmyslu rychle rozvíjela. Podél trati byla současně budována i telegrafní vedení. Do roku 1926 byla společnost formálně soukromá, ale vláda si stále držela velký vliv.\n\nDalší tratí v Norsku se rozhodnutím norského Parlamentu z roku 1857 stala 23. června 1862 úzkorozchodná trať Hamar - Grundset. Poté nastal poměrně rychlý rozvoj železnic v celém Norsku, ale hlavně byl směřován do oblasti na jihu v okolí Osla.\n\n\"Založení NSB v roce 1883\"\n\nNorské státní dráhy (NSB) byly formálně založeny roku 1883 vládní komisí (Hovedstyrelsen), která byla vytvořena v roce 1857. Státní dráhy byly správně rozděleny do 6 oblastí - Kristiania (Oslo), Drammen, Hamar, Trondheim, Stavanger a Bergen. Pobočky v Kristiansandu, Narviku a Arendalu byly založeny později. Toto dělení vydrželo až do roku 1989.\n\n\"Velký rozvoj\"\n\nV roce 1890 se norský parlament rozhodl kompletně předělat celý projekt železnic v Norsku, který byl po sedm let zcela zastaven. Mnoho tratí bylo zrekonstruováno a Oslo se stalo centrálním bodem celého systému. Hlavní tratě byly dokončeny postupně - trať Bergen 1909, trať Dovre 1921, Severní dráha 1942 a trať Sørland 1944.\n\n\"Časové období 1945 – 1970\"\n\nPo druhé světové válce byl rozvoj tratí téměř zastaven s výjimkou prací na Severní dráze do Bodø. Také se pomalu začaly mnohé tratě elektrifikovat.\n\n\"Časové období 1970 – 1995\"\n\n\"Časové období 1996 - současnost\"\n\n"}
{"id": "452174", "url": "https://cs.wikipedia.org/wiki?curid=452174", "title": "Azosloučenina", "text": "Azosloučenina\n\nAzosloučeniny jsou chemické sloučeniny obsahující funkční skupinu R-N=N-R', kde R a R' může být buď aryl nebo alkyl. Skupina N=N se nazývá azoskupina, rodičovská sloučenina, HN=NH, se jmenuje diazen (také diimid). Stabilnější deriváty obsahují dvě arylové skupiny. Název \"azo\" pochází ze slova \"azote\", francouzského názvu dusíku odvozeného z řeckého \"a\" (ne) + \"zoe\" (žít).\n\nV důsledku п-delokalizace mají arylové azosloučeniny živé barvy, zvláště červené, oranžové a žluté. Proto se používají jako barviva (azobarviva), např. disperzní oranž 1. Některá azobarviva, např. methyloranž, se používají jako acidobazické indikátory, protože kyselina a příslušná sůl mají různé zbarvení. Vývoj azobarviv byl důležitým krokem v rozvoji chemického průmyslu.\n\nAzopigmenty jsou bezbarvé částice (typicky zeminy nebo jíly), které byly obarveny azobarvivy. Azopigmenty jsou důležité v různých barvách, včetně uměleckých. Mají výtečné barvicí vlastnosti, opět hlavně v oblasti žluté až červené, a jsou odolné vůči světlu. Tato odolnost nezáleží jen na vlastnostech organické azosloučeniny, ale také na způsobu, jakým je barvivo navázáno na pigmentový nosič.\n\n"}
{"id": "452177", "url": "https://cs.wikipedia.org/wiki?curid=452177", "title": "Alfred Cogniaux", "text": "Alfred Cogniaux\n\nAlfred Celestin Cogniaux (7. dubna 1841 – 15. dubna 1916) byl belgický botanik. Kromě jiných je po něm pojmenován rod Neocogniauxia. Roku 1916 převzala jeho rozsáhlý herbář Národní belgická botanická zahrada.\n\n\n \n"}
{"id": "452181", "url": "https://cs.wikipedia.org/wiki?curid=452181", "title": "Petr Figulus Jablonský", "text": "Petr Figulus Jablonský\n\nPetr Figulus Jablonský (1619 Jablonné nad Orlicí - 12. ledna 1670 Klaipėda) byl biskup Jednoty bratrské a zeť Jana Amose Komenského.\n\nVykonal mnoho složitých diplomatických misí v Anglii, Švédsku, Maďarsku a Prusku. Coby reformovaný kazatel působil v Nassenhubenu u Gdaňska a v Klaipėdě. Přídomek Figulus (latinsky hrnčíř) získal od svého tchána J. A. Komenského. V Klaipėdě se Petr Figulus podepisoval \"Petrus Figulus Pastor Ecclesiae Reformatae novellae demumque colligi coeptae Memmelae in Prussia Ducati\". Žádná z jeho podobizen se nedochovala.\n\nJeho otec Jan byl rodem Čech, měšťan a (povoláním hrnčíř) v Jablonném nad Orlicí̟ od jeho profese byl odvozeno příjmeníː hrnčíř se latinsky řekne Figulus. Petr Figulus v dětství osiřel, rodiče zemřeli následkem morové epidemie pravděpodobně roku 1622. Jan Amos Komenský sirotka přijal do své rodiny a vychovával jako vlastního syna. Roku 1628 odešel Petr coby devítiletý chlapec s rodinou Komenských do exilu v polském Lešně, kde se učil pod vedením Komenského. Naučil se nejdůležitějším evropským cizím jazykům, proto již v letech 1636 - 1638 provázel Johna Duryho na jeho cestě po Švédsku. Roku 1641 byl spolu se svým učitelem v Londýně (tam mu tlumočil do angličtiny). Později, když přerušil studia na Leidenské Valonské Akademii, doprovázel Komenského při cestě do Švédska, dále do Transylvánie a Východního Pruska (1642 – 1643).\n\nRoku 1642 si Komenský vybral Petra Figula za pomocníka v Elblingu, o rok později ho poslal jako svého zástupce ke kancléři Oxenstiernovi, aby ukončil studia ve Švédsku. 24. srpna 1644 se Petr Figulus, prakticky jako sekretář J. A. Komenského, společně s dalšími Českými bratřími zúčastnil Orlenské konvokace (v Orle v Litvě, na panství knížete Radvily).\n\n19. října 1649 se Figulus v polském Lešně oženil s Alžbětou Komenskou, dcerou svého pěstouna J. A. Komenského. Roku 1657 se usadil coby kazatel v Nassenhubenu (dnes Mokry Dwór) u Gdaňska, kde se mu narodily 4 z pěti dětí. Žil zde klidným životem, spolupracoval s místním luteránským farářem, vykonával bohoslužby, kázal a učil děti.\n\nRoku 1662 synod Jednoty bratrské potvrdil Petra Figula Jablonského do úzké rady, čímž akceptoval přání J. A. Komenského, aby se Figulus stal jeho všestranným nástupcem.\n\nPetr Figulus byl koncem roku 1666 na přímluvu litevského knížete Bohuslava Radvily povolán braniborským kurfiřtem jako dvorní kazatel do východopruského Memelu (dnešní Klaipėda v Litvě). Bratranci Bohuslav a Jonušas (1612 - 1655) Radzwilové byli kalvinisté, nejednou bohatě podpořili Komenského a České bratry; s mnohými z nich se osobně znali. Osvětové plány Petra Figula podporovala i kurfiřtova sestra Charlotta Kuronská.\n\nV Klaipėdě byla reformovaná komunita tvořená reformáty z blízkého \"příhraničí\": Litvy, Ruska a Polska, bylo zde také 13 rodin ze Skotska, Němci, Nizozemci. Klaipėdští reformáti museli ještě v roce 1645 k přijímání a na bohoslužby až do Královce. Až konečně roku 1661 farář Wendelinus dostal od kurfiřta Fridricha Wilhelma povolení přijít za reformáty do Klaipėdy čtyřikrát do roka. Roku 1667 pak sbor získal povolení koupit dům pro bohoslužby a mít vlastního kazatele.\n\nSvou autoritou a diplomatickým taktem tu Figulus dokázal v krátké době smířit rozvaděné luterány a kalvinisty. Vedle smiřovací mise měl v Klaipėdě i další úlohu: založit školskou kolej. V Klaipėdě měl k dispozici řadu knih a materiálů J.A. Komenského. Skoty vyučoval anglicky, Němce německy.\n\nČtyři poslední léta Petra Figula byla poměrně idylická. Smrt jeho mecenáše a přítele Bohuslava Radzvily 31. prosince 1669 jím silně otřásla a uvědomil si, že jeho mise v Klaipėdě ztratila půdu pod nohama. Nachladil se a zemřel na zápal plic 12. ledna 1670 v Klaipėdě. Byl pochován na Klaipėdském městském hřbitově, který již dávno zanikl (toto místo bylo později zastaveno, nyní se tam stýkají ulice Taikos a Galutinio pylimo), místo jeho hrobu tedy není přesně známo.\n\n19. října 1649 v Lešně sňatek s Alžbětou Komenskou (* 1629, † po roce 1678). Měli spolu 5 dětí:\n\nRodinnou relikvii - platinový prsten s diamanty - vlastní potomek z desáté generace Jan Kalik, syn Gerdy Figulus-Kallikové (1912 - 1997).\n\n\n"}
{"id": "452182", "url": "https://cs.wikipedia.org/wiki?curid=452182", "title": "GKNPC Chruničeva", "text": "GKNPC Chruničeva\n\nGKNPC Chruničeva, celým názvem Státní kosmické vědeckovýrobní středisko M. V. Chruničeva ( ) je ruská společnost raketového a kosmického průmyslu. Základní produkcí firmy jsou rakety rodiny Proton a urychlovací bloky k nim. Od poloviny 90. let vyvíjí novou rodinu nosných raket Angara.\n\nSpolečnost vznikla roku 1993 sloučením Závodu Chruničeva a Konstrukční kanceláře Saljut (KB Saljut).\n\nZávod Chruničeva v obci Fili (od roku 1935 část Moskvy) byl založen roku 1916 pod názvem „Druhý automobilový závod Russo-Balt“ (\"Второй автомобильный завод «Руссо-Балт»\"). První automobily vyjely z bran závodu roku 1922. Roku 1923 byl závod předán v třicetileté koncesi firmě Junkers, s cílem osvojit si výrobu celokovových letadel. Do roku 1925 bylo vyrobeno 50 letadel JU-20 a stovka Ju-21. Roku 1927 sovětská vláda dohodu s Junkersem vypověděla a továrna byla přejmenována na Letecký závod č. 22. Od poloviny dvacátých let byla zahájena výroba letadel konstruktéra Andreje Tupoleva, postupně letadla typu R-33 (ANT-3), TB-1 (ANT-4), TB-3 (ANT-6), R-6 (ANT-7), SB. Roku 1940 začala produkce bombardéru Pe-2. Na podzim 1941 byl závod evakuován na východ do Kazaně, od prosince 1941 ve Filách vznikl nový letecký závod č. 23. Za války podnik vyráběl různé typy bombardovacích letadel (Il-4, Tu-2). Po válce pokračovala výroba bombardérů, nyní reaktivních.\n\nRoku 1951 byl závod včleněn do nově založené Zkušební konstrukční kanceláře č. 23 (OKB-23) v čele s Vladimirem Mjasiščevem. Konstrukční kancelář měla za úkol vyvinout těžký strategický bombardér. Už po necelých dvou letech, v lednu 1953, letoun M-4 vzlétl. Od roku 1956 začala výroba modernizované verze letounu nazvané 3M. Paralelně od roku 1954 konstruktéři vyvíjeli mezikontinentální křídlatou raketu Buran, roku 1957 byl projekt zrušen.\n\nOd roku 1958 OKB-23 spolupracovala s OKB-52 Vladimira Čelomeje na vývoji balistických raket. Tato spolupráce vyústila roku 1960 ve včlenění OKB-23 do OKB-52 pod názvem Filiálka č. 1. V letech 1960 – 1961 závod vyráběl vrtulníky Mi-6.\n\nSvé nové pobočce Čeloměj předal výrobu rakety UR-200 a od roku 1962 mezikontinentální balistické střely UR-100 (ve výzbroji od roku 1967) a konstrukci UR-500. První start UR-500 s družicí Proton proběhl 16. července 1965. Záhy se jméno vynášené družice přeneslo i na raketu. Proton, s nosností přes 20 tun na nízkou oběžnou dráhu, zůstal na další desetiletí základem produkce závodu. Od roku 1967 se Filiálka č. 1 věnovala vývoji lodi TKS (kromě návratového modulu). Závod Chruničeva vyráběl Čelomějovy stanice Almaz i jejich pozdější bezpilotní modifikace, trupy stanic Saljut, lodi TKS, v 80. letech i moduly Miru a ISS odvozené od TKS. Roku 1981 přešla konstrukční kancelář i se závodem do podřízenosti NPO Eněrgija pod názvem KB Saljut. Od roku 1988 byla KB Saljut základem samostatného NPO Experimentálního strojírenství. Od roku 1991 byly KB Saljut a Závod Chruničeva dvě samostatné společnosti.\n\nGKNPC Chruničeva vznikl na základě výnosu prezidenta Jelcina ze 7. července 1993 sloučením KB Saljut a Závodu Chruničeva. V prosinci 2007 byly ještě připojeny omské „PO Poljot“, moskevské „MPKO Dlina“ a „Voroněžský mechanický závod“ a v lednu 2008 „KB chemického strojírenství A. I. Isajeva“ v Koroljovu.\n\nV 90. letech pokračovala produkce raket Proton, Byla vyvinuta modernizovaná varianta Proton M s nosností 6 tun na dráhu přechodovou ke geostacionární. Její první start proběhl 7. dubna 2001.\n\nRoku 1993 GKNPC Chruničeva, RKK Eněrgija a Lockheed-Martin založili společný podnik International Launch Services (ILS) určený k zabezpečení programu Sea Launch (Mořský start).\n\nRoku 1995 mohl být po několika letech zastavení prací konečně dokončen a vypuštěn Spektr, modul vesmírné stanice Mir, následující rok byl vypuštěn poslední modul Miru Priroda.\n\nRakety UR-100N (RS-18) vyřazované z výzbroje podnik upravil na nosné rakety Rokot. Na mezinárodním trhu nabízí služby Rokotů společnost Euroskot, společný podnik s německou DASA.\n\nU Chruničevů vyvinuli a vyrobili urychlovací blok 12 KRB pro indickou raketu GSLV, poprvé byl použit roku 2001. Od roku 2004 spolupracují s jihokorejským výzkumným institutem pro letectví a vesmír na vývoji nosné rakety KSLV (první stupeň z Angary + korejský druhý stupeň). První start byl proveden v červenci 2009, po několika nezdařených pokusech se na konci ledna 2013 podařilo dostat do vesmíru první jihokorejskou družici. Jižní Korea však plánuje pracovat dále na svém vesmírném programu již sama.\n\nSpolečnost vyvíjí rodinu raket Angara. Pro Angaru připravuje mnohonásobně použitelný urychlovací blok Bajkal.\n\n\nŘeditelé Russo-Baltského automobilového závodu, od 1924 Státního leteckého závodu č.5 Samoljot, od 1927 Leteckého závodu č. 22, od 1941 Leteckého závodu č. 23, od 1961 Závodu Chruničeva:\n\n\nŘeditelé konstrukční kanceláře OKB-23, od 1960 Filiálky č.1 OKB-52 (od 1966 CKBM), od 1981 KB Saljut:\n\nGenerální ředitelé GKNPC Chruničeva:\n"}
{"id": "452183", "url": "https://cs.wikipedia.org/wiki?curid=452183", "title": "Andy Fraser", "text": "Andy Fraser\n\nAndrew McLan 'Andy' Fraser (3. července 1952 v Paddingtonu, západní Londýn – 16. března 2015) byl britský hudebník, známý jako skladatel a baskytarista skupiny Free.\n\nNa piano začal hrát ve věku pěti let a cvičil klasickou hudbu do dvanácti, kdy přešel na kytaru. Od třinácti let hrál v klubech na East Endu, a po skončení školy v patnácti letech byl zapsán na školu Hammersmith F.E. College. Tam potkal Sappho Kornerovou, dceru Alexise Kornera, který se pro něho stal druhým otcem. V roce 1968 zavolal Kornerovi John Mayall, že hledá baskytaristu. Korner navrhl Frasera, který tak ve věku 15 let nastoupil do profesionální kapely a vydělával 50 liber týdně.\n\nKorner byl také iniciátorem Fraserova vstupu do vlivné skupiny Free, kterou tvořili Paul Rodgers (zpěv), Paul Kossoff (kytara) a Simon Kirke (bicí). Fraser byl společně s Rodgersem spoluautorem písně \"All Right Now\", která se stala hitem číslo 1 a společnost ASCAP (American Society of Composers, Authors, and Publishers) v roce 1990 tuto píseň označila jako hit číslo jedna v mezinárodním měřítku, protože jenom v samotných Spojených státech ji rádia vysílala milionkrát.\nV roce 1971 Fraser odešel od Free a založil trio Toby, s kytaristou Adrianem Fisherem (později Sparks) a bubeníkem Stanem Speakem. Skupina nahrávala, ale nikdy nic nevydala. Fraser se znovu připojil k Free v listopadu 1971. Podruhé skupinu opustil v červnu 1972.\n\nPo tomto odchodu od Free, Fraser založil skupinu Sharks se zpěvákem Snipsem (později Baker Gurvitz Army), kytaristou Chris Speddingem a bubeníkem Marty Simonem. Po debutovém albu \"First Water\" (1973) Fraser odešel.\n\nZemřel roku 2015 ve věku 62 let.\n\n"}
{"id": "452186", "url": "https://cs.wikipedia.org/wiki?curid=452186", "title": "Alfred Wesmael", "text": "Alfred Wesmael\n\nAlfred Wesmael (1832 – 1905) byl belgický botanik. Zabýval se taxonomií rostlin a působil jako hostující profesor na Washingtonské univerzitě. \n\n"}
{"id": "452196", "url": "https://cs.wikipedia.org/wiki?curid=452196", "title": "Dělnice", "text": "Dělnice\n\nDělnice může být:\n\n"}
{"id": "452201", "url": "https://cs.wikipedia.org/wiki?curid=452201", "title": "Final Fantasy Crystal Chronicles (herní série)", "text": "Final Fantasy Crystal Chronicles (herní série)\n\nFinal Fantasy Crystal Chronicles (ファイナルファンタジー クリスタルクロニクル) je série z herního světa Final Fantasy vyvíjená pro konzole firmy Nintendo. Sérii zahajuje hra s názvem Final Fantasy Crystal Chronicles, která byla v Japonsku poprvé v prodeji v roce 2003.\n\nPrvní hra série — Final Fantasy Crystal Chronicles — se po vydání, v roce 2003, stala první Final Fantasy hrou pro Nintendo konzole od roku 1994 (v tomto roce vyšla Final Fantasy VI pro Nintendo SNES, pak Square Enix přešel s vývojem na PlayStation). Mimo Final Fantasy svět se jedná o první hru firmy Square Enix pro Nintendo od roku 1996 (poslední hra byla Super Mario RPG).\n\nV roce 2007 vyšla hra , která pokračuje v sérii. Příběh však předchází ději v Crystal Chronicles o několik tisíc let a děj sleduje dvojčata Yuriho a Chelinku.\n\nO rok později vyšla hra , která je dostupná pouze přes online obchod WiiWare na konzoli Wii. Děj přímo navazuje na první titul série.\n\nNa začátku roku 2009 uvedl Square Enix další pokračování s názvem , které navazuje na . Děj nesleduje Yuriho a Chelinku, ale dívku jménem Sherlotta.\n\nZatím poslední oznámený titul má vyjít na konci roku 2009 a bude dostupná pro Nintendo Wii. Děj je zasazen tisíce let za prvním dílem série, ve světě, kde magie téměř vymizela a místo mečů se používají pušky.\n\n\n\nNení jasné, do které doby zařadit . Jelikož není v příběhu zmiňována válka \"magie a technologie\" a ve hře se ještě objevuje druh Yuke, je možné, že hra patří před .\n\nDěje v jednotlivých titulech se odehrávají ve světě, obývaném čtyřmi rasami. Ačkoliv není svět ani v jednom titulu pojmenován, jednotlivé hry sdílí stejnou historii a obyvatele.\n\n\"Ring of Fates\", dějově první hra s sérii, uvádí hráče do prosperujícího světa, kde všechny rasy žijí v míru a \"Velký krystal\" (\"Great Crystal\") ochraňuje lidi před nebezpečným vlivem rudého měsíce (\"blood-red moon\"). Hlavní město, Rebena Te Ra, je obývána králem, který vládne spravedlivě, a proto se tato doba nazývá \"Zlatá éra\" (\"Golden Age\").\n\nO tisíc let později dopadne na svět meteorit, který rozbije Velký krystal na tisíce kousků. Do této doby je zasazen \"Crystal Chronicles\". Celý svět je pokryt nebezpečným, jedovatým plynem, známým jako \"miasma\". Zatímco monstra a nebezpečná zvířata jsou vůči tomuto jedu imunní, vesnice a města se musí bránit pomocí úlomků \"Velkého krystalu\". Tyto generují ochranou bariéru, přes kterou \"miasma\" nemůže proniknout. Moc úlomků však časem slábne, a proto se musí obnovovat pomocí tekutiny známé jako myrrh, která se získává ze stromů. Vzhledem k tomu, že Rebena Te Ra byla nejvíce zasažena meteorem, je téměř neobydlená lidmi.\n\n\"My Life as a King\" navazuje na předchozí titul. Svět je již očištěn od \"miasmy\" a lidé začínají budovat nové, prosperující království.\n\nZatím poslední titul, \"Crystal Bearers\", má údajně představit svět po válce dvou ras — Yuke a Liltie. Magii ovládající rasa Yuke je téměř vyhubena a alchymisté Liltie jsou vládnoucí rasa. Magie je proto ilegální a nahradila ji technologie.\n\nSérie byla vytvořena herním vývojářem Akitoshi Kawazu, který mimo jiné stojí i za příběhem hry Final Fantasy Legend, podílel se na tvorbě Final Fantasy I a dalších.\n"}
{"id": "452203", "url": "https://cs.wikipedia.org/wiki?curid=452203", "title": "Zbyněk z Hostomic", "text": "Zbyněk z Hostomic\n\nZbyněk z Hostomic byl středověký šlechtic z významného rodu Zajíců z Valdeka. Po smrti svého otce Viléma Zajíce z Valdeka (v bitvě u Dachova roku 1319) zdědil Zbyněk Hostomice, které se snažil povýšit na město, ale to se událo až roku 1343, za života pražského purkrabího Hynka Berky z Dubé.\nZbyněk zemřel patrně v roce 1340. Manželkou Zbyňka z Hostomic byla podle Bartoloměje Paprockého Rejna z Landštejna. Kolik – a zda vůbec – po sobě zanechal potomků není známo. Podle Paprockého po sobě zanechal syna, který se rovněž jmenoval Zbyněk († asi 1370). \n"}
{"id": "452209", "url": "https://cs.wikipedia.org/wiki?curid=452209", "title": "Pobočné tábory KL Mauthausen-Gusen", "text": "Pobočné tábory KL Mauthausen-Gusen\n\nToto je seznam pobočných táborů KT Mauthausen-Gusen. Tento seznam není úplný, neboť v různých obdobích existovalo vícero pobočných táborů. Navíc byla otrocká práce vězňů využívána v mnoha podnicích a farmách, které měly vlastní vězně.\n"}
{"id": "452210", "url": "https://cs.wikipedia.org/wiki?curid=452210", "title": "Schwechat", "text": "Schwechat\n\nSchwechat je město v Dolních Rakousích v Rakousku jihovýchodně od Vídně. Je známé především díky mezinárodnímu letišti Vídeň-Schwechat. Žije zde obyvatel. Nachází se v nadmořské výšce 162 m n. m u ústí stejnojmenné řeky do Dunaje.\n\nU města došlo 30. října 1848 k bitvě u Schwechatu, kde byla poražena maďarská revoluční armáda.\n\nŽelezniční stanice ve městě se nazývají \"Klein-Schwechat\" a \"Groß-Schwechat\", tyto názvy se používají jen na železnici a nemají jiný význam. Letiště spojuje s Vídní S-Bahn.\n\nV období Římské říše ležela na místě Schwechatu pevnost Ala Nova. První písemná zmínka o městě pochází z roku 1334. K průmyslovému rozvoji města napomohla Místní dráha Vídeň – Bratislava. Schwechat je městem od roku 1922, v letech 1938 až 1954 byl městskou částí Vídně. Předměstím Schwechatu jsou dříve samostatné obce Kledering, Mannswörth a Rannersdorf.\n\nVe městě se nachází jedna z největších ropných rafinerií v Evropě patřící firmě OMV, která zpracuje okolo 9,6 milionů tun ropy ročně a pracuje v ní okolo sedmi set zaměstnanců. Byla založena roku 1936, za druhé světové války se stala terčem bombardování. Dalším důležitým odvětvím ekonomiky je pivovarnictví (Schwechater Bier), rozšířena je i vinařská turistika. Sídlila zde letecká společnost Lauda Air.\n\nSídlí zde divadlo Theater Forum Schwechat, od roku 1992 se každoročně konají městské kulturní slavnosti Schwechater Stadtfest. Turistickou atrakcí jsou kostel Jakuba Staršího z roku 1756, barokní zámek Rothmühle a železniční muzeum.\n\n\nVe městě se nachází známá atletická dráha, na které se pořádají mezinárodní mítinky a kde se v roce 1983 konalo Mistrovství Evropy juniorů v atletice.\n\nVe Schwechatu vytvořil 18. června 1983 (v průběhu mezistátního atletického utkání Rakouska s Československem a Maďarskem) československý diskař Imrich Bugár nový národní rekord výkonem 70,72 metru.\n\nVe Schwechatu se narodili fotbalista a trenér Rudolf Vytlačil a bývalý spolkový kancléř Viktor Klima.\n"}
{"id": "452214", "url": "https://cs.wikipedia.org/wiki?curid=452214", "title": "Romanov", "text": "Romanov\n\nRomanov může být:\n\n"}
{"id": "452220", "url": "https://cs.wikipedia.org/wiki?curid=452220", "title": "Lamač (Bratislava)", "text": "Lamač (Bratislava)\n\nLamač (německy \"Blumenau\" či \"Lamatsch\", maďarsky \"Lamacs\" či \"Lamács\") je městská část hlavního města Slovenské republiky Bratislavy v okrese Bratislava IV. Její součástí jsou místní části Podháj a Rázsochy.\n\nZdejší dominantou je římskokatolický kostel svaté Margity, nachází se zde i Kaplička Svaté Rozálie ze 17. století. Kostel svaté Margity byl postaven v letech 1947-1951.\n\nLamač je městská část s velmi bohatou historií. Původní obec byla založena v 16. století chorvatskými kolonisty. V minulosti byl znám jako vinařská oblast a jako zemědělská a ovocnářská zásobárna pro bratislavské trhy.\n\nSoučástí slovenského hlavního města je od roku 1946. Významnou zdejší památkou je pomník ukončení prusko-rakouské války, také památník padlých Lamačanů v době první světové války.\n\nHistorické jádro původní obce tvoří Vrančovičova ulice. Čtvrtě rodinných domů se nacházejí jižně od původní zástavby a v lokalitě Segnáre a Podháj. Sídlištní výstavba byla soustředěna severně v ulicích Studenohorská, Bakošova, Heyrovského a Na Barine. Centrum Lamače je Malokarpatské náměstí, kde sa nachází většina zdejší občanské vybavenosti a konají se zde i nejrůznější kulturní a společenské podniky.\n\nKaždoročně se zde konají Hrubé hody (nějakou dobu známé jako Rozálske hody), termín jejich konání je na svátek sv. Rozálie na počátku září.\n\nSportovní zařízení:\n\nLamač je východištěm pěších a cykloturistických tras do Malých Karpat.\n\nŽelezniční doprava je reprezentována tratí 110 Bratislava – Kúty – Břeclav ČD se stanicí Bratislava-Lamač.\n\nZe silniční dopravy je nejvýznamnější dálnice D2 s křižovatkami Lamač a Polianky a státní silnice I/2.\n\nSpojení veřejnou dopravou s ostatními městskými částmi zabezpečují linky MHD 23, 30, 37, 63, 92 a noční linka N37. MHD je zabezpečována Dopravním podnikem Bratislava. Na území Lamače se nacházejí i dvě zastávky příměstské autobusové dopravy provozované společností Slovak Lines.\n\n"}
{"id": "452221", "url": "https://cs.wikipedia.org/wiki?curid=452221", "title": "Nacistická architektura", "text": "Nacistická architektura\n\nNacistická architektura se formovala mezi světovými válkami v Německu a Itálii pod vlivem totalitního státního zřízení.\n\nMonumentální architektura se během dějin neustále využívala na šíření politických ideologií. Totalitní architektura, která vznikla v období mezi dvěma světovými válkami v Itálii, později v Sovětském svazu a poté v Německu měla za cíl posílit národní povědomí o návratu k tradičním hodnotám. Z toho důvodu byla architektonická moderna v těchto státech odsuzovaná až potlačená.\n\nV roce 1933 dal Adolf Hitler po svém nástupu k moci zavřít Bauhaus, čímž jasně vyjádřil postoj režimu k moderní architektuře. Architekti moderny z Německa emigrovali nebo byli vyhnáni. Za svého poradce pro architekturu Hitler jmenoval Paula Ludwiga Troosta, ale až Albert Speer, který jej v roce 1934 nahradil, se stal ideálním interpretem vůdcových myšlenek.\n\nNacistická architektura hledala náměty v antické, egyptské, babylonské i neoklasické architektuře. Využívala monumentalitu, přehnané měřítko, zjednodušování, symetrii, opakování, leštěné plochy, běžné byly symboly říše či strany na nábytku či průčelích budov. Kromě státní architektury vznikala i vědecká architektura a bytová výstavba. Vyznačovala se tradičními šikmými střechami, regionálními prvky a rustikální jednoduchostí. Tato „regionální“ architektura však byla vytvořená uměle a nebyla vázána na žádné konkrétní místo.\n\n\nV Itálii nebyla architektura moderny ze strany vlády potlačovaná. Italští architekti se totiž rozhodli nezapomenout ve své tvorbě na slávu minulosti, ale zároveň rozvíjeli nové postupy. To umožnilo rozvoj osobitého stylu, který odsuzoval eklekticismus tradičního stylu i antihistorický postoj modernismu. Určující slovo v architektuře té doby mělo v Itálii seskupení architektů pod názvem „Gruppo 7“ založené roku 1927. Mussoliniho poradcem pro architekturu byl Marcello Piacentini.\n\nKulisou pro demonstraci fašistické moci v Itálii byl hlavně Řím, a proto byla velká pozornost věnovaná přestavbám na zvýraznění monumentálních staveb minulosti. Nová architektura inspirovaná neoklasicismem byla prostá a měla symbolizovat pokojný život pod vládou fašismu a syntézu sedlácké a vojenské cti, připomínající římskou tradici. Modernistická architektura dokázala skloubit historizující formu s využitím moderních materiálů a postupů, čehož je dobrým příkladem továrna společnosti Fiat v Turíně. Objevují se však i vysloveně modernistické stavby s výrazným vlivem Le Corbusiera.\n\n\n"}
{"id": "452228", "url": "https://cs.wikipedia.org/wiki?curid=452228", "title": "Diskografie Cyndi Lauper", "text": "Diskografie Cyndi Lauper\n\nToto je diskografie americké zpěvačky Cyndi Lauper, která k dubnu 2011 vydala jedenáct studiových alb, sedm kompilací, jedno Extended Play, tři video alba a čtyřicet šest singlů. Celosvětově prodala více než 25 miliónů kopií desek.\n\nStala se zakládající členkou skupiny Blue Angel, které vydala jejich debutové album nahrávací společnost Polydor v roce 1980. Deska se stala neúspěšnou, zpěvačka vyhlásila úpadek a skupina se rozpadla. V roce 1983 podepsala smlouvu u nahrávací společnosti Portrait Rec., která jí vydala první sólové album \"She's So Unusual\". To se stalo velmi úspěšným, získalo několik platinových a zlatých desek v různých zemích. Tím byla započata její stabilní profesionální pěvecká kariéra.\n"}
{"id": "452230", "url": "https://cs.wikipedia.org/wiki?curid=452230", "title": "Böhmische Escompte-Bank", "text": "Böhmische Escompte-Bank\n\nBöhmische Escompte-Bank (Bebca) byla banka se sídlem v Praze, která měla pobočky ve většině velkých městech v Čechách a později v Československu.\n\nByla založena v roce 1863 na podporu a rozvoj průmyslu. Po zahájení německé okupaci Československa a vytvoření Protektorátu Čechy a Morava byla banka zkonfiskována Třetí říší a částečně propojena s Dresdner Bank. Během druhé světové války byla banka, pod vedením Rudolfa Reinera, jednou z institucí podílející se na takzvaném Reinhardtově fondu (sestávajícího ze šperků, stříbra a zlata zkonfiskovaného vězňům z koncentračních táborů). Banka se rovněž finančně podílela na výstavbě některých koncentračních táborů prostřednictvím účtů SS a dceřiných firem společnosti DEST. Po Pražském povstání se stalo hlavní sídlo banky sídlem České strany sociálně demokratické.\n"}
{"id": "452231", "url": "https://cs.wikipedia.org/wiki?curid=452231", "title": "Maltézský psík", "text": "Maltézský psík\n\nMaltézský psík, někdy též maltézský pinč či maltézáček, je společenské psí plemeno původem z oblasti centrálního Středomoří z okolí ostrova Malta. Někdy je však původ uváděn v oblasti Jaderského moře a ostrova Mljet.\n\nNázev plemene naznačuje, že pochází z ostrova Malta, protože přídavné jméno „maltese“ pochází ze semitského slova „malat“, které znamená útočiště nebo přístav. Tento semitský kořen se objevuje v celé řadě jmen přímořských míst; např. ve jménu jaderského ostrova Méléda, sicilského města Melita a také ostrova Malta.\n\nPředkové tohoto plemene žili v přístavech a přímořským městech centrálního Středomoří, kde lovili myši a krysy, které se nacházely ve velkém množství v přístavních skladištích a podpalubí lodí. První písemná zmínka existuje z roku 370 př. n. l., kde řecký spisovatel Kallimachos, dvorní básník Ptolemaiovců, tohoto psa označil jménem \"Canis Melitaeus\". Plinius starší lokalizoval původ plemene na Maltu a charakterizoval jej jako příjemného společníka místních dam.\n\nAristotelés, který žil ve 4. století př. n. l., zmínil v seznamu psů známých v jeho době malé plemeno, jenž označil jako \"canes melitenses\". Římský básník Marcus Valerius Martialis napsal v 1. století n. l. báseň, ve které zmiňuje malého bílého psíka Issu jako přítele Publia. Toto plemeno bylo známé také ve starověkém Římě a jako oblíbený společník vdaných žen byl oslavován básníkem Strabónem.\n\nObrazy maltézských psíků od mnoha renesančních malířů ukazují tohoto malého psíka v salónech po boku nejkrásnějších žen své doby. V 17. až 18. století se někteří chovatelé rozhodli vylepšit plemeno tím, že ho zmenší. Carl Linné v roce 1792 uvedl, že tito psi nakonec byli velikosti veverky. Původní plemeno křížením s jinými plemeny např. pudlů a miniaturních španělů nakonec téměř vyhynulo.\n\nVyznačuje se bílou dlouhou rovnou srstí, která stále dorůstá, nemá podsadu, nelíná a nepáchne. Srst může mít až slonovinovou barvu a tolerují se i světle oranžové odstíny. Čenich musí být vždy černý, stejně jako tlapky. Ocas je nesen nad hřbetem. Výška v kohoutku se pohybuje od 20 do 25 cm, hmotnost 4–5 kg (někdy i méně). Držení těla je noblesní, psíci nesou hlavu vysoko a vznešeně. Oči musí být velké, tmavé a kulaté. Tělo je spíše podlouhlé, obdélníkového rámce, s širokým hrudníkem a vysoko nasazeným ocasem. Pohybuje se lehce, elegantně. Pro maltézské psíky jsou typické velice rychlé kroky v klusu.\n\nJe inteligentní, přítulný, má rád děti a dobře se vychovává. Vzhledem ke své inteligenci a vztahu k lidem je někdy více než je obvyklé citově navázán na své majitele a rodinné příslušníky, takže vyžaduje relativně více péče, mazlení a pozornosti.\n\nSnese se s ostatními psy, kočky a jiná drobná zvířata ovšem zahání, ale neublížil by jim. Je také hravý psík a dobře vycvičitelný, je možné s ním soutěžit v agility nebo se zúčastnit výstav.\n\nFeny zpravidla hárají 1-2 do roka, avšak krvavé skvrny mohou být nepatrné a minimální.\n\nNa křik a tvrdé zacházení reaguje panikou a úzkostí. Je velice učenlivý a bystrý. Bude šťastný kdykoli a kdekoli, pokud bude v náruči svých nejbližších. Přes svůj malý vzrůst má hodně elánu. Pro sport se však nehodí. Rád si hraje, zvládne i delší procházky, ale usedlý životní styl mu nedělá problém.\n\nTypické obtíže plemene jsou silné slzení, vytočený loket či vatovitá srst. Okolí očí je potřeba také pravidelně ošetřovat, protože vytékající slzy zbarvují a slepují srst. Je vhodné jej denně kartáčovat, česat a pravidelně koupat. Maltézský psík může být ostříhán nakrátko, v opačném případě mu naroste srst dlouhá a v takovém případě je o takovouto srst nutná zvýšená péče.\n\nPodle standardu Mezinárodní kynologické federace (FCI) jsou vyřazujícími vadami:\n\n"}
{"id": "452233", "url": "https://cs.wikipedia.org/wiki?curid=452233", "title": "Reinhardtův fond", "text": "Reinhardtův fond\n\nReinhardtův fond (pojmenovaný po jeho tvůrci Fritzi Reinhardtovi) bylo několik nacistických bankovních účtů s penězi a cennostmi ukradenými vězňům a obětím koncentračních a vyhlazovacích táborů. Peníze byly použity k financování množství významných německých konstrukčních projektů, včetně budování nových koncentračních táborů.\n"}
{"id": "452234", "url": "https://cs.wikipedia.org/wiki?curid=452234", "title": "Matti Aikio", "text": "Matti Aikio\n\nMatti Aikio vlastním jménem Mathis Isaksen (18. června 1872 Karasjok – 25. července 1929 Karasjok) byl první sámský básník Norska.\n\nMatti Aikio se narodil jako syn učitele. Studoval pedagogii v Trondheimu. Vyučoval v letech 1896 až 1906 ve Finnmarce a jižním Norsku.\n\nTeprve roku 1890, v osmnácti letech se Aikio naučil norsky. V tomto jazyce psal své romány a dramata. Popsal v nich život sámské menšiny a její boj za kulturní nezávislost. Aikiovo dílo nicméně není omezeno na sámská témata, psal i prózu s prostředím čistě norským.\n\n\n\n\n"}
{"id": "452235", "url": "https://cs.wikipedia.org/wiki?curid=452235", "title": "Men at Work", "text": "Men at Work\n\nMen at Work byla australská rocková skupina ovlivněná reggae, která dosáhla mezinárodních úspěchů v 80. letech. Byli jedinými australskými umělci, kteří dosáhli prvního místa současně v kategorii album i singl ve Spojených státech (s albem \"Business as Usual\" a singlem \"Down Under\"). V témže čase měli současně #1 singl a album ve Spojeném království. Skupina vyhrála v roce 1983 cenu Grammy v kategorii \"Nejlepší nový umělec\" a prodala přes 30 milionů alb po celém světě. Kapela ukončila svoji aktivní činnost poprvé v roce 1986. V roce 1996 došlo ke znovuobnovení, ale v roce 2002 se definitivně rozpadá. V roce 2012 spáchal sebevraždu saxofonista Greg Ham.\n\n\n\n\n\n\n\n"}
{"id": "452236", "url": "https://cs.wikipedia.org/wiki?curid=452236", "title": "Mistrovství Evropy ve fotbale hráčů do 19 let 2009", "text": "Mistrovství Evropy ve fotbale hráčů do 19 let 2009\n\nMistrovství Evropy ve fotbale hráčů do 19 let 2009 se konalo v červenci a srpnu 2009 na Ukrajině. Jednalo se o 25. ročník turnaje v této věkové kategorii, kterého se účastní osm týmů. Obhájcem titulu byla reprezentace Německa. Turnaje se směli účastnit hráči narození nejdříve 1. ledna 1990. Vítězem turnaje se stal tým domácí Ukrajiny.\n\n\n\n"}
{"id": "452238", "url": "https://cs.wikipedia.org/wiki?curid=452238", "title": "Granát Turnov", "text": "Granát Turnov\n\nGranát, družstvo umělecké výroby Turnov je česká šperkařská firma se sídlem v Turnově. Družstvo je největším výrobcem šperků s české granáty (tzn. pyropy) . Je vlastníkem práva těžby českých granátů, které těží v povrchovém dolu u Podsedic.\n\nUkázku ručního broušení českých granátů a ruční výroby šperků družstvo prezentuje ve své Galerii Granát , umístěné v prvním patře nad podnikovou prodejnou na turnovském náměstí. V galerii se také konají výstavy obrazů, fotografií a další společenské akce.\n\nPo skončení 2. světové války se zlatníci z Turnovska připojili k zlatníkům z okolí Prahy a vstoupili do nově založeného družstva Soluna. Zde však byla výroba šperků s českými granáty vedlejší. Snaha o osamostatnění granátové výroby byla iniciována v létě 1952 zlatníky z turnovské pobočky Soluny. 18. listopadu 1952 byla do nově vzniklého družstva převedena granátnická výroba včetně zařízení a 127 zlatníků. Do prvního představenstva družstva byli zvoleni: Předseda Josef Vávra, místopředseda Karel Zakouřil a členové: Ladislav Bažant, Josef Dlouhý, Bohuslav Cvrček, Vlasta Oplová. Na základě živnostenského listu bylo dokončeno ustavení družstva GRANÁT, lidové družstvo zlatníků, zapsané společenstvo s ručením obmezeným v Turnově k datu: 9. ledna 1953. Od 1. září 1954 se výroba rozšířila o výrobu šperků ve zlatě. Nabídkový katalog granátových šperků se skládal ze vzorů všech bývalých výrobců granátových šperků. V roce 1955 zahájilo družstvo inovaci svých vzorů. Z návrhové soutěže členů vzniklo 70 nových vzorů. V červnu 1955 představenstvo družstva projednalo stavbu plánovaného podniku Na Výšince. Výstavba začala na jaře 1957, generálním dodavatelem bylo družstvo STAVBA Kladno a hodnota plánované investice byla přes 3 mil Kčs. Ve spolupráci s uměleckoprůmyslovými školami připravilo družstvo kolekci exkluzivních šperků pro světovou výstavu EXPO 1957 v Bruselu. Za vystavenou kolekci získalo družstvo Granát nejvyšší ocenění – GRAND PRIX Brusel 1958. Počet pracovníků družstva v roce 1958 již přesáhl 300 členů. V roce 1960 byla dokončena dostavba budov a výroba byla převedena do nových prostor Na Výšince. V roce 1961 došlo ke sloučení družstev Precious (družstvo brusičů) a Granát. Nový název sjednocených družstev zněl: Granát, lidové družstvo brusičů drahokamů a zlatníků, Turnov – Výšinka. Do nového představenstva byli zvoleni za předsedu Ladislav Bažant (Granát) a místopředsedou Bohumil Kalina (Precious). Ke konci roku 1961 vzniká první prodejna GRANÁT na náměstí v Turnově.\n\nV roce 1963 pracovalo v družstvu 415 zaměstnanců, z toho 60 % tvořily ženy. Družstvo se angažovalo na výstavbě nové mateřské školky a jeslí. Bylo založeno vlastní učňovské středisko pro obory Zlatník – klenotník a Brusič šperkového a technického kamene. V červnu 1963 byl technolog družstva Jaromír Franců poslán se zástupci PZO Artia do Indie za účelem problematiky nákupu almandinů. Během roku 1964 byly z NSR dovezeny moderní leštící stroje. V roce 1965 čítalo družstvo již 495 členů. Díky exportu bylo finančně velmi dobře zajištěno. Pro rekreaci členů družstva byl zakoupen v září 1965 dřevěný domek v Horním Polubném. Přestavba domku na rekreační chatu trvala celkem 3 roky. Družstvo bylo v roce 1966 přejmenováno na stávající název:\n\nGranát, družstvo umělecké výroby, Turnov\n\nRok 1968 a společenskopolitické změny se projevily i na chodu družstva. Koncem roku 1968 bylo rozhodnuto o zakoupení prvního licího zařízení v družstvu od firmy Lindner ze SRN. S odléváním se začalo v listopadu 1969. Zájem o granátové šperky byl vysoký, rostly tržby z exportu i maloobchodního prodeje. Broušení drahokamů se postupně stalo přímo závislým na výrobě granátových šperků, stav brusičů se snížil z původních 150 na 75 na úkor zvyšování stavu lidí na granátové výrobě. V roce 1970 mělo již družstvo 565 zaměstnanců a zároveň členů družstva. Do čela družstva byl zvolen Vladimír Kos, místopředsedou se stal Dobroslav Liška. Výroční členskou schůzí v roce 1970 byla ukončena jedna etapa vývoje družstva. Tuto etapu lze charakterizovat jako etapu budování, technizace a konsolidace družstva. Vážným problémem začal být nedostatek granátové suroviny, dodávané Rudnými doly Cínovec. V roce 1972 byla instalována nová linka na broušení tvarových kamenů.\n\nV roce 1973 byla družstvu přidělena ochranná známka pro granátové šperky pod názvem Český granát a označení původu Český granátový šperk. Zkoušela se první náhradní výroba – odlévání stříbrných šperků s přírodními neprůhlednými kameny. V roce 1974 se stal předsedou družstva opět Vladimír Kos, místopředsedou Miloslav Frydrych.\nByly vybudovány dílny praktického vyučování zlatníků, rozšíření tavírny a postavení nové provozovny brusičům drahokamů v Rovensku p. Troskami. Do zlatých šperků se začaly ve větší míře zasazovat přírodní průhledné kameny. V roce 1975 se technické vybavení rozšířilo o puncovací stroj pro puncování všech šperků. Tavírna byla rozšířena o další tavící pec.\nDo družstva nastoupil geolog RNDr. I. Turnovec s cílem prověření ložisek netradičních drahokamů. V družstvu byla vytvořena těžební skupina pro průzkum a těžbu malých lokalit.\nPrůmyslově však bylo možné těžit jen český granát, vltavíny a olivíny.\n\nDružstvo vzneslo požadavek na geologický průzkum granátů v oblasti Podsedice, Měřunice a Třebívlice. Byly vzorovány šperky s jantary a olivíny.\nV letech 1974 – 75 byla do družstva dodána první výpočetní technika – počítače řady JPR. Bylo vytvořeno provizorní výpočetní středisko.\nV roce 1978 byl zvolen předsedou družstva František Koníček, místopředsedou Miloslav Frydrych. V tomto roce došlo na Turnovsku k velkým záplavám, které výrazně poškodily několik provozoven družstva, nacházejících se v centru Turnova. V roce 1979 byla v SRN zakoupena plnoautomatická galvanická linka. V roce 1980 byla dokončena dostavba tavírny a celého objektu podniku. Budovy družstva byly navýšeny o jedno nadzemní podlaží. Na export se omezeně vyráběly Au granátové šperky o ryzosti 75O/OOO.\nV roce 1981 vznikla Komplexní racionalizační brigáda České granáty pro zajištění a kompletního využití granátové suroviny. V roce 1981 a 1982 proběhla další šperkařská sympozia.\n\nV roce 1983 došlo k podstatnému snížení dodávek drahých kovů ze strany státních orgánů a to zhruba na 45% požadované bilance u Ag. Ze strany PZO Artia nebyly pokryty exportní objednávky, náhradním odběratelem se stal PZO Tuzex, který kompenzoval výrobu pro export. Geolog Jiří Skrbek upozornil na značné zásoby českých granátů na Trutnovsku u obce Dolní Olešnice – Vestřev. V roce 1984 se uskutečnilo sympozium s cílem výtvarné inovace granátových šperků.\nII. symposium výtvarníků pod názvem Český granátový šperk proběhlo v roce 1986. Vážným problémem byl nedostatek granátové suroviny, pro rok 1985 nedošlo k dohodě s Rudnými Doly Cínovec o výši dodávek českých granátů. Družstvo obdrželo za své nové vzory ocenění Nejlepší družstevní výrobek a exportní ocenění CID. Přepočtený počet pracovníků dosáhl 572 členů, o tři roky později, v roce 1987, už 725 členů. Na výroční schůzi v březnu 1986 byl předsedou družstva zvolen Zdeněk Válek, místopředsedou Miloslav Frydrych.\n\nNepodařilo se zastavit propady ve výrobě pro export. Proto byla zajišťována náhradní výroba stříbrných klasických šperků, výroba titanových šperků, šperků se syntetickými kameny a výroba komponentů pro podnik Tesla Holešovice. Na výroční schůzi 1988 a následně zaznívá nespokojenost s vedením a stavem provozoven, proběhlo hlasování o důvěře voleným orgánům družstva. Na přelomu roku 1989 a 1990 došlo k radikálním změnám ve společnosti i v družstvu. Mimořádná členská schůze zvolila v březnu 1990 předsedou družstva dosavadního ekonoma Zdeňka Hlubučka a místopředsedkyni Libuši Adamičkovou. K příležitosti historicky první návštěvy papeže Jana Pavla II. zaměstnanci družstva pod vedením pracovníků vývoje vytvořili velký stříbrný kříž s českými granáty, vltavínem a křišťály. Porevoluční vývoj a nové zákony se dotkly celého dalšího směřování družstva. V roce 1991 se uskutečnilo III. Šperkařské sympozium.\n\nV roce 1992 byl přijat zákon o transformaci družstev, který řešil mimo jiné majetkové poměry mezi družstvem a členy, zavedl vypořádací podíly. V důsledku nenavyšování nedělitelného fondu se stoupajícím ziskem se družstvo nevyvarovalo budoucích finančních potíží. Dlouhotrvající snaha o stálý přísun granátové suroviny byla završena v roce 1993 pronajmutím a následně odkoupením povrchového dolu Podsedice na Litoměřicku a otevřením vlastní těžby na ložisku Vestřev na Trutnovsku. Bylo zřízeno třídění suroviny přímo v družstvu a zavedeny nové technologické postupy třídění. Zlatnická výroba byla obohacena o juvelovou techniku a odlévaný abdek, tvorba nových vzorů vstřebává nové trendy.\nOdlivem pracovníků do soukromé sféry, zvýšením konkurence a dalšími vlivy klesl prodej na export i na tuzemském trhu. Zkoušela se spolupráce s USA i náhradní výroba kovových uměleckých předmětů.\n\nV září 1995 se uskutečnila návštěva předsedy družstva Z. Hlubučka u prezidenta republiky Václava Havla na Pražském hradě. Byl předán dar v podobě kopie jezdecké sochy sv. Václava. Některé prostory mimo hlavní závod byly v restituci vráceny původním majitelům a musely být vyklizeny.\nZ tohoto důvodu byla v roce 1996 v Lomnici nad Popelkou dosavadní provozovna převedena do nového, kompletně zrekonstruovaného objektu. Zároveň byla v objektu otevřena nová prodejna. Ve vleklém sporu družstvo přišlo o i chatu v Horním Polubném.\n\nBudovy družstva byly na konci milénia zatepleny, došlo k vnějším úpravám, přístavbě \"krčku\" a logistickému uspořádání a sestěhování provozoven.\nDružstvo již mělo 8 vlastních prodejen: v Turnově, Praze, Českém Krumlově, Českých Budějovicích, Liberci, Lomnici nad Popelkou. V listopadu 2000 navštívil družstvo Václav Klaus, předseda PSP ČR. V srpnu 2002 postihla Čechy a Prahu potopa. Tato katastrofa se projevila na propadu tržeb. Kromě běžné výroby vytvořili pracovníci družstva i jedinečné umělecké předměty a ceny – ocenění pro anketu Český slavík, dary pro státní návštěvy, rektorské insignie.\n\nDružstvo vstoupilo do 21. století úspěšným rozvíjením dalších aktivit. Družstvo se zúčastňuje mezinárodní výstavy HODINY & KLENOTY a designéři získávali pravidelně ocenění v soutěžích \"Design VD\" nebo „Šperk roku“. Družstvo se stalo držitelem titulu Rodinné stříbro a úspěšně reprezentovalo na celosvětových výstavách EXPO 2005 a 2010 v Aichi v Japonsku a v čínské Šanghaji. Družstvo se stalo dodavatelem Úřadu vlády ČR, kanceláře PSP České republiky a Správy pražského hradu a je výrobcem mnoha významných cen, např. ke Dni české státnosti, plakety předsedy vlády ČR, soutěž Mluvčí roku, Český slavík a další. Zlatníci družstva se podíleli na rekonstrukci a výrobě insignií pro ČZÚ v Praze a další významné subjekty v České republice. V roce 2003 byly všechny objekty družstva propojeny počítačovou sítí a postupně došlo k modernizaci IT technologií. Na výroční schůzi v květnu 2006 byl předsedou družstva zvolen Václav Kolombo a místopředsedkyní Libuše Adamičková.\n\nV letech 2007-2011 byl zaveden moderní informační systém a bylo pořízeno pracoviště pro návrh designu šperků pomocí 3D technologií.\nV květnu 2009 zemřel předseda družstva Václav Kolombo. Mimořádná členská schůze zvolila předsedou družstva dosavadní místopředsedkyni Libuši Adamičkovou. Místopředsedou se stal Miloslav Šorejs. Předsedkyně představenstva družstva Libuše Adamičková se stala nositelkou prestižního čestného titulu Lady Pro 2010.\nNa výroční členské schůzi družstva v dubnu 2011 byl za předsedu družstva zvolen Miloslav Šorejs, za místopředsedkyni Václava Tomešová.\n\n"}
{"id": "452240", "url": "https://cs.wikipedia.org/wiki?curid=452240", "title": "Obloukově souvislá množina", "text": "Obloukově souvislá množina\n\nObloukově souvislý topologický prostor je pojem z matematiky, konkrétněji z topologie. Je to vlastnost prostoru, v kterém se libovolné dva body dají spojit křivkou.\n\nTopologický prostor je \"obloukově souvislý\", pokud každé dva jeho body formula_1 existuje spojitá křivka \n\nPodmnožina formula_3 topologického prostoru formula_4 se nazývá obloukově souvislá, pokud formula_3 je souvislý jako topologický prostor vzhledem k indukované topologii.\n\n\nPokud topologický prostor formula_4 je obloukově souvislý, je souvislý. \n\nObrácená věta však neplatí. Protipříkladem je množina formula_11. Tato množina je souvislá, ale není obloukově souvislá.\n"}
{"id": "452242", "url": "https://cs.wikipedia.org/wiki?curid=452242", "title": "Sankt Georgen an der Gusen", "text": "Sankt Georgen an der Gusen\n\nSankt Georgen an der Gusen je malá obec v Horních Rakousích v Rakousku, nacházející se mezi městy Luftenberg a Langenstein.\n\nBěhem druhé světové války bylo město vybráno jako administrativní centrum společnosti DEST, která spravovala Mauthausenský kamenolom a později celý koncentrační tábor Mauthausen-Gusen. Počátkem roku 1944 ve městě vznikl tábor Gusen II, nejbrutálnější ze všech táborů komplexu Mauthausen-Gusen. V přibližně 40 tisících m² podzemních tunelů a jeskyní se v blízkosti města vyráběly stíhací letouny Messerschmitt Me 262.\n\nDíky zvýšené míře radioaktivity byl nedávno v podzemních prostorách objeven tajný bunkr, v němž se nacisté měli pokoušet vyvinout atomovou bombu.\n\nV roce 2001 zde žilo 3533 obyvatel.\n\n\n"}
{"id": "452243", "url": "https://cs.wikipedia.org/wiki?curid=452243", "title": "Confédération nationale du travail", "text": "Confédération nationale du travail\n\nConfédération nationale du travail (CNT), česky Národní konfederace práce, je název původně jednotného francouzského anarchosyndikalistického odborového svazu, který je ovšem dnes rozdělen na dvě organizace.\nFrancouzská CNT byla založena roku 1946 v Paříži. Na jejím vzniku se podíleli aktivisté španělské CNT v exilu, bývalí členové odborového svazu CGT-SR a mladí aktivisté Všeobecné konfederace práce (CGT), kteří nesouhlasili s ovládnutím tohoto svazu komunistickou stranou.\n\nPo období jistého rozvoje v poválečných letech následoval pokles členstva i významu, způsobený především vznikem odborového svazu Dělnická síla (FO), který se oddělil od CGT ze stejného důvodu jako někteří zakladatelé CNT, tj. odporem k dominanci komunistů v CGT.\n\nDnes je CNT rozdělena na dvě organizace: CNT-Vignoles a CNT-AIT.\n\nCNT-Vignoles postupem času opustila od označení \"anarchismus\" a přihlásila se k \"revolučnímu syndikalismu\". Tato větev uznává účast v profesionálních volbách i spolupráci s ostatními odbory.\n\nCNT-AIT je členem Mezinárodní asociace pracujících (francouzská zkratka AIT) a hlásí se ke komunismu rad.\n\nV roce 2008 CNT měla mezi 3700 až 4200 členy.\n\n"}
{"id": "452244", "url": "https://cs.wikipedia.org/wiki?curid=452244", "title": "Německý červený kříž", "text": "Německý červený kříž\n\nNěmecký červený kříž (: \"Deutsches Rotes Kreuz e. V., DRK\") je národní společnost Červeného kříže v Německu. S více než 4,5 miliony členy se jedná o třetí největší společnost Červeného kříže na světě. Německý červený kříž nabízí širokou škálu služeb v rámci i mimo Německa. Jedná se například o největšího poskytovatele mimořádné zdravotní služby v Německu, provozuje sanatoria, nabízí sociální služby pro mladistvé a rodiny.\n\n"}
{"id": "452251", "url": "https://cs.wikipedia.org/wiki?curid=452251", "title": "Zpětný odkaz", "text": "Zpětný odkaz\n\nZpětný odkaz (angl. inbound link nebo backlink) webové stránky je odkaz na jiné webové stránce vedoucí na sledovanou stránku.\n\nZpětné odkazy jsou základem pro práci internetových vyhledávačů. Pořadí výsledků vyhledávání (SERP) zásadní způsobem závisí na počtu a kvalitě zpětných odkazů stránky. Hodnocen je především počet a stáří odkazů, text, který obklopuje odkaz, „kvalita stránky“. Z těchto dat se poté vypočítává číslo (rank), které je použito pro řazení výsledků vyhledávání. Více zde: PageRank, S-Rank, JyxoRank.\n\nOdkazový profil je souborem všech zpětných odkazů, které vedou na sledované webové stránky. Základem odkazového profilu je zpětný odkaz na dané webové stránky. Zpětné odkazy jsou pro vyhledávače referencí, která hovoří o kvalitě a oblíbenosti sledovaného webu. Tímto pomáhají kromě jiného zvyšovat hodnocení odkazovaných webových stránek.\n\nTzv. linkbuilding spočívá v umisťování zpětných odkazů v internetových diskusích, na stránkách partnerských webů, PR článcích, katalozích atd.\n\nDůležitost zpětných odkazu pro současné vyhledávače vede k tomu, že marketéři webových stránek přistupují k nákupu či prodeji zpětných odkazů, což má za následek zvyšování ranku daných stránek a tím i lepší umístění ve výsledcích vyhledávače. Tato praktika je ze strany internetových vyhledávačů velmi neoblíbena a někdy je dokonce penalizována.\n"}
{"id": "452252", "url": "https://cs.wikipedia.org/wiki?curid=452252", "title": "Hildegard Lächertová", "text": "Hildegard Lächertová\n\nHildegard Lächertová (20. ledna 1920, Berlín – 1995, tamtéž) byla německá zdravotní sestra a ženská dozorkyně (\"Aufseherin\") v několika německých koncentračních táborech během druhé světové války. Známou se stala díky své službě především v koncentračních táborech Ravensbrück, Majdanek a Auschwitz-Birkenau. Po válce byla odsouzena na 27 let za své brutální chování vůči vězňům.\n\nV říjnu 1942 byla Hildegard Lärchertová ve věku 22 let povolána ke službě v Majdanku jako \"Aufseherin\". Když se jí v roce 1944 narodilo třetí dítě, nastoupila službu v táboře Auschwitz-Birkenau. Bezohledná dozorkyně uprchla z tábora v prosinci 1944 před blížící se Rudou armádou. Existují zprávy, že naposled jako dozorkyně pracovala v zadržovacím táboře v severoitalském Bolzanu a v rakouském Mauthausen-Gusenu.\n\nV listopadu 1947 stanula bývalá příslušnice SS společně s dalšími 40 strážnými SS v polském Krakově u takzvaného Auschwitzkého procesu. Lächertová usedla vedle tří bývalých dozorkyň SS Alice Orlowski, Therese Brandlové a Luise Danzové. Kvůli válečným zločinům, které bývalá dozorkyně spáchala v Auschwitzu a Płaszówě byla odsouzena na patnáct let vězení. Propustěna byla v roce 1956. V roce 1975 se německá vláda rozhodla soudit 16 bývalých dozorců SS z koncentračního tábora Majdanek. Lächertová byla, společně Herminou Braunsteinerovou a Alicí Orlowski, jednou z nich. Soudní proces probíhal od 26. listopadu 1975 do 30. června 1981 v Düsseldorfu.\n\nSvědectví dokládající Lächertové sadistické chování byla dlouhá a detailní. Soudem byla nakonec odsouzena k dvanácti letům vězení.\n\nZemřela v roce 1995 v Berlíně ve věku 75 let.\n\n"}
{"id": "452255", "url": "https://cs.wikipedia.org/wiki?curid=452255", "title": "Liiva", "text": "Liiva\n\nLiiva (genitiv estonského slova \"liiv\" — „písek“ — přibližný ekvivalent českých místních jmen jako „Písek“, „Písečná“) je jméno vícera estonských sídel:\n\n"}
{"id": "452276", "url": "https://cs.wikipedia.org/wiki?curid=452276", "title": "Polevik", "text": "Polevik\n\nPolevik je polní duch v ruském folklóru. Je nazýván také polevoj a odpovídá mu běloruský bělun, ukrajinská žitná bába či matka, haličský žitný děda, česká žithola a kosířka nebo lužická serpolnica, serpyšyja, serpelbaba, atd.\n\nVelikost těchto duchů často odpovídá výšce obilí a nabývají různých podob. Bělun má podobu bílé kudrnaté postavy, žitný děda má tři hlavy a ohnivé jazyky, kosířka a serpolnica je vybavena kosou. Někteří z nich jsou dobrotiví a obdarovávají lidi co k nim mají úctu, jiní pole střeží, především před dětmi, jako žithola.\n\nKosířka také dává lidem hádanky a trestá ty co nedokáži odpovědět, podobně jako řecká sfinga v mýtu o Oidipovi. Také vyhání během poledne lidi z polí, podobně jako polednice.\n"}
{"id": "452292", "url": "https://cs.wikipedia.org/wiki?curid=452292", "title": "Učeň", "text": "Učeň\n\nUčeň (přechýlená podoba \"učnice\" nebo \"učenka\", zastarale nebo žertovně \"učedník\") je obecné označení pro člověka, který se systematicky připravuje na své budoucí povolání. Jedná se zpravidla o mladého člověka, který se svoji budoucí profesi teprve učí nebo se v ní zaučuje. Nejčastěji se tak děje při přípravě na nějaké dělnické povolání nebo řemeslnou profesi.\n\nV současnosti se toto slovo nejčastěji používá ve smyslu: žák učňovské školy. V historických dobách se ale obvykle jednalo o žáka, který se připravoval přímo pod vedením příslušného mistra svého řemesla nejčastěji v jeho vlastní řemeslnické dílně, ve které také zpravidla i bydlel a žil. Po složení tovaryšských zkoušek se z něho stal tovaryš.\n\n"}
{"id": "452296", "url": "https://cs.wikipedia.org/wiki?curid=452296", "title": "Koninginnedag", "text": "Koninginnedag\n\nKoninginnedag (česky \"Královnin den\") je státní svátek v Nizozemsku a na ostrovech Aruba, Curaçao a Sint Maarten, který se slaví každoročně 30. dubna. Tento den Nizozemci oslavují narozeniny své královny. Pokud 30. dubna připadne na neděli, svátek se slaví již den předem.\n\nU této příležitosti si na sebe mnoho účastníků bere oblečení a doplňky v oranžové barvě, která je symbolem vládnoucího královského rodu Oranžsko-Nassavských a po celé zemi slaví formou pouličních svátků, jako průvody, lidové veselice, koncerty nebo karnevaly. Charakteristické jsou během svátku bleší trhy, při kterých je možné bez omezení prodávat nepotřebné věci a příjmy z prodeje nepodléhají zdanění. V některých městech se v předvečer svátku koná také tzv. \"Koninginnenacht\" (\"Královnina noc\").\n\nSvátek se poprvé slavil v roce 1889 jako \"Princeznin den\" u příležitosti narozenin princezny Vilemíny dne 31. srpna. Tento den zavedla tehdejší vláda, aby upevnila národní jednotu a zároveň nahradila dožínky slavené na různých místech. Po smrti krále Viléma III. roku 1890 a nástupu jeho dcery Vilemíny na trůn, byl tento den oficiálně přejmenován jako svátek \"Koninginnedag\" slavený 31. srpna. Teprve po korunovaci princezny Juliány královnou (4. září 1948) byl následujícího roku 1949 také Koninginnedag přeložen na její narozeniny 30. dubna. Tehdy se ještě nejednalo o státní svátek jako dnes, jím se stal až během následného panování, když jej slavilo stále více lidí a tak se stal volným dnem.\n\nNová královna Beatrix ve svém korunovačním projevu dne 30. dubna 1980 vyhlásila, že 30. duben se i nadále bude slavit jako národní svátek na počest její matky, královny Juliány, protože její vlastní narozeniny připadají na 31. ledna, kdy panuje převážně špatné počasí.\n\nZa doby královny Juliány se vytvořil zvyk, že občané jí mohli na zámku Soestdijk vzdát hold účastí ve velkém průvodu. Od roku 1981 se tyto průvody již nekonají, nýbrž královna se svou rodinou navštíví během svátku vždy dvě obce v jedné provincii. Tato návštěva se živě přenáší v rozhlase a televizi.\n\nV roce 1987 se konal na Koninginnedag poslední průvod u zámku Soestdijk u příležitosti zlaté svatby královny matky Juliány a prince Bernharda.\n\nRoku 1988 vyvolala královna Beatrix pozdvižení, když se po oficiálních oslavách objevila i s rodinou nečekaně v Amsterdamu a slavila zde spolu s občany, kteří si zpočátku mysleli, že se jedná o dvojnici.\n\nV roce 2001 jedinkrát za dobu svého panování vynechala veřejnou návštěvu během svátku. Její plánovaná návštěva ve městech Meppel a Hoogeveen v provincii Drenthe musela být odvolána kvůli vypuknutí epidemie slintavky a kulhavky v oblasti.\n\nOd poloviny 90. let 20. století doprovázejí tento svátek v nizozemských velkoměstech časté alkoholické excesy. Z toho důvodu královna prosazuje zodpovědnou konzumaci alkoholu. Od roku 2009 platí opatření o prodeji a čepování alkoholu až od 11,30, aby se předešlo rušení svátečního obrazu opilci.\n\nBěhem oslav ve městě Apeldoorn, které královna navštívila, najel v 11,51 dopoledne 38letý Nizozemec Karst Tates automobilem Suzuki Swift ve velké rychlosti do slavícího davu. Osm osob včetně řidiče bylo následkem toho usmrceno a dalších devět zraněno. Řidič projel nejprve zátarasy, zachytil několik osob a nakonec naboural do pomníku. V tom okamžiku otevřený autobus (kabriobus) s královskou rodinou projížděl pouhých 15 metrů po druhé straně silnice.\n\nPo analýze televizních záběrů došla policie k závěru, že se jednalo o plánovaný atentát. Během prvního výslechu atentátník potvrdil, že královská rodina byla cílem jeho útoku. Těžce zraněný pachatel zemřel následující noci v nemocnici.\n\nNa odpoledne byl v paláci Het Loo v Apeldoornu naplánován průvod u příležitosti 100. výročí narození královny Juliány, který se však z důvodu atentátu nekonal. Stejně tak byly zrušeny i jiné oslavy v dalších nizozemských městech. Vlajky byly staženy na půl žerdi. Hlavní koaliční Strana práce rovněž odvolala všechny plánované oslavy, které se měly uskutečnit druhého dne k 1. máji.\n\n"}
{"id": "452298", "url": "https://cs.wikipedia.org/wiki?curid=452298", "title": "Index výkonnosti procesu", "text": "Index výkonnosti procesu\n\nIndex výkonnosti procesu (process performance index) je v oboru process improvement odhadem způsobilosti procesu během iniciační fáze, \"před\" tím, než je proces uveden do stavu statistického řízení.\n\nJestliže horní a dolní specifikovaná hranice parametrů procesu je USL resp. LSL, střední hodnota parametrů procesu je formula_1, a odhad směrodatné odchylky procesu (vyjádřené jako standardní odchylka) je formula_2, pak Index výkonnosti procesu je definován jako: formula_3.\n\nformula_2 je odhadnut jako výběrová směrodatná odchylka. P může být záporná, pokud se proces pohybuje mimo specifikované limity, protože proces produkuje velké množství defektních výstupů.\n\nSpecifikace limitů mohou být jednostranné (např. pevnost). Pro specifikace, které mají pouze spodní limit, platí formula_5; pro specifikace, které mají pouze horní limit, platí formula_6.\n\nV praxi se někdy také používá metrika formula_7, která však není vhodná pro procesy, jejichž cílová hodnota není přesně uprostřed specifikovaných limitů, a proto se interpretuje jako výkonnost procesu, pokud by cílová hodnota byla vycentrovaná.\n\nVyšší hodnoty P signalizují vyšší výkonnost procesu – proces je více schopen produkovat výstup v žádoucích limitech. To však nemusí být vždy pravda.\n\nPřesně řečeno je ze statistického hlediska P bez významu, pokud u vyhodnocovaného procesu není známa distribuční funkce, což se týká paramerů formula_1 a formula_2. Navíc používání této metriky k předpovídání budoucnosti na základě minulých údajů je krajně nespolehlivé.\n\nZ hlediska managamentu, pokud je organizace pod tlakem zavést nový proces rychle a hospodárně, pak je P vhodnou metrikou pro měření postupu zavádění (zvyšování P se interpretuje jako tak, že \"schopnost procesu se zlepšuje\"). Rizikem je, že P se považuje za měřítko připravenosti procesu k výrobě ještě předtím, než jsou vychytány všechny mouchy.\n\nJakmile je proces uveden do stavu statistického řízení, způsobilost procesu je popsána pomocí Indexů způsobilosti procesu, které jsou svými vzorci identické s P (and P). Jsou však jinak pojmenovány, aby se rozeznalo, zda je proces ve fázi zavádění a zkoumání nebo ve fázi rutinního provozu ve stavu statistického řízení.\n\n"}
