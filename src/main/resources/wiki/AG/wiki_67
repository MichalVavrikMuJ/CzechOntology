{"id": "1111357", "url": "https://cs.wikipedia.org/wiki?curid=1111357", "title": "Ruskoevropská lajka", "text": "Ruskoevropská lajka\n\nRuskoevropská lajka (rusky: Laika Russko-Evropeiskaia, anglicky: Russo-European Laika) je ruské psí plemeno.\n\nRuskoevropská lajka byla vyšlechtěna v 19. století v Rusku, především jako lovecký pes. Vznikla křížením karelských medvědích psů a místních typů lajek (udmuritskou, komijskou. kapelskou, voťackou aj.). Zakládajícím psem, který měl rozhodnout o exteriéru ruskoevropských lajek, byl šampion Putik. Původně se tito psi využívali jako pracovní, a to především k loveckým účelům. V současné době se využívá hlavně jako společník.\n\nPrvní záznam o severských psech se zašpičatělýma ušima podobných dnešním ruskoevropským lajkám byl publikován roku 1895. Velké snížení počtu ruskoevropských lajek přišlo v roce 1980, kdy byl zakázán lov veverek, a i když byl lov o pár let později znovu povolen, počty lajek se nezvýšily. Standard plemene byl schválen v roce 1952.\n\nOficiální zkratka používaná v Česku je REL, číslo standardu ČMKU je 304. V současné době (2015) je plemeno málo známé a v Česku je jen pár chovatelských stanic. Zastřešuje jej zde Klub karelských medvědích psů a lajek.\n\nRuskoevropská lajka je středně velký pes, lehké tělesné konstrukce. Pes působí kvadratickým dojmem, délka těla je rovna kohoutkové výšce, Osvalení je suché a dobře vyvinuté. Výrazný a dobře zřetelný pohlavní dimorfismus. Srst, která pokrývá celé tělo, je tvrdá, rovná a má velmi hustou podsadu, zbarvení je černé se skvrnami nebo jednobarevné. Výška v kohoutku se pohybuje u psů mezi 52 a 58 cm, u fen je to 50 – 56 cm. Hmotnost je mezi 20 a 22 kg. Hlava je suchá, při pohledu shora má klínovitý tvar. Uši vztyčené, poměrně malé, vysoko nasazené ve tvaru V. Stop je mírně vyznačený. Oči oválné, šikmo položené, s tmavě hnědými duhovkami. Nosní houba je vždy černá, zuby mají nůžkový skus a pysky jsou pevně přiléhající. Krk dobře osvalený, rovný a dlouhý. Hřbet rovný, silný, osvalený, střední šíře. Ocas je nasazený vysoko a pes ho nosí stylem typickým pro špice; zatočený nad hřbetem. Srst na něm tvoří prapor. Nohy jsou dlouhé, štíhlé, ale dobře osvalené, zakončené kulatými, téměř kočičími tlapkami.\n\nPovahově je ruskoevropská lajka tvrdohlavý, dominantní, aktivní, bystrý a energický pes, schopný pronásledovat i tak velká zvířata, jako jsou třeba sobi. Špatně vychází s jinými psy, hlavně kvůli její dominanci. Na kořist upozorňuje výrazným hlasem. Je loajální a oddaná vůči svému majiteli. Je to pes jednoho pána, vybere si jen jednoho člověka, kterého respektuje a poslouchá, proto to není dobrý rodinný pes. Má dobře vyvinuté lovecké pudy. Je to dobrý hlídač, který imponuje nejen svojí velikostí, ale i hlasem a vystupováním. Má sklony pronásledovat rychle se pohybující předměty.\n\nRuskoevropská lajka nepotřebuje mnoho péče a je vhodná pro celoroční pobyt venku, její hustá srst ji chrání před zimou i jinými neduhy počasí. Její srst extrémně líná 2x ročně (na jaře a na podzim), v tomto období je nutné ji vyčesávat častěji, jinak stačí pročesat jednou za týden. Vyžaduje hodně pohybu jakéhokoliv typu.\n\n"}
{"id": "1111368", "url": "https://cs.wikipedia.org/wiki?curid=1111368", "title": "Michelský dvůr", "text": "Michelský dvůr\n\nMichelský dvůr (též \"Michelský statek\", \"Universitní dvůr\", \"michelský pivovar\", či \"domov Sue Ryder\") je někdejší zemědělský dvůr a pivovar. Adresa objektu je Michelská 1/7, Praha 4 - Michle. Dvůr byl v roce 1958 zapsán do státního rejstříku kulturních památek.\n\nStředověký hospodářský dvůr, poprvé zmíněný roku 1222 jako majetek Vyšehradské kapituly, byl roku 1348 v majetku kláštera Břevnov a roku 1436 jej císař Zikmund Lucemburský daroval Janu Rečkovi z Ledec. Ten neměl potomky a dvůr věnoval jako nadační Karlově univerzitě. Současná stavba vznikla v barokní době a byla rozsáhle přestavěna v klasicistním slohu koncem 19. století. Současným vlastníkem je městská část a v nájmu je Domov Sue Ryder, který poskytuje služby seniorům a jejich blízkým. Nabízí poradenství, osobní asistenci a domov pro seniory.\n\nV objektu se rovněž nachází kaple, restaurace a sídlí zde pobočka Městské knihovny v Praze.\n\nV roce 2001 byl Domov Sue Ryder oceněn ve specializované soutěži Architektura lidskosti.\n\n"}
{"id": "1111370", "url": "https://cs.wikipedia.org/wiki?curid=1111370", "title": "Návrat muže z bažin", "text": "Návrat muže z bažin\n\nNávrat muže z bažin (v anglickém originále The Return of Swamp Thing) je americký hororový film z roku 1989, který natočil Jim Wynorski. Snímek vychází z komiksů o mutantovi Swamp Thing, vydávaných vydavatelstvím DC Comics, zároveň je také sequelem filmu \"Msta příchozího z močálu\". V USA byl snímek do kin uveden 12. května 1989, tržby zde dosáhly 193 tisíc dolarů.\n\nV letech 1990–1993 byl vysílán odvozený televizní seriál \"Swamp Thing\".\n\nPo záhadné smrti své matky se Abby Arcaneová vydá do floridského sídla svého nevlastního otce, umístěného uprostřed močálů. Doktor Arcane, ďábelský vědec, který zemřel a následně byl vzkříšen, se zde se svými kolegy snaží pomocí kombinací genů bažinných rostlin a zvířat vytvořit přípravek proti účinkům stárnutí. Zároveň si svými nevydařenými pokusy vytváří i armádu příšer. Když chce pro své genetické experimenty využít i Abby, dívku začne chránit Bažináč, mutant z močálů a velký Arcaneův nepřítel.\n\n\n"}
{"id": "1111376", "url": "https://cs.wikipedia.org/wiki?curid=1111376", "title": "Yaşar Kemal", "text": "Yaşar Kemal\n\nYaşar Kemal, vlastním jménem Kemal Sadık Gökçeli (6. říjen 1923, Hemite – 28. únor 2015, Istanbul) byl turecký spisovatel kurdského původu. K jeho nejznámějším dílům patří román \"Zbojník Ince Memed\" z roku 1955, v němž se statečný zbojník postaví na ochranu své milé i utlačovaného lidu, pomstí smrt své matky a zbaví vesnici útlaku mocipánů. Jeho prózy byly značně lyrické a zakořeněné v mýtu. Je řazen k takzvanému tureckému vesnickému románu, protože popisoval především život na venkově. Jeho knihy byly přeloženy do 40 jazyků.\nNarodil se v kurdské rodině, ve vesnici Hemite na jihovýchodě dnešního Turecka (tehdy Osmanské říše). Jeho rodný kraj, rovina Çukurova, se stal dějištěm většiny jeho knih, příběh o zbojníkovi Ince Memedovi nevyjímaje. Kemal sám roli rodného kraje a inspirace načerpané z něj vždy velmi zdůrazňoval. „Nikdo se nemůže stát velkým romanopiscem, pokud nemá svoji vlastní Çukurovu,“ řekl například.\n\nKdyž mu bylo pět let, sirotek, jehož jeho rodina adoptovala, zavraždil jeho otce. Stalo se to v mešitě při modlitbě a Kemal byl události přímým svědkem (Zážitek vraždy otce později zpracoval i literárně, v románu z roku 1980). Způsobilo mu to obrovský šok a také řečovou vadu. Té se zbavil až ve dvanácti letech. Řečová vada se neprojevovala, když zpíval, a proto se začal zpívání, i jako druhu terapie, intenzivně věnovat. To mu otevřelo cestu k tureckému folklóru. Někteří literární odborníci soudí, že turecký folklór je klíčem k celé poetice jeho děl.\n\nPísně mu ovlivnily život i tím způsobem, že začal toužit si je zapisovat. K tomu potřeboval umět číst a psát, a tak přemluvil matku, aby ho poslala do školy, která byla vzdálená 10 kilometrů. Naučil se číst a psát jako jediný ze své rodné vsi. To mu později otevřelo cestu k novinařině a literatuře.\n\nJeho dětství ho poznamenalo ještě jinak, přišel též o pravé oko, když nešťastně manipuloval s nožem.\n\nPřestože se jeho matka znovu vdala (za svého švagra), rodina byla ve složité ekonomické situaci, mimo jiné proto, že všichni tři Kemalovy sourozenci zemřeli na malárii. Kemal kvůli tomu ani nedokončil středoškolské vzdělání a šel pracovat na bavlníkové a rýžové plantáže a do továrny. Živil se ale také jako vesnický učitel, nosič vody, švec, řidič traktoru, písař a mnohými jinými profesemi. Do svých třiceti let vystřídal dle svých slov 40 zaměstnání.\n\nV té době se též stal aktivistou marxistické Turecké strany pracujících. Za své politické aktivity byl pronásledován. Poprvé se dostal do vězení v roce 1950, a to za „socialistickou propagandu“.\n\nPo propuštění z vězení se v něm projevila touha psát. Pořídil si psací stroj a jako řada jiných autorů z chudších poměrů se uchytil v novinařině. Získal redaktorské místo v istanbulských levicově orientovaných novinách \"Cumhuriyet\" (\"Republika\"). Proslul zde zejména reportážemi z Anatolie, kterou procestoval jako námezdní dělník křížem krážem. Jeho reportáže mu zajistily velký respekt a získal za ně i Cenu asociace novinářů.\n\nV roce 1967 se osamostatnil a založil marxisticky orientovaný týdenník \"Ant\". Tím si vysloužil znovu trest vězení, opět za zakázanou propagandu marxismu.\n\nPozději se začal více věnovat psaní románů, do novin přispíval jen výjimečně. Psal též filmové scénáře.\n\nV roce 1973 spoluzakládal Syndikát spisovatelů a byl zvolen jeho prvním prezidentem.\n\nJeho literární sláva, i mezinárodní, mu zajistila jistou ochranu před úřady, nicméně za podporu Kurdů stanul před soudem ještě roku 1995, když byl obviněn, že podporuje kurdský separatismus (šlo o článek otištěný v německém časopise \"Der Spiegel\"). Byl odsouzen na 20 měsíců vězení, ale jako celosvětově proslulý autor do vězení ani nenastoupil, rozsudek byl oficiálně „pozastaven“. Často se též věnoval problému řecké menšiny v Turecku.\n\nZískal za svůj život řadu cen, mj. \"Prix Mondial Cino del Duca\" (1982), či Mírovou cenu německých knihkupců (1997). Je též členem francouzského Řádu čestné legie.\n\nJeho styl má blízko k jihoamerickému magickému realismu. Prostý realismus podle Kemala totiž nemůže zahrnout celou lidskou zkušenost, včetně té nevědomé. To také byl zpočátku problém pro tureckou kritiku, která od vesnického románu realismus vyžadovala. Nakonec ji však Kemalův styl okouzlil a byl vyčleněn z kategorie vesnického románu jako tzv. „anatolský román“. Byl dokonce označen za zcela originální směr, ba první turecký literární proud, který není jen nápodobou západních proudů. Autor literární teoretiky též provokuje svou oscilací mezi návratem k mýtu a modernistickými postupy (to zejména v trilogii \"Dağın Öte Yüzü\").\n\nDo češtiny byly přeloženy dvě knihy, roku 1966 Státní nakladatelství krásné literatury a umění vydalo román \"Zbojník Ince Memed\", jejž přeložila Helena Turková, roku 1979 Odeon knihu \"Jeřábi se zlatými péry\", již přeložil Luděk Hřebíček.\n\n"}
{"id": "1111380", "url": "https://cs.wikipedia.org/wiki?curid=1111380", "title": "Colin Baker", "text": "Colin Baker\n\nColin Baker (* 8. června 1943) je britský herec, nejvíce známý díky roli šestého Doktora v britském sci-fi seriálu Doctor Who a nebo také díky roli Paul Merroney v seriálu The Brothers.\n\nColin se narodil ve Waterloo v Londýně, avšak se s rodinou přestěhoval do Rochdalu, když mu byly tři roky.Tam začal studovat na univerzitě St Bede's College v Manchesteru. Původně studoval na právníka. Když mu bylo 23, Baker se zapsal na Londýnskou akademii hudby a dramatických umění (London Academy of Music and Dramatic Art). Jeho první role byla ve filmové adaptaci \"The Roads to Freedom.\" V roce 1972 hrál roli \"Anatole Kuragin\" v seriálu \"War and Peace.\" Ovšem jeho nejvýznamnější role sedmdesátých let byla role Paul Merroney v seriálu The Brothers.\n\nColin Baker si zahrál v seriále už jednu roli před tím než hrál Doktora. Bylo to v roce 1983 v epizodě Arc of Infinity, kde ztvárnil postavu komandéra Maxila. Když vyhrál casting a měl nahradit pátého doktora Petera Davinsona, mnoho fanoušků vyčítalo BBC právě toto opakování herců. Ovšem nyní je to v seriále častější - Karen Gillan (Amy Pond) si zahrála v epizodě The Fires of Pompeii zlou čarodějnici a v téže epizodě si zahrál i Peter Capaldii pozdější představitel Dvanáctého Doktora. Colin Baker není nijak příbuzný s Tomem Bakerem, představitelem čtvrtého Doktora. Za éry šestého doktora, se divákům ve sledování opět udělal zmatek - doba jedné epizody se z 25 minut změnila na 45 minut a také se čachrovalo s charakteristikou Doktora, aby se vyvolala větší dynamika. Šestý doktor byl šílený, egoistický a měl rád barvy. Nosil barevný deštník, žluté kalhoty a barevné sako. Pokračoval v éře otazníků na límci. Úspěšné to rozhodně nebylo. Sledovanost rapidně klesla, protože diváky nové změny vůbec nenadchly. V roce 1985 muselo být vysílání přerušeno. Za 18 měsíců bylo vysílání obnoveno, ovšem místo Colina Bakera nastoupil Sylvester McCoy jakožto nový doktor. Colin Baker byl jediný doktor, který odešel nedobrovolně. V roce 2013 si ale zahrál společně s Peterem Davisonem a Sylvesterem McCoyem ve speciále The \"Five(ish) Doctors Reboot\".\n\nV roce 1976 si vzal Lizu Goddardovou, se kterou měli syna Jacka Bakera. Ten zemřel už jako novorozenec. Kvůli tomu se Colin začal zajímat o Syndrom náhlého úmrtí novorozenců a finančně podporoval nadaci pro studium náhlého úmrtí. V roce 1982 si vzal Marion Wyattovou, se kterou má čtyři dcery. Bakerův kamarád je známý americký spisovatel Stephen R. Donaldson, který mu věnoval svůj román Forbidden Knowledge.\n\n"}
{"id": "1111382", "url": "https://cs.wikipedia.org/wiki?curid=1111382", "title": "Causeway United FC", "text": "Causeway United FC\n\nCauseway United FC (celým názvem: Causeway United Football Club) byl anglický fotbalový klub, který sídlil ve městě Halesowen v metropolitním hrabství West Midlands. Založen byl v roce 1957 ve městě Oldbury. V roce 1998 byl přestěhován do města Halesowen, kde se dělil o hřiště s klubem Halesowen Town FC. Zanikl v roce 2015 kvůli finančním problémům. Klubové barvy byly modrá a bílá.\n\nSvé domácí zápasy odehrál na stadionu The Grove (patřící Halesowenu Town) s kapacitou 5 000 diváků.\n\nZdroj:\n\n\n\nZdroj: \n\n\n\nZdroj: \n\n"}
{"id": "1111384", "url": "https://cs.wikipedia.org/wiki?curid=1111384", "title": "GNU Radio", "text": "GNU Radio\n\nGNU Radio je svobodný toolkit poskytující bloky zpracování signálu pro implementaci softwarově definovaných rádií a systémů pro zpracování signálu. Může být použit v kombinaci s externím RF hardware pro tvorbu softwarově definovaných rádií nebo bez hardware v prostředí pro simulaci.\n\nGNU Radio poskytuje framework a nástroje pro tvorbu a spouštění softwarových rádií a aplikací určených ke zpracování signálu. Samotné GNU Radio aplikace jsou nazývány jako 'flow grafy', což jsou série vzájemně propojených bloků zpracování signálu.\n\nTyto flow grafy mohou být napsány v programovacích jazycích C++ nebo Python. Jádro GNU Radio je napsáno v C++, spousta uživatelských nástrojů je však napsána v Pythonu.\n\nGNU Radio je publikováno jako svobodný software pod licencí GNU General Public License.\n\n\n"}
{"id": "1111387", "url": "https://cs.wikipedia.org/wiki?curid=1111387", "title": "Kwak Tong-han", "text": "Kwak Tong-han\n\nKwak Tong-han (Gwak Dong-han) (* 20. dubna 1992 Pchohang, Jižní Korea) je korejský zápasník–judista, bronzový olympijský medailista z roku 2016\n\nDo konce roku 2014 se připravoval na jonginské univerzitě. Od roku 2015 je členem týmu High1. V roce 2016 se kvalifikoval na olympijské hry v Riu, kde startoval jako úřadující mistr světa. Po příjemném nalosování v prvních dvou kolech se utkal ve čtvrtfinále s Ázerbájdžáncem Mammadali Mehdijevem. V čistě pasivním zápase, kde žádný z obou aktérů neútočil rozhodla jeho lepší fyzická kondice v poslední minutě. Za nerozhodného stavu Ázerbájdžánec hru nervů nevydržel a dvacetšest sekund před koncem zápasu obdržel za pasivitu hansokumake. V semifinále se utkal s Gruzíncem Varlamem Lipartelijanim a hned na úvod hrubě chyboval v boji o úchop a spadl na wazari po technice uči-mata-makikomi. V boji o úchop si s Lipartelijanim neveděl rady, po další minutě opět nezachytil jeho nástup do uči-maty a prohrál na wazari-ippon. V boji o třetí místo se Švédem Marcusem Nymanem napravil své semifinálové zaváhání, když v polovině zápasu poslal Nymana svojí výstavní technikou seoi-nage na ippon. Získal bronzovou olympijskou medaili.\n\nKwak Tong-han je levoruký judista, osobní technika seoi-nage.\n\n\n\n"}
{"id": "1111390", "url": "https://cs.wikipedia.org/wiki?curid=1111390", "title": "Subjektivita", "text": "Subjektivita\n\nSubjektivita může být:\n\n"}
{"id": "1111395", "url": "https://cs.wikipedia.org/wiki?curid=1111395", "title": "Koncert velmocí", "text": "Koncert velmocí\n\nKoncert velmocí označuje systém politické rovnováhy, který mezi evropskými mocnostmi fungoval od Vídeňského kongresu, jenž v roce 1815 uzavřel období francouzských revolučních a napoleonských válek, do vypuknutí první světové války v roce 1914. Výjimku v tomto období představují jednak léta 1853 až 1856, kdy velmoci konfrontovaly své síly v krymské válce, jednak Prusko-francouzská válka v roce 1870. Významný zlom znamenalo pro koncert velmocí sjednocení Německa v roce 1871. Narušení mocenské rovnováhy vedlo k utvoření vojenských aliancí známých jako Trojdohoda a Trojspolek a v konečném důsledku i k vypuknutí první světové války.\n\n"}
{"id": "1111398", "url": "https://cs.wikipedia.org/wiki?curid=1111398", "title": "Občina Laško", "text": "Občina Laško\n\nObčina Laško je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 85 sídel, její rozloha je 197,5 km² a k 1. lednu 2017 zde žilo 13 145 obyvatel. Správním střediskem občiny je město Laško.\n\nObčinou protéká od severu k jihu řeka Savinja. Souběžně s touto řekou vede hlavní silnice č. 5 z Celje, hlavního města regionu, směrem do města Krško. Stejným směrem také prochází železniční trať.\n\nObčina se dělí na sídla: Belovo, Blatni Vrh, Brezno, Brodnice, Brstnik, Brstovnica, Bukovca, Curnovec, Debro, Doblatina, Dol pri Laškem, Gabrno, Globoko, Govce, Gozdec, Gračnica, Harje, Huda Jama, Jagoče, Jurklošter, Kladje, Klenovo, Konc, Kuretno, Lahomno, Lahomšek, Lahov Graben, Laška vas, Laško, Laziše, Leskovca, Lipni Dol, Lokavec, Lože, Mačkovec, Mala Breza, Male Grahovše, Marija Gradec, Marijina vas, Modrič, Mrzlo Polje, Obrežje pri Zidanem Mostu, Ojstro, Olešče, Padež, Paneče, Plazovje, Polana, Povčeno, Požnica, Radoblje, Reka, Rifengozd, Rimske Toplice, Sedraž, Selo nad Laškim, Senožete, Sevce, Slivno, Spodnja Rečica, Stopce, Strensko, Strmca, Suhadol, Šentrupert, Širje, Škofce, Šmihel, Šmohor, Tevče, Tovsto, Trnov Hrib, Trnovo, Trobni Dol, Trojno, Udmat, Velike Gorelce, Velike Grahovše, Veliko Širje, Vodiško, Vrh nad Laškim, Zabrež, Zgornja Rečica, Zidani Most, Žigon.\n\n\n"}
{"id": "1111399", "url": "https://cs.wikipedia.org/wiki?curid=1111399", "title": "Evropská silnice E77", "text": "Evropská silnice E77\n\nMezinárodní silnice E77 je evropská silnice spojující Baltské moře se střední Evropou, vede z Pskova do Budapešti. Její celková délka je 1 690 km.\n\nSilnice E77 prochází přes 7 zemí:\n\nPskov – hranice s Estonskem\n\nLuhamaa – Misso – Murati\n\nVeclaicene – Sigulda – Riga – Jelgava\n\nJoniškis – Šiauliai – Tauragė – Panemunė\n\nSovetsk – Gvardějsk – Kaliningrad\n\ntrajekt do Polska\n\nGdaňsk – Elbląg – Varšava – Radom – Kielce – Krakov – Chyżne\n\nTrstená – Ružomberok – Banská Bystrica – Zvolen – Šahy – Homok\n\nHont – Budapešť\n"}
{"id": "1111400", "url": "https://cs.wikipedia.org/wiki?curid=1111400", "title": "Sebastian Prödl", "text": "Sebastian Prödl\n\nSebastian Prödl (* 21. června 1987, Štýrský Hradec, Rakousko) je rakouský fotbalový obránce, který hraje v klubu Watford FC. Je zároveň reprezentantem Rakouska. Mimo Rakousko působil v Německu a Anglii.\n\nV Rakousku debutoval v profesionální kopané v roce 2006 v klubu SK Sturm Graz. V létě 2008 odešel do německého bundesligového týmu Werder Brémy. Vyhrál zde v sezóně 2008/09 DFB-Pokal. V červnu 2015 se dohodl na pětileté smlouvě s anglickým klubem Watford FC, nováčkem anglické Premier League v sezóně 2015/16.\n\nPůsobil v některých mládežnických reprezentacích Rakouska (U19, U20).\n\nV A-mužstvu Rakouska debutoval 30. května 2007 v přátelském utkání ve Vídni proti týmu Skotska (prohra 0:1).\n\nZúčastnil se EURA 2008, které se konalo v Rakousku a Švýcarsku.\n\n"}
{"id": "1111402", "url": "https://cs.wikipedia.org/wiki?curid=1111402", "title": "Červená Voda (rozcestník)", "text": "Červená Voda (rozcestník)\n\nČervená Voda může být:\n\n\n"}
{"id": "1111404", "url": "https://cs.wikipedia.org/wiki?curid=1111404", "title": "Stefan Ilsanker (fotbalista)", "text": "Stefan Ilsanker (fotbalista)\n\nStefan Ilsanker (* 18. května 1989, Hallein, Rakousko) je rakouský fotbalový záložník, který hraje v klubu RB Leipzig. Je zároveň reprezentantem Rakouska.\n\nJeho otcem je Herbert Ilsanker, bývalý fotbalový brankář a později trenér brankářů.\n\nV Rakousku debutoval v profesionální kopané v roce 2005 v klubu FC Red Bull Salzburg.\n\nPůsobil v některých mládežnických reprezentacích Rakouska (U19, U21).\n\nV A-mužstvu Rakouska debutoval 30. května 2014 v přátelském utkání v Innsbrucku proti reprezentaci Islandu (remíza 1:1).\n\n"}
{"id": "1111405", "url": "https://cs.wikipedia.org/wiki?curid=1111405", "title": "Swamp Thing (seriál, 1990)", "text": "Swamp Thing (seriál, 1990)\n\nSwamp Thing je americký sci-fi televizní seriál natočený na motivy komiksu o mutantovi Swamp Thing. Volně navazuje na dva celovečerní filmy z 80. let, \"Msta příchozího z močálu\" a \"Návrat muže z bažin\", ve kterých titulní roli, stejně jako v seriálu, ztvárnil Dick Durock. Premiérově byl vysílán v letech 1990–1993. Ve třech řadách vzniklo celkem 72 dílů, první série měla 13 epizod, druhá devět dílů a poslední 50 epizod. Seriál byl na DVD vydán v letech 2008–2010.\n\nSeriál je zaměřen na postavu Swamp Thinga, mutanta žijícího v močálech, který vznikl přeměnou vědce Aleca Hollanda, jenž byl zasažen chemikáliemi z rukou zlého Antona Arcanea. Od té doby střeží svůj nový domov, louisianské bažiny. Zároveň se na začátku první řady spřátelí s 11letým Jimem Kippem. Druhá a třetí sezóna seriálu se odklání od prvků z původního komiksu; jejich epizody tvoří antologickou sérii příběhů o lidech, kteří se střetnou se záhadami místních močálů.\n\n\n"}
{"id": "1111406", "url": "https://cs.wikipedia.org/wiki?curid=1111406", "title": "Robin Hood – Cesta ke slávě", "text": "Robin Hood – Cesta ke slávě\n\nRobin Hood - Cesta ke slávě je česká soutěžní reality show z roku 2010. Pořad moderovali Petr Vondráček a Martina Kociánová a v porotě zasedli skladatelka Gabriela Osvaldová, textař Ondřej Soukup, režisér a choreograf Ján Ďurovčík a producent Michal Kocourek. Pořad taktéž ukazuje zákulisí vzniku muzikálu .\n\nVýherci soutěže se stali Jan Kříž a Martina Bártová, kteří získali hlavní role v muzikálu Robin Hood .\n\nPrvní finálové kolo proběhlo dne 28. března 2010, v tomto kole zpívali pouze muži a vypadl Peter Veslár.\n\nDruhé finálové kolo proběhlo dne 4. dubna 2010, v tomto kole zpívaly pouze ženy a vypadla Marie Blahynková.\n\nTřetí finálové kolo proběhlo dne 11. dubna 2008, v tomto kole zpívali pouze muži a vypadl Ladislav Korbel.\n\nČtvrté finálové kolo proběhlo dne 18. dubna 2008, v tomto kole zpívaly pouze ženy a vypadla Jana Tesařová.\n\nPáté finálové kolo proběhlo dne 25. dubna 2008. V tomto kole již zpívali všichni zbylí finalisté a to v duetech. Vypadli Andrea Gabrišová a Petr Novotný.\n\nŠesté finálové kolo proběhlo dne 2. května 2008. V tomto kole finalisté zpívali po čtveřicích, tedy v jedné mužské a ženské čtveřici a nevypadl nikdo.\n\nSedmé finálové kolo proběhlo dne 9. května 2008. V tomto kole již každý z finalistů zpíval sólovou píseň a vypadli Eliška Ochmanová a Viktor Polášek.\n\nOsmé finálové kolo proběhlo dne 16. května 2008. V tomto kole každý z finalistů zpíval duet s muzikálovou hvězdou. Vypadli Laco Hudec a Radka Pavlovčinová, ovšem té byla poté nabídnuta vedlejší role Čarodějnice, kterou přijala.\n\nFinálové kolo proběhlo 23. května 2010. Role Robina a Mariany získali Jan Kříž a Martina Bártová .\n\n"}
{"id": "1111408", "url": "https://cs.wikipedia.org/wiki?curid=1111408", "title": "Freedom Ship", "text": "Freedom Ship\n\nFreedom Ship (\"Loď svobody\") je projekt největšího plavidla všech dob. Přišel s ním v roce 1999 Norman L. Nixon z Floridy, zakladatel firmy Freedom Ship International, a vyčíslil jeho cenu na šest miliard dolarů (později byl odhad zvýšen na minimálně deset miliard). Loď by měla být sestavena z 520 samostatných ocelových vzduchotěsných plovákových komor, které budou sestaveny na moři. Bude využívat azimutový pohon. Podle plánů by měla být 1371 metrů dlouhá (třikrát delší než dosud největší loď světa Knock Nevis, 228 metrů široká a 107 metrů vysoká, bude mít 25 podlaží. Na horní palubě bude vybudována přistávací plocha pro letadla. Loď bude nabízet všechno pro život, budou v ní byty, obchody, restaurace, kasina, banky, kanceláře, parky, hřiště, zdravotnická a školská zařízení a podobně. Měla by fungovat maximálně soběstačně, většina odpadu bude recyklována. Byty na Freedom Ship budou vlastněny formou kondominia, jejich ceny by se měla pohybovat okolo 800 000 dolarů. Loď by měla plout po moři podle stanoveného jízdního řádu, přičemž většinu času bude trávit v přístavech, kde ji budou moci navštěvovat místní obyvatelé. Kapacita je zamýšlena na více než sto tisíc osob, z toho asi čtyřicet tisíc budou tvořit stálí pasažéři. K provozu obřího plavidla bude potřeba až dvaceti tisíc příslušníků posádky. Loď obepluje zeměkouli jednou za dva roky.\n\nPlán města postaveného na lodi formuloval už Jules Verne v románu \"Plovoucí ostrov\". Projekt bývá kritizován jak pro řadu technických problémů spojených s bezpečností tak velkého plavidla, tak z hlediska ekonomického a legislativního. Spisovatel China Miéville projekt odsoudil jako pokus nejbohatších lidí vyhnout se placení daní a cel. Do roku 2013 se však nepodařilo shromáždit ani jednu miliardu dolarů, která by byla potřeba k zahájení stavby.\n\n\n"}
{"id": "1111410", "url": "https://cs.wikipedia.org/wiki?curid=1111410", "title": "Vuelta a España 2015", "text": "Vuelta a España 2015\n\nVuelta a España 2015 byl 70. ročník závodu, jenž probíhal od 22. srpna do 13. září. Start závodu proběhl ve městě Puerto Banús a končil v Madridu. Jezdci museli absolvovat 3,374.4 km ve 21. etapách, z toho: 2 časovky (1 individuální, 1 týmová), 6 etap rovinatých, 7 kopcovitých a 6 horských.\n\n"}
{"id": "1111412", "url": "https://cs.wikipedia.org/wiki?curid=1111412", "title": "JVC", "text": "JVC\n\nVictor Company of Japan, Limited ( –transkripcí: \"Nippon bikutá kabušiki GAIS\"), běžně vystupuje pod zkratkou JVC, je japonský výrobce audiovizuálních elektrospotřebičů, počítačových komponent, IT zařízení a médií pro konzumní a profesionální trh. Společnost je známá jako výrobce prvních japonských televizních přijímačů a pro vyvinutý VHS standard na nahrávání analogového videosignálu na magnetické páskové médium uchovávány v kazetě.\n\nSpolečnost JVC vznikla v roce 1927 v japonském městě Jokohama pod názvem \"The Victor Talking Machine Company of Japan, Limited\" jako dceřiná společnost americké fonografického a nahrávací společnosti \"Victor Talking Machine\". V roce 1929 bylo majoritní vlastnictví převedeno na firmu \"RCA-Victor\".\n\nRoku 1932 začala firma se sériovou výrobou rádiových přijímačů a o sedm let později - v roce 1939 - vyrobila první japonský televizor. Útlum výrobního procesu nastal během druhé světové války. JVC, tak jako ostatní firmy, přerušila své obchodní vztahy se zahraničními partnery a odběrateli.\n\nV 50. letech 20. století vyrobila společnost JVC první japonskou dlouhohrající desku (LP) a EP. Úspěch firmy přišel v 70. letech. V roce 1976 vyvinula formát VHS a vyrobila první VHS videorekordér. Formát VHS se stal protikladem formátu Betamax vyvinutého v roce 1975 společností Sony. Až do roku 1988 se vedla tzv. \"Kazetová válka\" o to, který z těchto systémů je lepší.\n\nOd roku 1982 je JVC oficiálním partnerem Mistrovství světa ve fotbale a v roce 2002, na 17. mistrovství světa ve fotbale v Japonsku a Korejské republice, bylo parterstvo mezi JVC a Mezinárodní fotbalovou federací (FIFA) prodlouženo. Společnost uzavřela partnerství s návštěvnickým centrem Kennedyho vesmírného střediska. V roce 2005 firma vyvinula první dvouvrstvý datový nosič DVD + RW DL.\n\nPod značkou se v Japonsku každoročně organizuje JVC Tokyo Video Festival a JVC Jazz Festival. V současnosti je JVC jedna z největších mediálních korporací na světě se sídlem v Jokohamě. V Japonsku prezentuje své výrobky pod značkou \"Victor\".\n\n"}
{"id": "1111413", "url": "https://cs.wikipedia.org/wiki?curid=1111413", "title": "Referendum na Slovensku 1998", "text": "Referendum na Slovensku 1998\n\nReferendum na Slovensku v roce 1998, které se konalo ve dnech 25. a 26. září 1998, bylo třetím referendem na Slovensku. Účast v referendu byla 44,25 % a proto bylo neplatné.\n\nReferendová otázka: \"Jste pro, aby Národní rada Slovenské republiky přijala ústavní zákon, kterým se zakáže privatizace těchto strategických podniků:\nIniciátorem referenda byla strana HZDS. Petiční výbor odevzdal zastupujícímu prezidentovi (vládě SR) téměř  450 000 podpisů. Referendum se konalo během parlamentních voleb 1998.\n"}
{"id": "1111414", "url": "https://cs.wikipedia.org/wiki?curid=1111414", "title": "At. Long. Last. ASAP", "text": "At. Long. Last. ASAP\n\nAt. Long. Last. ASAP (stylizováno jako AT.LONG.LAST.A$AP) je druhé studiové album amerického rappera ASAP Rockyho, vydané 26. května 2015 u nahrávacích společností Polo Grounds Music a RCA Records.\n\nV březnu 2014 oznámil, že začal pracovat na svém druhém albu.\n\nNa produkci alba se podíleli Juicy J, Danger Mouse a ASAP Yams. Jeho mentor a kolega z uskupení ASAP Mob s pseudonymem ASAP Yams zemřel v lednu 2015, což se ASAP Rockyho velmi dotklo. V březnu 2015 oznámil název alba, a to \"At. Long. Last. ASAP\".\n\nAlbum mělo být vydáno 12. května 2015, ale v průběhu května bylo odloženo na 2. června. Nakonec bylo vydáno 26. května 2015.\n\nV říjnu 2014 vydal první singl s názvem \"Multiply\". Ten nakonec na albu nebyl vydán.\n\nV lednu 2015 následoval singl \"Lord Pretty Flacko Jodye 2 (LPFJ2)\", píseň se v žebříčcích neumístila.\n\nV květnu byl vydán singl \"Everyday\" (ft. Rod Stewart, Miguel a Mark Ronson), který se po vydání alba umístil na 92. příčka.\n\nPo vydání alba se singl \"L$D\", vydaný 21. května 2015, umístil na 62. příčce v Billboard Hot 100.\n\nDo žebříčku se po vydání alba dostala i píseň \"Electric Body\" (ft. Schoolboy Q) (80. příčka).\n\nV první týden prodeje se v USA prodalo 116 731 kusů alba a bylo 25 milionkrát streamováno, tím debutovalo na první příčce žebříčku Billboard 200. V druhý týden prodeje se v USA prodalo dalších 31 758 kusů a album bylo 19 milionkrát streamováno. Celkem se v USA prodalo 210 000 kusů alba. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Jen díky tomu album získalo certifikaci zlatá deska.\n\nOd hudebních kritiků album obdrželo především pozitivní hodnocení. Server Metacritic udělil albu na základě 27 recenzí hodnocení 76 bodů ze 100.\n"}
{"id": "1111422", "url": "https://cs.wikipedia.org/wiki?curid=1111422", "title": "Střevlík hrbolatý", "text": "Střevlík hrbolatý\n\nStřevlík hrbolatý (\"Carabus variolosus\") je nelétavý druh brouka z čeledi střevlíkovití.\n\nPatří mezi největší brouky v Evropě. Dorůstá délky 20 až 33 mm. Jeho tělo má černou barvu s mírným leskem. Krovky jsou zvýrazněny hlubokými jamkami, což ji snadno odlišuje od ostatních druhů.\n\nPřebývá ve vlhkých lesních společenstvích, bažinách a na březích potoků od 300 do 1200 m n. m. Je úzce vázán na potoky a vodní plochy. Zimuje v odumřelém dřevě nebo v podzemí na březích potoků. Loví zejména slimáky, malé korýše, hmyz a jeho larvy, pulce a malé ryby. Dokáže lovit i pod vodou. Je aktivní hlavně v noci.\n\nVyskytuje se zřídka a to zejména v jihovýchodní, střední a východní Evropě. Na Slovensku je jeho výskyt roztroušený. Vyskytuje se i v Česku (zejména na Moravě).\n\n\n"}
{"id": "1111425", "url": "https://cs.wikipedia.org/wiki?curid=1111425", "title": "Spolkový dům ve Skalici", "text": "Spolkový dům ve Skalici\n\nSpolkový dům nebo Rolnický spolkový dům, dnes Kulturní dům, stojí na náměstí ve Skalici. Jednoposchoďová budova zaujme návštěvníky svou barevností a figurální mozaikovou výzdobou průčelí. V budově sídlí \"Záhorské muzeum\".\n\nIniciátorem a realizátorem stavby určené pro 3 spolky – Gazdovský spolek, Spolek sv. Vavřince a Katolický kruh ve Skalici – byl místní lékař dr. Pavel Blaho, národovec a milovník slovenského lidového umění. Myšlenkou prezentace kulturní vyspělosti lidu Záhoří chtěl přispět k posilnění národního uvědomení Slováků. Dům projektoval v roce 1904 významný slovenský architekt Dušan Jurkovič.\n\nStavební program budovy, která stojí v řadě domů na úzké dlouhé parcele na místě bývalého Katolického domu. Byly v něm spolkové a obchodní místnosti, muzeum, knihovna – čítárna, divadelní dvorana, byt a skladiště. Poloha domu a potřeba splnit různorodé požadavky spolků kladly zvýšené nároky na promyšlené řešení dispozice celku. Logickým důsledkem bylo zasunutí hlavního společenského prostoru (dvorany) do zadního dvorního křídla, jako i diferencované pojetí jednotlivých častí stavby.\n\nPrůčelí působí na prvním pohled bohatě a reprezentačně, má však jednoduchý základ. Tvoří ho třídílná kompozice jako odraz tří spolků, které dům stavěly. Vlastnictví jednotlivých častí stavby různým institucím je patrné podle nápisových tabulí, jakož i diferencovaným rytmem okenních os a asymetrickým nasazením průčelního štítu. Výtvarná výzdoba se soustřeďuje do pásu mezi přízemím a prvním poschodím, k římse resp. na plochu štítu a okolo ústředního okna v ose pod ním. Na průčelí se výrazně uplatňuje secesní železná oblouková markýza, zdobená rustikálním srdíčkovým ornamentem. Scelujícím prvkem je čistá základní plocha stěny s jednotnými tvary oken a vstupů, průběžný soklový pás ze zelených kachlů, římsa a zelená krytina střechy.\n\nFigurální výzdoba štítu představuje skupinu, ve které sv. Štěpán, uherský král, žehná slovenské rodině. Je dílem českého malíře Mikuláše Alše.\n\nZ interiéru zaujme především důvtipné řešení divadelní dvorany s jevištěm a balkónem. Pomocí dřevěné sloupové konstrukce vložené uvnitř sálu vytvořil architekt systém roštů podpírajících konstrukci krovu, do kterého ponechal volný průhled. Jako izolaci a zároveň podhledový obklad použil omítnuté korkové desky. Kromě konstrukčního prvku se tu nosný sloup stal i prvkem členícím prostor a díky řezbářské výzdobě i dekorativním článkem. Dovnitř orientované arkýře v horní části dvorany rozptylují světlo pronikající zvenčí velkými okny s výplní ze skleněných tvarovek.\n\nArkýře, čtvercovým členěním svých ploch, posilňují celkový dojem čistého, jasně artikulovaného prostoru utvářeného geometricky.Lze tu spatřit inspiraci dílem  skotského architekta Mackintoshe a možná i prvky japonské architektury.\n\nPůvodní prostory na poschodí určené pro muzeum navrhl Dušan Jurkovič jako iluzi dvouprostorového lidového domu se síní a místností (jizbou). Stálá expozice Záhorského muzea se skládá z původní a z nové části. Ve vstupní části jsou znaky záhorských měst a obcí. V národopisné expozici vyniká tzv. Blahova jizba. Její interiér je zachovaný tak jak ho navrhl. Dušan Jurkovič před 100 lety. Malované skříně, police a vyřezávaný malovaný strop vytváří jedinečný celek. Archeologická expozice dokumentuje vývoj osídlení Záhoří od pravěku po období Velkomoravské říše. V expozici starších dějin dominují exponáty ze Skalice. Závěr prohlídky muzejních expozic tvoří galerie Julia Koreszka. Sbírkový fond, orientovaný na společensko-historické obory – archeologii, historii, literární historii, etnologii, dějiny hudební kultury a numizmatiku, obsahuje přes 45 000 předmětů.\n\nZ hlediska stylu představuje stavba Spolkového domu ve Skalici svéráznou variantu regionalizmu. Dílo jako celek reprezentuje jeden z charakteristických středoevropských pokusů o národní styl na bázi secese, jako pokus o „slovenský styl“.\n\n\n"}
{"id": "1111426", "url": "https://cs.wikipedia.org/wiki?curid=1111426", "title": "Friedrich Jenison-Walworth", "text": "Friedrich Jenison-Walworth\n\nHrabě Friedrich Jenison-Walworth, česky Bedřich Jennison-Wallworth (24. prosince 1842 – 9. října 1914 Uhřice), byl rakouský šlechtic a politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nPocházel z šlechtického rodu, původně z Anglie, později usazeného ve střední Evropě. Jennison-Walworthové byli roku 1790 povýšení v Bavorsku do hraběcího stavu. Friedrich prodělal studia práv a hospodářství. V druhé polovině 19. století zakoupil statek a zámek\nv Uhřicích.\n\nPočátkem 70. let se zapojil do politiky V doplňovacích volbách roku 1877 byl zvolen na Moravský zemský sněm za kurii velkostatkářskou, II. sbor. Zvolen byl 7. dubna 1877. Mandát obhájil v zemských volbách v roce 1878, zemských volbách v roce 1884, zemských volbách v roce 1890 a zemských volbách v roce 1896.\n\nByl i poslancem Říšské rady (celostátního parlamentu), kam usedl v doplňovacích volbách roku 1877 za velkostatkářskou kurii na Moravě. Slib složil 25. září 1877. V roce 1877 se uvádí jako statkář, bytem Uhřice. Zastupoval Stranu ústavověrného velkostatku, která byla provídeňsky a centralisticky orientována.\n\nZemřel roku 1914. Po jeho smrti vymřel rod Jennison-Walworthů po meči. Dědicové pak zámek v Uhřicích před 2. světovou válkou prodali.\n"}
{"id": "1111430", "url": "https://cs.wikipedia.org/wiki?curid=1111430", "title": "Kenwood Corporation", "text": "Kenwood Corporation\n\nKenwood Corporation ( \"Kabušiki-Gaiša Ken'uddo\") je japonský výrobce radioamatérských doplňků, autorádií a Hi-Fi komponent.\n\nSpolečnost byla založena v roce 1946 jako Kasuga Radio Co. Ltd. ve městě Komagane v prefektuře Nagano. Dne 1. října 2008 se spojila se společností JVC a vznikla tak společnost JVC Kenwood.\n\n"}
{"id": "1111431", "url": "https://cs.wikipedia.org/wiki?curid=1111431", "title": "Stefan Ilsanker", "text": "Stefan Ilsanker\n\nJméno a příjmení Stefan Ilsanker má více nositelů:\n"}
{"id": "1111434", "url": "https://cs.wikipedia.org/wiki?curid=1111434", "title": "Béla Kálnoky z Köröspataku", "text": "Béla Kálnoky z Köröspataku\n\nHrabě Béla Kálnoky z Köröspataku, německy Béla Kálnoky von Köröspatak (1839 Letovice – 19. března 1880 Brodek u Prostějova), byl rakouský šlechtic z rodu Kálnokyů von Köröspatak a politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nSloužil v rakouské armádě a podílel se na jejím tažení v roce 1859. Pocházel z moravské větve šlechtického rodu Kálnokyů von Köröspatak. Jeho bratrem byl rakouský diplomat a politik Gustav Kálnoky.\n\nPočátkem 70. let se zapojil do politiky. V zemských volbách v roce 1870 byl zvolen na Moravský zemský sněm za kurii velkostatkářskou, II. sbor. Mandát obhájil i v druhých zemských volbách roku 1871 a zemských volbách v roce 1878.\n\nByl i poslancem Říšské rady (celostátního parlamentu), kam usedl roku 1870, tehdy ještě po nepřímé volbě Moravským zemským sněmem, který ho do vídeňského parlamentu delegoval i v roce 1871. Uspěl i v prvních přímých volbách roku 1873, za kurii velkostatkářskou na Moravě. Rezignaci oznámil na schůzi 22. října 1878. V roce 1877 se uvádí jako statkář, bytem Uhřice. Zastupoval Stranu ústavověrného velkostatku, která byla provídeňsky a centralisticky orientována. Ve volbách roku 1879 ze zdravotních důvodů nekandidoval.\n\nPo několik let trpěl tuberkulózou. Zemřel v březnu 1880.\n"}
{"id": "1111440", "url": "https://cs.wikipedia.org/wiki?curid=1111440", "title": "Černovice (přírodní památka)", "text": "Černovice (přírodní památka)\n\nČernovice jsou přírodní památka východně od obce Černovice v okrese Chomutov. Důvodem vyhlášení chráněného území je ochrana lokality s výskytem roháče obecného a jeho biotopu.\n\nLes u Černovic je pozůstatkem rozsáhlejšího lesa, který v minulosti fungoval jako výmladková pařezina a pastevní les. Opuštění těchto způsobů hospodaření a odstraňování vytěženého dřeva vedlo ke zhoršení životních podmínek roháče obecného.\n\nChráněné území vyhlásil krajský úřad Ústeckého kraje dne 22. února 2012. Přírodní památka je v Ústředním seznamu ochrany přírody evidována pod číslem 5919, spravuje ji Krajský úřad Ústeckého kraje a je součástí evropsky významné lokality Černovice vyhlášené dne 15. dubna 2005 s rozlohou 13,694 hektaru.\n\nPřírodní památka měří 12,998 hektaru a nachází se v nadmořské výšce 356–384 metrů v katastrálních územích Černovice u Chomutova a Spořice. Její severní hranici tvoří koryto Podkrušnohorského přivaděče, který převádí vodu z povodí Ohře do povodí Bíliny a zásobuje vodou průmyslové podniky na litvínovsku. Z hlavního koryta se odděluje tzv. Přivaděč II, který napájí Panský rybník u Spořic a odvádí část vody do Hačky. Vede podél krátkého úseku severovýchodní hranice chráněného území a poté je dělí na dvě oddělené části. Na jihu hranici vymezuje železniční trať Chomutov–Cheb.\n\nGeologické podloží je tvořeno neogénními písky, štěrky, jíly s podřadně uloženými slojemi hnědého uhlí. Z půdních typů se vyskytuje fluvizem modální podél drobného vodního toku, na kterou navazují kambizemě modální a dystrické. Podle Půdní mapy ČR je však v celém území jediným půdním typem pseudoglej modální. V geomorfologickém členění Česka lokalita leží v Mostecké pánvi, v podcelku Chomutovsko-teplická pánev a okrsku Březenská pánev. Celé území se mírně svažuje směrem k jihu. V rámci Quittovy klasifikace podnebí Černovice leží v mírně teplé oblasti MT7, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 650–750 milimetrů.\n\nPřírodní památka je tvořena doubravou, která patří mezi hercynské dubohabřiny s převládajícím dubem letním dubem zimním a hojně vtroušenou borovicí lesní V jejich podrostu, negativně ovlivněném eutrofizací, rostou běžné rostliny jako jestřábník zední lipnice hajní ptačinec velkokvětý jaterník podléška sasanka hajní a violka lesní \n\nDůvodem vyhlášení chráněného území je výskyt desítek jedinců ohroženého roháče obecného Vzhledem k charakteru lesa jeho populace stagnuje. K její podpoře je zavedena řada opatření, která spočívají ve snižování podílu borovice a zvýšení věkové různorodosti stromů. Při lesnických aktivitách je nezbytné ponechávat v lese dostatek mrtvého dřeva (stojících suchých i padlých stromů a větví).\n\nChráněné území je volně přístupné z polní cesty, která vede podél jeho severního okraje z Černovic do Chomutova.\n\n"}
{"id": "1111441", "url": "https://cs.wikipedia.org/wiki?curid=1111441", "title": "Železniční trať Bělehrad–Vršac", "text": "Železniční trať Bělehrad–Vršac\n\nŽelezniční trať Bělehrad–Vršac (srbsky v cyrilici Железничка пруга Београд–Вршац, v latince Železnička pruga Beograd–Vršac) představuje hlavní spojení srbské metropole Bělehradu s Rumunskem. Prochází přes region Banátu a je nejstarší tratí na současném území Srbska. Dlouhá je celkem \n\nŽelezniční trať, která by vedla severovýchodně z Bělehradu na území tehdejšího uherského Banátu a Sedmihradska byla budována celkem ve třech fázích. Nejprve vznikl úsek Moravița–Vršac–Jasenovo, po kterém první vlak slavnostně projel 20. července 1858. \n\nV roce 1894 byl otevřen železniční úsek Vršac–Vladimirovac–Kovin, který byl dlouhý 84,7 km. O dva roky později byl pak prodloužen až do Pančeva (o dalších 31,5 km), které se nacházelo v bezprostřední blízkosti Bělehradu, ale ještě na uherském území.\n\nZ Bělehradu až do Rumunska pak mohly vlaky jet přímo až od roku 1935, kdy byl dokončen Pančevský most v Bělehradě.\n\nPřestože je trať v provozu více než 150 let, využívaná je jen řídce. Mezinárodní vlaky do Temešváru jezdí zřídka. Pro domácí dopravu (do Vršace) je však již trať užívaná mnohem více. V roce 2012 přepravily ve směru Vršac-Bělehrad osobní vlaky téměř 60 000 cestujících. V úseku Pančevo-Bělehrad je trať využívaná pro příměstskou dopravu (linky sítě Beovoz).\n\n"}
{"id": "1111442", "url": "https://cs.wikipedia.org/wiki?curid=1111442", "title": "Strýček Robinson", "text": "Strýček Robinson\n\nStrýček Robinson \"(L'Oncle Robinson)\" je nedokončený a za života autora nevydaný dobrodružný román francouzského spisovatele Julesa Verna.\n\nMyšlenkou, napsat příběh lidí opuštěných na pustém ostrově, se Verne obíral již od roku 1861. Pod vlivem knihy \"Robinson Crusoe\" (1719) od Daniela Defoea a \"Švýcarského Robinsona\" (1812) od Johanna Davida Wysse napsal Verne v tomto roce první nástin románu \"Strýček Robinson\", který však jeho nakladatel Pierre-Jules Hetzel podrobil ostré kritice (obsah románu byl podle něho naprosto bez jakéhokoliv nápadu). Po deseti letech se Verne k románu vrátil a roku 1871 zaslal Hetzelovi první díl předpokládaného dvoudílného románu. Hetzel jej však odmítl vydat a vrátil jej autorovi k přepracovávání. Vadil mu jednak pomalý spád děje a jednak to, že mezi hrdiny příběhu jsou malé děti, což podle jeho názoru bránilo důkladnému popisu charakterů dospělých postav. Verne pak rukopis odložil a až roku 1875 využil některé jeho části pro vytvoření svého slavného románu \"Tajuplný ostrov\".\n\nPříběh se tak dočkal svého prvního knižního vydání až po svém „znovuobjevení“ roku 1991.\n\nAmerický inženýr Harry Clifton se chce se svou ženou a čtyřmi dětmi (Markem, Robertem, Jackem a Bellou) vrátit na lodi \"Vankouver\" po letech práce v Asii domů. Uprostřed Pacifiku dojde na lodi ke vzpouře. Velitel vzbouřenců se nad Cliftonovu rodinou slituje a vysadí ji na blízký opuštěný ostrov. Inženýra Cliftona si však ponechá v zajetí. Na ostrov se pak podaří doplavat statečnému námořníkovi Flipovi z Pikardie a později také inženýrovi Cliftonovi, kterému se podařilo vzbouřencům uniknout.\n\nVšichni pak společně čelí útrapám trosečnického života. Především z Flipa se stává uvážlivý muž, který si umí téměř ve všem poradit. U dětí, které vše považují za dobrodružství podobné \"Švýcarskému Robinsonu\", získá Flip takovou oblibu, že mu říkají Strýček Robinson. Jednoho dne si trosečníci upečou zajíčka a Strýček Robinson si při jídle vylomí zub o brok, který je v mase. Ostrované si tak uvědomí, že na ostrově musí být i další lidé. Zde nedopsaný román končí.\n\n"}
{"id": "1111443", "url": "https://cs.wikipedia.org/wiki?curid=1111443", "title": "Slavnosti pětilisté růže", "text": "Slavnosti pětilisté růže\n\nSlavnosti pětilisté růže jsou oslavy historie města Český Krumlov, které jsou situovány do 16. století, tedy do doby, kdy v jižních Čechách panovali poslední potomci rodu Rožmberků. Účastníci akce si připomínají zejména poslední zástupce tohoto rodu, Viléma a Petra Voka z Rožmberka, za jejichž vlády dosáhlo nejen město Český Krumlov, ale také celý jih Čech velkého rozkvětu. Jednotlivé ročníky jsou tematicky orientované podle významných událostí spojených s tímto rodem a městem. Novodobá historie slavností započala v roce 1990. Slavnosti významně napomáhají místnímu obchodu.\n\nNejvětší akcí je slavnostní průvod. Lze se ho zúčastnit v půjčených kostýmech. Mnoho pravidelných návštěvníků však na akci již tradičně přijíždí v kostýmech vlastních. Je to mimořádný zážitek vyhledávaný zahraničními turisty (např. z Rakouska, Německa či Japonska). Počet kostýmovaných účastníku průvodu je kolem 1500. Až 700 umělců účinkuje v téměř devadesáti doprovodných programech, tržnice sestává ze 100 dobových stánků. Návštěvnost se pohybuje kolem 25 000 osob.\n\nJako páni růží je označován rod Vítkovců založený Vítkem z Prčice. Ve funkci zemské správy se mu podařilo nashromáždit velký majetek. Dle pověsti jej rozdělil mezi své syny takto:\n\n\nSlavnosti pětilisté růže byly oceněny cenou Akce roku 2010 v České republice v soutěži Kudy z nudy.\n\n"}
{"id": "1111444", "url": "https://cs.wikipedia.org/wiki?curid=1111444", "title": "Devaterník velkokvětý", "text": "Devaterník velkokvětý\n\nDevaterník velkokvětý (\"Helianthemum grandiflorum\") je vytrvalá, nízká, žlutě kvetoucí bylina, druh rodu devaterník. Roste na velkém území, vzhledově je variabilní a vytváří více morfotypů. Vyskytuje se v západoevropských, středoevropských a jihoevropských pohořích jako jsou Pyreneje, Vogézy, Jura, Alpy, Vysoké Sudety, Karpaty, Apeniny i pohořích na Balkáně a na územích k nim přiléhajícím. Roste také v Malé Asii a v oblasti Kavkazu.\n\nV České republice rostou dva poddruhy devaterníku velkokvětého:\nNominátní poddruh devaterník velkokvětý pravý roste v Česku pouze na několika málo mikrolokalitách v subalpínském výškovém stupni v oblasti Hrubého Jeseníku ve Velké a Malé kotlině. Je považován za rostlinu v Česku ohroženou vymizením.\n\nPoddruh devaterník velkokvětý tmavý roste v Česku hojně po většině území, od nížin do podhůří. Od nominátního poddruhu se liší mimo znaků popsaných v kapitole „Popis“ dále ještě tím, že má poněkud drobnější květy a výrazně chlupatější listy.\n\nPodle nejnovějších fylogenetických výzkumů byl druh devaterník velkokvětý (popisovaný v tomto článku) zrušen a přeřazen do druhu devaterník penízkovitý, kde byl klasifikován na úroveň pouhých poddruhů takto:\n\nDevaterník velkokvětý je vázán na relativně teplá a osluněná stanoviště na sušších loukách, kamenitých i křovinatých stráních, pastvinách i na okrajích světlých lesů. Vyskytuje se také podél polních a venkovských cest, většinou je rozšířen na půdách se zásaditou reakcí.\n\nTrsnatý, vytrvalý, polokeř, 10 až 30 cm vysoký, s lodyhami od spodu hustě rozvětvenými. Lodyhy, květné i plané, bývají poléhavé nebo vystoupavé, u báze dřevnaté a řídce chlupaté. Jsou porostlé měkkými, krátce řapíkatými listy, dlouhými 15 až 30 mm a širokými 3 až 10 mm, které mají úzké palisty. Čepele listů jsou čárkovitě podlouhlé, úzce vejčité až obkopinaté a na bázi klínovité. Po obvodě jsou celokrajné a na vrcholu jsou okrouhlé (poddruh devaterník velkokvětý pravý), nebo jsou po obvodě podvinuté a na vrcholu špičaté (poddruh devaterník velkokvětý tmavý). Na obou stranách jsou chlupaté, zeleně zbarvené a mají výraznou červenohnědou střední žilku.\n\nV řídkém, koncovém, hroznovitém květenství vyrůstá 10 až 15 (d. v. pravý) nebo 2 až 6 (d. v. tmavý) stopkatých květů o průměru 2 až 4 cm. Květ je oboupohlavný, pětičetný a bývá po odkvětu, stejně jako ještě nerozkvetlá, vejčitá poupata převislý. Kališní lístky, rostoucí ve dvou kruzích, jsou vytrvalé a bývají dlouhé 5 až 10 mm. Tři větší, vnitřní, jsou mezi žilkami lesklé a holé nebo jen řídce porostlé svazčitými chlupy (d. v. pravý), nebo jsou mezi žilkami matné a porostlé kratičkými hvězdicovitými chlupy (d. v. tmavý). Korunní lístky, velké 10 až 15 mm, jsou obvejčitého tvaru, mají zlatožlutou barvu a vespod oranžovou skvrnu. V květu je dále mnoho tyčinek (50 až 100), které jsou vespod nitkami srostlé do pět svazečků, nesou asi 0,5 mm dlouhé prašníky. Kulatý, svrchní, ze třech plodolistů složený semeník nese čnělku s hlavičkovitou bliznou. Ploidie druhu je 2n = 20.\n\nKvěty kvetoucí v období červen až září obvykle opyluje hmyz, kterému rostlina, nemajíc nektaru, nabízí dostatek pylu. Za nepříznivého počasí se květy mohou opylit i samosprašně, prašníky a blizna dozrávají současně. Květy rozkvétají ve květenství postupně od vrcholu.\n\nPlod je jednopouzdrá, mnohosemenná tobolka vejčitého až kulovitého tvaru, 5 až 8 mm velká. Tobolka, obalená v trvalém kalichu, se po dozrání otvírá třemi chlopněmi, obsahuje až 30 semen oválného tvaru. Semena jsou velká asi 1,5 mm, červenohnědá, mají jemně bradavičnaté oplodí a za vlhka slizovatí.\n\nVegetativně se může rostlina rozšiřovat do blízkého okolí. Z jejího kořene vyrůstají podzemní vodorovné výběžky, vyúsťující do nadzemních lodyh, které samy mohou zakořenit. Propojení s mateřskou rostlinou se postupně přeruší a vznikne rostlina nová. Na větší vzdálenosti se rozmnožuje pohlavně semeny, která se mohou šířit endozoochoricky, epizoochoricky nebo anemochoricky.\n\nDevaterník velkokvětý pravý je podle „Vyhlášky MŽP ČR č. 395/1992 Sb. ve znění vyhl. č. 175/2006 Sb.“ i podle „Červeného seznamu cévnatých rostlin České republiky“ zařazen mezi druhy kriticky ohrožené (§1) a (C1).\n\n"}
{"id": "1111449", "url": "https://cs.wikipedia.org/wiki?curid=1111449", "title": "Tamagnini Nené", "text": "Tamagnini Nené\n\nTamagnini Manuel Gomes Baptista, známý pod přezdívkou Nené (* 20. listopadu 1949 Leça da Palmeira) je bývalý portugalský fotbalista.\n\nS fotbalem začínal v mosambickém klubu \"Ferroviário do Namanga\", od sedmnácti let hrál za Benfiku, kde strávil celou kariéru. Získal v ní jeden juniorský (1968) a deset seniorských (1969, 1971, 1972, 1973, 1975, 1976, 1977, 1981, 1983 a 1984) titulů mistra Portugalska, osm vítězství v Taça de Portugal (1969, 1970, 1972, 1980, 1981, 1983, 1985 a 1986) a hrál ve finále Poháru UEFA 1982/83. Byl nejlepším střelcem portugalské ligy v sezónách 1980–81 a 1983–84. V roce 1971 získal cenu pro portugalského fotbalistu roku.\n\nZa portugalskou reprezentaci odehrál 66 zápasů a vstřelil v nich 22 branek. Byl členem týmu, který získal bronzové medaile na Mistrovství Evropy ve fotbale 1984 ve Francii. O postupu Portugalců do semifinále rozhodl jedinou brankou zápasu proti Rumunsku. Stal se tak ve 34 letech nejstarším střelcem v dějinách mistrovství Evropy, tento rekord překonal až v roce 2008 Ivica Vastić.\n\n"}
{"id": "1111455", "url": "https://cs.wikipedia.org/wiki?curid=1111455", "title": "Kostel Narození Panny Marie (Klášter Hradiště nad Jizerou)", "text": "Kostel Narození Panny Marie (Klášter Hradiště nad Jizerou)\n\nKostel Narození Panny Marie v obci Klášter Hradiště nad Jizerou je goticko-renesanční jednolodní filiální kostel. Nachází se v sousedství areálu bývalého cisterciáckého kláštera. Současný kostel byl pravděpodobně založen kolem roku 1560 Jiřím z Labouně, ačkoli původ kostela sahá do 12. století. Dříve sloužil jako hřbitovní, o čemž svědčí ohradní zeď. Je chráněn jako kulturní památka České republiky.\n\nHistorici se domnívají, že kostel byl postaven na místě někdejšího laického chrámu, který byl vystavěn současně se sousedním klášterem ve 13. století. Dnešní stavba vznikla v období kolem roku 1560, kdy kostel založil Jiří z Labouně a vystavěl Martin Ruviani. V 19. století došlo k jeho rozsáhlejší úpravě. K západnímu průčelí byla přistavěna hranolová novogotická věž a současně s ní i sakristie na severní straně. Novogotická věž nahradila starší samostatně stojící zděnou zvonici. Po roce 2010 proběhla rekonstrukce jejího krovu a střechy. Při ní byl navrácen střeše její původní tvar, neboť byla snížena při provizorní opravě v 70. letech 20. století. Finance pocházely z Programu záchrany architektonického dědictví, dalšími prostředky přispěla obec a Římskokatolická farnost – děkanství Mnichovo Hradiště.\n\nV rámci Programu záchrany architektonického dědictví bylo v letech 1995–2014 na opravu památky čerpáno 2 770 000 Kč.\nOrientace stavby je tradiční, presbyterium s oltářem jsou orientovány na východ. Hlavní vstupní portál a hranolová věž jsou v západním průčelí. Zdivo má tloušťku 1,2 metry a je z kvádrů lomového kamene.\n\nKostel sestává ze tří částí: kněžiště, jedné lodi a věže. Presbytář tvoří jedno klenební pole s pětibokým závěrem. Půdorysem jednolodního kostela je obdélník. Později přistavěná věž má půdorys čtverce. Nová věž je novogoticky vyvedená o vysokém stanovém osmibokém krytu. Při vnějších nárožích má z každé strany opěrák o jednom ústupku zakončeným úsmykem. Loď v rozích zevně rozčleňují úhlopříčné pravoúhlé opěráky rozmístěné po 3 metrech na každé straně. Jsou bez ústupků, bez členění a dosahují až k samotné střeše.\n\nLoď měří 16,17 metrů na délku, 7,7 metrů na šířku a v ose lodi je vysoká 9,35 metrů. Je rozdělena na čtyři pole, a to úzkými prostými pilastry, třemi páry plných v bocích, dvěma páry polovičních v koutech. Vnitřek lodi s tzv. vtaženými opěráky byl zaklenut křížovou klenbou s oblými žebry. V průsečících těchto žeber jsou kruhové svorníky, na nichž jsou vytesané mnohalisté růžice. K bočním stěnám přiléhají žebra hrotitými oblouky. Jejich kouty jsou rovněž obstoupeny oblouny. Křížová klenba je doplněna táhly. V hlavní lodi byla postavena empora, která obíhá všechny tři strany prostoru lodi. Je vynesena na polokruhových arkádách. V čele jsou arkády dvě a v bocích po sedmi z každé strany. Arkády jsou neseny toskánskými sloupy. Rozpětí arkád je 1,9 m. Patky i plinthy sloupků mizejí v nové podlaze. Empora je na délku podklenuta valenou klenbou, která je rozdělena příčnými výsečemi v křížová pole. Profily výsečí jsou opět tvořeny oblými žebry, která nad sloupky vyvstávají z rohů abaku, na stěnách z nizoučké ploché konzoly, přecházející hrotem v hrušku. Svorníky na křížení žeber zastupuje prostá drobná polokoule. Z kruchty se otvírá prostý nezdobený hrotitý nosník, který je dnes zakryt varhany.\n\nJeho šířka je 5,35 metrů, hloubka 9,9 metrů a je stejně vysoký jako hlavní loď. Presbytář je zaklenut síťovou nepravidelnou klenbou o dvou středech. Oblá žebra vybíhají z konzol vejcovitého tvaru s odstupňovanou krycí deskou. První svorník je kruhový, v jeho středu je koule. Druhý svorník je opět kruhový s osmicípou růžicí. Všechny tesané prvky jsou charakteru spíše neumělého, hrubého provedení, která jsou pokryta silnou vrstvou omítky. Vítězný oblouk o rozpětí 3,45 metrů je rozčleněn pouze členěnou pásovou římsou na patě křivky. Po stranách hrotitého triumfálního oblouku jsou namalovány erby Jiřího z Labouně a jeho dvou manželek. V presbytáři v severní zdi v koutě u vítězného oblouku byl zazděn původní lomený oblouk vchodu do sakristie.\n\nKostel je osvětlen lomenými gotickými okny bez prutů a kružby. Po jednom v každém poli lodi v širokých špaletách. V ose jsou vysoká 3 metry a široká 1,27 metrů. Nad vstupním portálem v novogotické věži je umístěna sedmilaločná zazděná rozeta.\n\nU země probíhá nízký trnož, u střechy prostá členěná římsa okolo celé stavby. Na severním boku lodi farního kostela je vsazeno torzo raně gotického portálu, v detailu zčásti odlišného zjevu, ale stylově i časově blízce příbuzného hlavnímu portálu klášterního chrámu, který stojí v areálu pivovaru. Opakuje se tu pravoúhlé odstupňování se sloupky vloženými pouze do koutů, zatímco nároží jsou potlačena zaoblením, členěným úponkovou a listovou ornamentikou, v obdobě portálu tišnovského. Talířovité patky sedí na polygonálních soklících, kterým je podložena nečleněná trnož. Hlavice zmizelých sloupků jsou kalichovité, kryté naturalistickým listovím. Vnitřní roh portálu přechází do listy zdobeného krakorce pod tympanonem. Na členitých krycích deskách jsou založeny profilované lomené archivolty lemující tympanon, jehož plochu člení plastický obloučkový vlys a pod ním kříž. Portál je patrně současný s předchozím.\n\nHlavní barokní rámový oltář, nesený anděly, pochází z roku 1740. Na oltáři se nachází obraz Narození Panny Marie v benátském slohu z roku 1777. Po stranách najdeme sochy sv. Josefa a sv. Antonína. Dva boční oltáře jsou zasvěceny sv. Janu Nepomuckému a sv. Václavovi. Boční panelové oltáře jsou rokokové, z poloviny 18. století. Barokní kazatelna pochází z období kolem roku 1730. Čtyřstěnná barokní dřevěná kazatelna je na svrchu zprohýbaného baldachýnu zdobena skupinou andílků. V kostele se nacházejí dva původní náhrobníky zdejších opatů Pavla a Mikuláše. Jde o ryté gotické náhrobky ze 14. století. Dále figurální raně barokní tesaný náhrobek, s donátorem klečícím před krucifixem, ze 17. století. A náhrobník znakový z roku 1612. Před kostelem se nalézá socha sv. Jana Nepomuckého. Tato socha na hranolovém podstavci je považována za nadprůměrnou barokní práci z roku 1730. Na cestě k Bakovu je litinový kříž na paměť padlých z roku 1866. Pseudogotický, na hranolovém soklu s vojenskými emblémy a s nápisy v pseudogotické litinové zahrádce, které provedly slévárny ve Šťáhlavech roku 1886.\n\n\n\n"}
{"id": "1111461", "url": "https://cs.wikipedia.org/wiki?curid=1111461", "title": "Vilibald Mildschuh (politik)", "text": "Vilibald Mildschuh (politik)\n\nVilibald Mildschuh (24. června 1834 Uherské Hradiště – 14. prosince 1896 Kroměříž) byl rakouský a český právník a politik z Moravy, v 2. polovině 19. století poslanec Říšské rady a Moravského zemského sněmu.\n\nProfesí byl advokátem. Působil v Kroměříži a Přerově. Byl veřejně a politicky aktivní. Patřil k předákům českého politického tábora v komunální politice v Kroměříži a podílel se na převzetí městské samosprávy do českých rukou. Zasedal v městské radě. Spolu s JUDr. Janem Kozánkem a dalšími kroměřížskými vlastenci zakládá v roce 1863 pěvecko-hudební spolek Moravan. Podporoval české školství a zasloužil se o vznik českojazyčného kroměřížského gymnázia roku 1882.\nV prvních zemských volbách v roce 1871 byl zvolen na Moravský zemský sněm za kurii venkovských obcí, obvod Kroměříž, Kojetín, Přerov, Zdounky. Mandát obhájil i v druhých zemských volbách onoho roku. Roku 1872 byl zbaven mandátu.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí, obvod Kroměříž, Přerov, Prostějov atd. Slib složil 21. ledna 1874. V roce 1873 se uvádí jako advokát, bytem Kroměříž. Patřil k Národní straně (staročeské).\n\nZemřel v prosinci 1896. Jeho syn Vilibald Mildschuh (1878–1938) byl známým ekonomem a statistikem.\n\n"}
{"id": "1111462", "url": "https://cs.wikipedia.org/wiki?curid=1111462", "title": "Anonymní dramatická soutěž agentury Aura-Pont", "text": "Anonymní dramatická soutěž agentury Aura-Pont\n\nAnonymní dramatická soutěž agentury Aura-Pont je soutěž autorů divadelních her pořádaná Divadelní a literární agenturou Aura-Pont. Navazuje na 22 ročníků dramatické soutěže o Cenu Alfréda Radoka, kterou Aura Pont spolupořádala, po ukončení činnosti Nadačního fondu cen Alfréda Radoka pokračuje v pořádání soutěže samostatně.\n\nZáměrem soutěže je zhodnocení původních her v českém a slovenském jazyce a podpora jejich realizaci na jevišti.\n\nSoutěžní texty anonymně posuzuje vícečlenná porota, vyhlašuje deset finalistů a z nich vybírá první tři oceněné. Z bývalé soutěže cen Alfréda Radoka se zachovala spolupráce s Českým rozhlasem. Cena Českého rozhlasu nabízí spolupráci v rozhlasové realizaci oceněného textu.\n\nPorota ve složení Vladimír Fekar, Dagmar Haladová, Petra Richter Kohutová, Ilona Smejkalová a Pavla Bergmannová vybírala z 55 textů od 50 autorů.\n\n1. místo: neuděleno.\n2. místo: Ondřej Novotný: \"Teritorium\" a Hynek Skoták: \"Furianti\".\n\n3. místo: Lenka Čepková: \"Tresky v mrazáku\", Monika Kaňová: \"Lidi\" a Ondřej Škrabal: \"Syntetická hostina\".\n\nPorota ve složení Vladimír Fekar, Marek Pivovar, Miriam Kičiňová, Ilona Smejkalová a Jaroslava Šiktancová vybírala ze 38 textů od 35 autorů.\n\n1. místo: Barbora Hančilová: \"Identity\".\n2. místo: Hynek Skoták: \"Furianti\".\n\n3. místo: Kateřina Lužná: \"Válečná vřava\".\n\nPorota ve složení Vladimír Fekar, Zdeněk Janál, Marta Ljubková, Miriam Kičiňová, Ilona Smejkalová a Jaroslava Šiktancová vybírala ze 49 textů od 46 autorů či autorských dvojic.\n\n1. místo: neuděleno.\n2. místo: Hynek Skoták: \"Želvuška\" a Jakub Vilímek \"Pas De Deux\".\n\n3. místo: Marian Janik: \"Australan\".\n\nPorota ve složení Andrea Dömeová, Lucie Němečková, Miroslav Ondra, Jitka Sloupová, Ilona Smejkalová, Jan Šotkovský a Martin Velíšek vybírala z 57 textů od 49 autorů či autorských dvojic. Vítězem soutěže se stal umělecký šéf Švandova divadla v Praze Dodo Gombár.\n\nPodle členky poroty Ilony Smejkalové se větší množství zaslaných textů týkalo výročí konce druhé světové války.\n\n1. místo: Dodo Gombár: \"Peniaze\".\n\n2. místo: Adam Votruba: \"Arizace\".\n\n3. místo: Magdaléna Mikulová: \"Il Duetto (Das Duett)\" a Anna Sobotková: \"Ich Adolf\".\n\nCena Českého rozhlasu: Ervin Hodulik: \"Dvaja\".\n\n\n"}
{"id": "1111468", "url": "https://cs.wikipedia.org/wiki?curid=1111468", "title": "United Islands of Prague", "text": "United Islands of Prague\n\nUnited Islands of Prague je pravidelný hudební festival v Praze. Koná se během třetího červnového víkendu. Festivalový areál je bez zábran a bez vstupného. Pro rodiny s dětmi je připraven doprovodný program na Dětském ostrově. \n\nAkce se koná tradičně v Praze na Kampě a na Střeleckém a Slovanském ostrově pod širým nebem. Silný program nebývá jen na open air části, ale i ve vybraných klubech, kde festival pokračuje v nočních hodinách. Každý rok se festival rozrůstá o nová místa. V roce 2014 se poprvé hlavní program uskutečnil i v Kinského zahradě, kde byly umístěny jediné dvě zpoplatněné scény. Na nové scéně v Kinského zahradě se například představila britská zpěvačka Ella Eyreová nebo argentinský soubor Bajofondo.\n\nSoučástí hlavního programu festivalu, který probíhá především na ostrovech, je i zvláštní scéna Open Mike a Klubová noc probíhající ve čtvrtek večer v různých klubech v Praze. Na Open Mike se každoročně představují nové tváře, ale i odvážlivci z publika. S návštěvností přesahující 60 000 návštěvníků open air části a 5 500 návštěvníků Klubové noci se řadí mezi absolutní špičku největších festivalů v České republice.\n\n\n"}
{"id": "1111470", "url": "https://cs.wikipedia.org/wiki?curid=1111470", "title": "Josef Neuwirth (politik)", "text": "Josef Neuwirth (politik)\n\nJosef Neuwirth (6. května 1839 Třešť – 20. května 1895 Mariagrün u Štýrského Hradce) byl rakouský novinář, národohospodář a politik německé národnosti z Moravy, v 2. polovině 19. století poslanec Říšské rady.\n\nPůsobil jako publicista a novinář. V roce 1873 se uvádí jako spisovatel, bytem ve Vídni.\n\nPocházel z rodiny chudého učitele z moravské Třeště. Vystudoval gymnázium v Praze. Studoval v Praze techniku a zároveň se zapsal na studia národohospodářství na Karlo-Ferdinandově univerzitě. Od roku 1860 studoval chemii ve Vídni. Už jako pražský student psal pro noviny \"Tagesbote aus Böhmen\" Davida Kuha. Roku 1860 se přestěhoval do Vídně. Zde navázal kontakty s Ignazem Kurandou a začal se věnoval žurnalistice. Pracoval v redakci Kurandova listu \"Ostdeutsche Post\". Psal reportáže z jednání Říšské rady a Českého zemského sněmu. Roku 1862 přešel do listu \"Die Presse\", kde publikoval i články na národohospodářská témata. V roce 1864 se podílel na založení deníku \"Neue Freie Presse\", který patřil mezi hlavní tiskové orgány německého liberálního tábora v Rakousku. Z profesního života se dočasně stáhl v letech 1869–1871 ze zdravotních důvodů. V květnu 1872 ovšem redakci opustil a následně napsal knihu \"Bank und Valuta in Oesterreich-Ungarn\". V roce 1873 byl členem výboru pro pořádání Světové výstavy ve Vídni. Od roku 1861 byl členem spolku spisovatelů Concordia a od roku 1867 zasedal v jeho předsednictvu. Do roku 1885 byl předsedou penzijního fondu při Concordii.\n\nZapojil se i do politického života. Byl poslancem Říšské rady (celostátního parlamentu), kam usedl v prvních přímých volbách roku 1873 za kurii obchodních a živnostenských komor, obvod Brno. Parlamentní křeslo obhájil ve volbách roku 1879, volbách roku 1885 a volbách roku 1891. V Říšské radě zasedal do své smrti. Pak ho nahradil Johann Bažant.\n\nZastupoval tzv. Ústavní stranu, která byla liberálně, provídeňsky a centralisticky orientována. V jejím rámci představoval roku 1873 staroněmecké (staroliberální) křídlo. V říjnu 1879 je ovšem zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZasedal v četných parlamentních výborech, podílel se na debatách o rozpočtu, daňové reformě a bankovní a celní politice. Občas se názorově rozcházel se svými liberálními poslaneckými kolegy, protože podporoval koncept ochranných cel a měl pochopení pro některé myšlenky socialismu (tzv. Kathedersozialismus, katedrový, akademický, socialismus).\n\nZemřel po dlouhé nemoci v květnu 1895 v sanatoriu Mariagrün u Štýrského Hradce.\n\nJeho prasynovcem byl rakouský kancléř Bruno Kreisky.\n\n"}
{"id": "1111472", "url": "https://cs.wikipedia.org/wiki?curid=1111472", "title": "Eugen Poche-Lettmayer", "text": "Eugen Poche-Lettmayer\n\nEugen Freiherr von Poche-Lettmayer (13. dubna 1846 Brno – 31. března 1904 Vídeň) byl rakouský šlechtic a politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nEugen se narodil rodičům Franzovi a Franzisce Lettmayerovým v Brně na Křenové. Po smrti otce byl adoptován Adolfem von Poche, druhým manželem matky a směl nosit jméno von Poche. Eugenovi patřil statek Chvalkovice. Společně s bratrem pak vlastnil panství Halegg v Tyrolsku.\n\nV 70. letech se zapojil do politiky. V doplňovacích volbách 7. dubna 1877 byl zvolen na Moravský zemský sněm za kurii velkostatkářskou, II. sbor. Mandát obhájil v zemských volbách v roce 1878. Zastupoval Stranu ústavověrného velkostatku, která byla provídeňsky a centralisticky orientována. V závěru života působil jako člen správní rady podniku Steyermühl, viceprezident vědeckého klubu a zeměpisné společnosti.\n\nByl i poslancem Říšské rady (celostátního parlamentu), kam usedl v doplňovacích volbách roku 1877 za kurii velkostatkářskou na Moravě. Slib složil 23. dubna 1877. Uváděl se tehdy jako statkář, bytem Vídeň.\n\nZemřel náhle v březnu 1904.\n"}
{"id": "1111473", "url": "https://cs.wikipedia.org/wiki?curid=1111473", "title": "Poche", "text": "Poche\n\nPříjmení Poche nosí tyto osobnosti:\n\n"}
{"id": "1111476", "url": "https://cs.wikipedia.org/wiki?curid=1111476", "title": "Filip Skrbenský z Hříště", "text": "Filip Skrbenský z Hříště\n\nFilip Skrbenský z Hříště, německy Philipp Skrbensky von Hříště (5. března 1830 Opava – 21. března 1908 Vídeň), byl rakouský šlechtic z rodu Skrbenských z Hříště a politik německé národnosti z Moravy, v 2. polovině 19. století poslanec Říšské rady a Moravského zemského sněmu; otec pražského a olomouckého arcibiskupa Lva Skrbenského z Hříště.\n\nPocházel z rodu Skrbenských z Hříště. Jeho manželkou byla (od 19. března 1860) baronka Leonie Czeike z Badenfeldu. Měli pět dětí. Syn Lev Skrbenský z Hříště se stal arcibiskupem pražským, později arcibiskupem olomouckým.\n\nV 70. letech se Filip zapojil do politiky. V druhých zemských volbách roku 1871 byl zvolen na Moravský zemský sněm za kurii velkostatkářskou, I. sbor. Rezignoval roku 1876. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii velkostatkářskou na Moravě. Rezignace na mandát byla oznámena dopisem 19. března 1877. Uváděl se tehdy jako c. k. komoří a statkář, bytem Dřevohostice. Zastupoval Stranu ústavověrného velkostatku, která byla provídeňsky a centralisticky orientována.\n\nZemřel v březnu 1908 a pochován byl na ústředním hřbitově ve Vídni.\n"}
{"id": "1111478", "url": "https://cs.wikipedia.org/wiki?curid=1111478", "title": "Skryjský potok (přítok Berounky)", "text": "Skryjský potok (přítok Berounky)\n\nSkryjský potok je pravostranný přítok řeky Berounky na jejím říčním kilometru 75. Celý tok o délce 2,8 km i víceméně celé povodí o rozloze 5,399 km² se nachází v katastru obce Skryje v okrese Rakovník ve Středočeském kraji. Správcem tohoto vodního toku jsou Lesy České republiky.\n\nPotok pramení v lese na severním úbočí vrchu Bludný v nadmořské výšce 425 m n. m. Odtud směřuje prakticky stále k severu. Po cca 600 metrech toku se do něj vlévá vydatný levostranný přítok odvodňující oblast západně od prameniště Skryjského potoka a méně vydatnější pravostranný občasný tok. Po dalších 100 metrech potok kříží zpevněnou lesní cestu ze Skryj k lesní samotě Písky a tok přechází do údolí nacházejícího se východně od obce Skryje. Po přibližně 1,5 km toku od prameniště posiluje tok pravostranný bezejmenný přítok směrem od lesní samoty Písky. Těsně před tím, než potok ústí do řeky Berounky prochází v délce cca 250 metrů Luhem u obce Skryje, kde se dnes nacházejí především rekreační objekty.\n\nDolní tok Skryjského potoka tvoří víceméně rozhraní mezi významnými geomorfologickými celky a to oblastí Plzeňská pahorkatina (celek Plaská pahorkatina, podcelek Kralovická pahorkatina, okrsek Radnická vrchovina) na západě a Brdskou oblastí (celek Křivoklátská vrchovina, podcelek Zbirožská vrchovina, okrsek Vlastecká vrchovina) na východě a jihu.\n\nPodél dolního toku Skryjského potoka prochází Naučná stezka Skryjský luh přibližující zdejší přírodní poměry, zastoupenou flóru a faunu i historické zajímavosti této oblasti.\n\nK pramenu Skryjského potoka se lze dostat po zelené turistické trase vedoucí od rozcestníku turistických cest RA037 před kostelem sv. Archanděla Michaela ve Skryjích jižně. V levotočivém ohybu lesní zpevněné (asfaltové) cesty, kde turistická trasa odbočuje vpravo k jihu a začíná kopírovat horní tok Skryjského potoka, začíná vlevo Naučná stezka Skryjský luh. Při cestě k pramenu Skryjského potoka je třeba po cca 600 metrech od místa, kde turistická stezka opouští zpevněnou lesní cestu, odbočit na lesní cestu vpravo, kde se po pravé straně po cca 100 metrech nachází prameniště tohoto potoka.\n\nK ústí Skryjského potoka do Berounky lze dojít od pravobřežního předmostí skryjského mostu v Luhu po pravém břehu. Po 200 metrech odbočuje vpravo proti proudu Skryjského potoka Naučná stezka Skryjský luh, po dalších 50 metrech odbočuje žlutá turistická trasa vedoucí od mostu vpravo k hradu Týřovu. Ústí Skryjského je cca 50 metrů rovně od této odbočky.\n\n"}
{"id": "1111480", "url": "https://cs.wikipedia.org/wiki?curid=1111480", "title": "Emil Tersch", "text": "Emil Tersch\n\nEmil Ritter von Tersch (26. července 1834 Dolní Studénky – 15. února 1923 Litovel), byl rakouský šlechtic a politik německé národnosti z Moravy, v 2. polovině 19. století poslanec Říšské rady a Moravského zemského sněmu.\n\nPocházel z významného šumperského rodu Terschů (původně z Rakouska, v regionu severní Moravy usazený od 30. let 18. století). Franz Xaver Tersch (1764–1819) byl podnikatelem v tabákovém průmyslu, později v textilním průmyslu a zakladatelem velkého textilního nákladnického podniku s několika stovkami pracovníků. Franz Xaver roku 1802 koupil zámek Chudobín a roku 1806 byl povýšen do rytířského stavu. Jeho synové byli starší Anton von Tersch (zemřel 1864) a mladší Franz von Tersch (1801–1884). Anton převzal zámek v Chudobíně, který nechal roku 1847 rozšířit. Franz od roku 1841 vedl soukromou poštu v Šumperku a později i místní poštovní přepřahovací stanici. Rozšířil otcův šumperský statek a od roku 1857 prováděl nákladnou rekonstrukci zámku v Třemešku. Zatímco Anton zemřel bez potomků, Franz měl dva syny, oba veřejně a politicky aktivní. Friedrich von Tersch (1836–1915) byl dlouholetým starostou Šumperka a poslancem Moravského zemského sněmu. Druhým synem Franze von Tersche byl Emil von Tersch.\n\nEmil vystudoval na německém gymnáziu v Olomouci, pak studoval hospodářství a roku 1858 odešel ke strýci Antonovi do Chudobína, kde převzal vedení velkostatku. Když strýc roku 1864 zemřel, zdědil statky Chudobín a Loučany.\n\nZapojil se do veřejného a politického života. Roku 1870 ho ministerstvo financí jmenovalo do komise pro okresní odhad pozemkové daně. V zemských volbách v březnu 1867 byl zvolen na Moravský zemský sněm za kurii velkostatkářskou, II. sbor. Mandát obhájil v zemských volbách roku 1870. Do sněmu se vrátil v doplňovacích volbách 25. listopadu 1873. Mandát zde obhájil v volbách roku 1878, volbách roku 1884, volbách roku 1890, volbách roku 1896 a zemských volbách roku 1902. Zastupoval Stranu ústavověrného velkostatku, která byla provídeňsky a centralisticky orientována.\n\nByl i dlouholetým poslancem Říšské rady (celostátního parlamentu), kam usedl v doplňovacích volbách roku 1878 za kurii velkostatkářskou na Moravě. Slib složil 5. listopadu 1878. Uváděl se tehdy jako statkář, bytem Chudobín. Do parlamentu se vrátil ve volbách roku 1885, opět za velkostatkářskou kurii na Moravě. Mandát obhájil ve volbách roku 1891, volbách roku 1897 a volbách roku 1901.\n\nPo volbách roku 1885 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Po volbách roku 1897 se uvádí jako ústavověrný velkostatkář.\n"}
{"id": "1111484", "url": "https://cs.wikipedia.org/wiki?curid=1111484", "title": "Rozrazil virginský", "text": "Rozrazil virginský\n\nRozrazil virginský (\"Veronicastrum virginicum\") je rostlina, bylina rodu \"Veronicastrum\" z čeledě jitrocelovité. Tento druh je původní ve Spojených státech. Je pěstována jako okrasná rostlina.\n\n\n\"Veronicastrum virginicum\" je vzpřímeně rostoucí vytrvalá bylina, která dorůstá výšky 80-200 cm. Listy jsou vroubkované a uspořádány v přeslenech 3-7 kolem stopky. Květenství je vzpřímené se štíhlými dlouhými a úzce špičatými hrozny drobných květů. Okvětní lístky jsou bílé a jsou zhruba 2 mm dlouhé. Kvete od poloviny léta do začátku podzimu.\n\nJe běžný na vlhkých místech v prérií a někdy ve vlhkých horských lokalitách.\n\nDruh je pěstován ve východní části Spojených států jako zahradní rostlina. Bylina byla používána jako lék při chorobách jater a proti zácpě, kolice, žlučovým kamenům a hepatitidě.\n\nVyžaduje vlhké ale propustné půdy, stanoviště na slunci nebo v polostínu. Druh je přizpůsobivý a snese vápenité i kyselé půdy, je středně náročný na živiny a preferuje spíše humózní půdy. Kultivar 'Fascination' dorůstá po 2- 5 letech výšky až 1,5 m. Na jaře je vhodné odstranit zaschlé nadzemních části. Druh je mrazuvzdorný do asi -40 °C. Rostliny netrpí specifickými škůdci, mohou být napadány padlím a plísní šedou. Množí se výsevem na podzim nebo dělením trsů na jaře. Druh je považován za trvalku vhodnou pro styl venkovských zahrad, některých přírodních zahrad, zahrad ve stylu Art and Craft, anglických parků, ale obecně se hodí i do moderních úprav, velmi záleží na kompozici celku. Během let vytváří husté trsy, kvete v červnu až srpnu.\n\n"}
{"id": "1111499", "url": "https://cs.wikipedia.org/wiki?curid=1111499", "title": "Laura Vargasová Kochová", "text": "Laura Vargasová Kochová\n\nLaura Vargasová Kochová (nepřechýleně: Laura Vargas Koch), (* 29. června 1990 v Berlíně, Německo) je německá zápasnice – judistka.\n\nS judem začínala v 7 letech v rodném městě pod vedením Franka Borkowskiho a Carstena von Leupoldta. Později se přesunula do Kolína nad Rýnem, kde se připravuje pod vedením Michaela Bazynskiho a zároveň studuje matematiku na univerzitě v Cáchách.\n\nV německé reprezentaci se začala prosazovat od roku 2013. Jejími největšími rivalkami pro účast na olympijských hrách v Riu byly Szaundra Diedrichová a Iljana Marzoková.\n\n\n"}
{"id": "1111511", "url": "https://cs.wikipedia.org/wiki?curid=1111511", "title": "Výstaviště České Budějovice", "text": "Výstaviště České Budějovice\n\nVýstaviště České Budějovice a.s. je akciová společnost působící v Českých Budějovicích, jejímž hlavním předmětem podnikání je realizace výstav a jejich organizační zajištění. Společnost je zapsána v obchodním rejstříku vedeném Krajským soudem v Českých Budějovicích, oddíl B, vložka 626.. Společnost svou činností navazuje na více než padesátiletou tradici pořádání výstav v areálu výstaviště na Husově třídě v Českých Budějovicích. \n\nMezi známé výstavy s dlouholetou tradicí patří výstava Země živitelka zaměřená na zemědělství a příbuzné obory (v roce 2019 se uskuteční 46. ročník).\n\nPředsedou představenstva je od roku 2018 Ing. Mojmír Severin.\n\n"}
{"id": "1111517", "url": "https://cs.wikipedia.org/wiki?curid=1111517", "title": "Thomas Macaulay", "text": "Thomas Macaulay\n\nThomas Babington Macaulay, 1. baron Macaulay z Rothley (25. října 1800 Rothley-Temple, Leicestershire – 28. prosince 1859 Londýn) byl britský historik, esejista, liberální politik za stranu whigů a básník. Působil jako člen koloniální vlády v Indii v letech 1834–1838 a zasloužil se o zavedení anglického jazyka do tamního politického a vzdělávacího systému. Jeho nejznámějším historickým dílem jsou \"Dějiny Anglie od nástupu Jakuba II.\" (česky vyšlo jako \"Dějiny anglické\").\n\n"}
{"id": "1111519", "url": "https://cs.wikipedia.org/wiki?curid=1111519", "title": "The Origin of Love", "text": "The Origin of Love\n\nThe Origin of Love vydal britský zpěvák a skladatel Mika jako své třetí album. CD vyšlo ve Francii 17. září 2012 a v Británii 8. října téhož roku. Sbírka obsahuje v základní verzi 13 písní a jednu bonusovou stopu Make You Happy ve verzi s orchestrem (Miami Edit). Deluxe vydání zahrnuje další CD s celkem devíti stopami (pět písní v akustické verzi, jedna ve francouzštině, dva remixy, jedna zcela nová píseň). Spolupracovníky Miky na poli autorském jsou Nicholas Littlemore, Paul Steele, Jodi Marr, Benjamin James Henry Jack Garrett, Wayne Hector, Alessandro Benassi, Marco Benassi, Hillary Lindsey, Matthieu Jomphe, Stephen Schwartz, Priscilla Renea, Laurent Lescarret, Oli Chang a Pharell Williams.\n\nSkladby na bonusovém CD v deluxe verzi:\n"}
{"id": "1111522", "url": "https://cs.wikipedia.org/wiki?curid=1111522", "title": "Bernadette Grafová", "text": "Bernadette Grafová\n\nBernadette Grafová ( ), (* 25. června 1992 v Innsbrucku, Rakousko) je rakouská zápasnice – judistka.\n\nS judem začínala v 6 letech v rodném městě pod vedením Gernota Freie a Martina Scherwitzla. Vyrostla po boku Kathrin Unterwurzacherové, se kterou tvoří oporu rakouské seniorské reprezentace od roku 2012. V seniorské reprezentaci spolupracuje s Markem Spittkou.\n\n\n"}
{"id": "1111523", "url": "https://cs.wikipedia.org/wiki?curid=1111523", "title": "Král (příjmení)", "text": "Král (příjmení)\n\nPříjmení Král či Králová mělo v roce 2011 v Česku 20 505 osob. Podobné příjmení \"Kral\" nebo \"Kralová\" mělo 54 osob, \"Krall\" nebo \"Krallová\" 6 osob, \"Králl\" nebo \"Krállová\" 2 osoby a \"Králů\" 1 osoba. Toto příjmení pochází z germánského karlaz což znamená \"muž\". Další jména stejného významu můžou být Karlíček, Karel, Karolína, Charlotte. Od tohoto jména vzešlo právě české král, polské król i maďarské király.\n\nZnámí nositelé tohoto příjmení:\n\n\n"}
{"id": "1111528", "url": "https://cs.wikipedia.org/wiki?curid=1111528", "title": "Obrazec", "text": "Obrazec\n\nObrazec je v matematickém pojmosloví část roviny ohraničená uzavřenou spojitou čarou. Délka této čáry se nazývá obvod, velikost ohraničené plochy obsah. Některé mají své názvy: např. mnohoúhelník (trojúhelník, čtverec atd.) kruh a jeho části atd. Pro výpočet obsahu a obvodu těchto obrazců jsou vzorce.\n"}
{"id": "1111531", "url": "https://cs.wikipedia.org/wiki?curid=1111531", "title": "František Weber (kněz)", "text": "František Weber (kněz)\n\nFrantišek Weber (30. prosince 1826 Žeravice – 6. června 1908 Velké Lovčice), byl rakouský a český římskokatolický duchovní a politik z Moravy, v 2. polovině 19. století poslanec Říšské rady a Moravského zemského sněmu.\n\nPůsobil jako katolický kněz a beletrista. Byl politicky aktivní. Vystudoval nižší piaristické gymnázium v Kyjově a vyšší ve Strážnici. Na kněze byl vysvěcen 28. července 1850. Svou činnost duchovního začal v Milonicích jako kaplan. 17. května 1854 nastoupil jako kaplan do Milotic na Hodonínsku. 28. června 1856 se zde stal farářem. Byl veřejně aktivní. V Miloticích se potkal s národně orientovaným duchovním Vincencem Janalíkem a společně s bratrem Bedřichem Weberem přispíval do \"Dědictví sv. Cyrila a Metoděje\". Psal povídky, sbíral lidové pohádky. V roce 1867 inicioval v Miloticích založení Čtenářského spolku a Občanské záložny. Podílel se i na ustavení Rolnickohospodářského spolku pro kyjovský okres. Měl taky podíl na zřízení kasáren v Hodoníně roku 1881 a Bzenci roku 1882. Farářem v Miloticích byl trvale až do roku 1906.\n\nByl politicky angažovaný a národně (česky) orientovaný. Zároveň odmítal pokrokářství a omezování vlivu církve. V roce 1869 kázal na Velehradě na na jubilejní cyrilometodějské slavnosti. Kvůli obsahu kázání, v němž kritizoval tzv. májové zákony (liberální školská legislativa přijatá roku 1868), čelil hrozbě stíhání. Vyhnul se mu údajně díky solidaritě farníků, kteří proti němu odmítli vypovídat. Patřil k Moravské národní straně (staročeské), později byl členem Katolické strany národní na Moravě, s níž ovšem v závěru života měl opakované rozpory.\n\nDlouhodobě zasedal v zákonodárných sborech. Už v zemských volbách v roce 1861 byl zvolen na Moravský zemský sněm za kurii venkovských obcí, obvod Kyjov, Hodonín, Žďánice. Jeho kandidatura v roce 1861 vyvolala v části veřejnosti odpor. Proti jeho kandidatuře vystoupil tehdy správce statku v Miloticích Matěj Schriter, nadlesní Eman Bohutínský, okresní hejtman Schuster a děkan Eichler. Mandát na sněmu obhájil ve volbách v lednu 1867, volbách v březnu 1867, volbách roku 1870 i obou zemských volbách roku 1871. Roku 1872 byl zbaven mandátu, ale znovuzvolen 22. listopadu 1873. Opětovně mandát obhájil ve volbách roku 1878, volbách roku 1884, volbách roku 1890 a volbách roku 1896. Poslanecký slib skládal v únoru 1867 v češtině.\n\nV únoru 1873 organizoval tábor lidu u kaple sv. Rocha na protest proti zavedení přímé volby do Říšské rady (která oslabovala roli tradičních zemských sněmů). Sám se ale pak stal poslancem Říšské rady (celostátního parlamentu) v prvních přímých volbách roku 1873, za kurii venkovských obcí, obvod Hustopeče, Kyjov atd. Slib složil 21. ledna 1874. V roce 1873 se uvádí jako farář, bytem Milotice. Jeho parlamentní politická angažovanost byla dlouhodobě problematická pro katolickou hierarchii. Sledováním jeho aktivit měl být pověřen apoštolský legát Jakobini. Za aktivní boj proti liberálním reformám získal ovšem od církve titul rytíře Řádu Božího Hrobu. V roce 1876 měl soukromou audienci u papeže Pia IX. V roce 1877 mu nicméně kardinál Bedřich z Fürstenberka zakázal další účast na Říšské radě, načež Weber skutečně rezignoval na mandát. Poté, co byl ovšem jednohlasně opět zvolen, mandát přijal a získal povolení být dál členem parlamentu. V rejstříku poslanců Říšské rady ale není uvedeno, že by v té době dočasně na mandát rezignoval. Mandát v parlamentu obhájil ve volbách roku 1879 a volbách roku 1885. Teprve nyní je u jeho jména zmíněno dočasné vzdání se mandátu. Rezignaci oznámil dopisem 10. dubna 1889, ale již 3. prosince 1889 opětovně složil slib. Mandát v Říšské radě obhájil i ve volbách roku 1891.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nV roce 1898 přistoupili klerikálové Weber a dále Vincenc Ševčík, Josef Sýkora a František Důbrava na zemském sněmu do poslaneckého klubu českých poslanců.\n\nZemřel v červnu 1908 v Lovčicích, kde pobýval na penzi od 1. února 1906 u svého bratra.\n"}
{"id": "1111539", "url": "https://cs.wikipedia.org/wiki?curid=1111539", "title": "Bílý dům (Moskva)", "text": "Bílý dům (Moskva)\n\nBílý dům (rusky \"Белый дом\") je neoficiální označení pro hlavní sídlo vlády Ruské federace v Moskvě. \n\nBudova sídla ruské vlády se nachází na Krasnopresněnském nábřeží řeky Moskvy. Je vysoká 102 metrů (119 metrů včetně vlajkového stožáru na vrcholu), skládá se ze sedmipatrového stylobatu a dvacetipatrové věže a je obložena bílým mramorem. V sousedství domu se nachází Gorbatyj most, památka z 18. století, známá jako dějiště různých demonstrací.\n\nBudovu navrhli architekti Dmitrij Čečulin a Pavel Šteller ve stylu monumentálního socialistického realismu, výstavba byla zahájena roku 1965 a dokončena byla v roce 1979. Od roku 1981 zde sídlil Nejvyšší sovět RSFSR a objekt byl známý jako Dům sovětů. \n\nV průběhu srpnového puče v roce 1991 byl dům základnou odpůrců výjimečného stavu vedených Borisem Jelcinem, v jeho okolí došlo k násilným střetům mezi armádou a demonstranty, kterým se podařilo Bílý dům uhájit. \n\nPo rozpadu Sovětského svazu sídlil v budově nejvyšší ruský zákonodárný orgán. V září 1993 se parlament dostal do konfliktu s prezidentem Jelcinem a nastala Ústavní krize v Rusku 1993: prezident oznámil rozpuštění parlamentu, ten to odmítl a naopak odhlasoval odvolání hlavy státu. Jelcin nařídil 4. října 1993 armádním jednotkám specnaz, aby převzaly kontrolu nad sídlem parlamentu. Bílý dům se stal terčem střelby z tanků a byl vážně poškozen následným požárem. Po jeho dobytí byl Nejvyšší sovět rozpuštěn a nový zákonodárný sbor, Státní duma, vytvořený po volbách v prosinci 1993, přesídlil na ulici Ochotnyj rjad. \n\nBílý dům byl opraven a v roce 1994 se stal sídlem vlády.\n\n"}
{"id": "1111544", "url": "https://cs.wikipedia.org/wiki?curid=1111544", "title": "FOTOLAB.cz", "text": "FOTOLAB.cz\n\nFOTOLAB.cz, v mluvené řeči často jen Fotolab, je internetový obchod s více než 50 kamennými prodejnami, které v Česku provozuje německá společnost CeWe Color, a.s. \n\nFotografie jsou vyráběny tzv. „mokrou cestou“, tedy expozicí na klasické fotografické papíry a následným zpracováním v chemických lázních (pomocí vývojky a ustalovače). Fotolab nabízí také fotoknihy, kalendáře a různé dárkové předměty s fotografiemi, fotoaparáty a jejich příslušenství.\n\nPůvodně patřilo jméno Fotolab firmě, která v ČR vznikla jako společnost s ručením omezeným v roce 1990. Po tříletém provozu se změnila na akciovou společnost a po roce 1995 postupně všechny její akcie odkoupila německá firma CeWe Color. Název Fotolab se tak stal pouze obchodní značkou. V roce 2000 pak byla pro zpracování fotografií v Praze-Chodově postavena velká moderní výrobní hala (fotolaboratoř).\n\nProtože se slovo \"fotolab\" ujalo jako obecné označení různých provozoven a zařízení vyrábějících fotografie, CeWe Color nyní pro svůj internetový obchod i kamenné prodejny používá oficiální název FOTOLAB.cz.\n\n\n"}
{"id": "1111545", "url": "https://cs.wikipedia.org/wiki?curid=1111545", "title": "Johana Beatrix z Ditrichštejna", "text": "Johana Beatrix z Ditrichštejna\n\nKněžna Johana Beatrix z Ditrichštejna a Mikulova (1625 ve Vídni – 26. března 1676 v Brně), původem kněžna z Ditrichštejna a Mikulova a sňatkem kněžna lichtenštejnská.\n\nJedná se o prvního člena z rodu mikulovských Ditrichštejnů spřízněného s knížecím rodem Lichtenštejnů. Druhým členem byla její neteř, Edmunda Marie, rozená kněžna z Ditrichštejna a Mikulova.\n\n6. srpna 1644 se Johana Beatrix vdala za svého strýce z matčiny strany, knížete Karla Eusebia z Lichtenštejna (1611–1684).\n\nZ tohoto svazku se narodilo devět dětí:\n\nJohana Beatrix zemřela 26. března 1676 v Brně.\n\n"}
{"id": "1111551", "url": "https://cs.wikipedia.org/wiki?curid=1111551", "title": "Kalendář Google", "text": "Kalendář Google\n\nKalendář Google () je internetový kalendář, služba pro správu času, setkání, událostí, výročí a úkolů od firmy Google. Umožňuje vytváření, úpravu a sdílení několika kalendářů a je propojitelná s dalšími službami Google, jako služba elektronické pošty Gmail a Disk Google.\n\nVýhodou je možnost nastavit si až 5 připomínek v různých časech, pomocí e-mailu, vyskakovacího okna a hlavně bezplatná SMS připomínka na přednastavené číslo uživatele.\n\nPro práci s s Kalendářem Google je možné použít i MS Outlook a Mozilla Sunbird.\n\n"}
{"id": "1111552", "url": "https://cs.wikipedia.org/wiki?curid=1111552", "title": "Marie Anna Kotulinská z Křížkovic", "text": "Marie Anna Kotulinská z Křížkovic\n\nMarie Anna hraběnka Kotulinská, baronka z Kotulína a Křížkovic ( \"Maria Anna Gräfin Kottulinska, Baronin von Kottulin und Krzizkowitz\", * 12. května 1707 - 6. února 1788 ve Vídeň) byla kněžna z Lichtenštejna.\n\nNarodila se jako dcera \"Františka Karla hraběte Kottulinského, barona Kotulína a Křížkovic\" a jeho manželky \"Marie Antonie hraběnky z Rottalu\".\n\n22. srpna 1729 se ve Vaduzu (Lichtenštejnsko) vdala za 39letého, třikrát ovdovělého lichtenštejnského knížete Josefa Jana Adama, pouhé čtyři měsíce po smrti jeho třetí ženy. Po třech letech manželství zemřel kníže 17. prosince 1732 ve věku 42 let na svém zámku ve Valticích. Manželství bylo bezdětné.\n\nKněžna Marie Anna se později 10. října 1740 vdala za hraběte Ludvíka Ferdinanda ze Schulenburg-Oeynhausenu (1701–1754).\n\nZemřela 6. února 1788 ve Vídni a byla pohřbena ve farním a poutním kostele Navštívení Panny Marie v Mariabrunnu (dnes ve Vídeňské městské části Hütteldorf).\n\n"}
{"id": "1111554", "url": "https://cs.wikipedia.org/wiki?curid=1111554", "title": "Johann Fuchs (slezský politik)", "text": "Johann Fuchs (slezský politik)\n\nJohann Fuchs (26. prosince 1837 Braunsdorf – 20. dubna 1916 Stockerau) byl rakouský lékař a politik německé národnosti ze Slezska, v 2. polovině 19. století poslanec Říšské rady.\n\nNarodil se v Braunsdorfu v Horním Slezsku. V roce 1874 se přestěhoval do Grafendorfu, kde působil jako praktický lékař až do své smrti roku 1916. Po devět let zasedal v obecní radě. V roce 1873 se uvádí jako praktický lékař, bytem ve Stockerau.\n\nZapojil se i do politického života. Byl poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí ve Slezsku, obvod Opava, Bílovec, Krnov atd. Zastupoval tzv. Ústavní stranu, která byla liberálně, provídeňsky a centralisticky orientována. V jejím rámci představoval roku 1873 mladoněmecké křídlo.\n"}
{"id": "1111558", "url": "https://cs.wikipedia.org/wiki?curid=1111558", "title": "Pěšárna", "text": "Pěšárna\n\nPěšárna je původní označení pro rybářskou stavbu, vyskytující se v rybníkářských oblastech. Byla to budova v blízkosti rybníka, který využívali, a případně zde v sezóně i přespávali tzv. pěšáci. Pěšák v rybářské slangu znamená pěší holomek, rybní tovaryš, rybní učedník či čeledín, pěšácký pomocník. Při výlovu v pořadí první vodní pěšák, který zatahoval nevod (rybářskou síť) se pak označoval jako předák a poslední byl zadák nebo též pohončí.\nNejznámější stavbou tohoto druhu je Pěšárna v Třeboni, stojíci pod hrází rybníka Svět vedle bývalé rybářské bašty. Ještě v polovině 20. století tvořila tato pěšárna zázemí pro třeboňské rybáře, a to nejen při výlovu rybníka Svět, ale i v průběhu roku při údržbě rybníka a péče o chov ryb. V budově sídlili řemeslníci a opraváři a poskytovali své služby nejen třeboňským rybářům, ale i místním obyvatelům. Pěšárna byla v provozu celoročně; v případě nutnosti zde byla pro rybáře možnost přenocování.\n\nKoncem 20. století třeboňská Pěšárna osiřela a chátrala. V roce 2012 majitel Pěšárny Technické služby darovaly objekt městu Třeboni, a ta jej prodala. Nový soukromý majitel zde vybudoval velmi citlivě a při maximálním možném zachování původních rysů stavby stylovou rybí restauraci a vinárnu s příznačným názvem Pěšárna.\n\n"}
{"id": "1111559", "url": "https://cs.wikipedia.org/wiki?curid=1111559", "title": "Bystřice (přírodní památka)", "text": "Bystřice (přírodní památka)\n\nPřírodní památka Bystřice zahrnuje vodní tok říčky Bystřice v úseku středního toku mezi obcemi Březovice a Homyle na území okresů Jičín a Hradec Králové protékající intenzivně zemědělsky využívanou a až na menší výjimky odlesněnou krajinou. Vodní tok je obklopen charakteristickými břehovými porosty tvořenými převážně olší lepkavou a dalšími vlhkomilnými dřevinami.\n\nPředmětem ochrany je podpora a stabilizace populace evropsky významného a silně ohroženého živočišného druhu - velevruba tupého (\"Unio crassus\") včetně aktivní ochrany jeho biotopu; vhodnými formami ochrany vodního toku zajistit stabilitu biotopu a podpořit jeho další šíření na lokalitě,\n\n"}
{"id": "1111565", "url": "https://cs.wikipedia.org/wiki?curid=1111565", "title": "Anton Heinz", "text": "Anton Heinz\n\nAnton Heinz (7. června 1814 Opava – 12. dubna 1883 Opava) byl rakouský právník a politik německé národnosti ze Slezska, v 2. polovině 19. století poslanec Říšské rady a starosta Opavy.\n\nPocházel ze zámožné opavské řeznické rodiny. Vystudoval opavské gymnázium a práva na Františkově univerzitě v Olomouci. Od roku 1848 působil jako advokát v Opavě. Byl členem advokátní komory a zasedal v jejím představenstvu. V období let 1864–1867 zastával funkci jejího prezidenta. V roce 1868 se stal náměstkem starosty města a po nových volbách se roku 1869 stal starostou Opavy. Za jeho úřadování prodělalo město rozvoj, proběhla výstavba železničního spojení s Krnovem, Bruntálem a Olomoucí. Byl postavena kanalizace, vydlážděny chodníky a došlo k rozvoji pouličního osvětlení. Starostou byl do roku 1873, pak ale až do smrti zasedal v městské radě.\n\nByl též poslancem Slezského zemského sněmu a členem zemského výboru. Byl rovněž poslancem Říšské rady (celostátního parlamentu), kam usedl v prvních přímých volbách roku 1873 za kurii měst a obchodních a živnostenských komor ve Slezsku, obvod Opava. V roce 1873 se uvádí jako advokát, bytem Opava. Zastupoval tzv. Ústavní stranu, která byla liberálně, provídeňsky a centralisticky orientována. V jejím rámci představoval roku 1873 staroněmecké křídlo. Český tisk ho v nekrologu ocenil jako jednoho z mála umírněných politiků Ústavní strany ve Slezsku.\n\nZemřel v dubnu 1883 na srdeční selhání.\n"}
{"id": "1111571", "url": "https://cs.wikipedia.org/wiki?curid=1111571", "title": "Americký vlkodlak v Londýně", "text": "Americký vlkodlak v Londýně\n\nAmerický vlkodlak v Londýně je britsko-americká hororová komedie podle scénáře a v režii Johna Landise z roku 1981. Hlavní role ztvárnili David Naughton, Jenny Agutter, a Griffin Dunne.\n\nNa začátku filmu dva Američané David Kessler (hraje David Naughton) a Jack Goodman (hraje Griffin Dunne) trempují v Anglii. Po nepříjemně napjaté návštěvě ve vesnické hospodě oba přátelé pokračují do vřesovišť v noci. Jsou napadeni vlkodlakem, který zabije Jacka a vážně zraní Davida, který je odvezen do nemocnice. Duch jeho přítele ho později informuje, že se stal vlkodlakem a promění se při dalším úplňku. \n"}
{"id": "1111574", "url": "https://cs.wikipedia.org/wiki?curid=1111574", "title": "Tatík Hill a spol.", "text": "Tatík Hill a spol.\n\nTatík Hill a spol. (v anglickém originále King of the Hill) je americký animovaný seriál, který vysílala Fox Broadcasting Company v letech 1997 až 2010. První dvě řady seriálu uvedla Česká televize v letech 1999 až 2000. Autory byli Mike Judge (předtím tvůrce seriálu \"Beavis and Butt-head\") a Greg Daniels, který napsal osm dílů seriálu \"Simpsonovi\". Znělku seriálu složila skupina The Refreshments. Seriál nabízí ironický pohled na každodenní život obyčejných obyvatel amerického Jihu. Na rozdíl od \"Simpsonových\" má lineární děj, postavy se vyvíjejí obdobně jako v reálném čase. Je také podstatně realističtější, humor nevychází z nadsázky, ale ze skutečných předsudků a sebeklamů americké střední vrstvy.\n\nHlavní postavou je Hank Hill, muž středních let, který bydlí ve fiktivním texaském městě Arlenu a pracuje jako prodejce propanu. Jeho rodinu tvoří manželka Peggy, která je učitelka, a obtloustlý, nepříliš bystrý a poněkud zženštilý třináctiletý syn Bobby. Hillovi mají psa, fenku bloodhounda jménem Ladybird (podle Lady Bird Johnsonové). Přechodně v Hankově domě bydlí také Peggyina neteř Luanne Platterová, dítě z rozvrácené rodiny. Luanne se učí na kadeřnici, je to naivní sentimentální blondýnka, které náboženská bigotnost nijak nebrání v navazování mnoha předmanželských sexuálních vztahů. Později se provdá za místního povaleče Luckyho Kleinschmidta. Občas rodinu navštěvuje Hankův otec Cotton Hill, velkohubý a panovačný vysloužilý armádní důstojník.\n\nHank tráví množství času s kamarády ze sousedství, kterými jsou Dale Gribble, silný kuřák, milovník střelných zbraní a konspiračních teorií, Bill Dauterive, někdejší školní fotbalová hvězda a nyní zahořklý rozvedený stárnoucí muž, který pracuje jako holič v místních kasárnách, a Jeff Boomhauer, kterému se všichni posmívají pro vadu řeči. V domě vedle Hillových žije rodina přistěhovalců z Laosu Souphanousinphonových, s jejíž hlavou Kahnem, workholickým počítačovým odborníkem, si Hank často vyměňuje rasistické urážky. Dalšími postavami jsou Buck Strickland, majitel Hankova zaměstnavatele firmy Strickland Propane, Hankův nevlastní bratr Džuničiró, kterého Cotton zplodil za války v Japonsku, a Bobbyho spolužáci Stuart, Randy, Ramón a Connie.\n\nV seriálu vystupovali jako hosté např. Willie Nelson, Renée Zellweger, George Foreman, Dixie Chicks, Burt Reynolds, Lucy Liu, Tammy Wynette a další.\n\nV roce 1999 obdržel seriál Primetime Emmy Award pro nejlepší krátký animovaný pořad.\n\n\n"}
{"id": "1111576", "url": "https://cs.wikipedia.org/wiki?curid=1111576", "title": "Ma Jing-nan", "text": "Ma Jing-nan\n\nMa Jing-nan (), (* 3. března 1984 Čína) je čínská zápasnice – judistka.\nPřipravuje se v Liao-ningu. V pololehké váze, tradičně pro Číňanky silné, se začala prosazovat až v pokročilejším věku. V roce 2015 dosáhla unikátní série tří po sobě jdoucích vítězství v kvalitně obsazených turnajích světového poháru. V roce 2016 se jako veteránka dočkala první účasti na olympijských hrách v Riu a ve čtvrtfinále rozesmutila domácí diváky, když na wazari vyřadila Ériku Miradaovou. Své další dva duely však nezvládla po taktické stránce. V boji o třetí místo jí po chybě v boji na zemi chytila Ruska Natalija Kuzjutinová do držení, ze kterého se nedokázala dostat. Obsadila 5. místo.\n\n\n"}
{"id": "1111577", "url": "https://cs.wikipedia.org/wiki?curid=1111577", "title": "Seznam lichtenštejnských kněžen", "text": "Seznam lichtenštejnských kněžen\n\nSeznam lichtenštejnských kněžen zahrnuje kněžny manželky, které titulu nabyly sňatkem s panujícím knížetem z Lichtenštejna. Titul kněžny z Lichtenštejna vznikl v roce 1590 sňatkem prvního lichtenštejnského knížete Karla I., kterému byl dědičný knížecí titul udělen za věrné služby císařem Matyášem I. První nositelkou titulu byla moravská šlechtična Anna Marie Šemberová z Boskovic a Černé Hory.\n\nSoučasnou kněžnou je šlechtična českého původu, Marie Aglaé, rozená \"hraběnka Kinská z Vchynic a Tetova.\"\n\n"}
{"id": "1111582", "url": "https://cs.wikipedia.org/wiki?curid=1111582", "title": "Radomil Kaláb", "text": "Radomil Kaláb\n\nRadomil Kaláb (* 31. května 1930, Brno) je český římskokatolický kněz, který původně působil v podzemní církvi, bývalý vysokoškolský učitel a papežský kaplan.\n\nPochází z věřící, ale nepraktikující rodiny. Vystudoval stavební inženýrství a posléze pracoval jako vědec v oboru železobetonových konstrukcí na stavební fakultě Vysokého učení technického v Brně, kde rovněž vyučoval, a na které později od února do prosince 1991 vedl ústav stavebnin a zkušebních metod. Ve svých 27 letech se rozhodl pro hlubší náboženský život a začal se věnovat četbě teologické literatury. Později pojal úmysl stát se řeholníkem a vstoupil v kontakt se Stanislavem Krátkým, který jej přezkušoval z několika teologických disciplín. Dne 4. dubna 1968 přijal v Brně tajně kněžské svěcení, ihned poté mu však jeho světitel zakázal vstoupit do kteréhokoliv řádu.\n\nV podzemní církvi se věnoval pastoraci zasvěcených žen a vyučování systematické teologie. Roku 1992 odešel z Vysokého učení technického v Brně a poté, co byl sub conditione vysvěcen na kněze, se od 1. října 1992 stal farním vikářem v brněnské farnosti u kostela Neposkvrněného početí Panny Marie. Od července 1995 pak působil jako farář ve farnosti u kostela sv. Bartoloměje v Brně-Žebětíně a následně byl od 1. srpna 2006 ustanoven výpomocným duchovním ve farnosti u kostela sv. Jakuba Staršího v Brně, jímž je dosud. Dne 5. ledna 2014 jej papež František jmenoval kaplanem Jeho Svatosti.\n\n\n"}
{"id": "1111584", "url": "https://cs.wikipedia.org/wiki?curid=1111584", "title": "Jan Strnad (1946)", "text": "Jan Strnad (1946)\n\nJan Strnad (* 3. května 1946 Rychnov nad Kněžnou) je československý basketbalista.\n\nMistr Československa 1964 s družstvem dorostenců Sparty Praha. V československé basketbalové lize odehrál celkem 8 sezón (1966–1977). Hrál za kluby Dukla Olomouc (1965/66), RH Pardubice (1966/67), Spartak Sokolovo / Sparta Praha (1967–71, 4 sezóny), Sokol Vyšehrad (3 sezóny) a Slavia VŠT Košice (1977–1979, 2 sezóny). Se Spartou Praha získal dvě třetí místa (1968, 1969), jedno čtvrté a jedno sedmé místo, s RH Pardubice deváté místo, s družstvem Sokol Vyšehrad 10. 11. a 12. místo a se Slavia VŠT Košice 7. a 12. místo. V československé basketbalové lize po roce 1962 (zavedení podrobných statistik zápasů) odehrál 13 sezón a zaznamenal 1172 bodů. \n\nV klubu Slavoj Vyšehrad v dalších sezónách hrál ve druhé nejvyšší basketbalové soutěži.\n\n\n\n"}
{"id": "1111586", "url": "https://cs.wikipedia.org/wiki?curid=1111586", "title": "Rustam Orudžov", "text": "Rustam Orudžov\n\nRustam Orudžov (* 4. října 1991 Irkutsk, Sovětský svaz) je ázerbájdžánský zápasník–judista, stříbrný olympijský medailista z roku 2016.\n\nVyrůstal v Irkutsku kde v 8 letech začal navštěvovat sambistický oddíl. Od 15 let žije v Baku, kde se připravuje v klubu Attila pod vedením Fərhada Məmmədova. Mezi seniory se pohybuje od roku 2011 v lehké váze. V roce 2012 dosáhl na evropskou kvalifikační kvótu pro účast na olympijských hrách v Londýně. V úvodním kole se trápil s Jihoafričanem Gideon van Zylem. Ve druhé minutě prohrával na wazari technikou hane-goši, ale svým charakteristickým náporem dokázal soupeře v poslední minutě zlomit a zvítězit na ippon. V dalším kole se utkal s Mansurem Isajevem z Ruska, kterému podlehl na wazari technikou tani-otoši. Od roku 2015 pronikl mezi absolutní špičku lehké váhy, ale na domácích Evropských hrách v Baku zaplatil tvrdou daň zraněním pravého lokte v zápase s Jaromírem Ježkem.\n\nV roce 2016 startoval na olympijských hrách v Riu jako druhý nasazený. V úvodním kole si v boji o úchop poradil s mladým Kazachem Didarem Khamzou a v dalším kole bez větších potíží porazil judistu z Austrálie nasazením submise. Ve čtvrtfinále porazil na wazari Maďara Miklóse Ungváriho kontrachvatem. V semifinále si poradil pasivním judem s nebezpečným Izraelcem Sagi Mukim a ve finále se utkal s Japoncem Šóheiem Ónem. Od úvodu na svého soupeře nestačil a po minutě boje prohrával na wazari po technice uči-mata. Za další minutu zápas skončil potom co neustál Ónoho techniku ko-uči-gake na ippon. Získal stříbrnou olympijskou medaili.\n\n\n\n"}
{"id": "1111587", "url": "https://cs.wikipedia.org/wiki?curid=1111587", "title": "Playful design", "text": "Playful design\n\nPlayful design je design, který je obohacen o hravé prvky a je zaměřen na hravou interakci s uživatelem. Tímhle pojmem se označenuje používání hravých technik během vytváření plánu, jeho realizaci i případné konstrukci nebo designování produktu, systému či procesu.\n\nNa rozdíl od gamifikace je playful design méně zaměřen na tvorbu pravidel, ale více na hravou interakci uživatele a produktu, což napomáhá angažovanosti uživatelů a zvyšuje atraktivitu a hodnotu produktu.\n\nSvětovou průkopnicí v oblasti využívání playful designu je designérka Jane McGonigalová. V České republice se implementací playful designu zabývá například brněnská firma Court of Moravia.\n"}
{"id": "1111589", "url": "https://cs.wikipedia.org/wiki?curid=1111589", "title": "Petr Řihák", "text": "Petr Řihák\n\nPetr Řihák (* 22. listopadu 1963 Praha) je československý basketbalista. Je vysoký 187 cm.\n\nV československé basketbalové lize hrál za Sparta Praha (1983–1988, 5 sezón), se kterou získal dvě sedmá, osmé a dvě devátá místa. Celkem zaznamenal 450 bodů. V dalších sezónách hrál za klub Dukla Olomouc (1988/89), s nímž skončil na 11. místě a Chemosvit Svit (1989–1991, 2 sezóny) na 10. a 13. místě. V československé lize celkem odehrál 8 sezón a zaznamenal 907 bodů. \n\nV české basketbalové lize hrál za klub BK Děčín v sezóně 1993/94 (10. místo) a zaznamenal 292 bodů.\n\nPo skončení basketbalové kariéry se věnuje podnikatelské činnosti.\n\n\n\n"}
{"id": "1111590", "url": "https://cs.wikipedia.org/wiki?curid=1111590", "title": "Tanchelm", "text": "Tanchelm\n\nTanchelm (místo a rok jeho narození nejsou známy, † 1115), známý také jako Tanchelm z Antverp, Tanchelijn, Tanquelin nebo Tanchelin, byl heretický potulný kazatel kritický k učení církve i vůči církvi samé. Od roku 1112 kázal v Antverpách, ve vévodství Brabantském, Flandrech a v jihozápadní oblasti dnešního Nizozemí (tzv. Seeland).\n\nPředpokládá se, že Tanchelm byl mnich, pravděpodobně z okruhu hraběte Roberta II. Flanderského (1092–1111). Vystupoval proti církevní hierarchii, nespořádanému životu duchovních, popíral skutečnou přítomnost Ježíše Krista v Nejsvětější svátosti. Vznikly kvůli tomu bolestivé rozbroje. Tanchelm zřejmě navštívil i Řím, kde se neúspěšně pokoušel o rozšíření Thérouanneského biskupství o Šeldské ostrovy. \n\nTraduje se, že se Tanchelm nechal uctívat až téměř zbožňovat. Říkalo se, že jeho stoupenci pili i vodu po jeho koupeli. Mnišské šaty, které měl na své cestě do Říma, odložil, začal se královsky oblékat do šatů zdobených zlatem a při svých cestách byl obklopen třemi tisíci ozbrojených mužů.\nV letech 1113/1114 byl krátce vězněn v Kolíně nad Rýnem, byl však propuštěn navzdory bouřlivým protestům katedrálních kněží v Utrechtu. Roku 1115 byl neznámým knězem zavražděn při jízdě po řece Šeldě.\n\nPo jeho smrti se sice počet jeho stoupenců zmenšoval, přesto v roce 1124 cambraiský biskup Burchard povolal na pomoc zakladatele premonstrátského řádu sv. Norberta, aby proti Tanchelmovým bludům vystoupil. Norbertovi se podařilo Tanchelmovy přívržence o pravém učení církve přesvědčit, a tak situaci uklidnit .\n\n\n"}
{"id": "1111597", "url": "https://cs.wikipedia.org/wiki?curid=1111597", "title": "Petr Burda", "text": "Petr Burda\n\nPetr Burda (* 4. července 1978 Pardubice) je český basketbalista. Je vysoký 197 cm. \n\nV české basketbalové lize hrál za klub Sparta Praha (1996/97 a 2000-2003, 4 sezóny), získal čtvrté, páté, sedmé a deváté místo a zaznamenal 806 bodů. V NCAA byl hráčem University at Albany (State University of New York) v univerzitní soutěži NCAA. V letech 2004-2006 hrál v 1.lize basketbalu za Sokol Vyšehrad.\n\nS týmem Sparta Praha se zúčastnil jednoho ročníku FIBA Poháru Korač v sezóně 2001/02, zaznamenal celkem 23 bodů ve 2 zápasech FIBA evropských pohárů klubů. \n\nPo skončení hráčské kariéry se věnuje podnikatelské činnosti.\n\n\n\n\n\n"}
{"id": "1111604", "url": "https://cs.wikipedia.org/wiki?curid=1111604", "title": "Kaple svatého Blažeje (Dobrčice)", "text": "Kaple svatého Blažeje (Dobrčice)\n\nPoutní kaple svatého Blažeje v Lužici je polozřícená sakrální stavba nad pramenem severovýchodně od vsi. Ve druhé dekádě 21. století je téměř bez krytiny, chybí jí krov a v pravé stěně se nachází otvor rozměrů metr na metr. Dříve se jednalo o oblíbené místo litoměřické diecéze, které bylo vyhledávané poutníky.\n\nStranou od obce Lužice, uváděná též jako kaple patřící k Dobrčicím, na malé výšině byla vystavěna kaple sv. Blažeje, která byla však zničena Švédy za třicetileté války. Kaple byla pak obnoena a roku 1778 byla postavena nová kaple, která byla roku 1840 opravena. U kaple byla studánka s léčivou vodou. Toto místo bývalo dříve hojně navštěvováno poutníky a ještě na počátku 20. století sem ročně putovalo na tisíc věřících. Kaple byla v období let 1945–1989 zdevastována.\n"}
{"id": "1111605", "url": "https://cs.wikipedia.org/wiki?curid=1111605", "title": "Petr Kroupa", "text": "Petr Kroupa\n\nIng. Petr Kroupa (* 10. srpna 1975 Praha) je český basketbalista. V české basketbalové lize získal stříbrnou medaili v roce 1995. Je vysoký 185 cm.\n\nV české basketbalové lize hrál za kluby Sokol Vyšehrad (1993-1997, 4 sezóny), Sparta Praha (1997-2000, 3 sezóny) a BK Nymburk (2000-2001). S družstvem Sokol Vyšehrad skončil v sezoně 1994/95 na 2. místě. Se Spartou Praha získal páté, šesté a sedmé místo a celkem zaznamenal 515 bodů. S BK Nymburk skončil na desátém místě (2001).\n\nS týmem Sparta Praha se zúčastnil tří ročníků FIBA Poháru Korač v letech 1997 až 2000, zaznamenal celkem 110 bodů v 15 zápasech FIBA evropských pohárů klubů. \n\nPo skončení hráčské kariéry se věnuje zejména podnikatelské činnosti. Je jednim z Partnerů poradenské společnosti Partners a předsedou dozorčí rady Partners investiční společnosti (PIS).\n\n\n\n\n\n"}
{"id": "1111606", "url": "https://cs.wikipedia.org/wiki?curid=1111606", "title": "Józef Maria Hoene-Wroński", "text": "Józef Maria Hoene-Wroński\n\nJózef Maria Hoene-Wroński (23. srpen 1776, Wolsztyn – 9. srpen 1853, Neuilly-sur-Seine) byl polský filozof a matematik, autor pojmu mesianismus. V matematice se věnoval teorii algebraických a diferenciálních rovnic. Psal francouzsky, ve Francii strávil velkou část života. Roku 1815 své původní jméno Józef Hoene rozšířil na Józef Maria Hoene-Wroński.\n\nSvou kariéru začal v armádě. Vystudoval kadetní školu ve Varšavě, načež narukoval k dělostřelectvu. Roku 1794 se jako důstojník zúčastnil obrany Varšavy před pruským vojskem. V bitvě u Maciejowic padl do ruského zajetí. Na přímluvu generála Tormasova byl propuštěn a vstoupil jako major do ruského vojska, kde nakonec dosáhl hodnosti podplukovníka. Roku 1797 ruskou armádu opustil a odešel do Německa, kde začal studovat filosofii a práva. Uchvátilo ho hlavně dílo Kantovo. Roku 1800 natrvalo přesídlil do Francie. Působil v Paříži, poté v Marseille, kde také vydal svá první dvě filozofická díla: \"Le bombardier polonais\" a \"La critique de la raison pure.\"\n\nPoté pracoval deset let v ústraní. O této etapě Ottův slovník naučný uváděl: „Od té doby Wroński Hoene dával se unášeti blouznivou myslí svou, že v pomyslech svých dostihl zárodků velikých objevův a že jest mu souzeno posvětiti život svůj dobru celé společnosti lidské. Po deset let pracoval v úplném ústraní o rozvinutí filosofických a mathematických svých objevův.“\n\nRoku 1810 v Paříži předložil výsledky svých matematických studií francouzskému institutu a vydal práce \"Introduction à la philosophie des mathématiques\" (Úvod do filosofie matematiky, 1811) a \"Résolution générale des équations de tous les degrés\" (Obecné řešení rovnic všech stupňů, 1812).\n\nOttův slovník o reakci na tato díla soudil: „Avšak výklad jeho podaný v těchto dvou spisech přemrštěného směru a pohrdající všemi autoritami ve vědě, byl příčinou, že institut přiznav Wroński hoenekému pouze jakési známosti formulí mathematických, odsoudil jej jako člověka zbaveného zdravých smyslů. Wroński hoene tím velmi jsa popuzen, vedl od té chvíle urputný boj proti Legendroví, Aragovi, Lagrangeovi, Lacroixovi a jiným učencům franc., což způsobilo trudné jeho položení hmotné.“\n\nNeúspěch ho přivedl do značně složité ekonomické situace, jediným zdrojem jeho příjmů bylo vyučování v malém pařížském penzionátu. Zlomem se stalo setkání s bankéřem Arsonem, přívržencem mysticismu, který se pro Hoene-Wrońského dílo nadchl a podepsal s ním smlouvu, že za zasvěcení do jeho učení mu vyplatí honorář 300 000 franků. Když Arson vystřízlivěl, chtěl smlouvu zrušit, ale Hoene-Wroński dal věc k soudu, který nakonec Arsona přinutil smlouvu částečně dodržet, což značně zlepšilo Wrońského finanční situaci. Peníze mu umožnily znovu se ponořit do studií a také od roku 1818 vydávat časopis \"Le Sphinx\", kde začal představovat svůj filozofický a nábožensko-politický systém, jenž nazval „mesianismus“.\n\nTento systém chtěl shrnout do pětidílného spisu, z něhož však vyšly jen dva první díly \"Prodrome de la politique moderne\" (1831) a \"Metapolitique messianique\" (1840). V prvním popsal lidstvo jako chorobné, a rovněž to, jak se síly světa formují do dvou protichůdných bloků, které svedou finální zápas. Druhá kniha se více věnuje stavu soudobé Francie.\nSvou filozofii Wroński nazýval též „achromatickou“, což mělo naznačit, že se dotýká transcendentální pravdy, na niž soudobá filozofie ani teologie nemůže dosáhnout.\n\nPoliticky byl konzervativcem, představitelem ultrakatolicismu, přívržencem jezuitů a vášnivým odpůrcem demokracie.\n\nVelké úkoly a zářivou budoucnost v příštích tisíci letech připisoval Slovanům, Rusko je podle něj předurčeno k vůdčímu postavení v Evropě.\n\n\n"}
{"id": "1111609", "url": "https://cs.wikipedia.org/wiki?curid=1111609", "title": "Funk (rozcestník)", "text": "Funk (rozcestník)\n\nFunk může mít více významů:\n\n"}
{"id": "1111612", "url": "https://cs.wikipedia.org/wiki?curid=1111612", "title": "The Trouble with Being Myself", "text": "The Trouble with Being Myself\n\nThe Trouble with Being Myself je třetí studiové album americké zpěvačky Macy Gray. Vydalo jej v dubnu roku 2003 hudební vydavatelství Epic Records a na jeho produkci se společně se zpěvačkou podíleli Darryl Swann, Dallas Austin, DJ Kiilu Grand, Darryl Swann a Dave Way. V žebříčku Billboard 200 se album umístlo na 44. příčce, v UK Albums Chart na 17.\n\n"}
{"id": "1111617", "url": "https://cs.wikipedia.org/wiki?curid=1111617", "title": "Sačin Tendulkar", "text": "Sačin Tendulkar\n\nSačin Tendulkar (v maráthštině सचिन तेंडुलकर, * 24. dubna 1973 Bombaj) je bývalý indický hráč kriketu. Nastupoval za městský výběr Bombaje, který od roku 2008 hraje Indian Premier League pod názvem Mumbai Indians. V indické kriketové reprezentaci debutoval roku 1989 jako šestnáctiletý, šestkrát startoval na mistrovství světa v kriketu a v roce 2011 dovedl svůj tým k mistrovskému titulu.\n\nJe pokládán za jednoho z nejlepších kriketových pálkařů všech dob a má přezdívku „Bůh kriketu“. Je držitelem historického rekordu, když zaznamenal v kariéře sto \"centuries\" (sto přeběhů za směnu) a 34 357 přeběhů celkově. V roce 2010 obdržel Sir Garfield Sobers Trophy pro nejlepšího kriketistu roku.\n\nV roce 1994 obdržel indickou sportovní cenu Ardžuna a v roce 2008 druhé nejvyšší státní vyznamenání Padma Vibhušan. V roce 2013 mu byl jako prvnímu sportovci v historii udělen řád Bharat Ratna.\n\nV listopadu 2013 oznámil ukončení sportovní kariéry.\n\n"}
{"id": "1111623", "url": "https://cs.wikipedia.org/wiki?curid=1111623", "title": "Adolf Benda", "text": "Adolf Benda\n\nAdolf Benda (27. listopadu 1845 Jablonec nad Nisou – 12. listopadu 1878 Jablonec nad Nisou) byl český regionální historik, vedoucí městské rady, sklář a šperkař. Tento povoláním rytec skla byl také významnou postavou veřejného a společenského života v Jablonci. Byl členem městské správní rady a pracoval pro železnici Duchcov-Podmokly. Benda je nejznámější jako autor díla \"Geschichte der Stadt Gablonz und ihrer Umgebung\" (\"Dějiny města Jablonce a jeho okolí\") z let 1876-77.\n\nBenda se narodil 27. listopadu 1845 do rodiny českých Němců v Jablonci nad Nisou. Většina zdrojů uvádí, že se narodil roku 1845 a zemřel roku 1878, nicméně některé zdroje uvádějí i roky 1841 a 1876.\n\nByl poslední z významného rodu rytců skla z Jizery, který v regionu působil už po staletí. Jeho otec Edward Benda (1819 – 1901) byl členem střeleckého sboru v Jablonci nad Nisou (\"Schützenkorps\"). Benda navštěvoval místní školu a posléze se vyučil rytcem. V roce 1866 se jako příslušník císařské armády zúčastnil prusko-rakouské války. Po návratu se začal intenzivně zabývat místními dějinami.\n\nBenda se stal významnou postavou veřejného a společenského života v Jablonci, členem řady spolků a městské rady. Obzvláště se angažoval ve spolku pro podporu průmyslu a vzdělání (\"Industrieller Bildungs und Unterstützungsverein\"), protože si uvědomoval význam vzdělání pro ekonomický rozvoj. Od roku 1872 měl na starosti spolkovou knihovnu a od roku 1875 až do své smrti byl prezidentem sdružení Pindtera Heinricha. Benda byl rovněž významným liberálním aktivistou regionu a spolu s Herbertem Gutmanem, Dr. Morizem Aronem a Richardem Ledererem pracoval pro správní radu železnice Duchcov-Podmokly.\n\nNejvíce proslul jako autor díla \"Geschichte der Stadt Gablonz und ihrer Umgebung\" (\"Dějiny města Jablonce a jeho okolí\"), které vyšlo krátce před jeho smrtí v letech 1876-77. Kniha, psaná z pohledu jabloneckých řemeslníků, byla prvním úplným přehledem historie města, jeho hospodářského života, obchodního rozvoje a občanské společnosti. Ve své práci Benda uvedl, že ve srovnání s rokem 1865, kdy měl Jablonec pouhých 69 obyvatel, jich v roce 1876 žilo v celém okrese 145. Třetí část knihy je věnována husitským válkám Prusů a Rakušanů; Benda, stejně jako jeho otec, se zajímal o vojenství a zbraně. Čtvrtá část knihy se zabývá místní správou a soudními a okresními záležitostmi. Pátá část – o průmyslu – mapuje významné místní podniky na výrobu lněného plátna, látky, papírových krabic, olejomaleb a skla. Kniha se také věnuje etnografii města a zahrnuje místní pověry, pověsti a legendy.\n\nNa podzim 1878 se Benda nakazil břišním tyfem a zemřel 12. listopadu 1878 ve věku nedožitých 33 let. Dnes je Bendova kniha o historii Jablonce nad Nisou vystavena ve studovně Muzea skla a bižuterie v Jablonci.\n\n"}
{"id": "1111627", "url": "https://cs.wikipedia.org/wiki?curid=1111627", "title": "Herbert Ilsanker", "text": "Herbert Ilsanker\n\nHerbert Ilsanker (* 24. května 1967, Hallein, Rakousko) je bývalý rakouský fotbalový brankář a později trenér brankářů.\nJeho synem je fotbalista Stefan Ilsanker.\n\nMimo Rakousko hrál v Německu za 1. FSV Mainz 05.\n\nOd sezony 2005/06 je trenérem brankářů v rakouském popředním klubu FC Red Bull Salzburg.\n\n\n"}
{"id": "1111628", "url": "https://cs.wikipedia.org/wiki?curid=1111628", "title": "Bad Magic", "text": "Bad Magic\n\nBad Magic je dvaadvacáté a taktéž poslední studiové album britské heavymetalové skupiny Motörhead, vydané v srpnu 2015. Jeho producentem byl Cameron Webb, který se skupinou spolupracoval již v minulosti. Vedle dvanácti autorských skladeb se na albu nachází coververze písně „Sympathy for the Devil“ od skupiny The Rolling Stones. V písni „The Devil“ hrál na kytaru Brian May.\n\nSkladba „When the Sky Comes Looking for You“ byla jediná skladba prezentována živě a to celkem 12x na různých koncertech v Evropě.\n\n"}
{"id": "1111630", "url": "https://cs.wikipedia.org/wiki?curid=1111630", "title": "Kateřina Valachová", "text": "Kateřina Valachová\n\nKateřina Valachová (* 15. září 1976 Brno) je česká právnička a politička, od června 2015 do června 2017 ministryně školství, mládeže a tělovýchovy ČR v Sobotkově vládě. V letech 2014 až 2015 byla náměstkyní ministra pro lidská práva, rovné příležitosti a legislativu ČR, od října 2017 je poslankyní Poslanecké sněmovny PČR.\n\nVystudovala právo na Právnické fakultě Masarykovy univerzity (promovala v roce 2001 a získala titul Mgr.). Na téže fakultě získala i doktorát v oboru správní právo, titul Ph.D. jí byl udělen v roce 2007. V letech 2006 až 2014 na Právnické fakultě MU externě vyučovala, konkrétně na Katedře správní vědy a správního práva. Specializovala se na teorii práva a na ústavní a správní právo.\n\nPracovní kariéru začínala v letech 2001 až 2002 jako právnička na Magistrátu města Brna. Později přešla do Kanceláře Veřejného ochránce práv, kde byla v letech 2003 až 2004 vedoucí analytického oddělení a v letech 2004 až 2012 vedoucí právního odboru za ombudsmanů Otakara Motejla a Pavla Varvařovského. Mezi roky 2013 a 2014 působila jako ředitelka legislativního odboru Kanceláře Senátu PČR.\n\nDeset let (2004–2014) se angažovala jako členka Výboru Rady vlády pro lidská práva. Mluví anglicky a německy. Je vdaná, má dvě dcery Kateřinu a Petru.\n\nV únoru 2014 se stala náměstkyní ministra pro lidská práva, rovné příležitosti a legislativu ČR Jiřího Dienstbiera, od 1. března 2014 pak byla jmenována místopředsedkyní Legislativní rady vlády ČR. Jako náměstkyně se podílela na přípravě zákona o státní službě, byla i členkou komise pro výběr náměstka pro státní službu.\n\nPo odvolání Marcela Chládka ji jako bezpartijní dne 5. června 2015 navrhl premiér Bohuslav Sobotka na post ministryně školství, mládeže a tělovýchovy ČR. Dne 11. června 2015 ji na Pražském hradě přijal prezident Miloš Zeman a do funkce ji jmenoval vzápětí 17. června 2015. V září 2015 pak vstoupila do ČSSD.\n\nDne 9. května 2017 oznámila, že podá ke konci měsíce demisi na post ministryně školství, mládeže a tělovýchovy ČR. Reagovala tak na vyšetřování její bývalé náměstkyně Simony Kratochvílové kvůli kauze rozdělování dotací okolo Fotbalové asociace ČR. Dne 31. května 2017 však Senát PČR vrátil do Sněmovny PČR k projednání kariérní řád učitelů. Právě s prosazením této normy spojila Valachová svůj odchod z postu ministryně. Rozhodla se proto pro odložení dříve oznámeného termínu s tím, že chce hájit kariérní řád ve Sněmovně. Prezident Miloš Zeman jí dal čas do 10. června 2017, ani po tomto datu ji však zatím neodvolal. Dne 19. června 2017 došlo k setkání Zemana s Valachovou. Ministryně na svém odvolání i nadále trvala, a proto byl o dva dny později dne 21. června 2017 jmenován novým ministrem školství, mládeže a tělovýchovy ČR její dosavadní náměstek Stanislav Štech.\n\nVe volbách do Poslanecké sněmovny PČR v roce 2017 figurovala na druhém místě kandidátky ČSSD ve Středočeském kraji. Získala 3 848 preferenčních hlasů, skončila na 2. místě a stala se poslankyní.\n\n"}
{"id": "1111631", "url": "https://cs.wikipedia.org/wiki?curid=1111631", "title": "Puja Raimondova", "text": "Puja Raimondova\n\nPuja Raimondova (\"Puya raimondii\") je druh z čeledi broméliovité (\"Bromeliaceae\"). Vyskytuje se v Bolívii a v Peru v pohoří Andy v nadmořské výšce 3000 až 4800 metrů, obvykle v asi 4000 metrech. Podle IUCN jde o ohrožený taxon.\n\nJméno \"raimondii\" odkazuje na italského přírodovědce Antonia Raimondiho (1824–1890), který druh v roce 1867 objevil a v roce 1874 jako \"Pourretia gigantea\" poprvé popsal.\n\nPuja Raimondova je největším druhem bromélie. Její kmen může dosahovat výšky až 5 metrů, na základně vyrůstá listová růžice tvořená až 200 listy, které mohou dosahovat délky 1,25 m. Květenství může být vysoké mezi 4 až 8 m a celá rostlina může dosáhnout na výšku až 15 metrů. Jeden reprodukční cyklus trvá přibližně 80 let. Jedna rostlina může produkovat mezi 8 000 a 20 000 květy v období 3 měsíců.\n\n"}
{"id": "1111632", "url": "https://cs.wikipedia.org/wiki?curid=1111632", "title": "György Garics", "text": "György Garics\n\nGyörgy Garics (chorvatsky Jurica Garić; * 8. března 1984, Szombathely) je v Maďarsku narozený rakouský fotbalový obránce chorvatského původu, který hraje v klubu Bologna FC 1909. Je zároveň reprezentantem Rakouska. Mimo Rakousko hrál na klubové úrovni v Itálii.\nPůsobil v mládežnické reprezentaci Rakouska do 21 let.\n\nV A-mužstvu Rakouska debutoval 6. 10. 2006 v přátelském utkání ve Vaduzu proti týmu Lichtenštejnska (výhra 2:1). Při svém debutu vstřelil jeden gól.\n\nZúčastnil se EURA 2008, které se konalo v Rakousku a Švýcarsku.\n\n"}
{"id": "1111642", "url": "https://cs.wikipedia.org/wiki?curid=1111642", "title": "Marin Hills", "text": "Marin Hills\n\nMarin Hills je vrchovina v Marin County v Kalifornii, ve Spojených státech amerických. Leží severozápadně od Sanfranciského zálivu. Jihovýchodní výběžek Marin Hills zasahuje k mostu Golden Gate Bridge.\nNejvyšší vrchol je \"Mount Tamalpais\" (785 m),\nv blízkosti \"Mill Valley\". Oblast je součástí Kalifornského pobřežního pásma.\n\nMarin Hills je tvořena poměrně strmými hřebeny. V západní části, která leží při pobřeží Pacifiku, původně rostly staré původní lesy tvořené sekvojemi vždyzelenými. Většina z nich byla v 19. století vykácena (dnes je oblast opět zalesněna), nicméně v místech velmi obtížně přístupných svahů, v \"Sequoia Canyon\", zůstaly zachovány. Dnes je tato oblast \"Muir Woods National Monument\" chráněnou oblastí. Ve východní části Marin Hills rostou především řídké dubové porosty, křoviny a traviny.\n\n"}
{"id": "1111644", "url": "https://cs.wikipedia.org/wiki?curid=1111644", "title": "Občina Braslovče", "text": "Občina Braslovče\n\nObčina Braslovče je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 22 sídel, její rozloha je 55,0 km² a k 1. lednu 2017 zde žilo 5 556 obyvatel. Správním střediskem občiny je vesnice Braslovče.\n\nVýchodní okraj občiny je nížinou, kterou protéká řeka Savinja. Nadmořská výška je zde zhruba 280–300 m. Západní část občiny je zalesněná, hornatá a dosahuje nadmořské výšky až 917 m. Jižní částí občiny prochází slovinská dálnice A1. Na západ směřuje do Lublaně, na východ pak přes Celje k Mariboru.\n\nObčina se dělí na sídla: Braslovče, Dobrovlje, Glinje, Gomilsko, Grajska vas, Kamenče, Letuš, Male Braslovče, Orla vas, Parižlje, Podgorje pri Letušu, Podvrh, Poljče, Preserje, Rakovlje, Spodnje Gorče, Šentrupert, Šmatevž, Topovlje, Trnava, Zakl, Zgornje Gorče.\n\n\n"}
{"id": "1111645", "url": "https://cs.wikipedia.org/wiki?curid=1111645", "title": "Zavinutec tygrovaný", "text": "Zavinutec tygrovaný\n\nZavinutec tygrovaný (\"Cypraea tigris\") je plž žijící v tropických oceánech. Ukrývá se ve skalních skulinách a živí se živočišnými zbytky. Název dostal podle své barevné ulity, kterou si čistí pohyblivým pláštěm, aby se mu na ní neusazovaly nárosty.\n\n"}
{"id": "1111663", "url": "https://cs.wikipedia.org/wiki?curid=1111663", "title": "Yasin Pehlivan", "text": "Yasin Pehlivan\n\nYasin Pehlivan [jásin pehlivan] (* 5. ledna 1989, Vídeň, Rakousko) je rakouský fotbalový záložník a bývalý reprezentant tureckého původu, od července 2017 hráč klubu FC Spartak Trnava.\n\nNarodil se ve Vídni tureckým rodičům.\n\nV Rakousku debutoval v profesionální kopané v roce 2009 v klubu Rapid Vídeň. V létě 2011 odešel do Turecka, kde působil v klubech Gaziantepspor, Bursaspor, Kayseri Erciyesspor.\nV srpnu 2015 se vrátil do Rakouska a podepsal roční smlouvu s klubem FC Red Bull Salzburg, mistrem rakouské Bundesligy sezóny 2014/15. V ročníku 2015/16 zíkal s týmem double, tedy ligový titul i prvenství v rakouském poháru. V sezóně 2016/17 byl bez angažmá.<br>\nV červenci 2017 se stal hráčem slovenského prvoligového klubu FC Spartak Trnava, do týmu si jej vybral srbský trenér Nestor El Maestro.\n\nPůsobil v některých mládežnických reprezentacích Rakouska (U20, U21).\n\nV A-mužstvu Rakouska debutoval 1. 4. 2009 v kvalifikačním utkání proti reprezentaci Rumunska (výhra 2:1).\n\n"}
{"id": "1111667", "url": "https://cs.wikipedia.org/wiki?curid=1111667", "title": "Oldřich Zakopal", "text": "Oldřich Zakopal\n\nOldřich Zakopal (* 20. prosince 1950) je bývalý český fotbalista, obránce. Jeho synem je ligový fotbalista Jan Zakopal.\n\nV československé lize hrál za TJ Gottwaldov a Slavii Praha. Gól nedal.\n\n"}
{"id": "1111670", "url": "https://cs.wikipedia.org/wiki?curid=1111670", "title": "AFC Săgeata Năvodari", "text": "AFC Săgeata Năvodari\n\nAsociația Fotbal Club Săgeata Năvodari byl rumunský fotbalový klub sídlící ve městě Năvodari. Klub byl založen v roce 2010 po přesunutí A-mužstva klubu AS Săgeata Stejaru do města Năvodari. V roce 2015 byl klub vyloučen ze druhé ligy a následně rozpuštěn.\n\nSvé domácí zápasy klub odehrával na stadionu Petromidia s kapacitou 5 000 diváků.\n\n"}
{"id": "1111676", "url": "https://cs.wikipedia.org/wiki?curid=1111676", "title": "Vintage Violence (australské duo)", "text": "Vintage Violence (australské duo)\n\nVintage Violence je australská hudební dvojice. Duo vzniklo ve městě Adelaide a svůj název si zvolilo podle alba \"Vintage Violence\" velšského hudebníka, skladatele a producenta Johna Calea z roku 1970. Skupinu tvoří Liam Kenny a Ben Quici, kteří se spolu sešli již v kapele Old Mate. Své první veřejné vystoupení skupina absolvovala v roce 2014 u příležitosti Record Store Day. První EP skupiny, které dostalo název \"Vintage Violence\", vydalo v prosinci roku 2014 hudební vydavatelství Format Records.\n\n"}
{"id": "1111679", "url": "https://cs.wikipedia.org/wiki?curid=1111679", "title": "Veli Kavlak", "text": "Veli Kavlak\n\nVeli Kavlak (* 3. listopadu 1988, Vídeň, Rakousko) je rakouský fotbalový záložník a reprezentant tureckého původu, který hraje v klubu Beşiktaş JK.\n\nNarodil se ve Vídni tureckým rodičům.\n\nV Rakousku debutoval v profesionální kopané v roce 2005 v klubu Rapid Vídeň. V létě 2011 odešel do Turecka do klubu Beşiktaş JK.\n\nPůsobil v některých mládežnických reprezentacích Rakouska.\n\nV A-mužstvu Rakouska debutoval 24. 3. 2007 v přátelském utkání ve Štýrském Hradci proti týmu Ghany (výhra 2:1).\n\n"}
{"id": "1111682", "url": "https://cs.wikipedia.org/wiki?curid=1111682", "title": "Krajinka (film)", "text": "Krajinka (film)\n\nKrajinka () je česko-slovenský film z roku 2000. Vypráví o místě, které se ztratilo z mapy.\n\nFilm byl po svém uvedení do kin přijat velmi pozitivně. Šulíkův pohled na slovenskou historii pomocí humorných příběhů měl úspěch nejen na Slovensku, ale i v zahraničí. Jeho světová premiéra se odehrála na MFF v Torontu. Filmový publicista Radovan Holub nazval Šulíka „mistrem pikareskního filmu, který má k dějinám vztah poutníka“. Dále uvádí: „To co dělá Šulík je v dnešním kině neobvyklé a jiné. Může to zaujmout západní publikum, prosycené tisíci příběhy na dořešení“. Přesto, že díky Krajince se zapomenutá Slovenská země dostala do povědomí i v zahraničí, snaha vnímat její historii a lidi v ní na základě jednoho filmu by bylo neadekvátní, stejně jako snaha najít v tomto filmu jakési politické poselství. Film by měl vyjadřovat národní hrdost, jako je tomu zvykem v hollywoodských filmech. \n\nČeský kritik Jan Jaroš přirovnává film k Dekameronu, „jehož novodobými variacemi neschází ani laskavost, ani erotika, ani dojetí, ani smířlivost. Nechyběla ani vynalézavá pointa. Krajinka je snímek, který je výjimečný, protože dokázal pevně skloubit výtvarné i motivátorské ozvláštnění“. \n\n"}
{"id": "1111683", "url": "https://cs.wikipedia.org/wiki?curid=1111683", "title": "Julia Wolfe", "text": "Julia Wolfe\n\nJulia Wolfe (* 18. prosince 1958) je americká hudební skladatelka. Hudbě se věnovala již během dospívání, nejprve hrála na kytaru, později různé perkuse flétnu i klavír. Studovala na Princetonské a Yaleově univerzitě a roku 1987 založila hudební festival Bang on a Can. Věnuje se skládání hudby pro orchestry, různá uskupení či sólové nástroje. Během své kariéry získala více hodnocení. V roce 2015 například za své dílo \"Anthracite Fields\" získala Pulitzerovu cenu.\n\n"}
{"id": "1111684", "url": "https://cs.wikipedia.org/wiki?curid=1111684", "title": "Takanori Nagase", "text": "Takanori Nagase\n\nTakanori Nagase (: ), (* 14. října 1993 Nagasaki Japonsko) je japonský zápasník–judista, bronzový olympijský medailsta z roku 2016.\n\nS judem začal v 6 letech. Je studentem univerzity v Cukubě, kterou zároveň v judu reprezentuje. V roce 2013 se stal akademickým mistrem světa. V roce 2015 získal pro Japonsko po 20 letech titul mistra světa v polostřední váze.\nV roce 2016 se kvalifikoval na olympijské hry v Riu. V úvodním kole vybodoval technikou sode-curikomi-goši na yuko dobře připraveného Maďara László Csoknyaie a v dalším kole poslal hned v úvodu uči-matou na ippon Paula Kibikaie z Gabonu. Ve čtvrtfinále se utkal s Sergiu Tomou reprezentujícího Spojené arabské emiráty. Vyrovnaný zápas rozhodlo jeho nepatrné zaváhání dvě minuty před koncem, kdy rozhodčí Tomuv nástup do sode-curikomi-goši ohodnotil yukem. V oprávách nejprve porazil na ippon technikou o-soto-gari Kanaďana Antoine Valois-Fortiera a v boji o třetí místo vybodoval Gruzínce Avtandila Črikišviliho na yuko opět technikou o-soto-gari. Získal bronzovou olympijskou medaili.\n\nTakanori Nagase je pravoruký judista, představitel klasické japonské školy juda, s osobní technikou o-soto-gari a uči-mata.\n\n\n"}
{"id": "1111687", "url": "https://cs.wikipedia.org/wiki?curid=1111687", "title": "Vlčinec čínský", "text": "Vlčinec čínský\n\nVlčinec čínský (\"Thermopsis chinensis\") je druh rostlin z čeledi bobovité (\"Fabaceae\"). Jsou to byliny se žlutými květy a trojčetnými listy, připomínající vlčí bob nebo zlatý déšť (\"Laburnum anagyroides\").\n\nDruh je vytrvalá bylina, dorůstá výšky 45-60 cm. Tvoří keře. Květy jsou typické pro bobovité. Kvete květen červen.\n\nDruh je původní ve střední a východní Asii.\n\nJe pěstován jako okrasná rostlina pro dekorativní květenství. Je používán jako protierozní porost.\n\nPreferuje plné slunce, střední až sušší propustné půdy. Snáší přísušky, ale je vhodný pro průměrně vlhké stanoviště, ale snese podle některých zdrojů i vlhké. Nevyžaduje zvláštní péči. Doporučováno je pěstování ve skupinách. Lákavý pro motýly, květy lze použít řezané. Trvalka, plně mrazuvzdorná.\n"}
{"id": "1111688", "url": "https://cs.wikipedia.org/wiki?curid=1111688", "title": "Dramatická soutěž o Cenu Alfréda Radoka", "text": "Dramatická soutěž o Cenu Alfréda Radoka\n\nDramatická soutěž o Cenu Alfréda Radoka byla soutěž o původní nepublikovanou česky nebo slovensky psanou divadelní hru, jejíž vítěz byl vyhlašován spolu s držiteli Cen Alfréda Radoka. Vznikla v roce 1992 a jméno Alfréda Radoka nesla až do roku 2013 s vyhlášením posledních laureátů o rok později. Poté ji vystřídala Anonymní dramatická soutěž agentury Aura-Pont.\n\nSoutěž vznikla v roce 1992 spolu s Cenami Alfréda Radoka a do roku 2002 neslo ocenění pro vítěze jméno Cena Nadačního fondu Alfréda Radoka.\n\nV roce 2006 začal s pořadateli spolupracovat Český rozhlas. Jeho zástupce v porotě vybíral ze zaslaných textů jeden, který Český rozhlas upravil pro rozhlasové uvedení. Prvním vítězem rozhlasového ocenění se stali Jaroslav Rudiš a Petr Pýcha s hrou \"Léto v Laponsku\".\n\nV roce 2009 spolupracovalo s pořadateli Jihočeské divadlo v Českých Budějovicích, které ze zaslaných textů jeden vybralo k inscenování na svém jevišti.\n\nV roce 2011 byla vyhlášena zvláštní cena Zlatá žába pro nejlepší text odrážející genderové stereotypy, vyhrála ji Iveta Horváthová s hrou \"Rodinné blues\".\n\nV prvních dvou ročnících porota neudělila první cenu, a tak prvním plnohodnotným vítězem se stali až v roce 1994 David Drábek a Viliam Klimáček. Oba jsou dvojnásobnými laureáty první ceny, společně s Jiřím Pokorným a Miloslavem Vojtíškem.\n\nPočet autorů, kteří se soutěže účastnili, se pohyboval v desítkách. Např. v roce 2005 to bylo 65 autorů, v roce 2010 naopak jen 40. Počet přihlášených děl byl kolem osmi desítek, v roce 2007 ale klesl na 55, z toho sedm ze Slovenska. Posledního ročníku se zúčastnilo 59 autorů s 66 texty, z nich šest dorazilo ze Slovenska a jeden z Rakouska.\n\nV roce 2013 Nadační fond Cen Alfréda Radoka rozhodl o ukončení udělování inscenačních cen, přesto ještě naposledy vypsal dramatickou soutěž. O rok později ale už přerušil i tuto tradici, v organizování soutěže ale pokračuje původní spolupořadatel Divadelní a literární agentura Aura-Pont, který vyhlašuje svou anonymní dramatickou soutěž s obdobnými pravidly.\n\n\n"}
{"id": "1111691", "url": "https://cs.wikipedia.org/wiki?curid=1111691", "title": "Georg Wenker", "text": "Georg Wenker\n\nGeorg Johann Arnold Wenker (25. února 1852 Düsseldorf – 17. července 1911 Marburg) byl německý lingvista zabývající se zejména německou dialektologií.\n\nV roce 1876 absolvoval Universität Tübingen, poté pracoval jako knihovník v Marburgu, od roku 1888 do své smrti působil na marburské univerzitě ve výzkumném ústavu německého jazyka, kde položil základ k projektu jazykového atlasu \"Sprachatlas des deutschen Reiches\". Wenkerovým přínosem bylo užívání tzv. Wenkerových vět (Wenkersätze), tedy čtyřiceti vět se slovy běžného jazyka, které byly rozesílány do jednotlivých německých jazykových oblastí, v odpověď potom přicházely tyto věty vyjádřené příslušným dialektem.\n\n"}
{"id": "1111699", "url": "https://cs.wikipedia.org/wiki?curid=1111699", "title": "Náměstí 28. dubna", "text": "Náměstí 28. dubna\n\nNáměstí 28. dubna je náměstí v historické zástavbě brněnské městské části Bystrc (tzv. \"Stará Bystrc\"), v katastrálním území Bystrc, na pravém břehu řeky Svratky. Své pojmenování odkazující na osvobození Bystrce na konci druhé světové války, k němuž došlo 28. dubna 1945, nese od 28. prosince 1960.\n\nZákladem náměstí je původní bystrcká náves okolo kostela svatého Jana Křtitele a svatého Jana Evangelisty. Má trojúhelníkový tvar a je částečně zastavěné. Na západě je protažené až k ústí ulic Výhon, Přístavní, Nad Kašnou a Živného. V tomto místě stojí před restaurací U Šťávů nejstarší brněnský strom, Bystrcká lípa, pod níž se dříve obyvatelé návsi scházeli. Na severním cípu se náměstí táhne až ke sjezdu ze silnice II/384 (ulice Obvodová), která jej svým průběhem podél Svratky ohraničuje z východní strany. Souběžně s touto komunikací je vedeno také těleso tramvajové tratě z Pisárek do Bystrce, při němž byl v severní části náměstí vybudován přestupní terminál Zoologická zahrada v rámci IDS JMK. Jižní část náměstí je navíc dopravně obsluhována trolejbusy a autobusy prostřednictvím zastávky Náměstí 28. dubna.\n\n"}
{"id": "1111706", "url": "https://cs.wikipedia.org/wiki?curid=1111706", "title": "Štírovník růžkatý", "text": "Štírovník růžkatý\n\nŠtírovník růžkatý (\"Lotus corniculatus\") je dvouletá až vytrvalá, žlutě kvetoucí bylina, druh z rodu štírovník. Je v české přírodě původní druh a v poslední době se rozvíjí jeho pěstování jako užitkové rostliny využívané v zemědělství.\n\nEuroasijský druh rostoucí hlavně v Evropě (mimo Skandinávii) a v Západní a střední Asii, méně již v severní Africe. Druhotně byl rozšířen do Severní i Jižní Ameriky a Austrálie. Přestože byl používán ke krmení koní již v dobách před naším letopočtem, jeho novodobé využití v zemědělství se datuje z přelomu 18. a 19. století.\n\nV České republice se vyskytuje poměrně hojně, roste i do nadmořské výšky okolo 1000 m. Ve vyšších a chladnějších polohách je jeho rozšíření mnohem řidší než v teplejších nížinách. Pro krmné účely se začal na polích pěstovat až ve 30. letech 20. století.\n\nVe volné přírodě se štírovník růžkatý vyskytuje na suchých loukách a pastvinách, na lesních pasekách a lemech, na mezích a kamenitých stráních, okolo cest i podél vodních toků. Je skromnou rostlinou, roste i na půdách s malým obsahem humusu, je ale poměrně teplomilný a silně světlomilný. Nevymrzá, je odolný proti suchu a dobře snáší i dočasný nadbytek vláhy, špatně však roste v uléhavých půdách.\n\nVíceletá až vytrvalá (šest až dvanáct let), trsnatě odnožující bylina s lodyhami dlouhými až 60 cm. Lodyhy vyrůstají ze silného, kůlovitého kořene, více než 1 metr dlouhého, s četnými, podpovrchovými postranními kořínky; kořenový krček se nachází asi 2 cm pod povrchem. Přímé, vystoupavé nebo poléhavé, od báze rozvětvené lodyhy jsou rýhované, tupě hranaté, vyplněné dření neb duté a lysé či brvité. V jednom trsu se může za příhodných podmínek vytvořit i desítka lodyh. Trojčetné listy mají velké, listům podobné palisty přiléhají k lodyze, takže vypadají jako pětičetné. Lístky s kratičkými řapíčky jsou obvejčité, obkopinaté nebo okrouhlé, na vrcholu jsou špičaté nebo tupé, 1 až 3 cm dlouhé a 0,5 až 1,5 cm široké. Jsou zbarveny živě zeleně, hnědozeleně až šedě, jsou lysé, řídce brvité nebo porostlé odstávajícími chlupy.\n\nOboupohlavné, žlutě zbarvené květy vytvářejí tři až šestičetná, koncová neb úžlabní, dlouze stopkatá květenství hlávku nebo stažený okolík. Na jedné lodyze bývají dvě až šest květenství. Nevonné květy se široce vejčitými listeny mají kratičké stopky, jejich poupata bývají oranžově až červeně naběhlá. Květy mají zelený, zvonkovitý, 3 až 8 mm dlouhý kalich se shodnými, trojúhelníkovitými cípy kratšími než je kališní trubka. Koruna, o různém odstínu žluté barvy, bývá dlouhá 10 až 16 mm a pavézu a křídla má někdy načervenalé. Kvete od konce května do začátku záři. Ploidie druhu je 2n = 24.\n\nRostlina je cizosprašná, opylovači bývají včely a čmeláci nacházející v květech dostatek pylu. Plod je válcovitý, nahnědlý, vícesemenný, silně pukavý lusk, dlouhý 2 až 4 cm a ukončený zobánkem. Lusk obsahuje 8 až 18 tmavě hnědých, oválných semen. Ta jsou hladká, lesklá, velká asi 1,5 x 1,3 mm a hmotnost tisíce semen (HTS) je 1,25 g. Získávat semena je poněkud obtížné, lusky obsahují semen málo, dozrávají nepravidelně a po dosažení zralosti se otvírají a semena vypadávají. Mimo semen se rostlina rozmnožuje i vegetativními výběžky.\n\nŠtírovník růžkatý je hodnotnou pícninou využívanou hlavně do dočasných a trvalých krmných směsí (např. s kostřavou luční, bojínkem lučním nebo ovsíkem vyvýšeným), hlavně pro luční porosty na sušších místech, kde stabilizuje výnosy zejména ve 2. a 3. seči. Vyhovuje mu časté sečení, případně i extenzivní pastva nebo kombinované využívání. Kvalita jeho píce je průměrná, stravitelnost dosahuje asi 70 %, dřevnatí pomalu a zvířata nenadýmá.\n\nNěkteří motýli ho využívají jako žírnou rostlinu pro své larvy, jsou to např. modrásek štírovníkový, modrásek černolemý, modrásek jehlicový, soumračník máčkový a bělásek hrachorový. Je také známou medonosnou rostlinou.\n\nRostliny štírovníku růžkatého obsahují kyanogenní glykosidy (lotuaustralin, lotusin, fasolunatin) a 3-nitropropionovou kyselinu, které mohou být při zkrmování velkého množství štírovníku pro zvířata toxické. Sušením se tyto látky rozkládají jen velmi málo, mizí však při silážování.\n\nPři zkrmení většího objemu se mohou u zvířat projevit příznaky akutní otravy, jsou to nechutenství, paralýza končetin, ztráta rovnováhy, obtížné dýchání a ztuhlost svalů na krku, zvracení a průjem. Silná zástava dechu může vést až k úhynu zvířete. Nejvíce vnímaví jsou hlodavci (králíci). Přežvýkavci jsou, vyjma období laktace, málo citliví, u nich rychle dochází k rozkladu škodlivých látek v bachoru.\n\nŠtírovník růžkatý je vzhledově variabilní rostlinou, mívá rozdílně tvarované listy které mají nestejný odstín zelené barvy, je více či méně porostlý chlupy, mívá různě velké a rozdílně vybarvené květy, má lodyhy duté či plné a odlišný poměr vzpřímených a poléhavých. Jen v české přírodě je rozlišováno šest variet:\n\nPro užitkové pěstování bylo dále vyšlechtěno několik odrůd které se odlišují morfologicky i dalšími vlastnostmi. V ČR se pěstují např. odrůdy 'Lotar', 'Malejovský', 'Táborák' a 'Polom'.\n\n\n \n"}
{"id": "1111710", "url": "https://cs.wikipedia.org/wiki?curid=1111710", "title": "Solikamsk", "text": "Solikamsk\n\nSolikamsk (, od 16. století ) je jedním z nejstarších měst Permského kraje v Rusku. Jeho jméno pochází ze spojení slov \"sol\" (sůl) a \"Kama\", tedy názvu řeky, na jejímž břehu je město vystavěno. Žije zde asi sto tisíc obyvatel.\n\nV okolí města probíhá světově významná těžba draselných solí, vyrábí se zde draselná hnojiva. Funguje zde dřevozpracující a papírenský průmysl.\n\nV listopadu 2014 se zde v blízkosti obytných domů vytvořil sto metrů hluboký kráter, který vznikl po zaplavení místního dolu.\n\nVe dvacátých letech 20. století do Solikamsku s pěti tisíci obyvatel bylo deportováno desítky tisíc politických vězňů, lidí, kteří byli vyhnáni ze svých osad a nasazeni na nucené práce. Město se stalo jedním z mnoha míst tzv. Archipelagu Gulag. V době vlády Stalina bylo v okolí města zastřeleno a pochováno tisíce vězňů. Např. v roce 1941 bylo sem deportováno 800 lotyšanů z okupovaného Lotyšska, většina z nich zahynula. Později byli sem deportováni němečtí váleční zajatci a tzv. \"zrádci\", neboli vojáci Rudé armády, kteří padli do německého zajetí a následně byli osvobozeni.\n\n\n"}
{"id": "1111711", "url": "https://cs.wikipedia.org/wiki?curid=1111711", "title": "Supertajná zbraň", "text": "Supertajná zbraň\n\nSupertajná zbraň (v anglickém originále Steel) je americký akční sci-fi film z roku 1997, který natočil Kenneth Johnson. Snímek vychází z komiksů o Steelovi, vydávaných vydavatelstvím DC Comics. Rozpočet filmu činil 16 milionů dolarů. V USA byl snímek do kin uveden 15. srpna 1997 a utržil zde 1,7 milionů dolarů.\n\nPoručík John Henry Irons vyvíjí pro americké vojsko laserové zbraně, ochrannou zbroj a sonická děla. Při ukázkových testech však jeden z vojáků, Nathaniel Burke, přetíží sonický kanón, jehož výstřel zraní mnoho lidí, včetně Ironsovy kolegyně Susan Sparksové. Irons po nehodě odejde z armády, Sparksová je upoutána na invalidní vozík a Burke začne plánovat, jak prodávat Ironsovy zbraně pouličním gangům v Los Angeles. Irons je svědkem jednoho jejich loupežného přepadení a protože pozná svoje zbraně, rozhodne se bojovat pro gangům a proti Burkeovi. S pomocí Sparksové a strejdy Joea si vytvoří železnou zbroj s výzbrojí a stane se Steelem.\n\n\n"}
{"id": "1111715", "url": "https://cs.wikipedia.org/wiki?curid=1111715", "title": "Dějiny cukrářství v Česku", "text": "Dějiny cukrářství v Česku\n\nPočátky cukrářství a perníkářství v Čechách nejsou dosud řádně historicky doloženy, neboť nejspíš neexistují patřičné písemné záznamy. Až do středověku se v Čechách zřejmě peklo jen z nejzákladnějších surovin a primitivními postupy. Teprve rozvoj dvorské společnosti a měšťanstva vedl k poptávce po luxusnějších výrobcích. Takové cukrářské a perníkářské výrobky se v Čechách nejspíš nevyráběly, ale dostávaly se k nám z některých evropských zemí, kde byla již jejich výroba rozvinutá. Nicméně k doložení tohoto tvrzení není dost písemných historických pramenů. Když se v českých městech začali usazovat cizinci, kteří sem přinesli výrobu sladkého pečiva, byly položeny základy cukrářské a perníkářské výroby. Byli to odborníci zejména z Itálie, Německa a z Francie. Teprve potom se začaly rozvíjet řemeslné perníkářské a cukrářské obory také na českém území. Následně se připojovali čeští řemeslníci, kteří se naučili sladké výrobky péci. \n\nSladké pečivo si lidé začali vyrábět později než chléb. Jistě je však znali již ve starověké době. \n\nSladké pečivo se vyrábělo individuálně a také primitivními postupy. Když se začalo používat speciální koření a další přísady, zlepšila se sice kvalita pečiva, ale vzhledem ceně dováženého koření se značně snížila dostupnost těchto výrobků pro širokou veřejnost. Bylo tak dostupné zejména vrchnosti, šlechtě a bohatým měšťanům. Jedním z druhů sladkého pečiva byl také perník. \n\nTradičně se perník vyráběl v hanzovních městech jako symbol jejich úspěchu a kontaktu se světem. Vzhledem k ceně koření, jímž se perníkové těsto ochucovalo, byl perník velkým luxusem. Z hanzovních měst byl často exportován do vnitrozemí. Tradice výroby perníku do dnešních dnů přetrvala v Brémách, Mnichově, Norimberku, Amsterdamu, Lutychu, Klaipėdě, Gdaňsku či Toruni. \nV české historii nemáme mnoho písemných pramenů o řemesle perníkářském a cukrářském, ale jistě toto řemeslo sahá hluboko do české historie. Nejspíše se vyrábělo medové a sladké pečivo již ve středověku. Výroba byla určitě primitivní a dodávky směřovaly zejména do šlechtických dvorů a na stoly bohatých měšťanských domácností. Vyrábělo se v malých množstvích a primitivními postupy. Později, když se konzumace rozšířila také mezi lid, chopili se příležitosti jednotlivci, kteří začali již používat dokonalejší postupy. \n\nPředpokládá se, že sladké pečivo původně vyráběli pekařští řemeslníci. \n\nTeprve později se z nich a z pekařských živností vytvořily živnosti cukrářů a perníkářů. Ještě později vznikl samostatný cech cukrářů a samostatný cech perníkářů. Válečné doby značně narušovaly rozvoj těchto řemesel. Cechy zanikaly a bylo třeba v pozdější době zakládat nové. \n\nDo Prahy přišli první perníkáři nejspíše z Norimberka před rokem 1524. Říkalo se jim caletníci. Řemeslníci to byli vážení a soustředovali se v Celetné ulici na Starém Městě. První typy perníků byly placky a caltičky. \nPrvní zmínky o prodeji perníku v Čechách z roku 1335 zmiňují prodej posvícenských perníků o svátcích v Turnově. V Brně je zmínka o dvou výrobcích perníku z roku 1343. Při malém počtu perníkářských mistrů se nedařilo založit samostatný cech. Proto se přidružovali k silnějšímu cechu pekařů. Podobně se k pekařům připojovali také kobližníci, mazanečníci, koláčníci a caletníci. \n\nNěkteří perníkáři vtlačovali perníkové těsto do hliněných formiček z pálené hlíny. Teprve později se začaly vyrábět a používat formy dřevěné. Perníkářské formy bývaly umělecky vyřezávané a k jejich výrobě bylo užíváno hruškové dřevo, nebo dřevo třešňové, švestkové, či bukové. Některé perníkářské formy byly zhotoveny i z lipového dřeva. Ještě později se začalo vyválené těsto vykrajovat do různých tvarů. Povrch takových vykrájených perníků býval zdobený různými polevami, někdy i nalepovanými obrázky a podobně. \nMimo perníkářů začali pracovat v hlavním městě Praze od 15. století konfetáři, kteří dělali z ovoce, mouky a cukru konfety. Bylo jich poskrovnu, protože jim konkurovali cukráři a apatykáři.\n\nZa husitských válek se počet perníkářů hodně snížil a teprve okolo roku 1526 až 1620 vstoupilo do měšťanského stavu dvacet perníkářů z toho téměř všichni Češi. Cukráři byli často Němci, Italové a Francouzi, kteří se někdy počeštili. Příliv těchto řemeslníků závisel hlavně na požadavcích vznikajících na královském dvoře.\nProtože perníkáři jako hlavní suroviny používali včelí med, bylo jim povoleno vyrábět ze vosku svíce a další předměty. V roce 1585 byl znám cukrář Blažej Welfnar u sv. Martina ve Zdi. Připomíná se Václav Kumpán 1544. Zmiňovány jsou ženy cukrátky Uršila 1545 a Kateřina 1541. \n\nNejvětší pražský cukrář byl v roce 1613 Mikuláš Zelender. Jeho zákazníky byli významné osobnosti jako Tycho de Brahe, Václav ze Šternberka, Oldřich Lobkovic a jiní. Jako císařský dvorní cukrář pracoval v roce 1578 Joachim Kraus malostranský občan. \n\nCukrářský cech byl v Praze asi od počátku 17. století. \n\nV období po bitvě na Bíle Hoře postihl také cukráře špatný úděl, ostatně jako vždy ve válečné době. Mnozí Češi byli z Prahy vyhnáni a řemeslo velmi utrpělo. V té době zanikly i cukrářské a perníkářské cechy. Zbylí cukráři a perníkáři byli zahrnuti do společného cechu s pekaři. \nSamostatné cechy cukrářský a perníkářský založil pražský perníkář Mikoláš Škoda až v roce 1724. Třicet let vedl nezištně a organizoval tento cech.jak uvádí Josef Reiman v kalendáři. Známá je výroba perníku na Pardubicku.\n\nV 18. století dochází k vrcholnému rozvoji perníkářského řemesla. Mistři perníkáři bohatli, stoupala jejich společenská vážnost a často se podíleli na vedení měst.\n\nPo rozpadu Rakousko-Uherska a vzniku Československé republiky nastává nárůst a rozvoj cukrářských a perníkářských živností. Počty cukrářů v Čechách, na Moravě i ve Slezsku rychle rostou. Obyvatelstvo si chce užít po předchozích obtížích se zásobováním potravinami za 1. světové války, kdy potravin bylo na trhu nedostatek. Po období nouze lidé s oblibou konzumují sladkosti a cukrovinky.\n\nSlibný rozvoj řemesel a profesí je narušen příchodem hospodářské krize. Jak se na území Čech střídala období válečná s obdobími klidu a rozvoje, tak se i rozvíjelo cukrářské řemeslo. Ve značné konkurenci cukrářských závodů mnozí méně úspěšní cukráři museli své živnosti ukončit. Naproti tomu vynikající cukrářští mistři a zdatní podnikatelé se na trhu udrželi. Své zákazníky a významné odběratele pro svůj sortiment zboží nalezli. Cukrářské závody, které byly rozvinuté a dostatečně silné, krizi překonaly. Využili následující konjunktury, zmodernizovali výrobu, rozšířili nabídku výrobků a zlepšili také interiéry svých cukráren. Předchozí praxe cukrářů spojená s inovativním přístupem jak k zákazníkům, tak ke své produkci byla důležitá pro podnikatelský úspěch.\n\nNěkteří proslavení cukráři, povýšili cukrářské řemeslo na vyšší gastronomickou i uměleckou úroveň. Vytvořili tím tradici moderního cukrářského oboru. Věnovali se nejen rozvoji cukrářských závodů, pracovali na rozvoji cukrářských odborných společenstev a pečovali současně o zvyšování kvalifikace cukrářských učňů a tovaryšů. Mezi takové cukráře patřili na příklad Antonín Berger, František Myšák, Karel Juliš, Jaroslav Dejmal, Josef Štafl a další. Cukrářských firem a výrobců cukrovinek bylo mnoho. Tí, kteří chtěli obstát ve velké konkurenci se snažili přízpůsobit své výrobny, cukrárny i vyráběný sortiment podle vzoru úspěšných podnikatelů. Modernizovat dílenské a cukrárenské vybavení. Využívat nové cukrářské receptury a postupy. Zúčastňovali se na odborných cukrářských soutěžích kde vítězili a úspěšně pak exportovali své zboží na zahraniční trh. \n\nSoučasně vznikla též tradice velkých výrobců. Albína a František Maršnerovi založili roku 1891 První českou továrnu na orientální cukrovinky a v sortimentu byly i šumivé bonbony. Továrna byla postavena v Praze na Vinohradech. Brzy rozšířila výrobní sortiment o čokoládové cukrovinky. Zpracovávala dokonce 10 % kakaových bobů dodávaných do celého Rakousko-Uherska. Od roku 1914 začala používat název Orion. Meziválečný rozmach vedl k rozšíření sortimentu o různé oplatky, bonbony a další. Oblíbené byly čokoládové tyčinky. Historie této továrny byla ukončena v roce 1952 po znárodnění. Výroba se pak přestěhovala do Modřan do bývalého podniku Rudolfa Pachla (RUPA). V novém národním podniku Pražské čokoládovny se později vyrábělo 50 % produkce čokoládového zboží v Československu. Roku 1992 byl závod Orion převeden na akciovou společnost a pak pod koncern Nestlé. Později byla výroba přenesena jinam a historie této továrny byla demolicí ukončena.\n\nV Olomouci vznikla roku 1898 společnost s omezeným ručením, která zahájila cukrářskou výrobu v pronajatých prostorách Občanské záložny. Později její výrobky dostaly název Zora. V roce 1910 byla postavena nová tovární budova a vzniká Akciová továrna na cukrovinky. Zora úspěšně působila na trhu. Zejména byla známá výrobou dutých figurek. V současnosti do olomoucké továrny byla přesunuta obchodní značka Orion. Kromě továrny Zora v Olomouci vznikaly i další cukrářské závody jako Deutsch-Olfedo, Toko a další. Některé firmy dodávaly své výrobky nejen na tuzemský trh, ale mnohé exportovaly své výrobky do světa. V řadě dalších měst se vyráběl tradiční a oblíbený sortiment zboží, např. v Brně, Opavě, Pardubicích, Kutné Hoře, Štramberku, Hořicích a mnoha dalších.\n\nCukráři i perníkáři se museli během 2. světové války vyrovnat s mnoha obtížemi, nedostatkem surovin i úředním zavíráním živností. Dalším hrubým zásahem do cukrářské profese bylo po roce 1948 znárodnění cukrářských závodů, jejich likvidace a převedení do národních podniků. Chyběly kvalitní výchozí suroviny a musely se využívat různé náhražky, Výborné jméno a povědomí o kvalitě českého cukrářství ve světě se stalo minulostí.\n\nTeprve po převratu v roce 1989 se řada odborníků i nadšenců pokouší obnovit cukrárny a zaujmout specifickým sortimentem zboží. Je obtížné konkurovat velkovýrobcům. \n\n\n\n"}
{"id": "1111719", "url": "https://cs.wikipedia.org/wiki?curid=1111719", "title": "Kebanská přehradní nádrž", "text": "Kebanská přehradní nádrž\n\nKebanská přehradní nádrž na horním toku Eufratu leží v provinciích Elâzığ a Tunceli ve Východní Anatolii. S výškou hráze 210 m se jedná o nejvyšší hráz na Blízkém východě a vodní nádrž je s 31 mld. m³ co do objemu a plochy druhou největší v Turecku (po Atatürkově přehradní nádrži). Hráz je gravitační z betonu ve střední části kombinovanou s násypy po stranách. Vodní nádrž sahá 50 km proti proudu a 100 km východním směrem proti proudu řeky Murat. Murat ústí do nádrže asi 7 km severně od hráze.\n\nElektrárna s instalovaným výkonem 1330 MW dodává ročně 6 000 GWh elektrické energie.\nVýroba byla zahájena v roce 1974.\n"}
{"id": "1111726", "url": "https://cs.wikipedia.org/wiki?curid=1111726", "title": "Friedrich Werner von der Schulenburg", "text": "Friedrich Werner von der Schulenburg\n\nFriedrich-Werner Erdmann Matthias Johann Bernhard Erich Graf von der Schulenburg (20. prosince 1875 Kemberg – 10. listopadu 1944 Berlin-Plötzensee) byl německý diplomat, odpůrce nacistického režimu popravený po atentátu na Hitlera.\n\nFriedrich-Werner se narodil v Kembergu v Sasku-Anhaltsku, patřil ke starobylé německé šlechtě, jeho otcem byl hrabě Bernard von der Schuleburg. Studoval na „Vilémově gymnáziu“ (\"Herzogliches Wilhelm-Gymnasium\") v Braunschweigu, které roku 1894 ukončil maturitou.\n\n"}
{"id": "1111728", "url": "https://cs.wikipedia.org/wiki?curid=1111728", "title": "Ryan Guzman", "text": "Ryan Guzman\n\nRyan Anthony Guzman (* 21. září 1987, Abilene, Texas, USA) je americký herec a model. Nejvíce se proslavil rolí Seana Asa ve filmech \"\" a \"Let's Dance All In\", rolí Noaha Sandborna ve snímku \"Kluk od vedle\" a rolí Carlose v miniseriálu \"\". Od roku 2018 hraje roli Eddieho Diaze v seriálu \"Záchranáři L. A.\".\n\nNarodil se v Abilene v Texasu. Jeho matka je Lisa (rozená Hudson), která se narodila v Kalifornii a má anglické, skotské, německé, francouzské, nizozemské a švédské kořeny. Jeho otec Ray pochází z Mexika. V mladém věku se přestěhoval do Sacramenta v Kalifornii. Navštěvoval Sierra College. Má mladšího bratra Stevena.\n\nV roce 2012 se objevil v dokumentárním filmu \"Made in Hollywood: Teen Edition\". Ve stejném roce získal roli v tanečním filmu \"\" jako Sean Asa. Roli si zopakoval ve filmu \"Let's Dance All In\" v roce 2014. V roce 2013 získal vedlejší roli v seriálu \"Prolhané krásky\".\n\nV roce 2015 se objevil po boku Jennifer Lopez ve filmu \"Kluk od vedle.\" Roli Ria Pacheca si získal ve filmu \"Jem and the Holograms\". Ve stejném roce se objevil ve spin-offu seriálu \"Hrdinové\" \"\". V roce 2018 získal roli Eddieho Diaze v seriálu \"Záchranáři L. A.\".\n\nGuzman a jeho přítelkyně herečka Chrysti Ane oznámili v září 2018, že čekají první dítě.\n"}
{"id": "1111730", "url": "https://cs.wikipedia.org/wiki?curid=1111730", "title": "Orth (hudební skupina)", "text": "Orth (hudební skupina)\n\nOrth je německá death metalová kapela založená roku 1990 v Berlíně. \n\nV roce 1991 vyšlo demo \"Psychotic\" a o rok později \"Blast of Silence\". V roce 1994 následovalo EP \"Leichenschmaus\". První LP vyšlo o rok později (1995) a dostalo název \"Ano Kato\". V roce 2000 spatřila světlo světa druhá dlouhohrající deska nazvaná \"Feed the Flames\", což je zatím poslední počin této skupiny. \n\n\n\n\n"}
{"id": "1111731", "url": "https://cs.wikipedia.org/wiki?curid=1111731", "title": "Disbelief", "text": "Disbelief\n\nDisbelief (v překladu \"nevíra\") je německá metalová kapela z Dieburgu v Hesensku. Byla založena roku 1990 zpěvákem Karstenem Jägerem, kytaristou Oliverem Lenzem a bubeníkem Markusem Gnapem, později se k nim přidal baskytarista Denis Mussiol. Její hudba má kořeny v death metalu a obsahuje i prvky thrash metalu a sludge metalu.\n\nStejnojmenné debutní studiové album \"Disbelief\" se zrodilo v roce 1997.\n\n\n\n"}
{"id": "1111733", "url": "https://cs.wikipedia.org/wiki?curid=1111733", "title": "Dead Infection", "text": "Dead Infection\n\nDead Infection je polská goregrindová kapela založená v roce 1990 ve městě Białystok.\n\nPrvní demo \"World Full of Remains\" vyšlo roku 1991. První studiové album s názvem \"Surgical Disembowelment\" bylo vydáno v roce 1993.\n\n\n\n\n+ několik split nahrávek\n\n"}
{"id": "1111735", "url": "https://cs.wikipedia.org/wiki?curid=1111735", "title": "Squash Bowels", "text": "Squash Bowels\n\nSquash Bowels je polská goregrindová kapela založená v roce 1994 ve městě Białystok.\n\nPrvní demo \"Fürgott\" vyšlo roku 1994. První studiové album s názvem \"Tnyribal\" bylo vydáno v roce 1999 českým vydavatelstvím Obscene Productions.\n\n\n\n\n\n+ mnoho split nahrávek\n\n"}
{"id": "1111736", "url": "https://cs.wikipedia.org/wiki?curid=1111736", "title": "Hanns Martin Schleyer", "text": "Hanns Martin Schleyer\n\nHanns Martin Schleyer (1. května 1915 Offenburg – 18. října 1977 na neznámém místě v severní Francii) byl německý manažer. Od studentských let přesvědčený nacista dosáhl nakonec hodnosti SS-Untersturmführer. V letech 1941–1945 působil v protektorátu Čechy a Morava. Za Pražského povstání uprchl, tři roky byl internován Američany. Mezi lety 1973 a 1977 byl prezidentem Německého svazu zaměstnavatelů (), v roce 1977 se současně stal předsedou Federace německého průmyslu (). Na podzim roku 1977 byl unesen a posléze 18. října zavražděn levicovými teroristy z Frakce Rudé armády. Únosem a vraždou vrcholí v roce 1977 události známé jako \"Německý podzim\". Po Schleyerově smrti upadla v zapomnění jeho angažmá v Hitlerjugend a v SS a v Německu se mu dostalo řady poct: vznikla Nadace každoročně udělující cenu Hannse Martina Schleyera, sportovní hala ve Stuttgartu nese také jeho jméno.\n\nNarodil se v bádenském Offenburgu do nacionálně konzervativní rodiny. Jeho otec byl soudce, praprastrýc Johann Martin Schleyer byl respektovaný katolický kněz a tvůrce jazyka Volapük. Začal studovat práva v roce 1933 na univerzitě v Heidelbergu, kde vstoupil do studentského spolku \"Corps Suevia\". V roce 1939 získal doktorát v Innsbrucku. Od mládí byl přívržencem nacionálního socialismu. Po dvou letech strávených v Hitlerjugend, mládežnické organizaci NSDAP, vstoupil 1. července 1933 do SS (Nr. 221.714) v hodnostiSS-Untersturmführer (poručík). Během studia byl účasten v nacistickém studentském hnutí, tehdy byl jedním z jeho mentorů studentský předák Gustav Adolf Scheel.\n"}
{"id": "1111738", "url": "https://cs.wikipedia.org/wiki?curid=1111738", "title": "Křížová cesta (Janov nad Nisou)", "text": "Křížová cesta (Janov nad Nisou)\n\nKřížová cesta v Janově nad Nisou na Jablonecku se nachází 1 kilometr západně od centra obce pod vrchem Vysoký hřeben, na cestě okolo skály Trniště.\n\nKřížovou cestu dal postavit v roce 1878 na svém pozemku \"Josef Klamt\" na přímluvu faráře poté, co se mu zlepšil zrak po užívání vody ze zdejšího pramene. Cestu tvořily sloupky zastavení, v jejichž nikách byly původně obrazy malované na plechu v lidovém stylu.\n\nCesta prochází poutním místem se studánkou. Mlynář \"Christian Hirschmann\" z Hraničné dal upravit studánku a její okolí, když se mu zlepšil zrak a toto přisoudil právě zdejší zázračné vodě. Kolem studánky vzniklo kamenné místo s výklenkem a sochou Panny Marie a poblíž druhý modlitební prostor.\n\nCelý areál pak byl upraven pro klidné chvíle meditace a roku 1903 byl vysvěcen. Přibývaly další výklenky pro sošky, vyrostl tu rovněž pískovcový pomník s místem pro sošku, na pramen byla umístěna pískovcová socha Panny Marie a do dalšího výklenku, zřízeného roku 1921, byla postavena polychromovaná socha Panny Marie Immaculaty. Po skončení II. světové války místo chátralo, zmizely všechny původní obrázky křížové cesty i socha Panny Marie.\n\nPo roce 1989 bylo poutní místo obnoveno a roku 1996 bylo na místě původní křížové cesty instalováno nových dvanáct zastavení (autor Reinhold Hüttmann) a oltářní malba na plechu (autorka Libuše Rýdlová) v jednom z kamenných bloků.\n\n\n"}
{"id": "1111739", "url": "https://cs.wikipedia.org/wiki?curid=1111739", "title": "La Jana", "text": "La Jana\n\nLa Jana, vlastním jménem \"Henriette Margarethe Niederauer\", také \"Henny Hiebel\" (24. února 1905 Vídeň – 13. března 1940 Berlín) byla rakouská tanečnice a herečka, která se prosadila v německém filmu.\n\nNarodila se na vídeňském předměstí Mauer jako nemanželské dítě zlatníka Heinricha Hiebela a jeho služebné Anny Niederauerové. Když jí byly dva roky, rodina se přestěhovala do Frankfurtu nad Mohanem, kde rodiče uzavřeli sňatek. Henny, stejně jako její starší sestra Anny, od dětství vystupovala ve Frankfurtské opeře. Stala se baletkou a revuální tanečnicí, pro film ji objevil režisér a producent Géza von Cziffra. Debutovala roku 1925 ve filmu Wilhelma Pragera \"Wege zu Kraft und Schönheit - Ein Film über moderne Körperkultur\" (\"Cesta k síle a kráse - film o moderní tělesné kultuře\"), který obsahoval na svou dobu odvážné nahé scény.\n\nŠtíhlá brunetka vynikla jako typ záhadné exotické krásky, zvolila si pseudonym \"La Jana\", o kterém rozšířila legendu, že pochází z Indie a znamená „Říše květin“. Nacistická propaganda ji využívala jako důkaz světovosti německé kultury, v letech 1933 až 1934 podnikla úspěšné světové turné s baletem Erika Charella \"Casanova\". Byla známá také svým skandálním osobním životem: už ve čtrnácti letech tajně porodila syna, jehož další osudy nejsou známy (roku 1954 se objevil člověk, který se za něj vydával, ale byl odhalen jako podvodník), mezi její milence patřili Charles Chaplin i Joseph Goebbels.\n\nBěhem uměleckého turné na počátku druhé světové války dostala zápal plic, na který zemřela ve Wilmersdorfu ve věku 35 let. Objevily se dohady, že byla ve skutečnosti zavražděna tajnou policií pro svou účast v organizaci pomáhající Židům v útěku z nacistického Německa.\n\n\n"}
{"id": "1111740", "url": "https://cs.wikipedia.org/wiki?curid=1111740", "title": "Charlison Benschop", "text": "Charlison Benschop\n\nCharlison Benschop (* 21. srpna 1989, Willemstad, Curaçao) je nizozemský fotbalový útočník, který v současnosti působí v německém bundesligovém klubu Hannover 96.\n\nProfesionální fotbalovou kariéru zahájil v nizozemském klubu RKC Waalwijk, poté hrál v AZ Alkmaar. V létě 2012 odešel do Francie do týmu Stade Brestois, odkud v sezóně 2013/14 hostoval v německém druholigovém klubu Fortuna Düsseldorf, kam následně v létě 2014 přestoupil. V červnu 2015 se dohodl na smlouvě s bundesligovým mužstvem Hannover 96.\n\n"}
{"id": "1111741", "url": "https://cs.wikipedia.org/wiki?curid=1111741", "title": "Aviváž", "text": "Aviváž\n\nAviváž (franc. \"avivage\", oživení) je v textilním průmyslu mokrý chemický proces, kterým se oživují barvy textilií.\n\nNázev se v češtině jako metafora přenesl i na chemické látky a přípravky, které se přidávají do vody během praní prádla za účelem jeho změkčení, zamezení vzniku elektrostatického náboje na látce a dodání příjemné vůně prádlu. Moderní pračky mají oddělený zásobník na aviváž, která se většinou přidává během pracího cyklu k poslednímu máchání.\n\n"}
{"id": "1111742", "url": "https://cs.wikipedia.org/wiki?curid=1111742", "title": "Marie Jirásková (literární historička)", "text": "Marie Jirásková (literární historička)\n\nMarie Jirásková (* Vojkov) je literární historička, pracovnice Ústavu pro soudobé dějiny AV ČR. Zabývá se především editorskou a bibliografickou činností (témata: Milena Jesenská, Jaroslav Seifert). Věnuje se kulturní politice 20. století. Odborně se oreintuje na rekonstrukci rukopisů a memoárovou literaturu.\n\nMarie Jirásková vystudovala bohemistiku na VŠP Karlovy univerzity v Praze. Na Filosofické fakultě Karlovy univerzity v Praze získala doktorát v roce 1971. Po studiích pracovala jako středoškolská profesorka a jako vědecká aspirantka v Ústavu pro českou literaturu AV. Z politických důvodů ale aspiranturu nedokončila. Také na gymnáziu v Rakovníku nesměla pedagogicky působit. V první třetině 70. let 20. století (1971–1973) byla zaměstnána ve funkci hlídače sbírek v letohrádku Hvězda v Praze Liboci. Ale i odtud byla záhy propuštěna. V období od roku 1974 prakticky až do ledna 1990 pracovala doma jako dělnice družstva Obzor (v té době spolupracovala s lingvisty z Matematicko-fyzikální fakulty UK, kteří ji zadávali jednoduché práce). Krátce po sametové revoluci (v roce 1990) působila jako odborná pracovnice Ústavu soudobých dějin ČSAV. V současné době (rok 2014) se nepřetržitě věnuje české literatuře a dějinám 20. století. Při studiu osobností se soustřeďuje především na Jaroslava Seiferta a Milenu Jesenskou. V říjnu 2014 se Marie Jirásková účastnila česko-německé konference o Mileně Jesenské.\n\n\n\n"}
{"id": "1111744", "url": "https://cs.wikipedia.org/wiki?curid=1111744", "title": "Australská megafauna", "text": "Australská megafauna\n\nAustralská megafauna byla obrovská zvířata žijící v oblasti dnešní Austrálie před 24 miliony lety až 44 tisíci lety. Většinou šlo o vačnatce, ale také o ptáky. Všechna tato zvířata dosahovala mimořádných velikostí.\n\nMezi australskou megafaunu patřili především výše zmiňovaní vačnatci. Největším predátorem byl \"vačnatý lev\" (\"Thylacoleo carnifex\"), jehož kousnutí dovedlo rozdrtit i lebku. Dále zde žili přerostlí vombati a také obrovští klokani, někteří z nich masožraví. Největším živočichem byl \"Diprotodon\". Vyskytoval se tu obří pták mihirung (\"Dromornis\"), největší pták, který kdy na planetě žil. Je známo také několik druhů koalů a dalších tvorů.\n\nPodivní živočichové se v Austrálii vyvinuli díky její izolovanosti od světa.\n\nV období Jura se obrovský superkontinent Pangea začal rozštěpovat na dva menší celky se jmény Laurasie a Gondwana. Právě Gondwana byla mimo jiné složena i z Austrálie, která se od ní odtrhla a začala putovat na východ. Živočichové, kteří zde žili byli odloučeni od světa a vývoj pokračoval vlastním směrem. Nejprve zde žili podivní dinosauři a poté megafauna. \n\nAustralská megafauna vyhynula asi před 44 tisíci lety. Bylo to součástí vymírání v pleistocénu. Dlouhou dobu se uvažovalo, co toto vyhynutí způsobilo. Na doby ledové byla již zvířata adaptována, proto je nejpravděpodobnějším viníkem člověk a nikoli klimatická změna. \n\nLidé již dokázali v tuto dobu vyrábět zbraně, ovšem v Austrálii nebylo dostatečné množství potřebných materiálů. Navíc by se zvířata snadno ubránila, neboť byla zvyklá na predátory. Vyhynutí patrně způsobilo žďáření lesů, které lidé provozovali. Zvířata se neměla kde ukrývat a postupně vyhynula až na několik druhů, které najdeme v Austrálii dodnes.\n\n\n"}
{"id": "1111745", "url": "https://cs.wikipedia.org/wiki?curid=1111745", "title": "Dmitrij Šeršaň", "text": "Dmitrij Šeršaň\n\nDmitrij Šeršaň (* 28. prosince 1988) je běloruský zápasník-judista a sambista.\n\nSe sambem/judem začínal v Navapolacku. Připravuje se v Minsku pod vedením Děnise Kunceviče. Mezi seniory se pohybuje od roku 2009. V roce 2012 se na olympijské hry v Londýně nekvalifikoval. Od roku 2013 patří mezi přední evropské pololehké váhy. V roce 2016 se kvalifikoval na olympijské hry v Riu, kde podlehl v úvodním kole v prodloužení na yuko technikou ko-uči-gake Uzbeku Rishodu Sobirovi.\n\n\n"}
{"id": "1111746", "url": "https://cs.wikipedia.org/wiki?curid=1111746", "title": "Northern Lights (film)", "text": "Northern Lights (film)\n\nNorthern Lights je americké filmové drama z roku 1978. Jde o černobílý snímek, jehož režiséry, scenáristy a producenty byli Rob Nilsson a John Hanson. Vedle jiných v něm hráli například Joe Spano a Susan Lynch. Autorem hudby k filmu je Ozzie Ahlers. Natáčen byl koncem roku 1977 v Severní Dakotě a premiéru měl dne 12. července 1978. Byl inspirován skutečnými událostmi, které se odehrály na počátku dvacátého století. Film získal ocenění Caméra d'Or za filmovém festivalu v Cannes. Rovněž byl neúspěšně nominován na cenu Gold Hugo na Chicagském mezinárodním filmovém festivalu.\n\n"}
{"id": "1111747", "url": "https://cs.wikipedia.org/wiki?curid=1111747", "title": "Northern Lights", "text": "Northern Lights\n\nNorthern Lights může být:\n\n"}
{"id": "1111749", "url": "https://cs.wikipedia.org/wiki?curid=1111749", "title": "Words for the Dying (film)", "text": "Words for the Dying (film)\n\nWords for the Dying je americký dokumentární film z roku 1990. Film natočil režisér Rob Nilsson. Vznikal převážně v Moskvě, kde sledoval hudebníky Johna Calea a Briana Ena při práci na albu \"Words for the Dying\" prvního z nich (druhý byl producentem nahrávky). Části filmu byly natočeny v Caleově rodném Walesu a později v Londýně, kde se dokončovaly vokální party. Film rovněž přibližuje vztah dvou hudebníků, stejně jako vztah Calea se svou matkou. Sám Brian Eno natáčení filmu odmítal. Hlavně se však zaměřuje na Calea, který se ve snímku například setkal s mladými ruskými kapelami. V roce 2008 byl film vydán na DVD (Provocateur Pictures) a jako bonus obsahoval rozhovor s režisérem. Snímek byl původně natáčen barevně, v post-produkci byl však záznam přepracován na černobílý film.\n\n\n"}
{"id": "1111750", "url": "https://cs.wikipedia.org/wiki?curid=1111750", "title": "Útok", "text": "Útok\n\nÚtok nebo ofenzíva je úder proti nepříteli. Klasické vojenské doktríny udávají řadu pouček, které se zabývají útokem a obranou a vztahem mezi nimi. Jedna ze základních pouček praví, že útočník má tu výhodu, že si většinou určuje místo a čas útoku. Tato výhoda může být velice významná při střetech v rozsáhlé operační oblasti, na druhé straně tato výhoda není absolutní, zejména pokud je obránce schopen tuto volbu včas zjistit či pokud je výběr útočníka obzvlášť omezený. Pak nastupuje výhoda obránce - možnost lépe se připravit, opevnit lepších pozicích a případně promyslet protiútok.\n\n"}
{"id": "1111757", "url": "https://cs.wikipedia.org/wiki?curid=1111757", "title": "Přepadení", "text": "Přepadení\n\nPřepadení může být:\n\n\n\n"}
{"id": "1111758", "url": "https://cs.wikipedia.org/wiki?curid=1111758", "title": "Cherish (píseň, Madonna)", "text": "Cherish (píseň, Madonna)\n\n„Cherish“ je píseň americké zpěvačky Madonny. Vyšla na jejím čtvrtém albu \"Like a Prayer\" (1989) a byla rovněž vydána jako třetí singl z desky (na druhé straně se nacházela píseň „Supernatural“). Madonna píseň rovněž spolu s Patrickem Leonardem napsala a produkovala. Píseň se zabývá tématem lásky a vztahu, inspirací byla Shakespeareova hra \"Romeo a Julie\". Madonna píseň později vydala i na několika kompilacích, například \"The Immaculate Collection\" (1990). V žebříčku Billboard Hot 100 se album umístilo na druhé příčce, v UK Singles Chart na třetí. K písni byl rovněž natočen videoklip, jehož režisérem byl Herb Ritts.\n"}
{"id": "1111759", "url": "https://cs.wikipedia.org/wiki?curid=1111759", "title": "Cherish", "text": "Cherish\n\nCherish\n\n"}
{"id": "1111760", "url": "https://cs.wikipedia.org/wiki?curid=1111760", "title": "Vpád", "text": "Vpád\n\nVpád může být:\n\n\n"}
{"id": "1111761", "url": "https://cs.wikipedia.org/wiki?curid=1111761", "title": "Potopení lodi Tung-fang č’-sing", "text": "Potopení lodi Tung-fang č’-sing\n\nTung-fang č’-sing () byla říční výletní loď v Čínské lidové republice, která byla postavena v roce 1994 a 1. června 2015 se potopila na řece Jang-c’-ťiang v městské prefektuře Ťing-čou v provincii Chu-pej. Při neštěstí zahynulo 442 lidí, jednalo se tak o největší lodní neštěstí v Číně za desítky let.\n\nTung-fang č’-sing byla dlouhá 76,5 metru a široká 13 metrů. Její kapacita cestujících byla 534 osob.\n\nK nehodě došlo 1. června 2015 zhruba v 21.28 místního času. Tung-fang č’-sing byla na dlouhé výletní plavbě z Nankingu do Čchung-čchingu a nacházela se u Ťien-li, když ji podle pozdějšího svědectví kapitána zasáhlo tornádo. Čínský meteorologický úřad později potvrdil, že se v oblasti pohybovalo tornádo kategorie EF1, tedy s rychlostí větru 138–178 km/h.\n\nNa palubě bylo celkem 456 lidí, z toho 46 byla vlastní posádka lodi, 5 turistických průvodců a zbylých 405 lidí byli výletníci, zejména vyššího věku.\n"}
{"id": "1111762", "url": "https://cs.wikipedia.org/wiki?curid=1111762", "title": "Fredrik Pacius", "text": "Fredrik Pacius\n\nFredrik Pacius (19. března 1809, Hamburk – 5. ledna 1891, Helsinky) byl finsko-německý hudební skladatel, zakladatel finské vážné hudby, autor finské, estonské a livonské hymny.\n\nVe hře na housle byl žákem Spohrovým, v hudební kompozici Hauptmannovým. Začínal jako druhý kapelník královské kapely ve Stockholmu. Roku 1834 byl jmenován profesorem hudby na univerzitě v Helsinkách. V roce 1845 založil v Helsinkách Symfonickou společnost, roku 1848 Pěveckou jednotu, což mělo obojí pro rozvoj moderní finské hudby zásadní význam.\nZačal i sám komponovat. Roku 1848 zhudebnil báseň Johana Ludviga Runeberga \"Vårt land\", která se stala finskou národní hymnou. Ve Finsku jsou proslavené i některé jeho další vlastenecké písně jako \"Suomis sang\", \"Soldatgossen\" či \"Fridsböner\".\n\nRoku 1852 pak vytvořil první finskou operu \"Lov krále Karla\" (\"Kung Karls jakt\") na historicko-romantický text Zachrise Topelia. Některé části opery, jako melodie \"Och hafvets unga tärna\", zlidověly. Napsal též opery \"Princezna Kyperská\" (\"Prinsessan av Cypern\") a \"Die Loreley\" (na slova Emanuela Geibela). K jeho známým skladbám patří též \"Fantazie pro housle\" (1842) či \"Koncert pro housle\" (1845).\n\nOttův slovník naučný ho hodnotil takto: \"Nejslavnější skladatel čudský, rodem Němec. (...) Nebyl sice tvůrcem nějaké národní hudby čuchonské, ale dal aspoň impuls k pěstění hudby v Čuchonsku na základech hudby moderní.\"\n\n"}
{"id": "1111765", "url": "https://cs.wikipedia.org/wiki?curid=1111765", "title": "Cherish (album, David Cassidy)", "text": "Cherish (album, David Cassidy)\n\nCherish je první studiové album amerického zpěváka Davida Cassidyho. Vydalo jej v únoru roku 1972 hudební vydavatelství Bell Records. Jeho producentem byl Wes Farrell a o aranžmá písní se postaral klavírista Mike Melvoin. Doprovodné vokály na albu zpívali členové skupiny The Love Generation. Sám Cassidy je autorem pouze jedné písně, ostatní napsali jiní, nejvíce Tony Romeo a Adam Miller. Rovněž se zde nachází coververze písně „Cherish“ od kapely The Association, podle níž dostalo svůj název i toto album.\n\n"}
{"id": "1111771", "url": "https://cs.wikipedia.org/wiki?curid=1111771", "title": "David Cassidy", "text": "David Cassidy\n\nDavid Cassidy (* 12. dubna 1950 New York - 21. listopadu 2017 Fort Lauderdale) byl americký zpěvák a herec. Narodil se v New Yorku jako syn zpěváka a herce Jacka Cassidyho a herečky Evelyn Ward. V letech 1977 až 1983 byla jeho manželkou herečka Kay Lenz. Později se oženil ještě dvakrát. Svou hereckou kariéru zahájil v roce 1969 na Broadwayi. Ještě v témže roce odjel do Los Angeles, kde hrál v různých televizních seriálech. Později se představil v jedné z hlavních rolí v seriálu \"The Partridge Family\". Své první hudební album vydal v roce 1972. Později vydal řadu dalších.\n\nV únoru 2017 oznámil, že má demenci. Následně přestal s veřejným vystupováním, a to poté, co si při vystoupení nemohl vzpomenout na text právě zpívané písně. V listopadu toho roku byl hospitalizován se selháním jater a ledvin a následně byl v kritickém stavu v uměle vyvolaném kómatu. Z kómatu se později probral, avšak dne 21. listopadu 2017 zemřel.\n\n\n"}
{"id": "1111772", "url": "https://cs.wikipedia.org/wiki?curid=1111772", "title": "Ťien-li", "text": "Ťien-li\n\nOkres Ťien-li () je okres v Čínské lidové republice. Nachází na severním břehu Jang-c’-ťiang a na jižním okraji městské prefektury Ťing-čou, která sama leží na jižním okraji provincie Chu-pej. Na jihu sousedí s prefekturou Jüe-jang v provincii Chu-nan, do které z něj také vede přes Jang-c’-ťiang zhruba 5,5 kilometru dlouhý zavěšený most Ťing-jüe.\n\nOkres Ťien-li má rozlohu 3 118 čtverečních kilometrů a žije v něm půldruhého miliónu obyvatel. Jeho správním střediskem je obec Žung-čcheng.\n\nPoblíž Ťien-li došlo v červnu 2015 jednomu z nejhorších lodních neštěstí v dějinách Čínské lidové republiky, když se zde potopila výletní loď Tung-fang č’-sing a zemřelo přibližně čtyři sta lidí.\n"}
{"id": "1111773", "url": "https://cs.wikipedia.org/wiki?curid=1111773", "title": "My Beautiful Laundrette", "text": "My Beautiful Laundrette\n\nMy Beautiful Laundrette (tj. \"Moje krásná prádelna\") je britský hraný film z roku 1985, který režíroval Stephen Frears podle stejnojmenné divadelní hry. Film se odehrává v období vlády Margaret Thatcherové v Londýně, kde se snaží prosadit mladý Pákistánec Omar a bývalý punker Johnny. Snímek měl světovou premiéru na Mezinárodním filmovém festivalu v Torontu 7. září 1985.\n\nOmar žije v Londýně a stará se o svého otce, bývalého novináře, který musel opustit Pákistán z politických důvodů. \nOmar, jehož matka spáchala sebevraždu, se stará o otce, ze kterého se stal postupně alkoholik. Naopak Omarův strýc Nasser je úspěšný obchodník, který se v nové zemi dobře adaptoval. Svému synovci jednoho dne nabídne, aby vedl jeho starou prádelnu. Vidí v něm budoucího manžela pro svou dceru Taniu. Omar se zná ještě ze školy s Johnnym, který je nezaměstnaný, bez domova a jen se potlouká po Londýně. Nabídne mu, aby u něj v prádelně pracoval. Mezi oběma mladíky se vyvine milostný poměr a postupně přemění prádelnu ve fungující podnik. Omarův otec z jeho nové práce není příliš nadšený. Byl by raději, kdyby Omar dokončil studia. Navíc zná Johnnyho jako násilného rasistu. Omar a Johnny mezitím plánují převzetí dalších dvou prádelen. Při otevření rekonstruované prádelny na ni zaútočí gang, ke kterému dříve patřil Johnny. Napadnou Johnnyho jako zrádce jejich myšlenek. Johnny je zachráněn Omarem.\n\n"}
{"id": "1111778", "url": "https://cs.wikipedia.org/wiki?curid=1111778", "title": "AFC Fortuna Poiana Câmpina", "text": "AFC Fortuna Poiana Câmpina\n\nAsociația Fotbal Club Fortuna Poiana Câmpina byl rumunský fotbalový klub sídlící v obci Poiana Câmpina. Klub byl založen v roce 2010 pod názvem Fortuna Brazi v obci Brazi. 2. srpna 2013 byl klub přesunut do obce Poiana Câmpina, kde začal hrát pod názvem Fortuna Poiana Câmpina. Na začátku roku 2015 byl klub vyloučen ze druhé ligy. V červnu 2015 se klub poté dostal do insolvence, kvůli dluhům ve výši 2 267 962 leu.\n\nSvé domácí zápasy klub odehrával na stadionu Poiana s kapacitou 4 000 diváků.\n\n\n"}
{"id": "1111779", "url": "https://cs.wikipedia.org/wiki?curid=1111779", "title": "Občina Šentjur", "text": "Občina Šentjur\n\nObčina Šentjur (do roku 2002 občina Šentjur pri Celju) je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 108 sídel a její rozloha je 222,3 km², patří tak největším slovinským občinám. K 1. 1. 2017 zde žilo 19 001 obyvatel. Správním střediskem občiny je město Šentjur.\n\nNejvýznamnějšími vodními toky jsou Voglajna s přítokem Pešnica, které patří do povodí Savinji. Velkou část sídla Tratna ob Voglajni zaujímá Slivnické jezero. Severem občiny prochází dálnice A1.\n\n\nObčinu tvoří tato sídla: Bezovje pri Šentjurju, Bobovo pri Ponikvi, Boletina, Botričnica, Brdo, Brezje ob Slomu, Bukovje pri Slivnici, Cerovec, Črnolica, Dobje pri Lesičnem, Dobovec pri Ponikvi, Dobrina, Dole, Dolga Gora, Doropolje, Dramlje, Drobinsko, Golobinjek pri Planini, Gorica pri Slivnici, Goričica, Grobelno, Grušce, Hotunje, Hrastje, Hruševec, Hrušovje, Jakob pri Šentjurju, Jarmovec, Javorje, Jazbin Vrh, Jazbine, Jelce, Kalobje, Kameno, Kostrivnica, Košnica, Krajnčica, Krivica, Laze pri Dramljah, Loka pri Žusmu, Lokarje, Loke pri Planini, Lopaca, Lutrje, Marija Dobje, Okrog, Osredek, Ostrožno pri Ponikvi, Paridol, Planina pri Sevnici, Planinca, Planinska vas, Planinski Vrh, Pletovarje, Podgaj, Podgrad, Podlešje, Podlog pod Bohorjem, Podpeč nad Marofom, Podpeč pri Šentvidu, Podvine, Ponikva, Ponkvica, Prapretno, Primož pri Šentjurju, Proseniško, Rakitovec, Razbor, Repno, Rifnik, Sele, Slatina pri Ponikvi, Slivnica pri Celju, Sotensko pod Kalobjem, Spodnje Slemene, Srževica, Stopče, Straška Gorca, Straža na Gori, Svetelka, Šedina, Šentjur, Šentvid pri Planini, Šibenik, Tajhte, Tratna ob Voglajni, Tratna pri Grobelnem, Trno, Trnovec pri Dramljah, Trška Gorca, Turno, Uniše, Vejice, Vezovje, Visoče, Vodice pri Kalobju, Vodice pri Slivnici, Vodruž, Voduce, Vodule, Voglajna, Vrbno, Zagaj pri Ponikvi, Zalog pod Uršulo, Zgornje Selce, Zgornje Slemene, Zlateče pri Šentjurju, Žegar.\n\nObčina sousedí s 11 občinami: Slovenske Konjice na severu, Šmarje pri Jelšah a Podčetrtek na východě, Kozje na jihovýchodě, Krško a Sevnica na jihu, Laško a Dobje na jihozápadě, Štore, Celje a Vojnik na západě.\n\n\n"}
{"id": "1111781", "url": "https://cs.wikipedia.org/wiki?curid=1111781", "title": "French Open 2015 – čtyřhra juniorů", "text": "French Open 2015 – čtyřhra juniorů\n\nDo soutěže čtyřhry juniorů na pařížském French Open 2015 nastoupilo celkem třicet dva dvojic. Obhájcem titulu byli Benjamin Bonzi a Quentin Halys z Francie, kteří však z věkových důvodů nemohli v této kategorii startovat.\n\nTurnaj ovládla nenasazená dvojice složená z 18letých Španělů Álvara Lópeze San Martína a Jaumeho Munara, kteří ve finále zdolali americké turnajové čtyřky Williama Blumberga a Tommyho Paula. Pro oba španělské juniory znamenal titul premiérovou grandslamovou trofej. Vítězové si do juniorského žebříčku připsali 270 bodů, finalisté získali bodů 180.\n\n Taylor Fritz / Orlando Luz \"(čtvrtfinále)\n"}
{"id": "1111782", "url": "https://cs.wikipedia.org/wiki?curid=1111782", "title": "Marko Arnautović", "text": "Marko Arnautović\n\nMarko Arnautović (* 19. dubna 1989, Vídeň, Rakousko) je rakouský fotbalový útočník a reprezentant srbského původu, od července 2017 hráč klubu West Ham United FC. \n\nMá srbského otce a matku Rakušanku.\n\nNa profesionální úrovni působil postupně v klubech FC Twente, Inter Milán, Werder Brémy, Stoke City FC, West Ham United FC.\n\nNastupoval v některých mládežnických reprezentacích Rakouska (U18, U19, U21).\n\nV A-mužstvu Rakouska debutoval 11. 10. 2008 v kvalifikačním utkání v Tórshavnu proti reprezentaci Faerských ostrovů (remíza 1:1).\n\n"}
{"id": "1111785", "url": "https://cs.wikipedia.org/wiki?curid=1111785", "title": "Catwoman (film)", "text": "Catwoman (film)\n\nCatwoman je australsko-americký akční fantasy film z roku 2004 režiséra Pitofa, který volně vychází z motivů komiksů o Catwoman, vydávaných vydavatelstvím DC Comics. V USA byl snímek do kin uveden 23. července 2004. Jeho rozpočet činil 100 milionů dolarů, přičemž celosvětově utržil 82,1 milionů dolarů. Film \"Catwoman\" získal Zlaté maliny za nejhorší snímek, za nejhorší scénář, za nejhorší režii a za nejhorší herečku (Halle Berry).\n\nPatience Phillipsová pracuje jako výtvarnice a grafická designérka v kosmetické společnosti Hedare Beauty. Náhodou však vyslechne konverzaci o novém pleťovém krému, který má být zanedlouho uveden na trh a který má nebezpečné vedlejší účinky. Snaží se před ochrankou utéct, nakonec ale zemře. Zanedlouho je záhadně oživena egyptskou mau, která jí předá také kočičí smysly, reflexy a schopnosti. Jako Kočičí žena se v převleku pokusí bojovat proti Hedare Beauty a zastavit zahájení prodeje krému.\n\n\n"}
{"id": "1111788", "url": "https://cs.wikipedia.org/wiki?curid=1111788", "title": "Just Say Love (film)", "text": "Just Say Love (film)\n\nJust Say Love (tj. \"Stačí říct láska\") je americký hraný film z roku 2009, který režíroval Bill Humphreys podle vlastního scénáře. Film natočený na jevišti v divadelních kulisách popisuje vztah dvou mužů, z nichž jeden je gay.\n\nGuy si čte na lavičce v parku Platóna a seznámí se s Dougem, který nedaleko pracuje na stavbě. Oba jsou naprosto odlišní. Guy je intelektuál a gay, Doug je přímočarý s přítelkyní Gitou. Guy pozve Douga k sobě domů, kde mezi nimi dojde k sexu. Později se ještě několikrát setkají, ale pak Doug zmizí a ozve se až po nějaké době. Doug a Gita mají dítě. Guy a Doug se setkávají sporadicky. Postupně se do sebe zamilují.\n"}
{"id": "1111792", "url": "https://cs.wikipedia.org/wiki?curid=1111792", "title": "William Maxwell", "text": "William Maxwell\n\nWilliam Maxwell, pátý hrabě z Nithsdale (1676 – 2. března 1744 Řím) byl skotský šlechtic, který se účastnil jakobitského povstání na podporu Jakuba Františka Stuarta.\n\nByl chycen, odsouzen k smrti a uvězněn v londýnském Toweru. Za pomoci své manželky ale uprchl – navštívila ho v Toweru a převlékla ho za svou služebnou. Společně pak dožili v Římě.\n"}
{"id": "1111796", "url": "https://cs.wikipedia.org/wiki?curid=1111796", "title": "Emma Andijevská", "text": "Emma Andijevská\n\nEmma Ivanivna Andijevská (, * 19. března 1931 Stalino, Ukrajina) je ukrajinská básnířka spisovatelka a malířka.\n\nEmma Andijevská se narodila 19. března 1931 v Doněcku. Otec byl chemik, matka vystudovala agronomii a pracovala jako učitelka biologie. Emma kvůli častým nemocem navštěvovala školu jen občas a musela se učit sama. Kvůli vysoké dětské úmrtnosti v rodině se v roce 1937 všichni přestěhovali do Vyšhorodu a o dva roky později do Kyjeva. Zde pobývali při napadení Sovětského svazu. Otce zastřelili, aby nemohl předat své objevy Němcům. Kvůli tomu musela matka s dětmi v roce 1943 Kyjev opustit a odjet do Německa. Zde žili v různých městech, mimo jiné v britském okupačním sektoru v Berlíně. Emma se nechtěla v Německu učit na dívčím gymnáziu a navzdory zvyklostem ji přijali na chlapeckou školu.\n\n\n"}
{"id": "1111797", "url": "https://cs.wikipedia.org/wiki?curid=1111797", "title": "Tony Secunda", "text": "Tony Secunda\n\nTony Secunda, celým jménem Anthony Michael Secunda (24. srpna 1940 – 12. února 1995) byl anglický manažer. Narodil se ve městě Epsom v hrabství Surrey na jihovýchodě Anglie. Později se stal manažerem rockové skupiny The Moody Blues a během své kariéry pracoval s mnoha dalšími hudebníky a skupinami, mezi které patří například Marc Bolan, Marianne Faithfull a The Move. Zemřel v roce 1995 ve věku 54 let na infarkt.\n\n"}
{"id": "1111800", "url": "https://cs.wikipedia.org/wiki?curid=1111800", "title": "Na výpravě s Jeffem Corwinem", "text": "Na výpravě s Jeffem Corwinem\n\nNa výpravě s Jeffem Corwinem (v anglickém originále Corwin's Quest) je americký televizní seriál o zvířatech premiérovaný v roce 2005 na stanici Animal Planet. Byla natočena jediná série, ta obsahuje celkem sedmnáct epizod, z nichž každá je i s reklamními přestávkami dlouhá hodinu. Hudbu složil Rich Stubbings.\n\nJeff Corwin předtím moderoval a produkoval také řadu jiných seriálů, především Zážitky Jeffa Corwina (\"The Jeff Corwin Experience\"), jenž je svým způsobem podobný. Jedná se také o dobrodružný seriál sledující výpravy do divoké přírody za velkým množstvím živočichů, včetně těch méně známých, jakými jsou plazi a obojživelníci. Jednou z nejpodstatnějších scén seriálu je Corwinovo setkání s taipanem, nejjedovatějším hadem světa v Austrálii.\n"}
{"id": "1111801", "url": "https://cs.wikipedia.org/wiki?curid=1111801", "title": "Susanna Hoffs", "text": "Susanna Hoffs\n\nSusanna Hoffs (* 17. ledna 1959) je americká zpěvačka a kytaristka. Narodila se do židovské rodiny v Los Angeles. Roku 1981 založila skupinu The Bangles, se kterou vydala tři studiová alba. Roku 1989 se kapela rozpadla a po roce 1999, kdy byla obnovena, vydala další dvě alba. V devadesátých letech vystupovala s kapelou Ming Tea, kde hráli ještě Matthew Sweet a Mike Myers. Během devadesátých let se rovněž věnovala vydávání vlastních alb. Společně se Sweetem vydala tři alba složená z coververzí: \"Under the Covers, Vol. 1\" (2006), \"Under the Covers, Vol. 2\" (2009) a \"Under the Covers, Vol. 3\" (2013). Od roku 1993 je jejím manželem režisér Jay Roach.\n\n\n"}
{"id": "1111802", "url": "https://cs.wikipedia.org/wiki?curid=1111802", "title": "Občina Dobje", "text": "Občina Dobje\n\nObčina Dobje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 13 sídel, její rozloha je 17,5 km² a k 1. lednu 2017 zde žilo 977 obyvatel. Správním střediskem občiny je vesnice Dobje pri Planini.\n\nObčina Dobje je svojí rozlohou nejmenší v regionu. Nejvyšším bodem je Vrhe (670 m n. m.). Od severu k jihu prochází občinou silnice č. 424 vedoucí ze Šentjuru do Planiny pri Sevnici.\n\nObčina se dělí na sídla: Brezje pri Dobjem, Dobje pri Planini, Gorica pri Dobjem, Jezerce pri Dobjem, Lažiše, Presečno, Ravno, Repuš, Slatina pri Dobjem, Suho, Škarnice, Večje Brdo, Završe pri Dobjem.\n\n\n"}
{"id": "1111805", "url": "https://cs.wikipedia.org/wiki?curid=1111805", "title": "Judo na Evropských hrách 2015", "text": "Judo na Evropských hrách 2015\n\nSoutěže v judu na I. Evropských hrách proběhly v sportovním komplexu Heydəra Əliyeva v Baku ve dnech 25. června až 28. června 2015, zároveň jako Mistrovství Evropy v judu 2015.\n\n\n\"seznam účastníků\"\n\n\"podrobně zde\"\n\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\npozn. škrnutí judisté do bojů nezasáhli\n\n"}
{"id": "1111806", "url": "https://cs.wikipedia.org/wiki?curid=1111806", "title": "Křížová cesta (Horní Maxov)", "text": "Křížová cesta (Horní Maxov)\n\nKřížová cesta v Horním Maxově na Liberecku se nachází přibližně 1,5 kilometru severozápadně od obce, na úpatí vrchu Slovanka. Vede přibližně 500 metrů strmým stoupáním nahoru k rozhledně a dál k Seibtově studánce. Část Křížové cesty a studánka se nacházejí v katastru obce Karlov.\n\nKřížová cesta vychází od kapličky zasvěcené Bolestné Paně Marii. Kapli dal postavit na své náklady místní občan Anton Seibt v roce 1827. Použil prostředky nastřádané jako věno pro svou dceru, která podlehla vleklé nemoci. V kapličce byl umístěn oltářní obraz Panny Marie, na střeše bývala zvonička.\n\nPatnáct zastavení Křížové cesty bylo postaveno roku 1840 též Antonem Seibtem. Sloupky lemovaly cestu směřující od kapličky přes Seibtův vrch k lesní Seibtově studánce. Křížová cesta ze žulových sloupů byla vysvěcena 11. srpna 1840 farářem Petrem Junem. Již kolem roku 1895 však zanikla a žulové sloupy ležely v rozvalinách lesního porostu.\n\nKřížovou cestu ke studánce zřídili Antonín a Josef Seibtovi v roce 1840 na památku jednoho z bratrů, který se nemohl pohybovat. Měl se nechat vyvézt na místo, z něhož vytéká voda, nechat vykopat jímku, provádět koupele a vodní masáže. Též pil zdejší vodu a bahnem si nechal dělat obklady. Po delší době se mu natolik ulevilo, že mohl chodit o holích. Za další čas se uzdravil tak, že dobře chodil o jediné holi. O události se dozvěděli lidé ze širokého okolí, začali místo hojně navštěvovat a prováděli lidovou léčbu. Dříve se používala horní jímka (dnes polozasypaná) jako rašelinové lázně, rybníček ke koupeli a masáži a voda ze studánky k pití.\n\nV roce 1934 studánku opravili přátelé G. Bauchl, J. Klamt, A. Wode a ing. Schnader Beck. Poničené žulové sloupy byly rekonstruovány v letech 2011 - 2013. Součástí křížové cesty je i krátká naučná stezka se třemi zastaveními. První zastavení návštěvníky seznamuje s historií založení Maxova, vzniku kapličky a křížové cesty. Druhé je věnováno Seibtově vrchu - dnešní Slovance, a myšlence obnovy Maxovské křížové cesty. Třetí zastavení se věnuje Seibtově studánce, v níž dle legendy pramení léčivá voda. Tabule naučné stezky jsou doplněny o dobové fotografie území.\n\nMiloslav Nevrlý uvádí: \"Skutečně jsem ji podle popisu nalezl ve smrkovém lese na severním svahu Seibtova vrchu, několik set metrů pod rozhlednou Slovankou. Je bytelná a kamenná, v zemi zahloubená a se schůdky a s dosud dobře čitelným německým nápisem, že “tato studna byla, včetně křížové cesty, vysvěcena D.P. Petrem Junou, farářem z F. a nesmí být nijak znesvěcena. Vysvěcena dne 11. srpna 1840. Zbudována byla Antonínem a Josefem Seibtovými na památku. Renovována Horským spolkem (skupinou pro údolí Horní Kamenice) roku 1934. Po křížové cestě (vedla sem možná od kapličky v Karlově) není téměř ani památky. Petr Juna z Držkova byl v letech 1840-1872 farářem v Janově nad Nisou, kam patřil i Bedřichov (odtud patrně ono F., tedy Friedrichswald).\"\n\n\n\n"}
{"id": "1111808", "url": "https://cs.wikipedia.org/wiki?curid=1111808", "title": "Anders de la Motte", "text": "Anders de la Motte\n\nAnders de la Motte (* 19. června 1971) je švédský spisovatel. Pracoval jako policista, šéf ochranky v IT firmě a mezinárodní konzultant bezpečnostních služeb . Proslavil se trilogií knih \"Game\", \"Buzz\" a \"Bubble\", kde zpracoval téma nebezpečí zneužívání informační technologie a manipulace .\n\n\n"}
{"id": "1111809", "url": "https://cs.wikipedia.org/wiki?curid=1111809", "title": "Mixed Kebab", "text": "Mixed Kebab\n\nMixed Kebab je belgický hraný film z roku 2012, který režíroval Guy Lee Thys podle vlastního scénáře. Film popisuje problémy gaye v rodině tureckých přistěhovalců v Belgii.\n\nIbrahimovi je 27 a pochází z muslimské komunity v Belgii. Jako integrovaný do západní společnosti používá raději jméno Bram a před rodiči tají, že je gay. Nicméně jeho rodiče dbají na turecké tradice a pošlou Ibrahima do Turecka, aby se tam zasnoubil se svou sestřenicí Elif. Obě rodiny už naplánovaly dohodnutý sňatek. Mezitím se Bram seznámí s 19letým Kevinem, který pomáhá své matce v místním bistru. Bram koupí Kevinovi letenku na cestu do Turecka. Po příjezdu do vesnice sice udržují milostný poměr v tajnosti, ale jeden ze zaměstnanců tamního hotelu je odhalí. Ten je zamilovaný do Elif, ale ta ho odmítá, protože ví, že s Ibrahimem odjede do Belgie. Recepční žárlí a vyfotí Brama a Kevina v intimní poloze. Bram se seznamuje s Elif a připravuje dokumenty pro belgické vízum. Recepční dá fotografie Elif. Ta je sice šokována, přesto nehodlá ustoupit a fotografie bere jako záruku proti Bramovi, aby si ji skutečně vzal. Po týdnu se ale Bram vrací zpět do Belgie bez Elif.\n\nMezitím se Ibrahimův mladší bratr Furkan stal členem islámské fundamentalistické skupiny. Chtějí zavést právo šaría v Belgii a nutí obchodníky prodávat pouze maso halal. Furkanův otec zuří, protože někteří členové skupiny jsou napojeni na Tálibán a Usámu bin Ládina.\n\nOdvržená Elif pošle inkriminované fotografie do Belgie. Bram rodičům přiznává, že je gay, chce žít s Kevinem a nechce se ženit. Je tak otcem zavržen. Ale zvěsti se šíří dál a brzy je celá rodina odmítána celou muslimskou komunitou. Furkan chce ochránit čest rodiny a zavraždit Kevina. Krátce před vstupem do bistra je však Furkan sám napaden a pobodán členy rasistického gangu. Bram rychle zasahuje a zachrání Furkanovi život.\n"}
{"id": "1111810", "url": "https://cs.wikipedia.org/wiki?curid=1111810", "title": "Ernst Eisenlohr", "text": "Ernst Eisenlohr\n\nErnst Eisenlohr (12. listopadu 1882 Heidelberg – 20. ledna 1958 Badenweiler) byl německý diplomat za Výmarské republiky a také v době nacistického Německa. Po druhé světové válce se stal lokálním politikem, starostou města Badenweiler.\n\nAž do roku 1936 prošel mnoha hlavními městy jako diplomat na německých vyslanectvích a velvyslanectvích. V letech 1936-1938 působil jako vyslanec Německé říše v prvorepublikovém Československu. V roce 1938 inicioval několik schůzek s novinářem Ferdinandem Peroutkou. Během těchto setkání měl údajně Peroutku žádat o tlumočení svého názoru prezidentu Edvardu Benešovi, že Adolf Hitler si bude chtít Československo podrobit. V roce 1958 kritizoval spisovatel Jan Drda v \"Literárních novinách\" Peroutku za to, že Eisenlohra údajně označil za „gentlemana, který to myslel dobře, ale nic nemohl zmoci“. Nepodařilo se však dohledat, zda takové tvrzení Peroutka publikoval tiskem. \n\nPodle publicisty Heinze Höhneho nebyl Eisenlohr příznivcem Hitlerovy agresivní politiky. Do nacistické strany NSDAP nevstoupil. Na druhou stranu však jako vyslanec nacistického Německa zastával zájmy svého státu například proti německým demokratickým exilantům, kteří uprchli do Československa. Podle německého zdroje podal dne 20. května do Berlína zprávu, ve které očernil spisovatele Thomase Manna, že ten „se nyní bezezbytku identifikuje s cíli vůči Německu nepřátelské emigrace“.\n\nV době tzv. sudetské krize byl Eisenlohr jako vyslanec z Prahy odvolán a přeložen do říšského ministerstva zahraničí v Berlíně. Jeho nástupcem se stal Andor Hencke. Na ministerstvu zahraničí pracoval Eisenlohr do roku 1943.\n\nV letech 1946-1955 byl Eisenlohr starostou města Badenweiler ve spolkové zemi Bádensko-Württembersko. Tato obec po něm pojmenovala jednu ulici a zde také 20. ledna 1958 zemřel. Jeho písemné pozůstalosti jsou uschovány v politickém archivu ministerstva zahraničí (\"Auswärtiges Amt\") v Berlíně.\n\nErnst Eisenlohr byl ženatý. Jeho manželkou byla Ilse Eisenlohr roz. von Hentig.\n"}
{"id": "1111812", "url": "https://cs.wikipedia.org/wiki?curid=1111812", "title": "Celtic Nation FC", "text": "Celtic Nation FC\n\nCeltic Nation FC (celým názvem: Celtic Nation Football Club) byl anglický fotbalový klub, který sídlil ve městě Carlisle v nemetropolitním hrabství Cumbria. Založen byl v roce 2004 pod názvem Gillford Park Spartans FC. V roce 2012 začal klub štědře sponzorovat skotský milionář Frank Lynch, s čímž ovšem souvisela změna názvu na Celtic Nation FC. V roce 2015 klubové vedení potvrdilo odhlášení z Northern League, kvůli ztrátě domácího hřiště ve prospěch městských rivalů z Carlisle City FC. Následně byl klub po těchto událostech rozpuštěn. Klubové barvy byly zelená a bílá.\n\nSvé domácí zápasy dehrával na stadionu Gillford Park s kapacitou 4 000 diváků.\n\nZdroj:\n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1111813", "url": "https://cs.wikipedia.org/wiki?curid=1111813", "title": "Ropucha zlatá", "text": "Ropucha zlatá\n\nRopucha zlatá (\"Bufo periglenes\") byla malá a světlá žába z čeledi ropuchovití. V minulosti obývala v hojném počtu malou oblast nad městem Monteverde v Kostarice. Dnes je již považována za vyhynulou.\n\nRopucha zlatá se vyskytovala v nadmořské výšce přibližně 1 500 m n. m. o rozloze výskytu cca 10 km². Poprvé ji objevil v roce 1966 herpetolog Jay Savage. Od 15. května 1989 nebyl na světě zpozorován ani jeden jedinec tohoto druhu. Podle klasifikace Mezinárodního svazu ochrany přírody je vyhynulým druhem. Její náhlé vymření může být zapříčiněno houbami chytridiomycety nebo rozsáhlou ztrátou přirozeného prostředí způsobenou změnou klimatu.\n\nDospělí samci nebyli delší než 5 cm. U jedinců existoval pohlavní dimorfismus. Samice byly větší než samci a neměly oranžové zbarvení, ale tmavě olivové až černé, s jasně červenými skvrnami ohraničenými žlutou barvou.\n\nJejí kůže obsahovala bufotenin, halucinogen, který se řadí mezi tryptaminy. Užívá se kouřením usušené kůže ropuchy nebo olizováním kůže živé žáby. Výměšky obsahují srdeční steroidy, které při vysoké koncentraci v těle může způsobit AIM či srdeční zástavu.\n\nO jejich způsobu života není mnoho informací. Žily pravděpodobně pod zemí a většinu roku je nebylo možné zpozorovat. Kvůli vlhkosti tento druh pobýval ve vysokých nadmořských výškách. Byl závislý na srážkách, protože vajíčka kladl do malých vodních nádrží. Pokud byly srážky silné, vajíčka odplavala, pokud bylo zase příliš sucho, nádrže vyschly. Páření probíhalo převážně v dubnu. 2 měsíce po snesení vajec se vylíhli pulci.\n\n\n"}
{"id": "1111820", "url": "https://cs.wikipedia.org/wiki?curid=1111820", "title": "Aranžmá (hudba)", "text": "Aranžmá (hudba)\n\nAranžmá nebo aranžování (stř. rod, z francouzského \"arrangement\") v hudbě znamená úpravu dříve složené skladby. Může jít například o úpravu skladby pro jiný nástroj, větší množství nástrojů či pro hlas. V populární hudbě aranžmá vzniká často přímo mezi hudebníky, u větších těles je potřeba mít přesná aranžmá.\n\n"}
{"id": "1111823", "url": "https://cs.wikipedia.org/wiki?curid=1111823", "title": "Lanový skluz", "text": "Lanový skluz\n\nLanový skluz (anglicky , španělsky ) se skládá z kladky, která se pohybuje obvykle po ocelovém laně, které je instalováno ve volném terénu v určitém sklonu. Umožňuje tak jednosměrnou přepravu zboží nebo osob z vyššího bodu do nižšího (k přepravě je využito gravitační síly - zemské přitažlivosti). K zastavení se používá různých metod zejména podle délky samotného skluzu a převýšení, např. speciálního mechanismu pružin umístěných na konci skluzu nebo toho, že místo přistání jezdce je umístěno v místě, kde lano před svým koncem poklesne a jezdec zastaví přirozenou cestou. Profesionálové pak k zastavení mohou použít speciální rukavice.\n\nNení známo přesné datum, kdy byl sestrojen první lanový skluz. První zmínky o použití skluzu k dopravě pocházejí z horských oblastí jakými jsou Alpy nebo Himálaj. Významného užití se skluz dočkal také v Austrálii, kde byl použit tamní armádou k dodávkám jídla, pošty a munice během válečných konfliktů.\n\nPozději se skluz stal zejména prostředkem, který využívali odborníci, kteří zkoumali lesy a potřebovali se při pozorování dostat nad úroveň korun stromů. Právě tito odborníci, často nevědomky, otevřeli cestu k využití širokou veřejností a to ve formě volnočasové atrakce.\n\nV současné době jsou často různými organizacemi pořádány organizované cesty právě po různých skluzech, převážně umístěných v přírodním prostředí. V USA bylo v roce 2015 podle průzkumů asi 150 takových skluzů.\n\nSkluz se přibližně od 70. let 20. století používá téměř výhradně jako volnočasová atrakce. Pro původní účely se již dnes využívají jiné, vhodnější prostředky (pozorování z vrtulníku, ale nově také drony). Mnoho krátkých a jednoduchých skluzů je také umístěno jsou také součástmi různých dětských hřišť jako jedna z atrakcí.\n\nV roce 1992 byl skluz využit pro pořízení záběrů do filmu Šaman.\n\nPodle webu Zip Line Rider je nejdelším skluzem Volo dell' angelo Zipline s délkou 2213 metrů v Rocca Massima, Itálie.\n\n"}
{"id": "1111824", "url": "https://cs.wikipedia.org/wiki?curid=1111824", "title": "Matthew Sweet", "text": "Matthew Sweet\n\nMatthew Sweet (* 6. října 1964) je americký hudebník. V roce 1978 se stal členem skupiny The Specs, kde hrál na baskytaru. Kapela se rozpadla roku 1980. V roce 1983 vystupoval v duu s Michaelem Stipem pod názvem Community Trolls a rovněž hrál na kytaru v kapele Oh-OK. Jedním z jeho dalších projektů bylo duo The Buzz of Delight. V polovině osmdesátých let začal vydávat vlastní alba. V devadesátých letech vystupoval s kapelou Ming Tea, kde hráli ještě Susanna Hoffs a Mike Myers. Společně s Hoffs vydal tři alba složená z coververzí: \"Under the Covers, Vol. 1\" (2006), \"Under the Covers, Vol. 2\" (2009) a \"Under the Covers, Vol. 3\" (2013).\n\n"}
{"id": "1111828", "url": "https://cs.wikipedia.org/wiki?curid=1111828", "title": "Intimate Portrait", "text": "Intimate Portrait\n\nIntimate Portrait byl americký televizní seriál. Vysílala jej stanice Lifetime v letech 1994 až 2005. Každý díl představoval portrét dané osobnosti, obsahoval rozhovory jak s touto osobností, tak i s jejími spolupracovníky či příbuznými. Byly natočeny portréty mnoha osobností, mezi které patří například Faith Hill, Katharine Hepburnová, Betsey Johnsonová, Carly Simon a Grace Kellyová.\n"}
{"id": "1111830", "url": "https://cs.wikipedia.org/wiki?curid=1111830", "title": "Marigny (Marne)", "text": "Marigny (Marne)\n\nMarigny je francouzská obec v departementu Marne v regionu Grand Est. V roce 2012 zde žilo 108 obyvatel.\n\nAngluzelles-et-Courcelles, Gaye, La Chapelle-Lasson, Pleurs, Thaas\n\n\"Počet obyvatel\"\n"}
{"id": "1111834", "url": "https://cs.wikipedia.org/wiki?curid=1111834", "title": "Marigny", "text": "Marigny\n\nMarigny je název nebo součást názvu více obcí ve Francii::\n\n"}
{"id": "1111835", "url": "https://cs.wikipedia.org/wiki?curid=1111835", "title": "Hynek Brom", "text": "Hynek Brom\n\nHynek Brom (* 12. října 1975 Plzeň) je český právník a politik. Od roku 2009 působí jako I. místopředseda Úřadu na ochranu hospodářské soutěže.\n\nNarodil se 12. října 1975 v Plzni. Absolvoval právnickou fakultu ZČU. Byl také členem Mladých konzervativců a nakonec vstoupil do ODS. Po skončení studií začal na Západočeské univerzitě vyučovat správní právo.\n\nV roce 2000 se stal vedoucím sekretariátu hejtmana Plzeňského kraje. V této pozici zůstal do roku 2002, kdy se stal místostarostou Městského obvodu Plzeň 4. V roce 2006 se pak stal starostou daného obvodu, když se jeho předchůdce, Pavel Rödl, stal primátorem města Plzně.\n\nNa funkci starosty Plzně 4 rezignoval 2. listopadu 2009, když dostal nabídku stát se místopředsedou ÚOHS. Za jeho nominací na post v antimonopolním úřadu stál podle představitelů plzeňské ODS kmotr Roman Jurečko. \n\nMěsíc po svém nástupu se stal I. místopředsedou úřadu. Na starost má především oblast veřejné podpory.\n"}
{"id": "1111842", "url": "https://cs.wikipedia.org/wiki?curid=1111842", "title": "Adrian Uljanov", "text": "Adrian Uljanov\n\nAdrian (vlastním jménem: \"Alexandr Michajlovič Uljanov\";* 30. ledna 1951, Moskva) je kněz Ruské pravoslavné církve a biskup Rževy a Toropece.\n\nNarodil se 30. ledna 1951 v Moskvě, v pravoslavné rodině. Roku 1968 dokončil střední školu. V letech 1969–1971 sloužil v Sovětské armádě. V letech 1972–1974 byl lektorem chrámu na Tagance. Roku 1975 začal pracovat v redakci \"Novin Moskevského patriarchátu\", v oddělení korektorů a mezitím externě studoval v Moskevském duchovním semináři. Roku 1980 byl přijat do Monastýru svatého Ducha ve Vilniusu. Roku 1981 byl biskupem Vilenským a Litovským Viktorinem postřižen na monacha. Ve stejném roce byl vysvěcen na hierodiakona a roku 1983 na jeromonacha.\n\nRoku 1984 se stal děkanem Chrámu Zvěstování v Kaunasu a Kaunaského děkanství. Roku 1986 byl povýšen na igumena. Roku 1988 se stal představeným Monastýru svatého Ducha ve Vilniusu. Roku 1989 dokončil Moskevskou duchovní akademii. Roku 1993 byl přijat Tverské eparchie. Roku 1994 byl povýšen na archimadritu. Poté se stal ředitelem katedry teologie Tverské vládní univerzity.\n\nDne 27. července 2011 byl s rozhodnutím Svatého synodu Ruské pravoslavné církve jmenován biskupem Běžeckým a vikářem Tverské eparchie. Dne 21. září 2011 proběhla v Kazaňském chrámě v Petrohradu jeho biskupská chirotonie. Liturgie byla vedena patriarchou Kirillem.\n\nDne 27. prosince 2011 byl Svaým synodem převeden do eparchie Ržev.\n\n"}
{"id": "1111844", "url": "https://cs.wikipedia.org/wiki?curid=1111844", "title": "Sniff 'n' the Tears", "text": "Sniff 'n' the Tears\n\nSniff 'n' the Tears je britská rocková skupina, známá především díky své písni „Driver's Seat“.\n\n\n"}
{"id": "1111845", "url": "https://cs.wikipedia.org/wiki?curid=1111845", "title": "Holland Taylor", "text": "Holland Taylor\n\nHoland Virginia Taylor (* 14. ledna 1943) je americká filmová, seriálová a divadelní herečka a dramaturgička. Mezi její nejznámější role patří Ruth Dunbar v sitcomu \"\"Bossom Buddies\"\" (1980-1982), žena senátora Margaret Powers v seriálu \"\"The Powers That Be\"\" (1992-1993), soudkyně Roberta Kittleson v seriálu \"\"The Practice\"\" (1997-2004) a Evelyn Harper v seriálu Dva a půl chlapa (2003 - 2015).\n"}
{"id": "1111847", "url": "https://cs.wikipedia.org/wiki?curid=1111847", "title": "Občina Vransko", "text": "Občina Vransko\n\nObčina Vransko je jednou z 212 občin ve Slovinsku. Nachází se ve střední části státu v Savinjském regionu. Občinu tvoří 16 sídel, její rozloha je 53,3 km² a k 1. lednu 2017 zde žilo 2 604 obyvatel. Správním centrem občiny je Vransko.\n\nObčina leží na hranicích historických území Kraňsko a Dolní Štýrsko. Je jednou z 33 občin Savinjského regionu. Povrch občiny je přavážně lesnatý a nachází se v nadmořské výšce zhruba od 310 m na severovýchodě až po více než 1200 m na jihu. Nejvyšším bodem je \"Črni vrh\", jehož vrchol (1205 m n. m.) však již leží těsně za hranicí občiny. Na jihozápadě přitéká ve výšce cca 440 m n. m. říčka Bolska pramenící v občině Kamnik. Protéká občinou a u sídla Prekopa ve výšce cca 310 m n. m. vtéká do sousední občiny Tabor. Občinou Vransko prochází nejstarší slovinská dálnice A1, která spojuje Vransko s hlavním městem Lublaní (slovinsky Ljubljana) a městy Celje a Maribor.\n\nObčina se dělí na 16 sídel: Brode, Čeplje, Čreta, Jeronim, Limovce, Ločica pri Vranskem, Prapreče, Prekopa, Selo pri Vranskem, Stopnik, Tešova, Vologa, Vransko, Zahomce, Zajasovnik, Zaplanina.\n\nSousedními občinami jsou: na severu Nazarje a Braslovče, na východě Tabor, na jihu Zagorje ob Savi a na západě Kamnik.\n\n\n"}
{"id": "1111851", "url": "https://cs.wikipedia.org/wiki?curid=1111851", "title": "Krámpack", "text": "Krámpack\n\nKrámpack je španělský hraný film z roku 2000, který režíroval Cesc Gay podle vlastního scénáře. Film odehrávající se na katalánském venkově zachycuje sexuální počátky dvou adolescentů. Název filmu odkazuje na španělský termín označující vzájemnou masturbaci.\n\nNico přijíždí na sever Španělska ke svému nejlepšímu kamarádovi Danimu, aby spolu strávili prázdniny v letním domě jeho rodičů. Oba 17letí mladíci tráví volný čas na pláži, v barech a neustále diskutují o sexu. Potkávají dvě dívky – Bertu a Elenu. Nico se snaží sbalit Elenu, zatímco Dani se o dívky až tak nezajímá. Uvědomuje si, že je zamilovaný do Nica a jeho cit nebude opětovaný. Dani je v depresi a žárlí na Elenu. Prochází se po městě, kde se setká s mužem. Po večeři a jízdě na lodi, muži nabídne sex, ale nakonec ze strachu uteče. Prázdniny končí a Nico se vrací domů do Barcelony.\n\n"}
{"id": "1111853", "url": "https://cs.wikipedia.org/wiki?curid=1111853", "title": "John Cale (film)", "text": "John Cale (film)\n\nJohn Cale je britský dokumentární film režiséra Jamese Marshe. Původně byl představen v roce 1998 a to pouze v televizi. V roce 2006 pak vyšel na DVD. Ve filmu vystupoval jak sám John Cale, o němž snímek pojednává, tak i jeho spolupracovníci z různých období jeho kariéry. Rozhovory poskytli například La Monte Young, Marian Zazeelaová, Billy Name, Lou Reed, Maureen Tuckerová, Chris Spedding nebo Ed Wubbe. V archivních záběrech jsou zde například Iggy Pop, Patti Smith, Andy Warhol či Nico. Vystupuje zde také Victor Bockris, který v té době pracoval s Calem na jeho autobiografické knize nazvané \"\". Velká část snímku je věnována šedesátým létům, méně prostoru dostaly následující dekády. Vedle informací o jeho kariéře jsou ve filmu také ukázky z jeho rodného Walesu. Cale s režisérem spolupracoval později znovu, v roce 1999 složil část hudby k filmu \"Wisconsin Death Trip\".\n\n"}
{"id": "1111854", "url": "https://cs.wikipedia.org/wiki?curid=1111854", "title": "Křížová cesta (Hodkovice nad Mohelkou)", "text": "Křížová cesta (Hodkovice nad Mohelkou)\n\nKřížová cesta v Hodkovicích nad Mohelkou na Liberecku se nachází na cestě na Kostelní vrch přibližně 600 metrů jihozápadně od centra města Hodkovice nad Mohelkou. \n\nKřížová cesta na Kostelní vrch byla postavena roku 1818 z iniciativy hodkovického občana Františka Ignace Plannera, který zároveň daroval k tomuto účelu kus pole jako fundaci k postavení a udržování kaple. 1. srpna 1818 byl položen základní kámen k první kapličce. Stavba křížové cesty pokračovala i po smrti donátora, na vrcholovou kapli byla provedena peněžní sbírka. Roku 1820 stálo spolu s vrcholovou kaplí také 5 kapliček. Od té doby se přes 20 let marně žádalo o vysvěcení, až tehdejší vikář J. Pažout prosadil toto povolení, které stálo téměř 300 zlatých.\n\nSlavnost svěcení byla pečlivě připravována a pomoc poskytli i občané Vrchoviny, Třtí, Radostína, Kocourova a Sedlejovic. Slavnostní mše se konala 7. srpna 1842, proslov byl proveden nejprve v němčině a potom v češtině, což bylo poprvé po dlouhé době.\nVrcholová kaple roku 1864 vyhořela. Opětovné postavení bylo celé z kamene a tato novogotická stavba byla dokončena v roce 1867. Roku 1929 byl zde vysvěcen nový zvon a pořízeny byly nové obrazy zastavení do jednotlivých kapliček, které na plech namaloval pan Josef Ulrych z Radoňovic.V padesátých letech 20. století byly obrazy zastavení zničeny, poté bylo zničeno zastřešení kapliček a střecha vrcholové kaple. Kapličky se pomalu rozpadávaly a byly demolovány, a tak na začátku devadesátých let stály zde pouze zdi dvou kapliček a vrcholové kaple.\n\nPřed rokem 2000 zahájila \"Hodkovická nadace\" práce na obnově křížové cesty a zastřešila nejméně poškozenou kapličku. Byla vyhlášena památková zóna a získány prostředky pro regeneraci areálu. Díky darům a příspěvkům občanů Hodkovic byla opravena vrcholová kaple a tři kapličky, později také ostatní kapličky. Na vrcholu křížové cesty byla obnovena kaple Kalvárie, tři dřevěné kříže s namalovanými postavami Krista a dvou lotrů. Roku 2000 obnovenou křížovou cestu s kaplí vysvětil biskup.\n\nKřížová cesta Kalvárie s kaplí jsou chráněny jako Kulturní památka České republiky.\n\n\n\n"}
{"id": "1111860", "url": "https://cs.wikipedia.org/wiki?curid=1111860", "title": "Silnice II/121", "text": "Silnice II/121\n\nSilnice II/121 je česká silnice II. třídy procházející Středočeským a Jihočeským krajem. Propojuje Votice – Sedlec-Prčice – Milevsko a Mirotice. Měří 61 km.\n\nPoblíž hradu Zvíkov překonává po Zvíkovském mostu Vltavu a o 2 km západně i Otavu.\n"}
{"id": "1111862", "url": "https://cs.wikipedia.org/wiki?curid=1111862", "title": "George Beurling", "text": "George Beurling\n\nGeorge Frederick „Screwball“ Beurling (6. prosince 1921 – 20. května 1948) byl nejúspěšnější kanadský stíhací pilot druhé světové války. Během své služby na Maltě sestřelil 27 letadel Osy, během pouhých 27 dnů, čímž si vysloužil označení jako \"Sokol Malty\" nebo \"Rytíř Malty\" a \"Nejslavnější kanadský hrdina Druhé světové války\". Byl jedním z nejtalentovanějších leteckých Es druhé světové války. Byl známý jako individualista, podivín, neschopný týmové práce, zato výborný střelec a letec.\n\nNarodil se ve Verdunu(dnes součást Montrealu). Létání bylo od raného mládí jeho jediným koníčkem. Když se chtěl přihlásit dobrovolně na službu do Finska, jeho rodiče mu to zakázali. Navíc nesplňoval podmínky RCAF, s odůvodněním nedostatku vzdělání. Tak se rozhodl odcestovat do Anglie, s úmyslem vstoupit do RAF. Tam byl přijat v září 1940.\n\nI přes problémy s nekázní ve vzduchu, se mu podařilo dostat k OTU(Jednotka bojového výcviku – Operational Training Unit) v Hawardenu. Tam mu byl vzorem vynikající pilot a instruktor \"Ginger\" Lacey, jehož skóre tehdy činilo 27 sestřelů. Během výcviku se Beurling ponořil do studia letecké střelby: odhadování vzdálenosti cíle, předsazení, trajektorie kulky a snos. Usilovným studiem se vše naučil dělat a automaticky a podvědomě. Létání a střelba se pro něj staly jedním pojmem.\n\nPo výcviku byl krátce u 403. a 41. perutě. Tam se podílel na hlídkových letech nad konvoji, ale i na velkých operacích \"Circus\" nad Evropou. Prvního sestřelu dosáhl v roce 1942, letounu Fw 190. Jeho další sestřel, při kterém opustil formaci a nechal tak svého vedoucího nekrytého mu přinesl špatnou reputaci. Byl u perutě nepopulární a tak využil první příležitost k přeložení.\n\nDne 6. června 1942 odletěl z letadlové lodě \"Eagle\" a přistál na Maltě, zrovna v čase krátké přestávky bojů. Proto se v prvním měsíci nedostal téměř do akce. Až 6. července, se dostal do bitvy. Poškodil bombardér Cant a sestřelil dva stíhací stroje MC.202. Během svého působení sestřelil 27 nepřátelských letadel. Dodnes to je rekord sestřelů v jedné akci.\n\nDne 14. října by Beurling nucen ignorovat nepřátelského stíhače, když spěchal na pomoc svému spolubojovníkovi, jeho Spitfire byl sestřelen a on zraněn. Pak se vrátil do Anglie.\n\nPo Anglii se vrátil do rodného Verdunu. Při příjezdu se konalo uvítání na jeho počest, protože teď byl Beurling velký válečný hrdina. Na uvítání přišlo okolo 10 000 lidí, i přes to že bylo chladno a pršelo. Na uvítání přišel i důstojník z RCAF, který uvedl, že udělali chybu, když před lety Beurlinga nepřijali. Beurling měl krátkou řeč, když byl vyzván, aby promluvil, avšak byl po válečných zkušenostech rozrušený a necítil se na komunikaci s publikem. Je velice pravděpodobné že trpěl poválečným stresem. I v tisku působil dojmem chladnokrevného profesionálního zabijáka.\n\nPo úplném fyzickém zotavení byl poslán pomáhat s prodejem válečných dluhopisů. Objevoval se ve školách, vojenských táborech a továrnách, ale byl špatným řečníkem a nesnášel tuto nudnou práci. Na konci této prodejní kampaň, v dubnu roku 1943, potkal Dianu Whitallovou. Vídali se spolu, o 14 měsíců později se vzali.\n\nNa jaře 1943 byl schopný se vrátit do služby. Vrátil se do Anglie, kde dělal učitele střelby. Bohůžel, neměl s učením trpělivost a chtěl se co nejdřív vrátit do akce. V RAF už více štěstí neměl a byl přesunut do RCAF. Tam létal pod vedením Hugha Godefroye. Pro nekázeň byl přeřazen do 412 letky. Tam byl přijat leteckým komandérem McNairem, který již dříve Beurlinga odmítl pro neschopnost pracovat v týmu, ale v letce byl nedostatek zkušených pilotů. Tam Beurling získal svůj poslední sestřel. Po tom už mělo vedení dost jeho výstřelků a problémů se spoluprací a byl propuštěn.\n\nBeurling ještě zkoušel aplikovat u USAAF, ale nebyl přijat.\n\nBeurling byl ztracený bez vzrušení z boje a označení, co získal. Nevzali ho u komerčních aerolinek, z důvodů strachu z pádu letadla a odstrašení zákazníků. Skončil u žebrání v ulicích Montrealu. Také jeho manželství skončilo roku 1944.\n\nKe konci roku 1947 byl pozván do Izraele, létat s letadlem P-51, ve válce s Palestinou. Nikdy se už do bitvy nevrátil. Jeho dopravní letadlo při přistávání v Římě havarovalo, při čemž Beurling zahynul. V Římě se konal velký pohřeb, přišel velký počet židů vzdát mu respekt, za to že zahynul při pokusu o obranu jejich země. Jeho hrob byl po dvou letech přesunut do Izraele, kde byl pohřben na hřbitov pod pohoří Karmel, jako izraelský válečný hrdina.\nGeorge Beurling byl známý jako nedisciplinovaný individualista. Nebyl navyklý týmové práci, nejlépe mu sedělo bojovat sám. Ale tento hendikep kompenzovaly jeho nadprůměrné letecké schopnosti. Beurling byl vynikající střelec, dokázal zasahovat nepřátelská letadla s vysokou přesností. Měl vynikající zrak, a své schopnosti rozvinul vytrvalým tréninkem. Většinu svých nepřátel sestřelil jednou dávkou z kulometu. Avšak byl nadprůměrný i v jiných ohledech: nekuřák, abstinent, nehrál hazardní hry a snažil se neklít – místo toho se naučil používat slovo \"screwball\" (cvok), které používal místo nadávek.\n\n\n"}
{"id": "1111868", "url": "https://cs.wikipedia.org/wiki?curid=1111868", "title": "Queer Palm", "text": "Queer Palm\n\nQueer Palm je ocenění v oblasti kinematografie s gay, lesbickou, bisexuální a transgender tematikou, které je od roku 2010 udělováno v rámci mezinárodního filmového festivalu v Cannes. Oceněn je jeden z filmů, které jsou v daném ročníku účastny ve všech sekcích: oficiální, Un certain regard, Semaine de la critique, Quinzaine des réalisateurs a ACID.\n\nCenu založili v roce 2010 novinář Franck Finance-Madureira a režiséři Olivier Ducastel a Jacques Martineau.\n\n\n\n\n\n\n\n\n\n\n\n"}
{"id": "1111869", "url": "https://cs.wikipedia.org/wiki?curid=1111869", "title": "Pacific Ranges", "text": "Pacific Ranges\n\nPacific Ranges () je soustava horských pásem, pohoří, v Britské Kolumbii, v jihozápadní části Kanady. Leží severně od řeky Fraser a jižně od pohoří Kitimat Ranges (\"od Burkova zálivu\").\nPacific Ranges jsou součástí Pobřežních hor, tvoří jejich nejjižnější část.\nNejvyšší horou je Mount Waddington s 4 019 m.\nK dalším nejvyšším horám náleží Monarch Mountain (3 555 m) nebo Mount Queen Bess (3 298 m). V pohoří Pacific Ranges se nachází čtyři z pěti největších ledovců mírného pásma na světě (zbylý pátý leží rovněž v oblasti Pobřežních hor). V pohoří se rovněž nachází známý lyžařský areál ve Whistleru.\n"}
{"id": "1111870", "url": "https://cs.wikipedia.org/wiki?curid=1111870", "title": "Fannie Ward", "text": "Fannie Ward\n\nFannie Ward také Fanny Ward rozená Fannie Buchanan (22. února 1872, Saint Louis, Missouri, USA – 27. ledna 1952, New York, USA) byla americká divadelní a filmová herečka, známá hlavně díky roli v němém filmu \"The Cheat\" (1915) režiséra Cecila B. DeMille.\n\nNarodila obchodníkovi \"Johnu Buchananovi\" a jeho manželce \"Elize\". Měla jednoho sourozence, bratra Bentona.\nNa svůj věk vždy působila velice mladě a to ji předurčilo její filmovou kariéru. Deník The New York Times o ní napsal, že byla označována jako herečka, která nikdy zcela nedosáhla vrcholu své kariéry - pouze se snažila o to, aby vypadala stála mladě a to ji proslavilo.\n\nSvou první roli si zahrála v divadelní hře \"Pippino\" spolu s Eddie Foyem. Brzy se stala úspěšnou newyorskou herečkou. V roce 1894 se plavila na lodi do Londýna a objevila se ve filmu \"\"The Shop Girls\"\", která vedla kritiky, aby ji srovnávali se slavnou herečku Maude Adams. V roce 1898 se provdala za bohatého obchodníka s diamanty a přerušila svou kariéru ke které se vrátila v roce 1905, když její muž zkrachoval(noviny hlásaly, že jeho účet byl prakticky bez peněz). V roce 1915, když žila v ústraní, ji režisér Cecil B. DeMille přesvědčil, aby si zahrála ve filmu \"The Cheat\", který ji v její kariéře nejvíce proslavil. V tomto filmu hrál i japonský herec Sessue Hayakawa. Mimo jiné hrála také v mluvených filmech \"The Hardest Way\" (1921), poté v jednom krátkém filmu, kde zpívala písničku \"The Father Time\" (1924), ve filmu \"The Perinnial Flapper\" (1924) a v krátké autobiografii \"Fannie Ward in The Miracle Woman\" (1929).\n\nBěhem svého života byla dvakrát vdaná. Poprvé byl jejím mužem \"Joseph Lewis\", který byl britský obchodník s diamanty. Vzali se v roce 1898. Její vztah nevydržel a tak se rozvedli 14. ledna 1913. Joseph Lewis zemřel v roce 1928. Jejím druhým manželem byl herec \"John Wooster Dean\", který často vystupoval ve filmech, po jejím boku. Vzali se se v roce 1914 a byli spolu až do jeho smrti v roce 1950. Dva roky na to v roce 1952 byla ona sama nalezena ve svém bytě v Park Avenue v bezvědomí. Prodělala mozkovou příhodu a dva dny na to zemřela ve věku 79 let.\n\n"}
{"id": "1111871", "url": "https://cs.wikipedia.org/wiki?curid=1111871", "title": "Queer Lion", "text": "Queer Lion\n\nQueer Lion (italsky \"Leone Queer\") je ocenění v oblasti kinematografie s gay, lesbickou, bisexuální a transgender tematikou, které je od roku 2007 udělováno v rámci mezinárodního filmového festivalu v Benátkách. Oceněn je jeden z filmů, které jsou v daném ročníku účastny v oficiální nebo paralelních sekcích.\n\nU příležitosti 64. ročníku Benátského filmového festivalu rozhodl tehdejší festivalový prezident Marco Müller udělovat novou cenu – \"Leone Queer\" čili \"Queer Lion\". Předsedou první poroty v roce 2007 se stal britský herec a gay aktivista Alan Cumming.\n\nO cenu se ucházejí všechny filmy, které jsou uvedeny v hlavní či souběžných sekcích festivalu a zobrazují téma LGBT (a to i ve vedlejší roli).\n\nNázev ceny je odvozen od hlavní ceny festivalu Zlatého lva a představuje zlatou plaketu s černým okřídleným benátským lvem, který má na křídlech barvy typické pro duhovou vlajku. O vítězi rozhoduje mezinárodní porota.\n\n\n\n\n\n\n\n\n\n\n\n\n\n\n"}
{"id": "1111875", "url": "https://cs.wikipedia.org/wiki?curid=1111875", "title": "Vlastislav Bříza", "text": "Vlastislav Bříza\n\nVlastislav Bříza (* 3. října 1946) je český podnikatel, od roku 2000 majitel českobudějovické tužkárny Koh-i-noor Hardtmuth.\n\nPři studiu inženýrství na Vysoké škole strojírenské se specializoval na oblast konstrukce spalovacích motorů, v postgraduálním studiu se věnoval oblasti řízení. V závodu Koh-i-noor Hardtmuth začal pracovat nejprve jako konstruktér, pak šéfkonstruktér, až se později dostal do jeho vedení nejprve jako náměstek a od roku 1994 generální ředitel. Poté, co se v roce 1990 stal generálním ředitelem společnosti Gama a.s., odkoupil v roce 2000 závod Koh-i-noor Hardtmuth od Petra Kellnera za řádově stovky milionů korun českých. Později se stal i majitelem společnosti Koh-i-noor holding, která kromě tužkárny řídí i podniky v dalších evropských zemích. Tato společnost dosáhla ročního obratu přes tři miliardy korun a spolu s Vlastislavem Břízou se na jejím řízení podílí i jeho synové David a Vlastislav mladší a synovec Robert Záboj.\n\nVlastislav Bříza byl 3. března 2015 v Praze vyhlášen vítězem 15. ročníku českého kola soutěže Podnikatel roku pořádané společností Ernst & Young. Podle časopisu Forbes je Bříza jedním ze čtyřiceti nejbohatších Čechů a jeho majetek je odhadován na 3,1 miliardy korun. Vítězství mu umožnilo postup do světové soutěže Podnikatel roku konané v červnu 2015 v Monte Carlu.\n\n"}
{"id": "1111876", "url": "https://cs.wikipedia.org/wiki?curid=1111876", "title": "Ernst Schwarz", "text": "Ernst Schwarz\n\nErnst Schwarz je jméno následujících osob:\n\n"}
{"id": "1111877", "url": "https://cs.wikipedia.org/wiki?curid=1111877", "title": "Kožnatka floridská", "text": "Kožnatka floridská\n\nKožnatka floridská (\"Apalone ferox\") je druh želvy z čeledi kožnatkovití.\n\nKrunýř kožnatky floridské je velký až 60 cm. Její zbarvení je olivové nebo hnědé. Žije na jihovýchodě Spojených států amerických, hlavně na Floridě. Je všežravá, ale dává přednost masu.\n\nHnízdění probíhá většinou na jaře. Pokaždé snese samice asi 20 vajec. Doba inkubace je 60-70 dní. Mláďata mají nažloutlé zbarvení s tmavými skvrnami. \n\n"}
{"id": "1111880", "url": "https://cs.wikipedia.org/wiki?curid=1111880", "title": "Kostel svatého Vendelína (Perštejn)", "text": "Kostel svatého Vendelína (Perštejn)\n\nKostel svatého Vendelína v Perštejně na Chomutovsku pochází z konce 18. století. Kostel, který v sobě kombinuje prvky pozdního baroka a klasicismu, je chráněn jako kulturní památka. Od roku 1998, kdy jí byl prohlášen, prošel rozsáhlou a náročnou rekonstrukcí.\n\nKaple zasvěcená svatému Josefu vznikla v Perštejně už roku 1724. Dal ji vystavět majitel panské papírny Josef Hergl a mše v ní sloužil kněz z Klášterce nad Ohří. V závěru 18. století kaple již nestačila zvyšujícímu se počtu věřících, a tak byl v Perštejně roku 1788 postaven prozatímní dřevěný kostelík u cesty do Údolíčka. Nebyl však zdařilým dílem a hrozilo i jeho zřícení. Roku 1797 byl tedy vysvěcen nový kostel, zasvěcený svatému Vendelínovi. Autory jeho vnitřní výmalby jsou tvůrci z rodiny Grueberů a malíř F. Gaube z Klášterce.\n\nPo druhé světové válce kostel chátral, v polovině šedesátých let 20. století již byla střecha v havarijním stavu. Část stropu se pak zřítila do chrámového prostoru. Oprava krovu a střešní krytiny byla provedena až v roce 1972 a byl při ní využit krov z kostela svatého Martina v Rusové. Ten byl zbořen společně s vesnicí, která se ocitla v ochranném pásmu vodní nádrže Přísečnice. Perštejnský kostel byl po opravě používán jako skladiště.\n\nV roce 1996 byla založena obecně prospěšná společnost usilující o rekonstrukci perštejnského kostela. O dva roky později získala jeho střecha novou krytinu, později byla opravena věž a fasáda. Závažný problém představovalo silné poškození stropní konstrukce hnilobou a dřevokazným hmyzem. Její oprava si vyžádala transfer stropních maleb v unikátním rozsahu – rozkládají se totiž na ploše 326 metrů čtverečních. Jejich fragmenty byly přeneseny na sádrokarton a po opravě stropu vráceny na své původní místo. Následovaly restaurátorské práce, oprava průčelí, obnova kazatelny a hlavního oltáře. Finance na rekonstrukci poskytly Severočeské doly Chomutov, Česko-německý fond budoucnosti, obec Perštejn a Ústecký kraj.\n\nPravidelné bohoslužby se v kostele nekonají. Je využíván k výstavám, které zobrazují minulost Krušných hor a připomínají jejich zaniklá města a obce.\n\n"}
{"id": "1111882", "url": "https://cs.wikipedia.org/wiki?curid=1111882", "title": "John Morley", "text": "John Morley\n\nJohn Morley, 1. vikomt Morley z Blackburnu (24. prosince 1838 Blackburn – 23. září 1923 Londýn) byl britský liberální politik, spisovatel a novinář. V letech 1886 až 1914 vykonával řadu významných politických funkcí, vládu opustil na protest proti vstupu Velké Británie do 1. světové války. Z jeho literárního díla se největšího uznání dočkal třídílný \"Život Williama Ewarta Gladstonea\" (The Life of William Ewart Gladstone, 1903).\n\n"}
{"id": "1111883", "url": "https://cs.wikipedia.org/wiki?curid=1111883", "title": "Givry", "text": "Givry\n\nGivry je název nebo součást názvu více míst:\n\n"}
{"id": "1111884", "url": "https://cs.wikipedia.org/wiki?curid=1111884", "title": "Louise Féron (album)", "text": "Louise Féron (album)\n\nLouise Féron je první studiové album francouzské zpěvačky Louise Féronové. Vydala jej v roce 1991 francouzská pobočka hudebního vydavatelství Virgin Records. Producentem alba byl velšský hudebník John Cale, který zde rovněž hraje na klávesy. Album bylo nahráno v New Yorku.\n\nAutorkou všech textů je Louise Féron, autoři hudby jsou uvedeni.\n\n\n"}
{"id": "1111885", "url": "https://cs.wikipedia.org/wiki?curid=1111885", "title": "Prokletí vojáci", "text": "Prokletí vojáci\n\nJako prokletí vojáci (: ) byli označováni příslušníci protikomunistických polských odbojových hnutí, zformovaných v závěrečných fázích druhé světové války či po jejím skončení. Tato hnutí, vytvořená členy Polského podzemního státu (), pokračovala v ozbrojeném boji proti stalinistické vládě v poválečném Polsku až do 50. let 20. století. Partyzánský způsob boje zahrnoval například útoky proti komunistickým věznicím, úřadům ministerstva veřejné bezpečnosti, internačním táborům pro politické vězně a koncentrační tábory zřízené po celém Polsku. Vedeni úsilím o monoetnický polský stát dopouštěli se však zločinů proti civilistům, zejména proti příslušníkům národnostních menšin (Židům, Ukrajincům, Bělorusům). Většina polských protikomunistických skupin zanikla koncem 40. let či během 50. let 20. století, kdy byly systematicky pronásledovány ministerstvem veřejné bezpečnosti a sovětskou NKVD. Poslední známý „prokletý voják“, Józef Franczak, však byl dopaden a zabit až v roce 1963.\n\nMezi nejznámější polské protikomunistické odbojové organizace, operující v komunistickém Polsku, patřily skupiny Wolność i Niezawisłość („Svoboda a nezávislost“), Národní ozbrojené síly (), Národní vojenské sjednocení (), Konspirační polské vojsko (), Hnutí odporu Zemské armády (), Armia Krajowa Obywatelska, NIE (), Delegatura Sił Zbrojnych na Kraj a Wolność i Sprawiedliwość („Volnost a spravedlnost“). Obdobné protikomunistické skupiny existovaly i v zemích východní Evropy.\n\nS postupem sovětské Rudé armády přes Polsko v boji proti nacistickému Německu si Sověti a polští komunisté, kteří v roce 1944 ustavili novou vládu s názvem Polský výbor národního osvobození (), uvědomili, že Polský podzemní stát, loajální polské exilové vládě, musí být odstraněn předtím, než získají plnou kontrolu nad Polskem. Budoucí generální tajemník Polské sjednocené dělnické strany Władysław Gomułka prohlásil, že „Vojáci Zemské armády jsou nepřátelským prvkem, který musí být bez slitování odstraněn.“ Roman Zambrowski, jiný prominentní komunista, řekl, že Zemská armáda musí být „vyhlazena“.\n\nZemská armáda (), která byla hlavním polským odbojovým hnutím během druhé světové války, byla oficiálně rozpuštěna 19. ledna 1945, aby se tak předešlo ozbrojenému konfliktu s Rudou armádou, včetně hrozby občanské války kvůli polské suverenitě. Mnoho jednotek se však rozhodlo za těchto nových okolností pokračovat ve svém boji, a sovětskou armádu vnímaly jako nového okupanta. Sovětští partyzáni v Polsku mezitím již koncem června 1943 obdrželi rozkazy z Moskvy, aby útočili na polské partyzány zvané Leśni. Běžně bojovali s Poláky častěji než s Němci. Hlavní síly Rudé armády a NKVD zahájily operace proti partyzánům Zemské armády během a krátce po skončení polské akce Bouře (), která měla za cíl zajistit polskou kontrolu nad městy opuštěnými Němci. Cílem sovětského vůdce Josifa Stalina bylo, aby se po válce na mapě Evropy neobjevilo nezávislé Polsko.\n\nPrvní skupinou v rámci Zemské armády, která se zaměřila výhradně na sovětskou hrozbu, byla NIE, vytvořená v polovině roku 1943, jejímž cílem nebylo se sovětskými silami bojovat, nýbrž provádět špionáž, přičemž jak na Sověty reagovat, by následně rozhodla polská exilová vláda. V té době se exilová vláda stále domnívala, že je možné nalézt východisko skrze jednání. Dne 7. května 1945 byla skupina NIE rozpuštěna a transformována do skupiny Delegatura Sił Zbrojnych na Kraj. Ta však existovala pouze do 8. srpna téhož roku, kdy bylo rozhodnuto o jejím rozpuštění a ukončení partyzánského odboje na polském území.\nV březnu 1945 se v Moskvě uskutečnil politický proces s šestnácti představiteli Polského podzemního státu, který vešel ve známost jako proces šestnácti. Sovětský generál Ivan Serov pozval po dohodě se Stalinem polského vládního delegáta, členy Rady národní jednoty () a vrchního velitele Zemské armády na konferenci, která měla domluvit jejich vstup do Sověty podporované prozatímní vlády. Sověti poskytli polským představitelům bezpečnostní záruky, avšak 27. a 28. března 1945 je NKVD zatkla ve městě Pruszków. Leopold Okulicki, Jan Stanisław Jankowski a Kazimierz Pużak byli zatčeni 27. března a následující den Sověti zatkli dvanáct dalších Poláků. A. Zwierzynski byl zatčen již dříve. Zadržené polské představitele následně převezli k výslechu do moskevské Lubjanky. Po několika měsících brutálních výslechů a mučení byli falešně obviněni z „kolaborace s nacistickým Německem“ a „plánování vojenského spojenectví s nacistickým Německem“.\n\nPrvní polská komunistická vláda, Polský výbor národního osvobození, byla vytvořena v červenci 1944, avšak odmítla jurisdikci nad vojáky Zemské armády. Následně, po dobu více než jednoho roku, se Zemskou armádou zabývaly sovětské organizace, jako NKVD. Ke konci druhé světové války bylo zatčeno přibližně 60 tisíc vojáků Zemské armády, z toho 50 tisíc bylo deportováno do sovětských gulagů a věznic. Většina těchto vojáků byla zajata Sověty během nebo po skončení akce Bouře, kdy se jednotky Zemské armády pokusily spolupracovat se Sověty na celonárodním povstání proti Němcům. Jiní veteráni byli zajati poté, co se rozhodli přihlásit v reakci na nabídnutou amnestii. V roce 1947 byla v Polsku vyhlášena amnestie pro většinu partyzánů. Komunistické úřady očekávaly, že se přihlásí kolem 12 tisíc osob, ve skutečnosti se však přihlásilo 53 tisíc lidí. Mnozí z nich byli zatčeni, navzdory slibu amnestie. Po několikerém porušení slibů během prvních let komunistické vlády, přestali vojáci Zemské armády vládě důvěřovat.\nTřetí organizací v rámci Zemské armády byla Wolność i Niezawisłość. Ani v jejím případě nebyl primárním cílem boj. Spíše se věnovala pomoci někdejším vojákům Zemské armády při přechodu z partyzánského na běžný život. Pokračující tajnosti a konspirace byly nezbytné ve světle rostoucí perzekucí veteránů Zemské armády ze strany komunistické vlády. Wolność i Niezawisłość se nicméně potýkala s nedostatkem finančních prostředků na zajištění falešných průkazů totožnosti a dalších věcí partyzánům, z nichž mnozí přišli během války o své celoživotní úspory. Problémy jí též působila vnitřní nejednotnost, kdy část skupiny hlasitě obhajovala ozbrojený odpor proti Sovětům a polským komunistům. V druhé polovině roku 1945 zaznamenala NKVD a nově vzniklá polská tajná policie Úřad bezpečnosti () významný úspěch, když se jim podařilo přesvědčit několik vůdců Zemské armády a skupiny Wolność i Niezawisłość, že polská vláda chce skutečně nabídnou amnestii členům Zemské armády. Během několika měsíců se jim podařilo získat informace o většině zdrojů a členů obou skupin. Když si o několik měsíců později (již ve vězení) zmínění představitelé polských skupin uvědomili svůj omyl, byla již skupiny Wolność i Niezawisłość ochromena a tisíce jejích členů zatčeno. Hlavní období existence či aktivity skupiny Wolność i Niezawisłość trvalo do roku 1947; definitivně rozpuštěna byla v roce 1952.\n\nNKVD a Úřad bezpečnosti používali k likvidaci odbojové opozice brutální sílu a klam. Na podzim 1946 byla skupina 100 až 200 vojáků Národních ozbrojených sil vlákána do pasti a následně zmasakrována. O rok později prohlásil plukovník Julia Brystiger z ministerstva veřejné bezpečnosti na bezpečnostním brífinku, že „teroristický a politický odboj přestal být ohrožující silou“, ačkoli třídní nepřítel na univerzitách, úřadech a v továrnách musí být „nalezen a neutralizován“.\n\nV průběhu let 1944 až 1956 bylo zatčeno přibližně 300 tisíc Poláků (některé zdroje hovoří až o dvou milionech lidí). Bylo vyneseno na 6 tisíc rozsudků trestu smrti, přičemž většina z nich byla vykonána. Přibližně přes 20 tisíc lidí zemřelo v komunistických věznicích (patřil mezi ně i Witold Pilecki, hrdina z vyhlazovacího tábora Auschwitz). Dalších šest milionů Poláků (tj. jeden ze tří dospělých Poláků) bylo klasifikováno jako podezřelí členové „reakční nebo kriminální skupiny“, a vyšetřováno státními úřady. Během tzv. polského října roku 1956 bylo díky amnestii propuštěno 35 tisíc bývalých členů Zemské armády z vězení. V té době ještě stále někteří partyzáni setrvávali ve službě, neochotni či jednoduše neschopni se zapojit do většinové společnosti. Stanisław Marchewka byl úřady vypátrán a zabit v roce 1957 a poslední partyzán Zemské armády, Józef Franczak, byl zabit v roce 1963, takřka dvě desetiletí po konci druhé světové války. Až do pádu Polské lidové republiky a pádu komunismu v roce 1989, byli bývalí vojáci Zemské armády pod soustavným drobnohledem tajné policie. Teprve se změnou režimu a nástupem demokracie byly rozsudky nad někdejšími vojáky Zemské armády prohlášeny za neplatné a došlo k jejich anulování.\n\nNejvětší bitva v historii Národního vojenského sjednocení se odehrála 6. až 7. května 1945 ve vesnici Kuryłówka v jihovýchodním Polsku. Bitva u Kuryłówky proti sovětskému 2. pohraničnímu pluku NKVD, skončila vítězstvím polského odboje, vedeného majorem Franciszkem Przysiężniakem. Protikomunističtí vojáci zabili na sedmdesát sovětských agentů. Jednotky NKVD ve spěchu ustoupily, přičemž později se do vesnice vrátily, aby ji v odvetě vypálily (zničily tak přes 730 budov).\n\nDne 21. května 1945 zaútočila silně vyzbrojená jednotka Zemské armády pod vedením plukovníka Edwarda Wasilewskiho na tábor NKVD, nacházející se na východním předměstí Varšavy v Rembertówě, a zničila jej. Sověti v táboře zadržovali stovky polských občanů, včetně členů Zemské armády.\n\nJedna z největších komunistických operací proti partyzánům se odehrála mezi 10. a 25. červnem 1945 v okolí měst Suwałki a Augustov na severu Polska. Augustowský zátah () byl společnou operací Rudé armády, NKVD a jednotek Směrš, za podpory polského Úřadu bezpečnosti a Polské lidové armády, proti vojákům Zemské armády. Svým rozsahem zasáhl i území Litvy. Při akci bylo zajato více než dva tisíce podezřelých protikomunistkých polských bojovníků, kteří skončili v sovětských internačních táborech. Přibližně 600 z nich patrně zemřelo v sovětském zajetí, a jejich těla byla pohřbena v neoznačených hromadných hrobech na území Sovětského svazu. Polský Institut národní paměti prohlásil tuto operaci „největším zločinem spáchaným Sověty na polském území po druhé světové válce“.\n\nMezi nejznámější polská odbojová hnutí zapojená do partyzánských bojů patří:\n\n\n\n"}
{"id": "1111887", "url": "https://cs.wikipedia.org/wiki?curid=1111887", "title": "Early Minimalism Volume One", "text": "Early Minimalism Volume One\n\nEarly Minimalism Volume One je kompilační album amerického hudebníka Tonyho Conrada. Vydalo jej v listopadu roku 1997 hudební vydavatelství Table of the Elements. Obsahuje pět dlouhých skladeb (nejkratší má přes 28 minut, nejdelší bezmála 57), přičemž čtyři z nich byly nahrány v letech 1994 až 1996. Skladba „Four Violins“ byla nahrána dne 19. prosince 1964 a od začátku do ní postupně byly do dalších stop magnetofonu přidávány další houslové party.\n\nAutorem všech skladeb je Tony Conrad.\n"}
{"id": "1111888", "url": "https://cs.wikipedia.org/wiki?curid=1111888", "title": "Pobřežní pásmo (rozcestník)", "text": "Pobřežní pásmo (rozcestník)\n\nPobřežní pásmo (anglicky \"Coast Range\") je soustava horských pásem na západě Spojených států amerických při pobřeží Tichého oceánu.\n\nPobřežní pásmo může být:\n\nV Kanadě bývá často používán název Pobřežní pásmo (\"Coast Range\") rovněž pro:\n\nVyšší jednotku jednotlivých pobřežních pásem tvoří:\n"}
{"id": "1111891", "url": "https://cs.wikipedia.org/wiki?curid=1111891", "title": "Absolut Warhola", "text": "Absolut Warhola\n\nAbsolut Warhola je německý dokumentární film o Andym Warholovi a o jeho slovenských rodinných příbuzných, který byl natočen v roce 2001 polským režisérem Stanisławem Muchou.\n\nFilm získal řadu ocenění na filmových festivalech po celém světě. \n\nDěj filmu by se dal rozdělit na dvě části, jedna část přináší pohled do obce Miková, odkud pocházejí rodiče Andyho Warhola, a druhá část se odehrává v nedalekých Medzilaborcích, kde sídlí Muzeum moderního umění Andyho Warhola.\n\nObě části jsou navzájem spletité a střídavě přinášejí pohled na tvorbu a život Andyho Warhola, kterou prezentuje Muzeum moderního umění Andyho Warhola; a na početnou rodinu Andyho Warhola z Mikové, nabízí rozhovory s nimi a přibližuje život ve východoslovenském regionu. \n\n"}
{"id": "1111892", "url": "https://cs.wikipedia.org/wiki?curid=1111892", "title": "Google Cardboard", "text": "Google Cardboard\n\nGoogle Cardboard je platforma virtuální reality (VR) vyvíjená společností Google. Byla představena při konferenci Google I/O v roce 2014. V roce 2015 vyšla již 2. verze – Google Cardboard verze 2.0.\n\nCardboard funguje pro zařízení Android a iOS. Stačí si stáhnout aplikaci podporující 3D obraz vytvořený dělením obrazovky. Pro Android to je z obchodu Google Play např.: Cardboard (oficiální aplikace od Googlu), pro iOS z AppStore stejnojmenná aplikace Cardboard. \n\nVývojáři aplikací však vytvářejí nové aplikace v Javě neustále. A tak se můžeme dočkat i nějakých novinek, nejenom v herním průmyslu nebo videu, ale i například ve vzdělání.\n\nNa rozdíl od Oculus Rift (a dalších jako HTC Vive), kde se obraz vykresluje (promítá) na vestavěnou obrazovku brýlí, Google Cardboard používá jenom obrazovku smartphonu - jste tedy omezeni jen výkonem vašeho přístroje a aplikacemi, které si do něj stáhnete.\n\n\nPapírové brýle se skládají ze dvou čoček, magnetu a papírového obalu.\n\n3D zážitek je ještě lepší u verze 2.0.\n\n\n"}
{"id": "1111893", "url": "https://cs.wikipedia.org/wiki?curid=1111893", "title": "Mistrovství Evropy ve fotbale hráčů do 19 let 2014", "text": "Mistrovství Evropy ve fotbale hráčů do 19 let 2014\n\nMistrovství Evropy ve fotbale hráčů do 19 let 2014 se konalo od 19. do 31. července 2014 v Maďarsku. Vítězství obhajovala reprezentace Srbska, která však po penaltovém rozstřelu vypadla v semifinále. Turnaje se mohli účastnit hráči narození nejdříve 1. ledna 1995. Vítězem se stalo Německo, které získalo svůj třetí titul v této kategorii.\n\nByla sehrána kvalifikace, které se zúčastnilo 53 reprezentací (Maďarsko mělo účast na závěrečném turnaji jistou jako pořadatel). V první fázi bylo 53 týmů rozlosováno do 13 skupin, v nich se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a nejlepší tým ze žebříčku celků umístěných na třetích místech postoupili do druhé fáze. Ve druhé části bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\n\n\n\n"}
{"id": "1111895", "url": "https://cs.wikipedia.org/wiki?curid=1111895", "title": "Alena Šolcová", "text": "Alena Šolcová\n\nAlena Šolcová (* 26. března 1950) je česká matematička a historička vědy. \n\nV letech 1968 až 1973 studovala matematiku na Matematicko-fyzikální fakultě a filosofii na Filosofické fakultě Univerzity Karlovy. V letech 2002 až 2005 absolvovala doktorské studium Matematika ve stavebním inženýrství s doktorskou prací \"Fermat’s Ideas Revived in Mathematics Applied in Engineering\" a v roce 2009 se habilitovala na FJFI ČVUT v Praze a byla jmenována docentkou v oboru aplikovaná matematika. \n\nPůsobí na Fakultě informačních technologií ČVUT v Praze, kde vyučuje matematickou logiku a historii matematiky a informatiky.\n\nDále se věnuje logice, teorii čísel, některým numerickým metodám a historii matematiky, informatiky a astronomie. Od roku 1992 vede seminář \"SEDMA\" (Seminář pro dějiny matematiky, informatiky a astronomie) a pracovní skupinu pro historii exaktních věd \"HEXA\". Je iniciátorkou a zakladatelkou Keplerova muzea v Praze (Muzeum po založení spravovala Česká astronomická společnost, v provozu od roku 2009 do r. 2017) . \n\nIniciovala zřízení pamětních desek Albertu Einsteinovi na Staroměstském náměstí v Praze, Johannu Radonovi v Děčíně.\n\nJe autorkou několika monografií. Dílo \"Kouzlo čísel - Od velkých objevů k aplikacím\", Academia Praha, 2009, 2011, 2018 (ISBN 978-80-200-2840-2) \n\nse spoluautory Michalem Křížkem a Lawrencem Somerem byla v roce 2010 oceněna Hlávkovou cenou za vědeckou literaturu (1.cena).\n\nMezinárodní astronomická unie pojmenovala na její počest planetku č. 58 682 jménem Alenašolcová.\n\nJe čestným členem \"Jednoty českých matematiků a fyziků\" a od roku 2018 je předsedou této společnosti.\n\nMá tři děti, které jdou v jejích šlépějích.\n\n"}
{"id": "1111898", "url": "https://cs.wikipedia.org/wiki?curid=1111898", "title": "Křížová cesta (Miličín)", "text": "Křížová cesta (Miličín)\n\nKřížová cesta v Miličíně na Benešovsku začíná za miličínským hřbitovem na severozápadním okraji obce a vede na vrch Kalvárii (do roku 1740 Holý či Vysoký vrch) s vyhlídkou.\n\nKřížová cesta vznikla roku 1796. Tvoří ji čtrnáct kamenných plochých sloupků na podstavci. V čelní stěně je mělká nika s pašijovým obrázkem. Zastavení jsou zastřešena kamennou stříškou, na jejímž vrcholu je křížek.\n\nKřížovou cestu tvořily od roku 1814 do roku 1914 kamenné kříže. Nynější kamenné kapličky s obrazy pochází z roku 1914 a původní kříže jsou nepravidelně rozmístěny v okolí Miličína. Malby jednotlivých zastavení byly obnoveny v roce 2006. Ku příležitosti stého výročí obnovy křížové cesty z roku 1914 byla vydána v roce 2014 publikace Kalvárie u Miličína, kterou vydala obec Miličín ve spolupráci s Vlastivědným klubem Votice.\n\nCesta vede ke kapli Utrpení Kristova, postavené roku 1748. Kaple roku 1897 po zásahu bleskem vyhořela a ještě téhož roku byla opravena. V letech 1996 a 1998 byla opravena střecha, fasáda a vnitřní výmalba.\n\nKaple je chráněna jako Kulturní památka.\n\nNa svátek Povýšení svatého Kříže (14. září) se zde zpravidla koná pobožnost křížové cesty, která bývá zakončena bohoslužbou u kaple.\n\n\n"}
{"id": "1111904", "url": "https://cs.wikipedia.org/wiki?curid=1111904", "title": "Ladislav Mačupa", "text": "Ladislav Mačupa\n\nLadislav Mačupa (* 5. prosince 1948) je bývalý slovenský fotbalista. Jeho bratr-dvojče Jozef Mačupa je bývalý ligový fotbalista Prešova.\n\nV československé lize hrál za Tatran Prešov. Nastoupil ve 2 ligových utkáních. Gól nedal.\n\n\n"}
{"id": "1111907", "url": "https://cs.wikipedia.org/wiki?curid=1111907", "title": "Vesna Cáceres", "text": "Vesna Cáceres\n\nVesna Cáceres (* 5. května 1971 Sisak, Jugoslávie) je česká hudební skladatelka, zpěvačka a akordeonistka.\n\nNarodila se v Chorvatsku v česko-slovinské rodině. Od roku 1990 žije v Praze .\n\nVystudovala akordeon v Chorvatsku. V roce 1990 přišla studovat muzikologii na Karlovu univerzitu do Prahy. Kromě muzikologie vystudovala zpěv na Konzervatoři Jaroslava Ježka, zpívala ve vokálním sextetu Prestissimo s jazzovým Big Bandem Radia Praha, v roce 1993 reprezentovala Českou republiku ve světovém sboru World Youth Choir.\n\nV roce 1996 založila společně s mexickým kytaristou Pablem Ortizem skupinu Anima Band. S Animou vystupovala v klubech, na koncertech a festivalech v České republice i v zahraničí, s repertoárem, který zahrnoval originální úpravy brazilské, latinskoamerické a také vlastní skladby. Čtyři roky moderovala česko-španělský program Contacto Latino na Radiu 1.\n\nOd konce devadesátých let rozšířila svůj repertoár o jazzové standardy a vlastní jazzové skladby. S repertoárem swing & bossa vystupuje v jazzových klubech v České republice i v zahraničí. Od roku 2004 zahájila sólovou kariéru v žánru šansonu s písničkami k textům francouzských a českých básníků, stejně jako vlastními skladbami, doprovázejíc se na akordeon. Od roku 2000 se podílí na různých divadelních projektech, píše a hraje hudbu pro divadelní představení.\n\n\n"}
{"id": "1111911", "url": "https://cs.wikipedia.org/wiki?curid=1111911", "title": "Billboard Music Awards 2015", "text": "Billboard Music Awards 2015\n\nPředávání cen Billboard Music Awards 2015 se konalo 17. května 2015 v MGM Grand Garden Arena v Las Vegas. Ceremoniál byl vysílán stanicí ABC. Moderování se ujali Ludacris a Chrissy Teigen.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1111917", "url": "https://cs.wikipedia.org/wiki?curid=1111917", "title": "Arts Centre Melbourne", "text": "Arts Centre Melbourne\n\nArts Centre Melbourne (dříve také Victorian Arts Centre a The Arts Centre) je komplex divadel a koncertních síní. Nachází se na předměstí Melbourne nazvaném Southbank. Architektem budov byl Roy Grounds, jejich výstavba byla schválena v roce 1960, ale zahájena byla až o třináct let později. Různé budovy byly otevřeny postupně, celý komplex pak v roce 1984. Komplex je zapsán v Victorian Heritage Register.\n\n"}
{"id": "1111921", "url": "https://cs.wikipedia.org/wiki?curid=1111921", "title": "Rob de Nijs", "text": "Rob de Nijs\n\nRob de Nijs (* 26. prosince 1942) je nizozemský zpěvák a herec. Narodil se v Amsterdamu a svůj první singl nazvaný „Rhythm of the Rain“ vydal v roce 1963. Své první album vydal v roce 1964 (\"Dit is Rob de Nijs\"), doprovázela jej zde kapela The Lords. S tou se později rozešel a své první sólové album \"In de uren van de middag\" vydal až v roce 1973. Později následovala řada dalších alb a singlů. Rovněž působil jako herec, hrál převážně v televizních seriálech.\n\n"}
{"id": "1111922", "url": "https://cs.wikipedia.org/wiki?curid=1111922", "title": "Divize C 1993/94", "text": "Divize C 1993/94\n\nV soubojích 29. ročníku České divize C 1993/94 se utkalo 16 týmů dvoukolovým systémem podzim – jaro. Tento ročník začal v srpnu 1993 a skončil v červnu 1994.\n\nZ ČFL 1992/93 sestoupilo do Divize C mužstvo TJ Náchod. Z krajských přeborů postoupila vítězná mužstva ročníku 1992/93: SK Sparta Kutná Hora z Středočeského přeboru, FK Admira/Slavoj z Pražského přeboru, FC Slovan Liberec „B“ z Severočeského přeboru a SK Chrudim z Východočeského přeboru.\n\n\nZdroj: \n\nPoznámky:\n\n"}
{"id": "1111924", "url": "https://cs.wikipedia.org/wiki?curid=1111924", "title": "Divize C 1994/95", "text": "Divize C 1994/95\n\nV soubojích 30. ročníku České divize C 1994/95 se utkalo 16 týmů dvoukolovým systémem podzim - jaro. Tento ročník začal v srpnu 1994 a skončil v červnu 1995.\n\nZ ČFL 1993/94 nesestoupilo do Divize C žádné mužstvo. Z krajských přeborů postoupila vítězná mužstva ročníku 1993/94: AFK Kolín z Středočeského přeboru a TJ Transporta Chrudim z Východočeského přeboru, přejmenovaná na AFK Chrudim. Dále se zde objevilo nově mužstvo AFK Atlantic Lázně Bohdaneč, které nahradilo původně postupující Lomnici nad Popelkou.\n\n\nZdroj: \n\nTJ Milíčeves nepodala přihlášku do dalšího ročníku a sestoupila tak do krajského přeboru.\nPoznámky:\n\n"}
{"id": "1111926", "url": "https://cs.wikipedia.org/wiki?curid=1111926", "title": "Live in Concert", "text": "Live in Concert\n\nLive in Concert může být:\n\n"}
{"id": "1111927", "url": "https://cs.wikipedia.org/wiki?curid=1111927", "title": "On Stage", "text": "On Stage\n\nOn Stage může být:\n\n"}
{"id": "1111930", "url": "https://cs.wikipedia.org/wiki?curid=1111930", "title": "Divize C 1995/96", "text": "Divize C 1995/96\n\nV soubojích 31. ročníku České divize C 1995/96 se utkalo 16 týmů dvoukolovým systémem podzim – jaro. Tento ročník začal v srpnu 1995 a skončil v červnu 1996.\n\nZ ČFL 1994/95 sestoupilo do Divize C mužstvo FK Mladá Boleslav a z 2. ligy pak přímo mužstvo FC Kaučuk Brandýs nad Labem. Z krajských přeborů postoupila vítězná mužstva ročníku 1994/95: AFK Sokol Semice z Středočeského přeboru, PFC Český Dub z Severočeského přeboru a FC FOMA Hradec Králové z Východočeského přeboru. TJ Milíčeves nepodalo do soutěže přihlášku a místo něho postoupilo druhé mužstvo z Východočeského přeboru a to SK Holice. Mužstva SK Motorlet Praha a FK Admira/Slavoj byly přeřazeny do Divize B, místo nich sem bylo nově zařazeno mužstvo SK Aritma Praha\n\n\nZdroj: \n\nPoznámky:\n\n"}
{"id": "1111931", "url": "https://cs.wikipedia.org/wiki?curid=1111931", "title": "Slow Dazzle (hudební skupina)", "text": "Slow Dazzle (hudební skupina)\n\nSlow Dazzle byla americká rocková skupina, kterou založili Shannon McArdle a Timothy Bracy, oba členové skupiny The Mendoza Line. Svůj název si zvolila podle alba \"Slow Dazzle\" velšského hudebníka Johna Calea. První album nazvané \"The View from the Floor\" kapele vydalo hudební vydavatelství Misra Records a vedle sedmi autorských písní se zde nachází také „Anthem“ od Leonarda Cohena. Přestože skupina plánovala vydat i druhé album, nestalo se tak.\n\n"}
{"id": "1111932", "url": "https://cs.wikipedia.org/wiki?curid=1111932", "title": "Dejan Jović", "text": "Dejan Jović\n\nDejan Jović (v srbské cyrilici ; * 12. dubna 1968 Samobor, SFRJ) je politolog, analytik a a doktor politických věd, který se věnoval především analýze rozpadu Jugoslávie. Původem je částečně Srb a částečně Chorvat.\n\nJović studoval v Záhřebu; magisterská studia dokončil v Lublani a Manchesteru. V roce 1999 dokončil doktorská studia na London School of Economics. Deset let poté pracoval jako profesor na univerzitě v britském Stirlingu. Od roku 2009 působí na Záhřebské univerzitě. Byl rovněž analytikem chorvatského prezidenta Iva Josipoviće.\n\n"}
{"id": "1111934", "url": "https://cs.wikipedia.org/wiki?curid=1111934", "title": "Gioacchino Cocchi", "text": "Gioacchino Cocchi\n\nGioacchino Cocchi (1715 nebo 1720 Padova nebo Neapol – 1804 Benátky) byl italský hudební skladatel.\n\nDatum a místo narození není zcela zřejmé. François-Joseph Fétis uvádí jako místo narození Padovu a rok 1720. Podle současných hudebních historiků se narodil spíše v Neapoli okolo roku 1715. Studoval na konzervatoři \"S. Maria di Loreto\" u Giovanni Veneziana\n\nJeho první opera \"La Matilde\" byla uvedena v roce 1739 v \"Teatro de'Fiorentini\" v Neapoli a v roce 1743 byla jeho druhá opera \"Adelaide\" hrána při karnevalu v Římě. Rychle si získal solidní pověst všestranného skladatele, jak v dramatickém, tak i v komediálním žánru. Cocchiho sláva rychle pronikla za hranice a jeho díla byla uvedena na scénách v Londýně, Paříži i v Berlíně.\n\nV roce 1749 přesídlil do Benátek, kde až do roku 1757 působil jako maestro di cappella v nemocnici pro nevyléčitelně nemocné (\"Ospedale degli incurabili\"). V roce 1757 odešel do Londýna, na pozvání Colomba Mattei, impresaria italské opery v královském divadle v Haymarket. V této funkci působil do roku 1762, kdy ho vystřídal Johann Christian Bach. Uváděl tam své opery se střídavým úspěchem. Úspěšnější byl jako učitel hudby, zejména zpěvu. V Londýně také publikoval řadu svých instrumentálních skladeb.\n\nV roce 1773 se vrátil do Benátek a pokračoval v práci jako sbormistr na konzervatoři. Zemřel v Benátkách v roce 1804.\n\n\n\nKomponoval také velké množství instrumentální hudby, která byla většinou publikována v Londýně:\n\n"}
{"id": "1111936", "url": "https://cs.wikipedia.org/wiki?curid=1111936", "title": "Stockport Sports FC", "text": "Stockport Sports FC\n\nStockport Sports FC (celým názvem: Stockport Sports Football Club) byl anglický fotbalový klub, který sídlil ve vesnici Woodley v metropolitním hrabství Greater Manchester. Založen byl v roce 1970 pod názvem Woodley Athletic FC. V roce 2012 změnil svůj název na Stockport Sports FC. V průběhu sezóny 2014/15 klub porušil řadu závazných pravidel (neplnění přípravy, neoznamování míst domácích zápasů atd.), což prvně vedlo k pozastavení členství v Cheshirské fotbalové asociaci a následně i k odhlasovanému vyloučení z North West Counties Football League (NWCFL).\n\nSvé domácí zápasy odehrával na stadionu The Neil Rourke Memorial s kapacitou 2 384 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1111937", "url": "https://cs.wikipedia.org/wiki?curid=1111937", "title": "Rodinný film (film, 2015)", "text": "Rodinný film (film, 2015)\n\nRodinný film (2015) je český film režiséra Olma Omerzu. Vypráví o dvou teenagerech, kteří po odjezdu rodičů zůstanou sami doma. Jednu z hlavních rolí hraje neherec, v dalších rolích se představí např. Karel Roden či Jenovéfa Boková. Film se natáčel v létě 2014 v bytě na pražských Vinohradech a také v Thajsku. Film koprodukovala Česká televize.\n\nFilm byl uveden na Mezinárodním filmovém festivalu v Tokiu a získal zde Cenu za nejlepší umělecký přínos. Na Mezinárodním filmovém festivalu v Lublani získal cenu FIPRESCI.\nV dubnu 2016 získal Zlatého ledňáčka v kategorii nejlepší celovečerní hraný nebo animovaný film na festivalu Finále v Plzni.\n\nRodinný film získal Cenu české filmové kritiky pro nejlepší film roku 2016 a za nejlepší scénář pro dvojici Olmo Omerzu a Nebojša Pop-Tasić.\n\n\n"}
{"id": "1111938", "url": "https://cs.wikipedia.org/wiki?curid=1111938", "title": "Krab německý", "text": "Krab německý\n\nKrab německý (\"Cancer pagurus\") je druh kraba, který žije na písečném a kamenitém dně v Severním moři, severním Atlantiku a Středozemním moři.\n\nKrab německý je robustní druh s červeno-hnědým zbarvením, oválným pancířem a charakteristickými klepety na konci zbarvenými na černo. Dospělí jedinci dorůstají délky přibližně 25 cm a hmotnosti 3 kg. Je to noční tvor, který se přes den ukrývá. Živí se mršinami, mlži a ostnokožci. Patří mezi nejnebezpečnější živočichy, které útočí na lidi.\n\nKrabi tohoto druhu se dají koupit jak živí, tak i zakonzervovaní, vaření nebo mražení. Nejvíce masa obsahují klepeta a nohy. Před další úpravou se krab nejprve vaří. Často se vaří ve vývaru. \n\n"}
{"id": "1111939", "url": "https://cs.wikipedia.org/wiki?curid=1111939", "title": "Občina Tabor", "text": "Občina Tabor\n\nObčina Tabor je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 8 sídel, její rozloha je 34,8 km² a k 1. lednu 2017 zde žilo 1 647 obyvatel. Správním střediskem občiny je vesnice Tabor.\n\nPovrch občiny je převážně kopcovitý, na sever zasahuje nížina rozkládající se podél řeky Savinji. Nadmořská výška se pohybuje v rozmezí 296 metrů na severu až po 1 205 metrů (Črni vrh) na jihozápadě. Severním cípem občiny prochází dálnice A1.\n\nObčina se dělí na sídla: Črni Vrh, Kapla, Tabor, Loke, Miklavž pri Taboru, Ojstriška vas, Pondor.\n\nSousedními občinami jsou: Braslovče na severu, Prebold na východě, Trbovlje a Zagorje ob Savi na jihu a Vransko na západě.\n\n\n"}
{"id": "1111941", "url": "https://cs.wikipedia.org/wiki?curid=1111941", "title": "Nedostatek mědi u rostlin", "text": "Nedostatek mědi u rostlin\n\nNedostatek mědi u rostlin je označení pro fyziologické poškození rostlin způsobené nedostatkem příjmu mědi. Mezi rostlinami se projevují velké druhové rozdíly jak v nárocích, tak i ve schopnosti příjmu mědi z půdy. Hladina mědi v rostlinách je velmi nízká - 6 ppm), odle jiných kolísá 1,5 - 8,5 ppm. Nadbytek mědi může rovněž vyvolat poškození rostlin.\n\nMěď se vyskytuje především v nadzemních částech, v dřevnatých stoncích. V listech je relativně vysoká koncentrace mědi v chloroplastech. V rostlině se měď účastní metabolických procesů, především v proteinovém a sacharidovém metabolismu.\n\nBobovité rostliny vyžadují dostatek mědi k symbiotické fixaci vzdušného dusíku. Při nedostatku molybdenu u bobovitých dochází k poruchám výživy dusíkem.\n\nzasýchání vrcholků, zkroucené listy, chlorotické skvrny na mladých listech. \n\nNedostatek mědi u rostlin se projevuje jako chronické onemocnění. Postižené rostliny rostou zpočátku normálně, později dochází k postupnému odumírání listů rostliny, zastavení růstu a vadnutí. Dochází k zasychání a změně barvy starých listů do silně žlutého odstínu. Dříve jsou postiženy především starší listy.\n\nPodle dostupných zdrojů se mladší listy u jahod nejprve jednotně zbarví světle žlutě (chloróza). Vnitřní oblasti listů žloutnou, přičemž vnější okraj a žilky zůstávají zelené, Symptomy jsou podobné nedostatku zinku. Při akutním nedostatku mezižilkové oblasti zbělají, hnědnou a nektrotizují.\n\nU obilnin se zkracuje se délka internodií, je krátký nebo deformovaný klas.\n"}
{"id": "1111946", "url": "https://cs.wikipedia.org/wiki?curid=1111946", "title": "French Open 2015 – čtyřhra juniorek", "text": "French Open 2015 – čtyřhra juniorek\n\nDo soutěže čtyřhry juniorek na pařížském French Open 2015 nastoupilo celkem třicet dva párů. Obhájcem titulu byla rumunská dvojice Ioana Ducuová a Ioana Loredana Roșca, jejíž členky nemohly z věkových důvodů startovat.\n\nRoli favoritek potvrdila první nasazená dvojice Češek složená z 18leté Miriam Kolodziejové a 15leté Markéty Vondroušové, které ve finále přehrály turnajové šestky Američanky Caroline Dolehideovou a Katerinu Stewartovou po snadném dvousetovém průběhu 6–0 a 6–3. Češky prošly turnajem suverénně, když neztratily v pěti zápasech ani set. Pro obě hráčky znamenalo vítězství druhý grandslamový titul, když poprvé společně triumfovaly na Australian Open. \n\nVítězky si do juniorského žebříčku připsaly 270 bodů, finalistky pak získaly bodů 180.\n\n Miriam Kolodziejová / Markéta Vondroušová (vítězky)\n"}
{"id": "1111948", "url": "https://cs.wikipedia.org/wiki?curid=1111948", "title": "Rodinný film (rozcestník)", "text": "Rodinný film (rozcestník)\n\nRodinný film může znamenat\n\n"}
{"id": "1111950", "url": "https://cs.wikipedia.org/wiki?curid=1111950", "title": "Petr Šafařík", "text": "Petr Šafařík\n\nPetr Šafařík (* 6. února 1973 Sušice) je český filolog, germanista, vysokoškolský pedagog a publicista. V letech 2011 až 2018 byl členem Rady Českého rozhlasu, od listopadu 2015 do konce března 2016 jí předsedal.\n\nVystudoval obory historie - český jazyk a literatura na Filozofické fakultě Univerzity Karlovy v Praze (získal tak titul Mgr.). Dále pak absolvoval obor německá a rakouská studia na Institutu mezinárodních studií Fakulty sociálních věd UK v Praze (obdržel druhý titul Mgr.). Později na Institutu úspěšně složil rigorózní zkoušku a získal tak ještě titul PhDr.\n\nV letech 1996 až 2005 se živil jako překladatel z německého jazyka a publicista. Od roku 2001 působí na Katedře německých a rakouských studií Institutu mezinárodních studií FSV UK v Praze (nejdříve jako externí vyučující, od roku 2005 jako akademický pracovník). Zaměřuje se na dějiny česko-německých vztahů, soudobé kulturní dějiny, dějiny médií, film a dějiny a intelektuální dějiny.\n\nOd srpna 2004 do srpna 2007 byl členem Strany zelených. Od roku 2004 je členem redakční rady časopisu \"Soudobé dějiny\".\n\nV červnu 2011 byl zvolen členem Rady Českého rozhlasu. Jeho mandát ale trval jen do března 2012, protože v Radě ČRo nahradil zesnulého Ladislava Jíšu. Po druhé byl do Rady Českého rozhlasu zvolen v červnu 2012, v květnu 2014 se pak stal jejím místopředsedou. a v listopadu 2015 předsedou. Na funkci předsedy Rady Českého rozhlasu rezignoval z důvodu pracovního vytížení ke konci března 2016. Mandát člena Rady Českého rozhlasu mu vypršel v červnu 2018.\n"}
{"id": "1111955", "url": "https://cs.wikipedia.org/wiki?curid=1111955", "title": "Seznam členů Rady Českého rozhlasu", "text": "Seznam členů Rady Českého rozhlasu\n\nToto je seznam členů Rady Českého rozhlasu. Rada má devět členů, které volí Poslanecká sněmovna, a to na funkční období 6 let, přičemž každé 2 roky je volena jedna třetina členů. Je možná i opakovaná volba, ne však na více než dvě po sobě následující funkční období.\n\nZeleně jsou zvýrazněny osoby figurující v aktuálním složení rady (k datu 11. března 2019).\n\n\n"}
{"id": "1111956", "url": "https://cs.wikipedia.org/wiki?curid=1111956", "title": "John Quinn Weitzel", "text": "John Quinn Weitzel\n\nMons. John Quinn Weitzel (* 10. května 1928, Chicago) je americký římskokatolický kněz, biskup Samoa-Pago Pago a člen kongregace Společenství zahraničních misií v Americe.\n\nNarodil se 10. května 1928 v Chicagu. Po střední škole vstoupil ke Společenství zahraničních misií v Americe a dne 11. června 1955 byl vysvěcen na kněze. V letech 1982–1986 byl administrátorem arcidiecéze Samoa-Apia.\n\nDne 9. června 1986 jej papež Jan Pavel II. jmenoval prvním diecézním biskupem Samoa-Pago Pago. Biskupské svěcení přijal 29. října 1986 z rukou kardinála Pia Taofinu'u a spolusvětiteli byli biskup Joseph Anthony Ferrario a biskup Patrick Vincent Hurley.\n\nDne 31. května 2013 přijal papež František jeho rezignaci na post biskupa Samoa-Pago Pago z důvodu dosažení kanonického věku 75 let.\n\n"}
{"id": "1111957", "url": "https://cs.wikipedia.org/wiki?curid=1111957", "title": "Tang-ta", "text": "Tang-ta\n\nTang-ta (manípursky \"„meč a kopí“\") je indický styl boje se zbraněmi, který vznikl v 17. století v Manípuru. Během britské koloniální nadvlády bylo toto umění zakázáno a znovu povoleno bylo až v roce 1947 po vyhlášení nezávislosti Indie. K nedílné součásti studia patří taneční figury, kvůli kterým studenti instinktivně provádí různé techniky.\n"}
{"id": "1111958", "url": "https://cs.wikipedia.org/wiki?curid=1111958", "title": "Seznam festivalů v Brně", "text": "Seznam festivalů v Brně\n\nToto je seznam festivalů, které se odehrávají v Brně.\n\n\n"}
{"id": "1111960", "url": "https://cs.wikipedia.org/wiki?curid=1111960", "title": "Zlatko Junuzović", "text": "Zlatko Junuzović\n\nZlatko Junuzović (* 26. září 1987, Loznica, SFR Jugoslávie) je rakouský fotbalový záložník a reprezentant srbského původu, který hraje od roku 2012 v klubu Werder Brémy. \n\nV roce 2010 získal v Rakousku ocenění Fotbalista roku.\n\nNa profesionální úrovni působil postupně v klubech Grazer AK, SK Austria Kärnten, Austria Vídeň a Werder Brémy.\n\nNastupoval v některých mládežnických reprezentacích Rakouska (U19, U20, U21).\n\nV A-mužstvu Rakouska debutoval 1. 3. 2006 v přátelském utkání ve Vídni proti týmu Kanady (porážka 0:2).\n\n"}
{"id": "1111961", "url": "https://cs.wikipedia.org/wiki?curid=1111961", "title": "Ambrosiánský ritus", "text": "Ambrosiánský ritus\n\nAmbrosiánský ritus, též Milánský ritus je ritus římskokatolické církve, řadící se spolu s např. římským či dominikánským ritem k liturgickým ritům katolické církve západního (neboli latinského) typu. Je praktikován více než pěti miliony katolíků na většině území milánské arcidiecéze , též v některých farnostech italských diecézí Bergamo, Novara, Pavia a Lugano a v přiléhajících jižních oblastech Švýcarska, v ticinském kantonu. Je pojmenován po sv. Ambroži, který byl biskupem milánským ve čtvrtém století.\n\nAmbrosiánský ritus ve své historii mnohokrát čelil riziku svého zániku, nejvíce snad v karolinském období. Karel Veliký se jej pokoušel zničit, podobně jako to učinil ve Francii s ritem galikánským, který nahradil galikanizovaným ritem římským. Téměř všechny liturgické knihy byly zničeny kromě jediného misálu, který ukrýval po několik měsíců zbožný kněz v alpské horské jeskyni. Správnost (pravověrnost) milánského obřadu pak byla potvrzena tím, že do vatikánské baziliky sv. Petra byly na oltář vedle sebe položeny dvě zavřené liturgické knihy - ambrosiánská a římská, tam byly ponechány po tři dny a za tuto dobu měl Bůh vyjevit, jaká je správná tím, že bude nalezena otevřena. Po třech dnech byly nalezeny otevřeny obě. Ritus tedy přežil, byl již římskému obřadu podobnější, avšak část zvláštností si dokázal udržet, a to i po tridentském koncilu, kdy však byl poupraven a díky tomu byl zachován. Na této úpravě se podílel také tehdejší milánský arcibiskup sv. Karel Boromejský. Stopy po Karlově úpravě jsou vidět především v euchologii s četnými prefacemi, ve zpěvu (viz ambrosiánský chorál) a také v rituálních zvláštnostech, které Milán přijal vlivem kulturní výměny s Galií a vlivem Orientu. \n\nRitus byl zachován i po liturgické reformě druhého vatikánského koncilu (snad proto, že tehdejší papež Pavel VI. byl dříve arcibiskupem milánským, tedy k tomuto ritu „náležel”). Ve dvacátém století získal ritus na důležitosti a prestiži především kvůli pozornosti dvou významných osobností, arcibiskupů milánských - Achillea Rattiho, pozdějšího papeže Pia XI. a blahoslaveného Alfréda Ildefonse Schustera, kteří oba publikovali studie o ambrosiánském ritu. Důležité edice ambrosiánského misálu byly provedeny v letech 1475, 1594, 1609, 1902 a 1954, poslední je finální edicí tradičního ambrosiánského ritu, podle tohoto misálu se dnes slouží v několika málo milánských kostelích. Dle obecných zásad druhého vatikánského koncilu byl nový, dvojjazyčný (v latině a italštině) ambrosiánský misál vydán roku 1966, který Mši misálu z roku 1954 zjednodušil, a to hlavně omezením množství modliteb, které se předtím kněz modlil neslyšně, dále byl dán větší prostor pro společné modlitby věřících, pronášených nahlas, také oltář byl otočen čelem k lidu, kněz se však až do roku 1967 modlil eucharistickou modlitbu latinsky.\n\nKdyž byl roku 1969 definitivně vydán misál pro Mši Pavla VI., většinou začali kněží ambrosiánského ritu používat nový římský misál jen s vynecháním \"Agnus Dei\", římský lekcionář, přejat byl i římský kalendář s jeho čtyřtýdenním adventem. Ambrosiánská forma vysluhování svátostí již z velké části byla s tou římskou totožná. Tyto poměrně radikální změny zavdávaly k obavám o budoucnost milánského obřadu. V dokumentech 46. milánské diecézní synody (1966-1973) však bylo s podporou papeže Pavla VI. tehdejším arcibiskupem Giovannim kardinálem Colombem rozhodnuta, aby byl ambrosiánský ritus zachován a uveden do souladu se směrnicemi druhého vatikánského koncilu.\n\nPráce, která stále probíhá, začala na všech ambrosiánských liturgických textech; 11. dubna 1976 arcibiskup kardinál Colombo vydal nový ambrosiánský misál, pokrývající celý liturgický rok, později se objevil experimentální lekcionář, pokrývající některá liturgická období, přičemž pro ostatní období se nadále používalo římského lekcionáře. Další menší modifikace byly vydány roku 1978, např. bylo obnoveno postavení Vyznání víry (po Offertoriu), také byl vydán nový ambrosiánský pohřební rituál, dále byly obnoveny dvě raně-středověké ambrosiánské eucharistické modlitby, které jsou pozoruhodné kvůli umístění epikleze po slovech ustanovení, v souladu s orientální tradicí.\n\nRoku 1985 byla zveřejněna nová ambrosiánská liturgie hodin, roku 2006 nový ambrosiánský obřad manželství. 20. března 2008 byl konečně vydán nový ambrosiánský lekcionář, pokrývající celý liturgický rok. Tento nabyl účinnosti 1. neděle adventní (16. listopadu 2008), kdy byla obnovena starověká ambrosiánská liturgická tradice obsahující především obřad světla („\"Lucernarium\"”).\n\nHlavní odlišnosti ve mši svaté:\n\nHlavní rozdíly oproti římskému ritu jsou tyto:\n\nZbylé rozdíly jsou pak tyto:\n\nAmbrosiánský ritus byl sloužen i v Čechách - ve 14. století tehdejší český král a císař římský Karel IV. jej dával sloužit v dnes již zaniklém pražském kostele sv. Ambrože.\n\n"}
{"id": "1111967", "url": "https://cs.wikipedia.org/wiki?curid=1111967", "title": "T28 (tank)", "text": "T28 (tank)\n\nTank T28 byl samohybným dělem navrženým pro Armádu Spojených států amerických za druhé světové války. Původně byl určen na pomoc při proražení obávané Siegfriedovy linie a počítalo se s ním také při plánované invazi na japonskou pevninu. \n\nV prvním návrhu, který se objevil roku 1943, se počítalo se jménem Těžký tank T28, ale tento název nezapadal do tradičního vzoru pojmenovávání tanků, protože se nevyznačoval otočnou věží, což byl standardní prvek těžkého tanku. V březnu 1945 byl tedy navržen název Samohybné 105 mm dělo T95. Tento název však také nezapadal do amerického tankového „názvosloví“, protože většina samohybných děl byla pancéřována velmi lehce, nebo pancířem nedisponovala vůbec. Byla tedy vytvořena speciální kategorie pojmenovávání a pro tank se ujal název Supertěžký tank T28.\n\nMísto věže, která byla v té době hlavní výzbrojí tanků, byla na vozidlo namontována dělová komora, do které bylo napasováno dělo T5E1 ráže 105 mm. Vertikální rozpětí pohybu děla bylo od -5° do 19,5° a horizontální rozpětí bylo 10° doprava a 11° doleva. Hlaveň měla délku 65 ráží, tedy něco málo přes 6,5 m. Vlastnosti děla byly na poměry druhé světové války vynikající – úsťová rychlost granátu byla 1130 m/s a dělo dokázalo střílet na vzdálenost až 19 km. Jako další výzbroj byl na tanku již pouze jeden protiletadlový kulomet Browning M2 ráže 12,7 mm.\n\nMechanická nástavba vozidla byla částečné převzata z tanku T23. Vzhledem k obrovské hmotnosti vozidla nestačilo použití jednoho pásu na každé straně. Pásy tedy byly zdvojeny a protaženy až před samotnou korbu vozidla, aby se zvýšila stabilita. Vnější dvojice pásů mohla být v případě přepravy rozebrána a tažena za vozidlem jako jeden celek. Paradoxní bylo, že T28 byl tak těžký, že ho žádné spojenecké přenosné mosty nemohly unést, a tak byl na bojišti prakticky nepoužitelný. Navíc jeho dojezd činil pouhých 160 km, protože spotřeba motoru GAF byla obrovská. \n\nTank disponoval jedním z nejsilnějších čelních pancířů, jakým bylo kdy vojenské vozidlo vybaveno. Byl silný 300 mm a žádné protitankové dělo jej nedokázalo prostřelit. Spodní část tanku a pásy byly zakryty pancéřovým plátem o tloušťce 100 mm, záď a boky korby měly 64 mm. Na to, jaký měl tank pancíř, byl vybaven velmi slabým motorem – 500 koňovým Ford GAF V8 s převodovkou Torqmatic. Maximální rychlost činila pouhých 13 km/h, což výrazně limitovalo schopnosti vozidla překonávat překážky a svahy.\n\nSupertěžký tank T28 byl navržen na útoky proti těžkým obranným systémům. Hlavní účel byl zlomit obávanou německou Siegfriedovu linii, se kterou měly veškeré spojenecké armády velké problémy. Tank byl pro tyto účely vybaven 105 mm dělem, které bylo známo velmi dobrými vlastnostmi při střelbě do betonu a byly u něj předpokládány perfektní výsledky při ničení těžkého opevnění.\n\nPožadavek na bojové vozidlo byl vydán roku 1943 a předpokládalo se bojové využití 25 těchto vozidel. V březnu 1944 se však konala konference mezi oddělením výzbroje a velitelstvím pozemních jednotek, která vyústila ve snížení požadavku na 5 tanků. Kompletní plán byl dodán společnosti Pacific Car and Foundry Company v březnu 1945. I když se v továrně snažili vozidlo zkompletovat co nejrychleji, byl první trup tanku hotov až v srpnu, a než byl první kus schopen jízdy, válka skončila nejen v Evropě, ale už i v Asii. Počet vozidel byl tedy znovu snížen na pouhé 2 kusy.\n\nByly postaveny dva prototypy. Byly testovány na základnách v Aberdeenu a Fort Knoxu až do roku 1947. V tomto roce při zkouškách na základně Yuma jednomu z vozidel začal hořet motor a bylo požárem velmi vážně poškozeno. Tank byl prohlášen za dále nepoužitelný, byl rozebrán a prodán do šrotu. Ani druhý z prototypů nebyl zařazen do služby, místo toho byl určen pro testy „výdrže vybavení a součástí na tak těžkém vozidle“. Ještě v říjnu toho samého roku se ministerstvo války rozhodlo zastavit produkci supertěžkých vozidel a projekt byl zrušen. Projekt později pokračoval a vyústil v klasické těžké tanky opatřené věží – T29 a T30.\n\nNení známo, co se v následujících letech dělo s druhým prototypem. Každopádně po 27 letech, roku 1974 byl nalezen v zadní části základny Fort Belvoir ve Virginii mezi dalšími zapomenutými vojenskými vozidly a nepoužitelnými vraky. Byl vystaven v Pattonově muzeu zbraní a kavalerie a roku 2011 byl dopraven do Fort Benning v Georgii, kde je nyní k dispozici pro návštěvníky.\n"}
{"id": "1111971", "url": "https://cs.wikipedia.org/wiki?curid=1111971", "title": "Nálet (rozcestník)", "text": "Nálet (rozcestník)\n\nNálet může být:\n\n\n\n"}
{"id": "1111973", "url": "https://cs.wikipedia.org/wiki?curid=1111973", "title": "Bombardování (rozcestník)", "text": "Bombardování (rozcestník)\n\nBombardování může být:\n\n\n"}
{"id": "1111976", "url": "https://cs.wikipedia.org/wiki?curid=1111976", "title": "Poškození rostlin pesticidy a hnojivy", "text": "Poškození rostlin pesticidy a hnojivy\n\nPoškození rostlin pesticidy a hnojivy je označení pro fyziologické poškození rostlin způsobené látkami na výživu nebo ochranu rostlin včetně regulátorů růstu, dekorativních postřiků, prostředků k probírce plodů, defoliantů apod. Mezi rostlinami se projevují velké druhové rozdíly v reakcích na nevhodnou aplikaci uvedených přípravků. Tento jev je i vnitrodruhový, některé odrůdy jsou k některým pesticidům nebo hnojivům citlivější, jiné necitlivé. Toxicita přípravku se projevuje zjevně, ale může být i latentní.\n\nObecně lze konstatovat, že všechny přípravky používané k výživě a ochraně rostlin mohou způsobit poškození a úhyn rostlin. Rozdíl mezi pozitivním a negativním působením je závislý na momentálním stavu rostliny, způsobu a okolnostech aplikace a především množství aplikované látky. \n\nOdrůdová citlivost je problém především u okrasných rostlin, kdy není ověřena citlivost na pesticidy a hnojiva u všech jednotlivých odrůd. \n\nCharakteristické je předávkování, popálení porostu hospodářských rostlin v místech, kde se v porostu překrývají ošetřené pásy při aplikaci postřiku, při otáčení na úvratích apod. Běžné je také poškození okolních zemědělských i nezemědělských porostů při úletech aplikační tekutiny za větrného počasí, splavováním při deštích, poškození porostů mezí a remízků.\n\nPři hodnocení potenciálně patogenních účinků chemické látky je obvykle hodnocena především účinná látka a její účinky, přestože fytoxicitu přípravku může způsobit či zvýšit nosič, aditiva, nebo forma účinné látky přípravku. Všechny přípravky používané k ochraně a výživě rostlin mají práh škodlivosti, označovaný termínem jako míra fytotoxicity nebo míra fytotoxicity účinné látky. Tato hodnota je vyjádřena v množství látky. \n\nNěkteré rostliny mohou být citlivé na chemickou formu živin (chloridy). Předávkování herbicidy o 30- 50 % se většinou na pěstované plodině neprojeví. Některé chybné aplikace způsobují poškození, které se projevují i několik po sobě následujících let. Přípravky použité na rostliny, které jsou kompostovány mohou i po letech poškodit rostliny přihnojované kompostem.\n\nNěkteré okolnosti aplikace mohou zvýšit fytotoxicitu přípravků:\n\nSymptomy jsou „popálení“ u nevhodné aplikaci nebo velmi silné koncentraci přípravků, nekrózy projevující se v řádu dnů nebo i hodin. Vadnutí, chlorózy, nekrózy, deformace, omezení růstu, diskolorace u aplikací na listy u citlivých rostlin. U látek které se hromadí v půdě a spodní vodě (simaziny) je to například vadnutí a usychání stromů. \n\nSymptomy jsou při předávkování nebo nesprávné aplikaci u skupin přípravků (např. glyfosáty) podobné a není možné vizuálně zjistit jaký přípravek pravděpodobně způsobil poškození.\n\nSymptomy na plevelech umožňují snáze určit původ poškození alespoň skupiny přípravků (např. poškození výhradně dvouděložných plevelů v okolí pole).\n\nNěkteré přípravky lze zřetelně rozdělit, například na výhradně listové (Glyfogan) nebo kořenové (Simazin) herbicidy. Jiné, například Sencor působí jako listový i kořenový herbicid.\n\nSystémové kořenové herbicidy (s převahou účinku přes kořeny) růst a metabolismus především mladých rostlin, ale mohou poškodit i starší rostliny. Do této skupiny lze řadit reziduálně působící účinné látky, jako jsou sulfonylmočoviny, triaziny, trifluralin a další. Některé půdní herbicidy mohou zůstávat v půdě mnoho let nebo se kumulovat (např. triaziny).\n\nSymptomy poškození půdními herbicidy a jejich rezidui se projevují starších rostlin nejdříve na spodních listech mezižilkovou chlorózou a nekrózou listů v nižších částech rostliny, zatímco horní části rostlin jsou nepoškozené. Rostliny omezují růst, kořeny zakrňují. Poškození se projevuje také odumíráním růstového vrcholu, děložních lístků.U mladých rostlin dochází k deformacím a celkovému odumírání, nebo nerovnoměrnému vzcházení porostu.\n\nNežádoucí fytototoxický účinek na pěstovanou kulturu je popsán u o preemergentní aplikace herbicidů v případě špatných povětrnostních podmínek (chladné jaro), kdy může dojít k retardaci a poškození porostů sóji například u přípravků Afalon, Stomp. Některé preemergentní herbicidy nelze použít jako listové herbicidy pro vysokou fytotoxicitu.\n\nListové herbicidy účinkují výhradně přes listy plevelů. Časté je poškození kukuřice. Nebezpečí je vyšší hlavně u porostů stresovaných mokrem nebo kolísajícími teplotami. Fytotoxicita se projevuje prožloutnutím porostu, nekrózami na okrajích listů nebo zpomalením růstu ošetřených rostlin.\n\nInhibitory růstu rostlin regulují vývoj a růst mladých rostlin. Herbicidy s účinky inhibitorů růstu snižují klíčivost a schopnost mladých rostlin se normálně vyvíjet. Inhibitory růstu kořenů (dinitroanily) způsobují zakrňování rostliny, tvoří menší listy. Thiokarbamáty a další inhibitory vzcházení (acetanilidy) způsobují odumírání při klíčení a zakrňování rostlin. Thiokarbamáty způsobují tvorbu listů s menší listovou plochou, listy jsou zkrácené a vývoj je opožděný.\nMezi růstové regulátory patří přípravky, které ovlivňují rychlost růstu. Mohou způsobují deformace rychle rostoucích částí, zkadeřování a zkrucování listů, retardaci růstu rostlin. Tyto přípravky jsou řazeny podle účinné látky: Fenoxymočoviny – 2,4 D, MCPA, benzoové kyseliny - dicamba, pyridiny – clopyralid, triclopyr.\n\nMezi kontaktní herbicidy (Basagran Super, Bromotril, Pardner) jsou řazeny látky, které potřebují pro dobrou účinnost přímé sluneční záření, které trvá ještě nejméně 4–5 hodin po aplikaci. Poškozují chlorofyl.\n\nSelektivita těchto herbicidů k plodině je často nízká. Při poškození způsobují okrajové nekrózy, červenání nebo tmavá zeleň listů, zakrnělý růst, listové deformace, zakrnění kořene, ztloustnutí tkání, okrouhlé listové skvrny. Tyto herbicidy lze je dále rozčlenit na: \n\nSelektivní herbicidy je označení které vymezuje účinnou látku jako selektivní proto, že hubí plevelné rostliny v nižší koncentraci než pěstované druhy rostlin. Při překročení koncentrace tak dochází k poškození pěstované rostliny. Při poškození selektivními herbicidy jsou obvykle výrazně poškozeny plevele některých skupin, které se v porostu také vyskytují, na něž bylo ošetření cíleno (jednoděložné, dvouděložné, heřmánky, atp.). \n\nPoužití systémových neselektivních herbicidů (Glyfogan, Roundup - glyphosate, sulphostate) poškozuje všechny druhy a odrůdy rostlin, včetně dřevin. Způsobuje barevné změny a deformace růstu, zasychání částí a odumírání. Je třeba zamezit zasažení zelených částí kulturních plodin, buď postřikem nebo úletem postřikové mlhy. Přípravkem nesmí být zasaženy okolní porosty.\n\nNěkteří autoři rozeznávají typy fytotoxicity: \n\nHodnotí se možnosti zda poškození je plošné, lokální, v pásech, pruzích, na jakém druhu rostlin. Plošné poškození je vhodné zmapovat. Ze symptomů a vývoje počasí lze odhadovat zda poškození neovlivnilo počasí. Je třeba vyloučit jiné faktory poškození (hmyz, houbové choroby).\n"}
{"id": "1111977", "url": "https://cs.wikipedia.org/wiki?curid=1111977", "title": "Vláda Sergeje Bagapše", "text": "Vláda Sergeje Bagapše\n\nVláda Sergeje Bagapše vznikla po prezidentských volbách v Abcházii v roce 2005. Trvala až do roku 2011, kdy Sergej Bagapš zemřel.\n\nVíce než polovina ministrů vydržela ve funkci po celé funkční období.\n\n\n\n\n\n\n\n\n\n\n\n"}
{"id": "1111978", "url": "https://cs.wikipedia.org/wiki?curid=1111978", "title": "Ján Paško", "text": "Ján Paško\n\nJán Paško (11. června 1925, Slovenská Ľupča, ČSR – 27. února 1978, Bratislava, ČSSR) byl funkcionář KSČ a veřejný činitel.\n\nJeho otec byl Ondrej Paško, matka Marie rozená Potančoková, manželka Blanka rozená. Kopečná.\n\nVyučil se obuvníkem, v letech 1953–1956 studoval na Vysoké škole politické v Moskvě, kde získal titul RSDr. Během druhé světové války byl účastníkem Slovenského národního povstání, po osvobození pracoval zejména v mládežnickém hnutí a zastával řadu funkcí v rámci KSČ. Pracovník 1948–1949, vedoucí odboru a zástupce vedoucího oddělení Krajského výboru KSČ v Banské Bystrici, v letech 1971–1978 byl ministrem a předsedou Výboru lidové kontroly SSR v Bratislavě. Přispíval do stranického tisku.\n\n\n"}
{"id": "1111979", "url": "https://cs.wikipedia.org/wiki?curid=1111979", "title": "Wenzel Wenhart", "text": "Wenzel Wenhart\n\nWenzel Wenhart (24. září 1834 Stará Huť u Hodňova – 13. listopadu 1912 Steyr), byl rakouský pedagog a básník\n\nWenzel Wenhart se narodil 24. září 1834 v osadě Stará Huť (Althütten) u Horní Plané. Po smrti otce Johanna Wenharta přišel do Lince, kde studovat dva roky na tamějším reálném gymnáziu. Další dva roky navštěvoval pedagogický kurz. V roce 1853 se stal podučitelem v rakouském Diersbachu. Po půlroce působil v Enzenskirchenu a po roce zakotvil natrvalo v Aichetu na předměstí Steyru. Zde nalézá svůj druhý domov a 13. listopadu 1912 zde i umírá.\nWenzel Wenhart je autorem několika básnických sbírek. V roce 1869 vydal ve Styeru básnickou sbírku Bilder aus Steyr und Umgebung, roku 1875 pak ve Vídni Efeuranken - Lieder und Sonete \"(Snítky břečťanu - Písně a znělky)\" a následně v Linci roku 1878 Sinngrün - eine poetische Spende für Schule und Haus \"(Zelené smysly - básnický dárek pro školu a dům)\".\n\n"}
{"id": "1111980", "url": "https://cs.wikipedia.org/wiki?curid=1111980", "title": "Dějiny násilí", "text": "Dějiny násilí\n\nDějiny násilí (v anglickém originále A History of Violence) je německo-kanadsko-americký kriminální thriller z roku 2005, který natočil David Cronenberg na motivy stejnojmenného grafického románu od Johna Wagnera a Vince Lockea. Do amerických kin byl snímek, jehož rozpočet činil 32 milionů dolarů, uveden 23. září 2005, přičemž celosvětově utržil 60,7 milionů dolarů.\n\nTom Stall je majitelem restaurace v centru městečka Millbrook v Indianě a se svou ženou Edie a dvěma dětmi žije v nedalekém domě. Jednoho večera se Stallův podnik pokusí vykrást dva muži. Když ohrozí servírku, majitel zasáhne, oba lupiče zabije a stane se tak místní celebritou, o kterou se zajímají noviny i televize. Zanedlouho však do Millbrooku dorazí mafiánský gangster Fogarty, který Stalla považuje za jistého Joeyho Cusacka, se kterým měl před lety spory ve Filadelfii.\n\n\n"}
{"id": "1111981", "url": "https://cs.wikipedia.org/wiki?curid=1111981", "title": "Ada Rapošová", "text": "Ada Rapošová\n\nAda Rapošová, rozená Brozmanová (18. ledna 1913 Brezno, Rakousko-Uhersko – 1999 Bratislava, Slovensko) byla slovenská režisérka.\n\nRapošová absolvovala rodinnou školu a také hudební školu v Banské Bystrici. Roku 1932 se v Praze účastnila kurzu pro vychovatelky a administrativní pracovnice v sociálních ústavech. Působila ve více městech Slovenska, od roku 1945 pravidelně spolupracovala s rozhlasem, nejprve v Olomouci a poté v Bratislavě jako herečka a režisérka vysílání pro ženy. Roku 1952-1959 pracovala jako interní slovesná režisérka československého rozhlasu, v letech 1959-1960 pak jako režisérka hlavní redakce programů pro děti a mládež československé televize v Bratislavě. Zapojila se do ochotnického divadla v Brezně a této činnosti pokračovala i v Ľubietové, kde ztvárnila řadu významných postav. S rozhlasem začala externě spolupracovat roce 1942, později jako interní rozhlasová režisérka se soustředila především na původní slovenskou a českou tvorbu, dále slovenskou a českou klasiku - inklinovala zejména ke komedii, ale neopovrhla ani světovou klasikou. Režírovala pohádky mnohdy ve vlastní úpravě a hry pro mládež; za nahrávku mimořádných kvalit se považuje její režie Olivera Twista (1958). V čs. televizi režírovala hry pro mládež (Smrt Jánošíkova, Olejkár, Cenkové děti aj.).\n"}
{"id": "1111983", "url": "https://cs.wikipedia.org/wiki?curid=1111983", "title": "Divize C 1996/97", "text": "Divize C 1996/97\n\nV soubojích 32. ročníku České divize C 1996/97 se utkalo 16 týmů dvoukolovým systémem podzim - jaro. Tento ročník začal v srpnu 1996 a skončil v červnu 1997.\n\nZ ČFL 1995/96 sestoupilo do Divize C mužstvo FK Lokomotiva Kladno. Z krajských přeborů postoupila vítězná mužstva ročníku 1995/96: Pouze FK Slovan Pardubice z Východočeského přeboru. Z Divize B sem bylo přeřazeno mužstvo FK Slavoj Vyšehrad, z Divize A pak mužstva FSC Libuš a FC Agrox Vlašim. Do Divize B se pak vrátil klub SK Aritma Praha. FC Kaučuk Brandýs nad Labem prodal licenci mužstvu FC Kaučuk Kralupy nad Labem a to bylo zařazeno do Divize B.\n\n\nZdroj: \n\nMužstvu AFK Kolín byly odečteny 3 body\nPoznámky:\n\n"}
{"id": "1111984", "url": "https://cs.wikipedia.org/wiki?curid=1111984", "title": "A History of Violence", "text": "A History of Violence\n\nA History of Violence může být:\n"}
{"id": "1111985", "url": "https://cs.wikipedia.org/wiki?curid=1111985", "title": "Egon Gál", "text": "Egon Gál\n\nEgon Gál (* 15. srpna 1940 Palúdzka, Slovenský štát) je slovenský filozof, který se soustředí především na současné světové filozofické myšlení. Je starším bratrem někdejšího politika a sociologa Fedora Gála.\n\nVystudoval chemickotechnologickou fakultu Slovenské vysoké školy technické. Během existence socialistického Československa se věnoval poměrně dlouhou dobu chemii. Od roku 1990 se věnuje filozofii, specializuje se na oblast filozofie mysli, filozofie sociálních věd a kognitivní vědu. V současnosti přednáší filozofii na Fakultě sociálních a ekonomických věd Univerzity Komenského v Bratislavě. Je redaktorem časopisu Kritika a kontext. V letech 1990 – 1995 byl vedoucí Katedry humanistiky na Matematicko-fyzikální fakultě Univerzity Komenského v Bratislavě, v letech 1996 – 2005 působil jako ředitel Institutu judaistiky Univerzity Komenského. V současné době je předsedou Židovské náboženské obce v Bratislavě.\n\nEgon Gál je editorem antologií ze současné filozofie – \"O svobodě a spravedlnosti\", \"Antologie filozofie mysli\", \"Mysl-tělo-stroj\". Dílo \"Za zrcadlem moderny. Filozofie posledního dvacetiletí\" sestavil spolu s M. Marcello. Vydáno bylo v roce 1991.\n"}
{"id": "1111986", "url": "https://cs.wikipedia.org/wiki?curid=1111986", "title": "Ivan Tesař", "text": "Ivan Tesař\n\nIvan Tesař (* 17. května 1972) je český analytik, v letech 2011 až 2017 člen Rady Českého rozhlasu a v letech 2015 až 2016 její místopředseda a tiskový mluvčí.\n\nV letech 1986 až 1990 vystudoval Obchodní akademii Heroldovy sady v Praze. Později si v letech 2004 až 2008 doplnil při zaměstnání vysokoškolské studium, a sice na Filozofické fakultě Univerzity Hradec Králové (získal tak titul Bc.). Aktivně se domluví německy, anglicky a rusky.\n\nPo škole vykonával různá povolání, mezi lety 1992 až 1994 působil v ekonomické redakci Lidových novin. Následující dva roky (1994-1996) pracoval v České tiskové agentuře (ČTA), kde byl nejdříve vedoucím ekonomického zpravodajství a později šéfredaktorem. Od roku 1997 se živí jako osoba samostatně výdělečně činná (OSVČ) v oborech mediální analytik, analytik průzkumů veřejného mínění a poradenství v oblasti marketingu. Tuto činnost přerušil jen v roce 2009, kdy se na krátký čas stal zaměstnancem ekonomické redakce České tiskové kanceláře (ČTK).\n\nV červnu 2011 byl zvolen Poslaneckou sněmovnou PČR členem Rady Českého rozhlasu, získal 87 hlasů ze 171 možných. 25. listopadu 2015 byl zvolen místopředsedou rady, zároveň se stal jejím tiskovým mluvčím. V dubnu 2016 radu po rezignaci Petra Šafaříka dočasně vedl. Dne 27. dubna 2016 byl však z pozice místopředsedy rady odvolán pro ztrátu důvěry u většiny radních.\n\nV březnu 2017 se rozhodl obhajovat post člena Rady Českého rozhlasu, jelikož v červnu 2017 mu skončilo funkční období. V prvním kole volby sice neuspěl, ale postoupil do kola druhého. V něm však nakonec zvolen nebyl.\n"}
{"id": "1111987", "url": "https://cs.wikipedia.org/wiki?curid=1111987", "title": "Chafarinas", "text": "Chafarinas\n\nChafarinas (španělsky \"Islas Chafarinas\") je skupina nevelkých ostrovů patřící Španělsku, ležící ve Středozemním moři 3,5 km od pobřeží Maroka, nedaleko od hranice Maroka s Alžírskem, 48 km východně od Melilly, španělské exklávy na marockém pobřeží. \n\nOstrovy a okolní moře mají status národní přírodní rezervace. Na ostrovech je malá španělská posádka a maják.\n\nNázev Chafarinas pochází ze slova \"chofar\", což znamená v místním nářečí arabského jazyka \"pirát\". Název je spojen s tím, že koncem 19. a na počátku 20. století ostrovy byly základnou pirátů. Tyto ostrovy jsou také připomínány pod názvem \"Tres insulae\" v latinském spise z 3. století \"Itinerarium Antonini\".\n\nSkupina se skládá ze tří ostrovů (ze západu na východ): Congreso, Izabel II. A Del Rey.\nMaximální nadmořská výška: kopec \"Cerro Nido de las Águilas\" \"Orlí hnízdo\" na ostrově Congreso s výškou 137 m.\nCelková rozloha ostrovů: 52,5 ha.\n\nOstrovy jsou vulkanického původu. Od pevniny jsou odděleny mělkým průlivem s hloubkou deseti až patnácti metrů.\n\n\nNa pevnině žije okolo 180 druhů rostlin (15 endemických severoafrických druhů); 12 druhů plazů (1 endemický), 90 druhů ptáků (10 druhů hnízdících na ostrovech), 153 druhů bezobratlých živočichů: 11 druhů slimáků, 12 druhů stonožek, 74 druhů pavouků, 56 druhů hmyzu.\n\nV moři v blízkosti ostrovů pak žije 64 druhů vodních řas, 26 druhů ostnokožců, 150 druhů kroužkovců a 60 druhů ryb.\n\nOstrovy nejsou trvale obydlené. Na ostrově Isabel II. je malá posádka španělské armády, obsluhující biologickou stanici a maják. Ostrovy Congreso a Del Rey jsou neobydlené. Na ostrově Congreso je posádková budova, v současnosti ale nevyužívaná. V roce 1970 žilo na ostrovech 195 lidí.\n\nOstrovy náleží Španělsku od 6. ledna 1848, kdy na ně vystoupila expedice z Málagy, ze dvou válečných lodí pod velením generála Serrana, která o několik hodin předstihla francouzskou expedici. Ta zamýšlela prohlásit ostrovy za vlastnictví Francie.\n\n"}
{"id": "1111988", "url": "https://cs.wikipedia.org/wiki?curid=1111988", "title": "Federico Chueca", "text": "Federico Chueca\n\nFederico Chueca, celým jménem \"Pío Estanislao Federico Chueca y Robres\", (5. května 1846, Madrid, Španělsko – 20. července 1908, Madrid) byl španělský hudební skladatel, který se proslavil svými zarzuelami, z nichž nejznámější je La Gran Vía (1886), kterou složil ve spolupráci s Joaquínem Valverde.\n\nNarodil se v Madridu jako syn domovníka. Jako osmiletý začal navštěvovat konzervatoř v Madridu, kde vynikal ve hře na klavír. Rodina jej však tlačila k tomu, aby studoval lékařství. V roce 1865 se zúčastnil studentské demonstrace, za co se dostal na tři dny do věznice San Francisco. Ve vězení zkomponoval valčík \"Lamentos de un preso\" (naříkání vězně), který později zinstrumentoval Francisco Barbieri a uvedl s velkým úspěchem. Díky tomu se Chureca proslavil jako skladatel.\n\nChueca se stal pianistou a vedl orchestr v Teatro Variedades. Složil množství skladeb, ve kterých ukázal svůj mimořádný talent pro melodii a rytmus.\n"}
{"id": "1111989", "url": "https://cs.wikipedia.org/wiki?curid=1111989", "title": "Te Deum (Lully)", "text": "Te Deum (Lully)\n\nTe Deum (\"LWV 55\") od Jean-Baptiste Lullyho je velké moteto pro dvojitý sbor a orchestr na latinský text ambroziánského hymnu Te Deum laudamus. Lully složil \"Te Deum\" v roce 1677 ve Fontainebleau, pro příležitost křtin svého nejstaršího syna Ludvíka.\n\nSvou premiéru mělo Lullyho \"Te Deum\" 9. září 1677 na zámku ve Fontainebleau, během křtin Ludvíka, jehož kmotrem se stal král Ludvík XIV., pro kterého Jean-Baptiste pracoval již od svých dvaceti let.\n\nV roce 1676 uvedl Lully operu \"Atys\", oslavující krále, která se stala nejoblíbenější operou Ludvíka XIV. V roce 1677 pak uvedl operu \"Isis\", která i přes skandál, který vyvolala, dopomohla Lullymu ke slávě. V předehře \"Te Dea\" se objevují motivy, které už Lully úspěšně použil v těchto operách.\n\nK oslavě uzdravení krále, bylo na 8. ledna 1687 naplánováno slavnostní provedení \"Te Dea\". V té době však již byly kvůli Lullyho homosexuálním aférám vztahy mezi ním a králem natolik chladné, že na toto provedení Ludvík XIV. nepřišel. Z rozčilení nad královou nepřítomností se Lully během dirigování udeřil barokní taktovkou do nohy, kterou si probodl. Protože Lully odmítl amputaci nohy, která mu byla doporučena pro velké riziko otravy krve, gangréně podlehl o dva měsíce později, 22. března 1687.\n\nLullyho \"Te Deum\" je velmi náročné pro provedení, zejména pro absenci udání tempa. Dalším problémem je výslovnost; text je latinský, ale originální provedení bylo značně ovlivněno soudobou výslovností Versailleské francouzštiny.\n\n"}
{"id": "1111990", "url": "https://cs.wikipedia.org/wiki?curid=1111990", "title": "Divize C 1997/98", "text": "Divize C 1997/98\n\nV soubojích 33. ročníku České divize C 1997/98 se utkalo 16 týmů dvoukolovým systémem podzim - jaro. Tento ročník začal v srpnu 1997 a skončil v červnu 1998.\n\nZ ČFL 1996/97 sestoupilo do Divize C mužstvo FK Trutnov. Z krajských přeborů postoupila vítězná mužstva ročníku 1995/96: FK Říčany z Středočeského přeboru a FC Spartak Rychnov nad Kněžnou z Východočeského přeboru a také 2. tým z Středočeského přeboru SK Čelákovice. Z Divize A sem bylo přeřazeno mužstvo FC Dropa Střížkov a místo něho do divize A putovalo mužstvo FC Slavoj Kladno.\n\nZdroj: \n\nMužstvo PFC Český Dub odmítlo postup.\nPoznámky:\n\n"}
{"id": "1111991", "url": "https://cs.wikipedia.org/wiki?curid=1111991", "title": "Phoenixská světla", "text": "Phoenixská světla\n\nPhoenixská světla (\"Phoenix Lights\") je v médiích používané označení pro případ pozorování UFO, k němuž došlo 13. března 1997 večer v americkém městě Phoenix a na dalších místech Nevady, Arizony a mexického státu Sonora. Atmosférické jevy pozorovaly tisíce lidí, byly také pořízeny fotografické a filmové záznamy.\n\nPrvní hlášení přišlo v 18:55 místního času z Hendersonu, kde jeden místní občan spatřil na obloze temný objekt ve tvaru písmene V, s pěti jasnými světly. Jeho velikost přirovnal k letadlu Boeing 747. Objekt se pomalu pohyboval k jihovýchodu a vydával tichý svištivý zvuk. Postupně přicházela další svědectví z měst Paulden, Prescott a Dewey-Humboldt. Pozorovatelé popisovali tmavé těleso, které zastínilo hvězdy, a světla v jeho spodní části, která údajně připomínala spíše hořící plyn než reflektory. Od půl deváté do půl jedenácté byl nad Phoenixem pozorován další jev, jehož souvislost s předchozím není jasná: nad západním obzorem visela řada jasných světel, která se postupně zanořila za vrcholky pohoří Sierra Estrella.\n\nOficiální místa přišla s vysvětlením, že šlo o řadu signálních světlic, které vypálila při cvičení vojenská letadla Fairchild A-10 Thunderbolt II. Arizonský guvernér Fife Symington uspořádal tiskovou konferenci, na které oznámil, že nedošlo k ničemu, co by se nedalo racionálně vysvětlit. Pro odlehčení pak přivedl postavu v kostýmu mimozemšťana, z níž se po odmaskování vyklubal zaměstnanec guvernérova úřadu. V roce 2007 však Symington poskytl novinám rozhovor, v němž prohlásil, že chtěl hlavně zabránit panice, ale ve skutečnosti vůbec neví, co se vlastně oné noci stalo.\n\nK dalším pozorování světel na obloze ve Phoenixu a okolí došlo v únoru 2007 a dubnu 2008. V tomto případě však bylo prokázáno, že jejich původ souvisel s činností Lukeovy letecké základny.\n\nV roce 2007 byl natočen film \"Night Skies\", volně inspirovaný událostí ve Phoenixu.\n\n\nPozorování UFO"}
{"id": "1111993", "url": "https://cs.wikipedia.org/wiki?curid=1111993", "title": "Julian Baumgartlinger", "text": "Julian Baumgartlinger\n\nJulian Baumgartlinger (* 2. ledna 1988, Salzburg, Rakousko) je rakouský fotbalový záložník a reprezentant, který hraje od roku 2016 v klubu Bayer 04 Leverkusen.\n\nNa profesionální úrovni působil postupně v klubech TSV 1860 München, Austria Vídeň, 1. FSV Mainz 05. V sezóně 2015/2016 dovedl Mainz jako kapitán na šesté místo v tabulce, ale v létě odešel do Bayeru Leverkusen,\nkde se upsal do léta roku 2020, poté co Leverkusen aktivoval výkupní klauzuli v ceně 4 milionů eur.\n\nNastupoval v mládežnických reprezentacích Rakouska od kategorie U16.\n\nV A-mužstvu Rakouska debutoval 9. 9. 2009 v kvalifikačním utkání v Bukurešti proti týmu Rumunska (remíza 1:1).\n\n"}
{"id": "1111994", "url": "https://cs.wikipedia.org/wiki?curid=1111994", "title": "Divize C 1998/99", "text": "Divize C 1998/99\n\nV soubojích 34. ročníku České divize C 1998/99 se utkalo 16 týmů dvoukolovým systémem podzim - jaro. Tento ročník začal v srpnu 1998 a skončil v červnu 1999.\n\nZ ČFL 1997/98 sestoupilo do Divize C mužstvo FK Pardubice 1899 a SK Český Brod. Z krajských přeborů postoupila vítězná a druhá mužstva ročníku 1997/98: FC Zenit Čáslav a SK Bělá pod Bezdězem z Středočeského přeboru a FK OEZ Letohrad a SK Semily z Východočeského přeboru. Do divize B bylo přeřazeno mužstvo FC Dropa Střížkov a SK Bělá pod Bezdězem\n\nZdroj: \n\nPoznámky:\n\n"}
{"id": "1111995", "url": "https://cs.wikipedia.org/wiki?curid=1111995", "title": "Heinz Lindner", "text": "Heinz Lindner\n\nHeinz Lindner (* 17. července 1990, Linec, Rakousko) je rakouský fotbalový brankář a reprezentant, který hraje v klubu Eintracht Frankfurt.\n\nV Rakousku debutoval v profesionální kopané v klubu Austria Vídeň.\n\nV A-mužstvu Rakouska debutoval 1. 6. 2012 v přátelském utkání v Innsbrucku proti týmu Ukrajiny (výhra 3:2).\n\n"}
{"id": "1111999", "url": "https://cs.wikipedia.org/wiki?curid=1111999", "title": "Marko Kvasina", "text": "Marko Kvasina\n\nMarko Kvasina (* 20. prosince 1996, Rakousko) je rakouský fotbalový útočník chorvatského původu, který hraje v rakouském klubu Austria Vídeň.\n\nV Rakousku debutoval v profesionální kopané v roce 2014 v klubu Austria Vídeň.\n\nNastupoval za rakouské mládežnické reprezentace.\n\n"}
{"id": "1112000", "url": "https://cs.wikipedia.org/wiki?curid=1112000", "title": "Jestřabí (Libavá)", "text": "Jestřabí (Libavá)\n\nJestřabí (též \"Jestřebí, Jestřábí\", něm. \"Habicht\") je bývalá zemědělská horská obec na Olomoucku. Nachází se na území vojenského újezdu Libavá, jehož vznik znamenal v roce 1946 ukončení její existence. Obec zcela zanikla, kromě drobných pozůstatků staveb se zachovalo pouze výrazné torzo kostela Nejsvětější Trojice. \n\nObec byla poprvé zničena zřejmě již za husitských válek. V roce 1447, kdy byla uváděna jako pustá, připadla statku a panství Velká Bystřice. V roce 1559 byla již osídlena německými kolonisty. Pěstovaly se zde hlavně brambory, oves, žito a len. Nacházel se zde vodní i větrný mlýn, od roku 1814 fungovala škola, počátkem 20. století záložna. \n\nDo působnosti zdejší fary spadaly obce Nepřívaz a Varhošť. Kostel Nejsvětější Trojice byl vystavěn ve 2. polovině 16. století. Opraven byl roku 1806, míval tři oltáře. Církvi byl odebrán v roce 1950, patří Ministerstvu obrany ČR.\n"}
{"id": "1112001", "url": "https://cs.wikipedia.org/wiki?curid=1112001", "title": "Horné Saliby", "text": "Horné Saliby\n\nHorné Saliby () jsou obec na Slovensku v okrese Galanta. Žije zde obyvatel. První písemná zmínka o obci pochází z roku 1233.\n\nZmínky o obci se objevují v roce 1158, kdy je součástí Pannonhalmského opatství, pod názvem \"Zele\". V 16. století patřila rodu Turzů, Báthoryů a v 17. století rodu Esterházů. Vídeňská arbitráž v roce 1938 přisoudila obec Maďarsku, kam patřila do roku 1945.\n\nV červenci 1957 přicestoval do Československa vietnamský prezident Ho Či Min a navštívil mj. jednotné zemědělské družstvo v Horních Salibách. Při příležitosti výročí 60 let od této události byla v obci odhalena pamětní tabule.\n\nV obci jsou dva kostely – klasicistní římskokatolický sv. Vavřince z roku 1775 a evangelický postavený v letech 1786–90. Hospodářský růst od roku 1938 umožnil vybudování termálního koupaliště a dalších novostaveb.\n\n"}
{"id": "1112003", "url": "https://cs.wikipedia.org/wiki?curid=1112003", "title": "Rataj", "text": "Rataj\n\nRataj (stč. oráč, podruh či čeledín) je příjmení:\n\n\n"}
{"id": "1112005", "url": "https://cs.wikipedia.org/wiki?curid=1112005", "title": "Seznam trolejbusových linek ve Zlíně a v Otrokovicích", "text": "Seznam trolejbusových linek ve Zlíně a v Otrokovicích\n\nSeznam trolejbusových linek ve Zlíně a v Otrokovicích uvádí přehled linek trolejbusů ve Zlíně a v Otrokovicích. Místní trolejbusovou dopravu zde provozuje Dopravní společnost Zlín–Otrokovice.\n\nV současnosti je v provozu 13 trolejbusových linek:\n\n\n"}
{"id": "1112007", "url": "https://cs.wikipedia.org/wiki?curid=1112007", "title": "Markus Suttner", "text": "Markus Suttner\n\nMarkus Suttner (* 16. dubna 1987, Hollabrunn, Rakousko) je rakouský fotbalový obránce a reprezentant, který hraje v klubu FC Ingolstadt 04.\n\nV Rakousku debutoval v profesionální kopané v klubu Austria Vídeň.\n\nV A-mužstvu Rakouska debutoval 29. 2. 2012 v přátelském utkání proti týmu Finska (výhra 3:1).\n\n"}
{"id": "1112008", "url": "https://cs.wikipedia.org/wiki?curid=1112008", "title": "Křížová cesta (Třešť)", "text": "Křížová cesta (Třešť)\n\nKřížová cesta v Třešti na Jihlavsku se nachází přibližně 500 metrů východně od centra města a vede směrem na Šibeniční vrch.\n\nKřížovou cestu tvoří čtrnáct zastavení v podobě kamenného hranolu na podstavci s nikou s pašijovými obrazy a s kamenným křížem na vrcholu. Vede od kostela svatého Martina k šibeničnímu vrchu, kde se ve starých dobách vykonávalo hrdelní právo. Cestu nechal postavit Franz Killian, vysvěcena byla 4. 6. 1878 misionáři.\n\nV roce 1991 byla křížová cesta opravena. Je součástí Naučné stezky Špičák.\n\n"}
{"id": "1112010", "url": "https://cs.wikipedia.org/wiki?curid=1112010", "title": "Beograd-Glavna", "text": "Beograd-Glavna\n\nBeograd-Glavna (v srbské cyrilici Београд-Главна) je bývalé hlavní nádraží v srbské metropoli Bělehradu. Nachází se na břehu řeky Sávy, v centru města (na náměstí Savski trg, nedaleko křižovatky Mostar). Na přelomu let 2017/2018 byl provoz na nádraží postupně přesouván na nové nádraží Bělehrad Prokop. \n\nPřestože se svojí velikostí nemůže měřit s většinou velkých nádraží v Evropě, ba ani bývalé Jugoslávii, je bělehradské hlavní nádraží nejrušnější železniční stanici srbské metropole. Vyjíždějí odsud jak mezinárodní rychlíky (např. Avala, Hellas Express), tak i vlaky obsluhující další hlavní srbská města (Novi Sad, Subotica, Niš, Kragujevac, Užice, Valjevo aj). Regionální vlaky z hlavního nádraží nejsou vypravovány; pro ty slouží stanice Bělehrad Prokop.\n\nBudova nádraží byla vybudována v letech 1881-1885 jako součást budované mezinárodní železniční tratě z Vídně do Istanbulu. Jednalo se o první zastávku jižně od rakousko-uherského území (po Zemunu). Výstavbu nádraží zahájila společnost Orientální dráha (CO). Ta stavbu ale ještě před jejím dokončením převedla na srbské dráhy. Srbské státní železnice byly totiž založeny teprve až roku 1883.\n\nArchitektem stavby byl Dragiša Milutinović, významný srbský architekt i učenec. Stavba pokračovala ve stejném tempu, jako výstavba páteřní trati do Niše. V roce 1883 již byla omítnuta a probíhaly dokončovací práce. Na stavbě nádraží pracovalo ještě v roce 1884 přes pět tisíc dělníků. Slavnostní otevření tratě do města Niš se nicméně nestihlo; nové nádraží mohlo být používáno až od září 1885.\n\nProvoz vlaků na bělehraské hlavní nádraží nicméně Orientální dráha zajišťovala až do roku 1913, kdy její aktivity mimo území Osmanské říše ustaly. Nádraží patřilo mezi jednu z mála velkolepých budov, které se v nově nezávislém Srbsku a Bělehradě jako hlavním městě s nějakými 35 000 obyvatel, nacházely.\n\nV průběhu 60. let 20. století prošlo nádraží komplexní přestavbou, během které byly odstraněny některé historické dekorativní prvky. Zbourány byly některé věže v průčelí budovy směrem ke \"Karađorđevě ulici\". Byla také zmodernizována odbavovací hala.\n\nV roce 1974 byl vybudován velkolepý plán přestavby bělehradského železničního uzlu. Přestože nebyl nikdy realizován, počítal s odstraněním původního, kapacitně značně nevyhovujícího hlavního nádraží. Nahradit jej mělo nové nádraží Beograd Centar, které však slouží nyní jen regionální dopravě. Cílem bylo uvolnit nevyužívaný prostor v blízkosti hlavního nádraží pro novou výstavbu na břehu Sávy. Vzhledem k hospodářským těžkostem a rozpadu Jugoslávie však plán nakonec nebyl realizován.\n\nBělehradské hlavní nádraží bylo svědkem řady historických událostí Srbska a později i Jugoslávie. Právě přes něj putovaly ostatky Josipa Broze Tita po jeho smrti v Lublani v roce 1980.\n\nOd roku 1981 je budova nádraží kulturní památkou. Na nedalekém Sávském náměstí se nachází významný dopravní uzel městské dopravy (tramvají a autobusů). \n\nV roce 2015 bylo nádraží jedním z center na tzv. Balkánské trase v rámci evropské migrační krize. Ještě v následujících letech přebývali migranti v nedalekých lokalitách okolo nádraží, např. v parku Bristol. \n\nV druhém desetiletí 21. století byl provoz na nádraží postupně omezován v souvislosti s developerským projektem Beograd na vodi. V prosinci 2017 se novým hlavním nádražím stala stanice Bělehrad-Prokop v jižní části města. Změna byla uskutečněna v souvislosti s novými jízdními řády vlaků v celé Evropě. Na začátku roku 2018 byl provoz na původním hlavním nádraží Beograd-Glavna zcela přerušen. \n\nV zimě 2018 byly sneseny kolejnice z dvou kolejí na nádraží; do 1. července 2018 se počítá s naprostým přerušením jakéhokoliv provozu. Historická budova nádraží bude v rámci projektu Beograd na vodi zachována jako historické nebo přírodovědecké muzeum.\n"}
{"id": "1112011", "url": "https://cs.wikipedia.org/wiki?curid=1112011", "title": "Vláda Vladislava Ardzinby", "text": "Vláda Vladislava Ardzinby\n\nVláda Vladislava Ardzinby byla vůbec první vládou mezinárodně neuznané Abcházie. Postupně vznikala už před válkou v Abcházii v letech 1992 až 1993, ale oficiálně zahájila své působení až poté, co byl Vladislav Ardzinba zvolen prezidentem v roce 1994. Jeho vláda trvala 11 let až do roku 2005, kdy byl zvolen jeho nástupce Sergej Bagapš.\n\n"}
{"id": "1112013", "url": "https://cs.wikipedia.org/wiki?curid=1112013", "title": "Jaroslav Andrejs (spisovatel)", "text": "Jaroslav Andrejs (spisovatel)\n\nJaroslav Andrejs (11. dubna 1908, Praha – 19. října 2002, Praha) byl první český autor, který komplexně literárně zpracoval příběh atentátu na Heydricha (kniha Za Heydrichem stín, 1947). \n\nOd roku 1936 pracoval jako novinář. V prvním období své tvorby používal pseudonymy Jan Dreys a Jan Drejs. Již před 2. světovou válkou se uplatnil jako autor literatury pro mládež (Ostrůvek přátelství). Využil i svých zkušeností z cestování po Evropě a afrických arabských zemích, které v mládí navštívil (Uprchlíci z Alžíru). Uplatnil se i jako autor povídek v časopise Hvězda i autor námětu filmu; je uváděn i jako autor rodokapsů (Janáček, Michal: Svět rodokapsu). \nJeho nejúspěšnějším dílem je zpracování tématu atentátu na Heydricha v knize „Za Heydrichem stín“, kterou vydal pod pseudonymem Jan Drejs v Našem vojsku již v roce 1947. Jedná se o první literární zpracování tohoto tématu; i když od té doby byla řada informací výzkumem zrevidována, je kniha dodnes působivá. Zpracování rozšířil v knize „Smrt boha smrti“ v roce 1997. Zemřel ve více než čtyřiadevadesáti letech. \n\n\n\n\n"}
{"id": "1112017", "url": "https://cs.wikipedia.org/wiki?curid=1112017", "title": "Tomáš Kňourek", "text": "Tomáš Kňourek\n\nTomáš Kňourek (* 29. května 1972) je od roku 2013 člen Rady Českého rozhlasu (v letech 2016 až 2018 její místopředseda).\n\nV letech 1986 až 1990 vystudoval střední ekonomickou školu a v letech 1990 až 1992 nástavbové studium cestovního ruchu na obchodní akademii. V roce 1995 studoval na jazykové škole v australském Sydney. Při zaměstnání pak v letech 2009 až 2013 absolvoval pražskou Vysokou školu finanční a správní (získal tak titul Bc.). Aktivně se domluví anglicky, částečně i německy.\n\nPracovní kariéru začínal v Hospodářských novinách, kde v letech 1996 až 1999 působil jako redaktor a editor. V roce 2000 krátce pracoval na pozici editora v Mladé frontě DNES, aby se mezi roky 2001 a 2002 vrátil do Hospodářských novin jako editor.\n\nV letech 2003 až 2005 byl tiskovým mluvčím městské části Praha 8. V roce 2006 krátce působil jako ekonomický redaktor v České tiskové kanceláři (ČTK). Od roku 2007 pracoval na pozici referenta odboru kultury městské části Praha 8.\n\nV únoru 2013 byl zvolen Poslaneckou sněmovnou PČR členem Rady Českého rozhlasu. V prvním kole volby získal 86 hlasů ze 180 možných, to ale nestačilo, postoupil však do kola druhého. V něm již obdržel 105 hlasů ze 153 možných a byl zvolen. Do Rady ČRo jej navrhlo občanské sdružení ARTEKO. Na konci dubna 2016 se stal místopředsedou rady, tuto funkci zastával do dubna 2018. Mandát člena Rady Českého rozhlasu mu zanikl v únoru 2019.\n\nDne 13. března 2019 byl opět zvolen členem Rady Českého rozhlasu, získal podporu 95 poslanců (ke zvolení bylo třeba 88 hlasů).\n\nKdyž v červenci 2018 odvysílala rozhlasová stanice Vltava hudebně literární pořad \"„Ahoj! aneb Na počátku byla voda“\", prohlásil Kňourek, že v pořadu zazněla \"„tvrdá pornografie“\". Konkrétně se jednalo o pasáž citovanou z knihy \"Linie krásy\" od britského spisovatele Alana Hollinghursta. Konkrétně se jednalo o větu \"\"…provokující penis, který mu zrovna teď trčel nad koulemi drze jako vykřičník.\"\" Sám Kňourek pak ke kauze pro Parlamentní listy dodal: \"„Alan Hollinghurst je podle mě homosexuální aktivista převlečený za spisovatele. Uvedené oplzlosti svědčí o úrovni společenského života Velké Británie, země, která je dobrovolně zaplavována tou nejodpudivější formou islámu, kdy do některých městských čtvrtí domorodci raději nechodí, ‚lidé‘ se asi z dlouhé chvíle polévají kyselinou a bodají nožem. Fakt, že je zde za slavného spisovatele vydáván chlípník, nelegitimuje Český rozhlas, aby takové prasečiny poslouchaly naše děti. Tak špatně, jak dnešní Velká Británie, na tom ještě Česká republika není a doufám, že nikdy nebude.“\"\n"}
{"id": "1112018", "url": "https://cs.wikipedia.org/wiki?curid=1112018", "title": "Ernst Schwarz (germanista)", "text": "Ernst Schwarz (germanista)\n\nErnst Schwarz (19. června 1895 Nový Bor – 14. dubna 1983 Buckenhof u Erlangenu) byl německý germanista zaměřující se na německé dialekty, jejich vztah k slovanskému působení v českých zemích.\n\nPo vojenské službě za první světové války absolvoval Německou univerzitu v Praze roku 1920, poté učil, roku 1923 se habilitoval na univerzitě v oboru germánské filologie. Po vstupu do NSDAP v roce 1939 byl děkanem filosofické fakulty Karlovy univerzity v letech 1939–1941. Po roce 1945 byl z Československa odsunut a učil v Řeznu a v letech 1955–1963 na univerzitě v Erlangenu.\n\n"}
{"id": "1112019", "url": "https://cs.wikipedia.org/wiki?curid=1112019", "title": "Eduard Formánek", "text": "Eduard Formánek\n\nEduard Formánek (7. dubna 1845 Klatovy - 9. srpna 1900 Dafně u řecké Soluně) byl český botanik, badatel flóry Balkánského poloostrova.\n\nEduard Formánek se narodil 7. dubna 1845 v Klatovech. Po absolvování obecné školy studoval na klatovském gymnáziu. Dále pokračoval ve studiu filozofie v Praze. Roku 1868 ukončil studium doktorátem. Po ukončení univerzity působil na gymnáziu v Litomyšli a pak ve Vidnavě. V roce 1873 byl jmenován profesorem na českém gymnáziu v Brně. Vyučoval zde přírodopis, matematiku a fyziku. Kromě vyučování se zabýval terénní botanikou, především květenou Moravy a rakouské části Slezska. Byl také badatelem flóry Balkánského poloostrova, zamýšlel vydat \"Květenu Makedonie\". Od roku 1887 tuto oblast o prázdninách pravidelně navštěvoval. Právě při jedné z cest na Balkán zemřel.\nÚdaje o nových balkánských taxonech (bylo jich přes 140) uveřejnil v časopisu Verhandlungen des naturforschenden Vereines in Brünn. Jeho stěžejním dílem je dvoudílná Květena Moravy a rakouského Slezska, kterou vydal vlastním nákladem v Brně v letech 1887 a 1892.\nNa Formánkově rodném domě v Klatovech, bývalé Říšské ulici byla 27. srpna 1905 odhalena pamětní deska. Byla pořízena nákladem prostějovského přírodovědného klubu a autorem byl sochař a cizelér Prokop Nováček.\n\n"}
{"id": "1112020", "url": "https://cs.wikipedia.org/wiki?curid=1112020", "title": "Veřejná prospěšnost", "text": "Veřejná prospěšnost\n\nVeřejná prospěšnost je činnost právnické osoby, jejímž posláním je přispívat k dosahování obecného blaha. Za veřejně prospěšné jsou považovány zejména různorodé nestátní neziskové organizace a církve. Princip soukromoprávní veřejné prospěšnosti je v tom, že nejde pouze o monopol veřejné moci. Veřejná prospěšnost se neváže přímo na právní formu, mohou ji tak mít i obchodní korporace (zejména sociální družstvo), vždy však jejich hlavní činnost musí v souladu se zakladatelským právním jednáním spočívat v „dosahování obecného blaha“. Dalšími podmínkami je, že na jejich činnost mají podstatný vliv jen bezúhonné osoby, svůj majetek získávají z poctivých zdrojů a využívají jej hospodárně.\n\nStatus veřejné prospěšnosti v českém právním řádu byl upraven v občanském zákoníku (§ 146–150), příslušný prováděcí zákon však nikdy nebyl přijat. Jako hlavní důvod bylo uváděno to, že v českém právu nebyly veřejně prospěšné společnosti nijak zvýhodňovány. Návrh prováděcího zákona o statusu veřejné prospěšnosti, který by mj. umožnil zápis statusu do veřejných rejstříků, schválila v souvislosti s rekodifikací soukromého práva 8. srpna 2013 Poslanecká sněmovna, ale v Senátu byl následně 12. září téhož roku zamítnut. Od té doby nebyl další podobný návrh podán, ačkoli kromě občanského zákoníku s ním např. v ustanoveních § 85–93 původně počítal i zákon o zvláštních řízeních soudních. Český právní řád výslovně upravuje jen daňové zvýhodnění \"veřejně prospěšného poplatníka\", jehož vymezení je však oproti úpravě v občanském zákoníku užší. Nakonec byl tedy status veřejné prospěšnosti na návrh Senátu od 1. ledna 2018 zrušen a zůstala pouze obecná definice veřejné prospěšnosti v § 146 občanského zákoníku.\n\n"}
{"id": "1112021", "url": "https://cs.wikipedia.org/wiki?curid=1112021", "title": "Martin Hinteregger", "text": "Martin Hinteregger\n\nMartin Hinteregger (* 7. září 1992, Feldkirchen in Kärnten, Rakousko) je rakouský fotbalový obránce a reprezentant, který hraje v klubu Borussia Mönchengladbach.\n\nV Rakousku debutoval v profesionální kopané v roce 2010 v klubu FC Red Bull Salzburg.\n\nPůsobil v některých mládežnických reprezentacích Rakouska.\n\nV A-mužstvu Rakouska debutoval 19. 11. 2013 v přátelském utkání ve Vídni proti týmu USA (výhra 1:0).\n\n"}
{"id": "1112023", "url": "https://cs.wikipedia.org/wiki?curid=1112023", "title": "Martin Harnik", "text": "Martin Harnik\n\nMartin Harnik (* 10. června 1987, Hamburg, Západní Německo) je německo-rakouský fotbalový útočník a reprezentant Rakouska, od roku 2018 hráč německého klubu Werder Bremen.\n\nNa profesionální úrovni působil postupně v klubech Werder Brémy, Fortuna Düsseldorf, VfB Stuttgart a Hannover 96.\n\nNastupoval v některých mládežnických reprezentacích Rakouska (U19, U20, U21).\n\nV A-mužstvu Rakouska debutoval 22. 8. 2007 v přátelském utkání ve Vídni proti reprezentaci České republiky (remíza 1:1). Při svém debutu vstřelil gól.\nZúčastnil se mistrovství Evropy 2008 (spolupořadatelství Švýcarska s Rakouskem), kde Rakušané obsadili se ziskem 1 bodu nepostupové třetí místo v základní skupině B.\n\n"}
{"id": "1112024", "url": "https://cs.wikipedia.org/wiki?curid=1112024", "title": "Extensible Binary Meta Language", "text": "Extensible Binary Meta Language\n\nEBML (Extensible Binary Meta Language) je binární formát souboru. Byl inspirován formátem XML, ale na rozdíl od něj není textový, ale binární. \n\nFormát EBML byl vytvořen v rámci projektu Matroska, za účelem ukládání tohoto multimediálního kontejneru do binárního souboru. Díky svému návrhu však není na tento účel omezen a je možné pomocí něj ukládat libovolná strukturovaná data. Pro práci s EBML v jazyce C++ nabízí vývojový tým Matroska knihovnu https://github.com/Matroska-Org/libebml.\n\n\n\nObdobně jako XML, i EBML se skládá z elementů, a to povinně kořenového elementu a nepovinně dalších.\nKaždý element se skládá ze tří částí: ID, Popis velikosti a poté samotná data.\n\nID je číslo, které je kódováno v jednom až čtyřech bytech. Velikost je určena pozicí první jedničky v binárním zápisu, tj. ID bude vypadat takto (kde místo x je binárně zakódované číslo ID):\n\nPopis velikosti je číslo, určující počet bytů dat, které daný element obsahuje. jeho hodnota je v rozmezí 1 až 2, což znamená, že data elementu mohou mít velikost od 1 bytu do zhruba 72000 terabytů. Popis velikosti je kódován obdobně jako ID:\n\nData jsou posloupnost bytů, o velikosti určené popisem velikosti, která není nijak interpretována formátem EBML, tj. formát již závisí pouze na tvůrci konkrétního souboru.\n\n"}
{"id": "1112037", "url": "https://cs.wikipedia.org/wiki?curid=1112037", "title": "Elysia chlorotica", "text": "Elysia chlorotica\n\nElysia chlorotica je druh plže, který prolomil hranici mezi rostlinami a živočichy tak, jak jsme ji dosud znali. Žije na pobřeží Atlantského oceánu (Kanada a USA).\n\nMalí plži jsou hnědí s červenými skvrnami. Postupně ale zezelenají díky chlorofylu získanému tzv. „kleptoplastií“ (odnětím kompletních chloroplastů původnímu hostiteli) ze zelených řas tvořících jejich potravu. Chloroplasty totiž nestráví, ale oddělí od ostatní potravy a nepoškozené přesunou do svých buněk.\n\nPřestože plži nedokážou vytvářet nové chloroplasty, dokáží již získané udržet funkční až 10 měsíců a v případě nedostatku potravy přežít jen z chloroplasty syntetizovaného cukru. Plž se tedy může živit řasami nebo fotosyntézou získanými cukry.\n\nZnaky rostlin i živočichů nesou i zástupci \"Euglenophyt\" např. \"Euglena viridis\", ale to jsou jen jednobuněčné organismy.\n\n"}
{"id": "1112038", "url": "https://cs.wikipedia.org/wiki?curid=1112038", "title": "Tumblr", "text": "Tumblr\n\nTumblr je americká sociální síť, takzvaná \"microblogging\" stránka, kterou vytvořil David Karp v roce 2007 a sídlí v New Yorku. Od srpna 2019 ji vlastní společnost Automattic. Služba umožňuje uživatelům zveřejňovat multimédia či další obsah na vlastním blogu. Pro uživatele jsou jednotlivé blogy dostupné přes hlavní stránku „dashboard\".\n\nK 2019 se uvádí počet blogů na Tumblru přes 475 milionů. V lednu 2016 dosáhla tato webová stránka 555 milionů návštěvníků za měsíc.\n\nVytváření Tumblr začalo v roce 2006 z iniciativy a zájmu Davida Karpa, který se již nějakou dobu zajímal o \"tumbleblogy\" (krátké formy blogů) a čekal dokud někdo vytvoří platformu pro tento typ blogů. Jelikož se do toho nikdo nehnal, rozhodl se do toho pustit společně s Marcem Armentem. Tumblr byl oficiálně spuštěn v únoru 2007. V průběhu dvou týdnů získal 75 000 uživatelů.\n\nV roce 2014 měla síť přes 184 milionů blogů (včetně těch neaktivních).\n\nV květnu 2013 bylo rozhodnuto, že se novým vlastníkem Tumblr stane společnost Yahoo!, která odkoupila Tumblr za 1,1 miliard dolarů. Mnoho uživatelů bylo s touto situací nespokojených, ale nakonec se uzavřela dohoda v červnu téhož roku s tím, že ředitelem zůstává David Karp.\n\nV roce 2017 platformu zakoupil spolu s celou společností Yahoo! americký mobilní operátor Verizon za 4,5 miliardy dolarů. V té době měl Tumblr hodnotu přibližně 350 milionů dolarů.\n\nNa konci roku 2018 došlo k zákazu pornografie a podobného obsahuju 18+ na této sociální síti. Kvůli tomu síť ztratila téměř třetinu všech uživatelů, když jejich počet z 521 milionů uživatelů počet klesl na 370 milionů během 3 měsíců.\n\nV srpnu 2019 se Verizon rozhodl firmu prodat, odkoupila ji firma Automattic stojící za webovou platformou WordPress. Cena se pohybovala přibližně kolem 20 milionů dolarů. V roce 2019 má Tumblr kolem 200 zaměstnanců.\n\n\nTumblr je rok od roku populárnější a blogy si zde zakládají novinové společnosti, známí spisovatelé, umělci, herci a i zpěváci. Důkazem je i blog samotného Baracka Obamy, exprezidenta Spojených států amerických.\n\nS aktivizací Tumblr z Tumblerette, aplikace iOS vytvořené Jeffem Rockem a Garrettem Rossem, roku 2009 tato služba spustila svou oficiální aplikaci pro iPhone. Pro smartphony BlackBerry začala být tato aplikace k dispozici od 17. dubna 2010 prostřednictvím aplikace Mobelux v BlackBerry World. V červnu 2012 Tumblr vydala pro iOS novou verzi, Tumblr 3.0 podporující Spotify, hi-res obrázky a umožňující přístup v režimu offline. Aplikace pro Android je též k dispozici. Aplikace pro Windows Phone byla vydána 23. dubna 2013. Aplikace pro Google Glass byla spuštěna 16. května 2013.\n\nTumblr umožňuje uživatelům odesílat dotazy na ostatní blogy, pod svým jménem i anonymně. Tumblr také nabízí funkci \"fan mail\", která umožňuje uživatelům posílat zprávy na blogy, které sledují.\n\n10. listopadu 2015 Tumblr zavedla integrovanou funkci instant messaging, která umožňuje uživatelům mezi sebou chatovat. Tato funkce byla zavedena \"virálním\" způsobem; byla původně k dispozici skupině 1500 uživatelů, přičemž ostatní uživatelé mohli získat přístup k systému zasílání zpráv jen tehdy, pokud jim byla zaslána zpráva jiným uživatelem, který obdržel přístup do samotného systému. Systém zasílání zpráv podporuje pouze textové konverzace, ale v budoucnu budou přidány další funkce (například skupinového chatu a vkládání obrázků). Tato platforma také nahradí \"fan mail\" systém, který je zastaralý.\n\nV květnu 2012 Tumblr spustila funkci Storyboard, která byla řízena redakčním týmem in-house, jenž zveřejňoval články a videa o pozoruhodných stránkách a uživatelích na Tumblr. V dubnu 2013 byla Storyboard zrušena.\n\n"}
{"id": "1112040", "url": "https://cs.wikipedia.org/wiki?curid=1112040", "title": "Travička zelená", "text": "Travička zelená\n\nTravička zelená je vojenský pochod složený asi kolem roku 1937 sokolským skladatelem Jindřichem Harapátem. \n\nJindřich Harapát (26.11.1895 - 28.3.1975) ve svých dvaceti letech nastoupil jako kapelník střeleckého pluku 11., r. 1918 byl zajat a nastoupil domobraneckých praporů 39 a 40 v Itálii. Po válce v Čechách vyučoval hudbu a dirigování a zároveň byl vedoucím Městského úřadu v Železném Brodě. Obdobně po druhé světové válce. \n\nTravička zelená vyšla poprvé tiskem v roce 1938 jak pro dechovou hudbu, tak pro zpěv ve Vojenském zpěvníku (Vojenský ústav vědecký). \"„Zahajujeme sbírku vojenských pochodových písní sešitem, obsahujícím řadu písní, které byly v soutěži, pořádané r. 1937 ministerstvem národní obrany, uznány za nejlepší, kromě toho je tu i několik jiných písní, získaných mimo tuto soutěž. Při posuzování bylo dbáno především toho, aby byly zajímavé, zpěvné, nepříliš těžké, energické a po textové stránce veselé i povzbuzující. Je to první pokus o naší československou vojenskou píseň. Podobné soutěže míní ministerstvo národní obrany příležitostně opakovat.“\" Během druhé světové války si ji oblíbili vojáci na Středním Východě a byl zároveň pochodem čs. voj. jednotky v SSSR. Při osvobozování v květnu 1945 jí byla vítána čs. obrněná brigáda v Plzni a pravidelně je zpívána u hrobu generála Karla Klapálka na Olšanech.\nVojenské písničky byly samozřejmě skládané i mimo soutěže například Karlem Hašlerem, Karlem Vackem a mnohými jinými profesionálními i amatérskými autory.\n\nSkladba existuje v úpravách pro dechový orchestr, zpěvní hlas, akordeon, 2 flétny a samozřejmě i ve vojenské trojhlasné úpravě, která vyšla v uvedeném vojenském zpěvníku. Harmonie a melodie se v nich místy různí.\nV současné době existuje nahrávka ÚH AČR v nové úpravě pro dechovou hudbu na CD Vojenské ceremoniály (pouze ke služebním účelům AČR).\n"}
{"id": "1112047", "url": "https://cs.wikipedia.org/wiki?curid=1112047", "title": "Národní dům (Banská Bystrica)", "text": "Národní dům (Banská Bystrica)\n\nNárodní dům je dům v Banské Bystrici na Národní ulici 11. Byl postaven v letech 1927–28, autorem budovy je Emil Belluš a projekt byl vypracován v letech 1926-27. Sídlí v něm Státní opera, stálá divadelní a operní scéna města a regionu.\n\nV projektu Národního domu v Banské Bystrici je jasně sledován racionalisticko-funkcionalistický záměr. Projevuje se v řešení divadla s příslušenstvím v jedné hmotové i výtvarné kompozici a k němu přiřazených hotelových částech s veřejnou službou kavárny a restaurace. Je pochopitelné, že tyto komplikované dispoziční, konstrukční, ale i urbanistické problémy vyústily do poměrně složitého hmotného konceptu, který se mladý projektant snažil vylepšit střídmě použitým dekorem. Ale zůstává stále platný správný názor na základní členění provozů i výtvarný důraz na hlavní článek, tak uvážlivé používání kvalitních materiálů. Z rozsáhlých společenských prostor se v původní realizaci zachoval jen divadelní sál, ostatní byly v padesátých letech, na škodu věci, adaptované.\n\nO stavbě Národního domu Belluš píše:\nNárodní dům patří dnes k novodobé historii města. V jeho prostorách se odehrály mnohé historické události prvořadé důležitosti, které z něj činí i památku národní, historickou.\n\nV Národním domě má své sídlo dodnes jediná stálá divadelní a operní scéna města a regionu. Její provozní a technické zázemí nebylo dostačující ani v době postavení budovy. Restaurační a kavárenská část dnes opět slouží svému původnímu účelu, po předchozí změně funkce však skoro úplně zmizel původní interiér. Hotelová část se svým skromným komfortem dnes už nevyhovuje.\n"}
{"id": "1112048", "url": "https://cs.wikipedia.org/wiki?curid=1112048", "title": "Stredoslovenská galéria", "text": "Stredoslovenská galéria\n\nStredoslovenská galéria v Banské Bystrici je regionální galerie s programovým zaměřením na prezentaci, výzkum a tvorbu sbírek moderního a současného umění. Součástí galerie je i stálá expozice Dominika Skuteckého založená v roce 1956. \n\nOd založení v roce 1956 při Krajském vlastivědném muzeu měla několik správců. Do roku 2007 fungovala pod jménem Štátna galéria v Banskej Bystrici. Od té doby je v působnosti Banskobystrického samosprávného kraje. Ve stálé expozici Dominika Skuteckého probíhá od února 1994 výstava 50 děl tohoto slovenského realistického malíře přelomu 19. a 20. století. \nMezi další výstavy patří \"Architektura Slovenska před a po roce 1989\" ve spolupráci se Spolkem architektů Slovenska \"Předpremiéra 20 let fotografie na VŠVU\", \"Výstava doktorandů Fakulty výtvarných umění v Banské Bystrici - Roman Rembovský, Juraj Valica\" a jiné. Galerie spolu s městem Banská Bystrica a garantem Akademií umění uspořádala také soutěžní bienále designu \"LOGO 2010\" i \"Putování do země zázračna - Slovenská divadla dětem\" o dětském divadle. Galerie hostuje i putovní výstavy slovenských a zahraničních galerií.\n\nStředoslovenská galéria nabízí také knihovnu se studovnou a s přístupem k monografiím, katalogem a odbornými publikacemi o umění Slovenska i zahraničí. Prostory galerie také slouží k přednáškám, seminářům a lze je též pronajmout.\n\nStředoslovenská galerie výstavuje ve třech budovách v historickém centru Banské Bystrice. Krátkodobé výstavy jsou organizovány v budově bývalé banskobystrické radnice Praetoria a v Bethlenově domě. Stálá expozice Dominika Skuteckého je umístěna v jeho původní neorenesanční vile postavené podle vlastníkova návrhu v roce 1896. Dům stojí na Horní ulici č. 55. Dnes je sídlem stálé výstavy jeho díla, znovu otevřené 14. února 2012. V roce 2008 byla v prostorách bývalého studia této vily zřízena nová část galerie zvaná room 19_21. Tento prostor je určen výstavám umělců hlavně mladší generace.\n"}
{"id": "1112050", "url": "https://cs.wikipedia.org/wiki?curid=1112050", "title": "Náhrdelníková aféra", "text": "Náhrdelníková aféra\n\nNáhrdelníková aféra byla aférou ohledně údajné koupě velice drahého diamantového náhrdelníku francouzskou královnou Marií Antoinettou v době počátku velké francouzské revoluce. Francie trpěla hospodářskou krizí, byl nedostatek peněz. Fancouzský lid si žádal změnu, neboť vinil ze svého neštěstí hýřivou, rozhazovačnou šlechtu a aristokraty. Nejviditelnějším předmětem této nevole byla královna Marie Antoinetta, jež utrácela astronomické sumy za nákup luxusních šatů, šperků, pompézních účesů a různých pochoutek. Z tohoto důvodu se lid vzbouřil proti vládě krále Ludvíka XVI i jeho manželce. Cena náhrdelníku byla tak vysoká, že by dokázala zruinovat státní pokladnu. Přestože se jednalo pouze o intriky hraběnky Jeanne de la Motte a Marie Antoinetta ve skutečnosti náhrdelník nikdy nezakoupila, spustila tato událost vlnu protestů a nenávisti vůči královně mezi francouzským lidem. Dle něj mohla královnina marnotratnost za krach pokladny a chudobu poddaných ve Francii.\n\nPůvodně byl určen pro metresu krále Ludvíka XV. madame du Barry. Král si své milenky natolik vážil, že pro ni nechal vyrobit náhrdelník u klenotnické firmy Böhmer-Bassenge. Bohužel náhle onemocněl neštovicemi, zemřel, a proto nemohl náhrdelník zaplatit. Šperk měl podobu dvou řetězů posázených pěti sty čtyřiceti mimořádně čirými drahými diamanty, z nichž visely kameny hruškovitého tvaru obklopené trsy drahokamů o celkové hmotnosti 2 800 karátů. Jeho tehdejší cena činila 1 600 000 livrů, což je v přepočtu přibližně 74 milionů Kč.\n\nCharles Böhmer a jeho společník Paul Bassenge na šperku pracovali přes 4 roky. Madame du Barry byla po smrti Ludvíka XV. ode dvora vyhnána, odešla do ústraní a šperk nemohla získat. Klenotníci nepochybovali, že náhrdelník prodají královně Marii Antoinettě, jež byla pověstná svou zálibou v luxusu, drahých šatech a špercích. Neočekávali, že královna odmítne, protože jí hrdost nedovolí obléknout šperk určený jiné ženě, a nadto kurtizáně. Oba klenotníci propadli zoufalství, neboť na koupi diamantů si vypůjčili mnoho peněz, které bylo třeba splatit. Rozebrat šperk a rozprodat jednotlivé diamanty nepřicházelo v úvahu – jejich kupní cena by byla nižší než prodejní a obchod by se jim nevyplatil.\n\nHraběnka de la Motte zatoužila vlastnit drahý náhrdelník, nikoliv za účelem nosit jej, nýbrž aby rozprodala diamanty a rychle zbohatla. Klenotník Charles Böhmer se domníval, že hraběnka je věrnou přítelkyní královny a že by dokázala královnu přemluvit ke koupi, čehož Jeanne de la Motte využila.\n\nDále do v aféry vstoupil francouzský diplomat a kardinál Louis de Rohan. Neměl Marii Antoinettu ani její matku císařovnu rád. Za jejího života rozhlašoval u vídeňského dvora, že královna má pletky s hrabětem d'Artois, a dokonce uvedl pikantní podrobnosti jejich údajného poměru. Od té doby jej královna nenáviděla, přičemž kardinál se snažil všemožně získat její náklonnost zpět a údajně se i stát jejím milencem. Jeho tužeb využila Jeanne de la Motte a poradila kardinálovi, aby Marii Antoinettě přispěl na koupi drahého náhrdelníku. Jeanne měla být touto koupí pověřena. Kardinál ve skutečnosti netušil, že toto celé je pouhý výmysl a že se stal obětí hraběnčina podvodu.\n\nPaní De la Motte využila pozoruhodné podoby Marie Antoinetty s prostitutkou jménem Marie Nicole Leguayová. Kardinál se s královninou dvojnicí tajně sešel, přičemž si vzájemně vyměnili milostné dopisy a Marie Nicolle kardinálovi ještě předala pověření ke koupi šperku podepsané „Marii Antoinettou Francouzskou“. Pověření bylo samozřejmě falešné, stejně jako podoba podpisu, neboť pravá královna se podepisuje pouze křestním jménem.\n\n1. srpna 1785 navštívil kardinál Rohan firmu Böhmer-Bassenge. Pověřen falešnými listinami oznámil klenotníkům, že Marie Antoinetta žádá o tříměsíční odklad první splátky a odevzdal jim jako záruku 35 000 livrů, kterými se královně chtěl zavděčit. Charles Böhmer ještě toho dne navštívil Versailles a domáhal se zaplacení. Tak bylo zjištěno, že královna byla podvedena a ve skutečnosti si náhrdelník nekoupila.\n\nJeanne de la Motte s pomocí svého manžela a milence šperk rozebrala a po jednotlivých diamantech jej prodávala na černém trhu.\n\n15. srpna 1785 byl kardinál předvolán do Versailles, kde královskému páru osvětlil průběh celého incidentu. Omluvil se královně a zavázal se uhradit náhrdelník celý. Z důvodu královniny nevraživosti k němu byl ovšem de Rohan zatčen a vsazen do vězení v Bastile. O tři dny později byla zadržena i Jeanne de la Motte.\n\nDne 22. května 1786 zahájil francouzský parlament vyšetřování. Zprostil kardinála všech obvinění. Jeanne de la Motte ovšem odsoudil k veřejnému bičování, vypálení cejchu ve tvaru písmene V jakou \"voleuse\" – zlodějka – na obě ramena a doživotnímu žaláři. Hraběnka záhadně po desetiměsíčním věznění uprchla do Anglie. Zde se shledala se svým manželem a vydala \"Paměti\", v nichž se marně pokoušela ospravedlnit svůj čin. Rozhodně nestrádala – náhrdelník totiž hrabě de la Motte vzal s sebou do Londýna. I přes pro hraběnku pozitivní konec celé aféry v záchvatu šílenství zanedlouho vyskočil z okna a zemřel.\n\nPodvod získal publicitu a stal se z něj skandál. Královna v něm sice figurovala nevinně, ale lid si na jeho základě ještě zřetelněji uvědomil kontrast mezi marnotratnou šlechtou a vlastní bídou. Několik dní po procesu při příležitosti děkovné bohoslužby za narození jejího druhého syna přivítal královnu ledový chlad pařížských občanů, při návštěvě divadla ji publikum dokonce vypískalo. V reakci na toto chování se Marie Antoinetta vzdala hýřivého života i zábavy ve společnosti a více se stáhla do soukromí zámečku Trianon. Bohužel bylo již příliš pozdě a nepokoje mezi lidem více a více stoupaly.\n\nFilm \"Aféra s náhrdelníkem\" od amerického režiséra Charlese Shyera je celou událostí inspirován.\n\n"}
{"id": "1112053", "url": "https://cs.wikipedia.org/wiki?curid=1112053", "title": "Anofeles", "text": "Anofeles\n\nAnofeles (\"Anopheles\") je rod hmyzu z čeledi komárovitých. Název pochází ze starořeckého výrazu ἀνωφελής, který znamená „nepotřebný“. Do tohoto rodu náleží více než čtyři sta druhů, které se vyskytují v teplých a vlhkých oblastech celého světa. Některé druhy jsou známé jako přenašeči malárie.\n\nPříslušníci rodu anofeles se od ostatních komárů liší tím, že při sezení nezaujímají rovnoběžnou polohu těla vůči podkladu, ale mají zadní část výše než hlavu. Larvy anofelů se vyvíjejí ve vodě, plavou v horizontální poloze, kdežto larvy jiných komárů zaujímají vertikální pozici. Proměna z vajíčka přes larvu a kuklu v dospělce trvá v závislosti na klimatických podmínkách pět až čtrnáct dní. Samečci jsou neškodní, kdežto samičky se živí krví teplokrevných živočichů včetně lidí, kterou sají především v noci. V jejich slinách mohou přežívat krvinkovky, zejména druh \"Plasmodium falciparum\", který se rozmnožuje pomocí sporogonie. Prvok napadá játra a krev infikované osoby. Podle výzkumů mají samičky anofelů, které jsou hostitelkami plasmodií, citlivější čich a dokáží tak lépe detektovat lidský pot než ostatní samičky. Malárie je v Africe a jižní Asii dosud rozšířenou chorobou, která si vyžádá okolo milionu lidských životů ročně.\n\nV České republice žijí druhy \"Anopheles messeae\", \"Anopheles claviger\" a \"Anopheles hyrcanus\". Přenos malárie však u nich nehrozí, protože na českém území nežijí žádní lidé infikovaní malárií – ta byla v Evropě vymýcena v padesátých letech 20. století.\n\n"}
{"id": "1112061", "url": "https://cs.wikipedia.org/wiki?curid=1112061", "title": "Internetové rádio", "text": "Internetové rádio\n\nInternetové rádio, neboli e-rádio je rádio, jehož program je šířen v digitální formě přes internet. Co se týče vysílání a přijímání zvuku je podobné klasickému rádiu. Na druhé straně ale je odlišné od podcastingu, při kterém se vyžaduje stahování pořadů (dat) a také nemá nic společného s poskytováním obsahu na přání (ze seznamu). Mnohá internetová rádia existují souběžně se svými klasickými pozemními verzemi, existují však i čistě internetová rádia.\n\nInternetové rádio je dostupné z jakéhokoliv místa na světě s připojením na internet. To z něj dělá populární službu pro lidi, kterým tradiční lokální stanice nedokáží poskytnout požadovaný druh hudby (jako world music, jazz, heavy metal, elektronickou hudbu, operu, atd.). Některé rádia nabízejí nonstop zpravodajství, sport, politiku a množství různých jiných žánrů.\n\nJeden z nejběžnějších způsobů jak distribuovat internetové rádio je streaming (kontinuální proudění dat) a využití ztrátového zvukového kodeku, např. MP3, AAC, Ogg Vorbis, Windows Media Audio či RealAudio. Bity jsou \"streamované\" (transportovány) přes internetovou síť v TCP nebo UDP paketech, pak spojeny a hrané během asi 2-10 sekund, v závislosti na serverových charakteristik. Toto zpoždění je označováno jako \"lag\" (běžný jev v IT, pakety se jen někde zdrží).\n\n\nObecně je multimediální obsah datově objemný, a tak skladovat a přenášet jej je náročné. Kvůli tomu se skladovány i streamované data komprimují.\n\nPokusy zobrazit média na počítačích sahají až do jejich začátků - poloviny 20. století Akademické experimenty v roce 1970 prokázaly pouze základní koncepty a možnosti streamování médií na počítačích.\nKe konci 80 let byly spotřebitelsky orientované počítače dostatečné výkonné na to, aby spouštěly různá média. Primární technické problémy se streamováním byly mít dostatečně výkonný procesor a podporu pro tak velký tok dat a vytvořit operační systém, který by neměl problémy s přehráváním médií. Avšak v té době se média distribuovaly na CD nosičích a ne přes internet. Konec 90. let 20. století přinesl větší propustnost sítě, zvýšila se přístupnost k Internetu a rozšířilo se použití standardních protokolů a formátů, jak TCP / IP, HTTP a HTML. Došlo také ke komercionalizaci Internetu. Pokroky v připojeních počítačů do sítě v kombinaci se silnými domácími počítači a moderními operačními systémy zpřístupnily streamovaná média obyčejným spotřebitelům.\n"}
{"id": "1112062", "url": "https://cs.wikipedia.org/wiki?curid=1112062", "title": "Jaroslav Andrejs", "text": "Jaroslav Andrejs\n\nJméno a příjmení Jaroslav Andrejs má více známých nositelů:\n"}
{"id": "1112064", "url": "https://cs.wikipedia.org/wiki?curid=1112064", "title": "Electronic Entertainment Expo", "text": "Electronic Entertainment Expo\n\nElectronic Entertainment Expo, běžně nazývané E3, je každoroční veletrh zaměřený na videoherní průmysl. Jeho organizátorem je společnost Entertainment Software Association (ESA). Výrobci často předvádějí nové hry právě na tomto veletrhu, kde mají možnost hráčům předvést své dílo. E3 se obvykle koná ke konci května nebo ze začátku června v Kalifornii, ve městě Los Angeles\n\nVeletrhu E3 2015 v Los Angeles Convention Center se zúčastnilo 52200 návštěvníků a 300 vystavovatelů, kteří představili více jak 1600 produktů.\n\n"}
{"id": "1112069", "url": "https://cs.wikipedia.org/wiki?curid=1112069", "title": "Jindřich Kajetán z Blümegenu", "text": "Jindřich Kajetán z Blümegenu\n\nJindřich Kajetán hrabě \"(1720-1759 svobodný pán)\" z Blümegenu (29. června 1715 - 30. července 1788 Letovice) vysoký rakouský úředník a manufakturista.\n\nNarodil se jako syn přísedícího říšského komorního soudu ve Wetzlaru Heřmana Jošta Blümegena a jeho manželky Jenovéfy von Deuring. Roku 1720 se otec stal členem říšské dvorské rady, rodina se přestěhovala do Vídně a byla inkorporována mezi dolnorakouskou a později moravskou šlechtu. Mezi jeho mladší sourozence patřili královéhradecký biskup Heřman Hannibal, moravský zemský hejtman Jan Kryštof nebo abatyše vídeňského kláštera klarisek (Königinkloster) Marie Antonie.\n\nRoku 1740 byl jmenován císařským radou a přísedícím moravského zemského soudu a královského tribunálu na Moravě. Roku 1743 se stal členem komise pro rozvržení daně z majetku, během válek v letech 1741 a 1742 spravoval spolu s Jiřím Fridrichem Žalkovským sklady obilí a krmiva v Čechách a na Moravě. Po zřízení zemské milice (1744) se stal členem generální zemské vojenské komise. V témže roce se také stal kancléřem královského tribunálu na Moravě. Roku 1748 se stal skutečným tajným radou, nejvyšším zemským komorníkem a předsedou smíšené kontribuční, kamerální a vojenské komise. Po oddělení justice od politické správy stanul roku 1749 v čele královské reprezentace a komory na Moravě, budoucího moravského gubernia (od 1763), roku 1753 byl jmenován moravským zemským hejtmanem. Královna ho roku 1759 povýšila do hraběcího stavu dědičných zemí, císař František I. Štěpán následně do říšského hraběcího stavu (1761). Roku 1760 byl povolán do Vídně do státní rady, kde nejprve zastával post ministra pro vnitřní záležitosti, roku 1765 byl jmenován dvorským kancléřem a roku 1771 nejvyšším českým a prvním rakouským kancléřem. Za jeho působení ve funkci došlo ke zrušení jezuitského řádu, vydání tolerančního patentu, ke školským reformám, ke zřízení okrskové správy pro vojenskou konskripci a armádní odvody, ke zlepšení poddanských poměrů, ke zrušení nevolnictví a k dalším reformám. Pro zadržení jistého císařského opatření, jehož uplatnění se snažil zabránit, byl nucen rezignovat a byl propuštěn ze státních služeb bez nároku na penzi. Současně byl penzionován i jeho bratr Jan Kryštof, který stál v čele moravského gubernia.\n\nByl zakladatelem letovického kláštera milosrdných bratří (1759).\n\nPo otci zdělil statky Letovice a Slatinka na Moravě. V Letovicích zřídil v roce 1745 plátenickou manufakturu, kterou později (1763) přestavěl na bavlnářskou, další bavlnářský podnik zřídil na nově zakoupeném (1762) statku Kettenhof v Dolním Rakousku. Jednalo se o jedny z největších podniků v monarchii. Společně se svými švagry hrabaty Kořenským a Chorynským provozoval také kožedělnou manufakturu ve Veselí nad Moravou. Ze statků Letovice, Slatinka a Kettenhöf potom zřídil roku 1774 rodové svěřenství. Jeho dědicem se stal nejprve syn František Jindřich, poté synovec Petr a nakonec se majiteli fideikomisu stali potomci dcery Marie Eleonory, hrabata Kálnokyové.\n\nPři svých brněnských pobytech využíval jako své sídlo zámek ve Šlapanicích.\n\nPoprvé se oženil s Marií Annou (1716-1781), dcerou hradišťského krajského hejtmana Františka Antonína Karla Chorinského z Ledské a sestrou pozdějšího brněnského biskupa Matyáše Františka Chorinského. Měli spolu devět dětí, z nichž se čtyři dcery dožily dospělosti:\n\nJeho druhou ženou se roku 1782 stala hraběnka Karolina Breunerová (1744-1799), se kterou měl svého jediného syna Františka Jindřicha (1756-1806).\n\n"}
{"id": "1112071", "url": "https://cs.wikipedia.org/wiki?curid=1112071", "title": "Občina Gornji Grad", "text": "Občina Gornji Grad\n\nObčina Gornji Grad je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 7 sídel, její rozloha je 90,1 km² a k 1. lednu 2017 zde žilo 2 547 obyvatel. Správním střediskem občiny je Gornji Grad.\n\nObčina se nachází v severní části Slovinska, v nadmořské výšce zhruba od 385 m až do 1508 m (hora Vivodnik). Zhruba středem občiny protéká hlubokým údolím říčka Dreta. Nad údolím se z obou stran vypínají vrcholy Kamnicko-Savinjských Alp. Většinu povrchu pokrývají jehličnaté a smíšené lesy.\n\nObčina se dělí na sídla: Bočna, Dol, Florjan pri Gornjem Gradu, Gornji Grad, Lenart pri Gornjem Gradu, Šmiklavž, Tirosek.\n\nObčina Gornji Grad sousedí s občinami: Ljubno na severu, Rečica ob Savinji na severovýchodě, Nazarje na východě, Kamnik na jihu a Luče na západě.\n\n\n"}
{"id": "1112082", "url": "https://cs.wikipedia.org/wiki?curid=1112082", "title": "Otevřená data", "text": "Otevřená data\n\nOtevřená data () jsou informace a data zveřejněná na internetu, která jsou úplná, snadno dostupná, strojově čitelná, používající standardy s volně dostupnou specifikací, zpřístupněná za jasně definovaných podmínek užití dat s minimem omezení a dostupná uživatelům při vynaložení minima možných nákladů. Jedná se například o jízdní řády, příjmy států, rozpočty, databáze, seznam poskytovatelů sociálních služeb, kalendář ministra nebo měření čistoty ovzduší. Pocházejí z univerzit, nevládních organizací, soukromých firem nebo veřejné správy. \n\nOtevřená data jsou data a údaje zveřejněná na Internetu, která jsou:\n\n\nPodle nejrozšířenější platné definice jsou otevřená data taková, která splňují následující podmínku: \"data nebo datové sety, které jsou každému k dispozici svobodně k užívání, modifikaci a distribuci, a to bez jakéhokoliv autorskoprávního omezení\" (výjimkou v tomto směru může být atribuce například v rámci licence Creative Commons. Otevřená data jsou interoperabilní; fungují tedy bez ohledu na použitou platformu, kde se s nimi pracuje.\n\nNejrozšířenějšími otevřenými daty jsou data textová, která jsou uspořádaná do tabulek a datových setů. Lze se však setkat velmi často i s jinými typy materiálů, jako jsou například mapy, genetické informace, chemické sloučeniny, matematické a vědecké vzorce, lékařská data, apod.\n\nZakladatel World Wide Webu Tim Berners-Lee sestavil pětistupňovou škálu otevřenosti dat. Tato škála porovnává data od nejuzavřenějších po nejotevřenější (a tedy nejpoužitelnější):\n\n\nJsou-li data zveřejňována daným nejsvobodnějším způsobem, lze mluvit o tzv. propojitelných datech (anglicky \"linked data\"), která lze používat například v různých aplikacích. Data tak přicházejí například v reálném čase nebo v jednotném formátu, který je možné využít v řadě různých aplikací (např. mobilních).\n\nOtevřená data mohou pocházet z různých zdrojů:\n\n\nV rámci kolaborativních projektů často vznikají rozsáhlé databáze dat, která jsou k dispozici většinou pod nějakou ze svobodných licencí, jako je například Creative Commons. Svobodná licenční politika umožňuje, aby do databáze přispíval neomezený počet dobrovolníků a tím se datové sady neustále rozšiřují. Příkladem může být projekt nadace Wikimedia Foundation (Wikidata).\n\nZpřístupňování dat veřejné správy je dvojsečnou zbraní. Přestože se lze domnívat, že zveřejnění materiálů institucí veřejné správy je zcela jistě přínosné pro zvýšení transparentnosti často problematického sektoru, rizikem může být využití dat soukromým sektorem a případný únik příjmů státnímu subjektu, který ztratí výhradní práva používat vlastní data. Soukromý sektor tak může do jisté míry převzít roli sektoru státního; což vede poté ke snížení nákladů státní správy na provoz daných služeb, na druhou stranu se ale vytváří riziko nedostatečné kvality a chybějící odpovědnosti za aplikace a nástroje, které připraví veřejný sektor.\n\nVzhledem k tomu, že data, která vytváří veřejná správa vznikají víceméně z prostředků daňových poplatníků, existuje rozšířený názor, že mají být tato data právě proto veřejně dostupná a zproštěná autorskoprávní ochrany. To, a další skutečnosti pak vede k tomu, že řada národních i regionálních vlád v průběhu druhé dekády 21. století začala věnovat pozornost možnosti otevírat data. Hlavním důvodem je však úspora a možnost outsourcingu jejich zpracování buď veřejností, nebo trhem.\n\nRůzné národní vlády a regionální organizace iniciovaly vznik portálů, kde nabízejí vlastní otevřená data k volnému stažení. Vlastní národní portál na otevřená data mají jak vlády Spojených států, Velké Británie, tak i například také Evropská komise. V Česku otevřená data poskytuje například Ministerstvo vnitra, Česká obchodní inspekce, Ministerstvo financí, Institut plánování a rozvoje, Kraj Vysočina, město Děčín, nebo Hlavní město Praha.\n\nŘada společností pracuje s otevřenými daty, nebo otevřeně výsledky své práce zveřejňuje a šíří. Činí tak z důvodu získat potřebnou kontrolu a zpětnou vazbu; každý, kdo si může data zobrazit a osobně zkontrolovat, také může odhalit chyby, které by mohly mít pro komerční subjekty nedozírné následky.\n\nPři spolupráci s veřejnou správou slouží otevřená data různých firem také ke společenské kontrole, neboť jednotlivci si mohou snadno ověřit, jestli dané subjekty splňují vládní nařízení a regulace, či nikoliv. Příkladem je společnost Walmart, která zveřejnila řadu klíčových informací o svých továrnách ve snaze zvýšit transparentnost v kontrolním procesu.\n\nOtevřená data v ČR vychází ze Směrnice Evropského parlamentu a Rady 2003/98/ES ze dne 17. listopadu 2003 o opakovaném použití informací veřejného sektoru ve znění Směrnice Evropského parlamentu a Rady 2013/37/EU ze dne 26. června 2013. Evropská směrnice je do české legislativy implementována zákonem 106/1999 Sb. o svobodném přístupu k informacím. Podrobnější rámec pro otevřená data má od 1.1.2017 poskytnout novela zákona č. 106/1999 Sb., o svobodném přístupu k informacím.\nSeznam otevřených dat v ČR je v takzvaném Národním katalogu otevřených dat, který provozuje Ministerstvo vnitra od června 2018 na nové adrese. Metodický rámec a standardy publikování otevřených dat stanoví Ministerstvo vnitra na portálu opendata.gov.cz.\n\n"}
{"id": "1112085", "url": "https://cs.wikipedia.org/wiki?curid=1112085", "title": "Pohoří svatého Eliáše", "text": "Pohoří svatého Eliáše\n\nPohoří svatého Eliáše () se nachází v severozápadní části Severní Ameriky, při pobřeží Tichého oceánu. Je součástí Pacifického pobřežního pásma. Leží na území Spojených států a Kanady. Rozkládá se v jihovýchodní části Aljašky, jihozápadní části Yukonu a také v severozápadní části Britské Kolumbie. Nejvyšší horou pohoří je Mount Logan (5 959 m), nejvyšší hora Kanady a druhá nejvyšší hora Severní Ameriky. V oblasti se nachází americké národní parky Wrangell–St. Elias a Glacier Bay, kanadský Národní park Kluane a provinční park Tatshenshini-Alsek, které jsou pod společným názvem Kluane / Wrangell–St. Elias / Glacier Bay / Tatshenshini-Alsek zapsány na seznam světového přírodního dědictví UNESCO. Velká část pohoří je zaledněna, největším ledovcem je \"Malaspina\".\n\nPohoří se rozkládá v délce přibližně 500 km od průlivu \"Cross Sound\" na jihu až po ústí řeky Copper River na severu. Maximální šířka pohoří je 160 km. Druhou nejvyšší horou je Mount Saint Elias (5 488 m). Pohoří sv. Eliáše je nejvíce zaledněným pohořím Severní Ameriky, nacházejí se zde např. ledovce Kaskawulsh, Tsirku, Lowellův a další. Hubbard Glacier je se 144 km nejdelší ledovec na Aljašce.\n\n"}
{"id": "1112088", "url": "https://cs.wikipedia.org/wiki?curid=1112088", "title": "Maurice de Saxe", "text": "Maurice de Saxe\n\nMaurice de Saxe, česky Mořic hrabě Saský, německy Hermann Moritz von Sachsen, někdy také uváděný jako Maréchal de Saxe (28. říjen 1696, Goslar – 30. listopadu 1750, zámek Chambord) byl německý šlechtic a vojevůdce ve francouzských službách, v letech 1726–1729 vévoda Kuronský a od roku 1747 jeden ze sedmi francouzských generálmaršálů.\nMoritz, hrabě Saský byl levoboček saského kurfiřta a pozdějšího polského krále Augusta Silného (1670–1733) a Marie Aurory von Königsmarck (1662–1728). Od otce dostal titul hraběte saského a místo plukovníka v kyrysnickém pluku. Od roku 1706 studoval hudbu a filosofii v Halle, ale už v roce 1709 bojoval ve Flandrech pod Evženem Savojským a vévodou z Marlborough, kde se vyznamenal, stejně jako roku 1711 u Stralsundu před očima svého otce. Matka ho oženila se zámožnou hraběnkou z Löben, manželé se ale 1721 rozvedli.\n\nPřes jistý sklon k výstřelkům se věnoval studiu válečnictví. 1717 se účastnil v Uhrách bojů proti Turkům pod Evženem Savojským a 1720 vstoupil jako \"maréchal de camp\", zhruba generálmajor, do francouzských služeb. Roku 1726 byl na podnět vévodkyně-vdovy Anny Ivanovny, dcery cara Ivana V., zvolen kuronským vévodou, ale už roku 1729 musel na ruský nátlak abdikovat a vrátil se do Francie. Roku 1733 se vyznamenal ve válce o polské dědictví. Roku 1738 naverboval vojsko a vytáhl do války o rakouské dědictví. V noci 25.-26. listopadu 1741 dobyl Prahu, 19. dubna 1742 Cheb, pak válčil v Bavorsku, kde se přidal k vyprošťovací armádě maršála Mailleboise na jeho neúspěšném podzimním tažení na Tachovsko a přes Cheb ke Kadani, roku 1743 byl z Bavorska převelen do Špýru k vojsku vévody de Noaillles v Porýní, kde – už povýšen na generálporučíka – dobyl Lauterburg.\n\nJeho tažení do Flander 1744 pod formálním velením Ludvíka XV., když silnějšího protivníka donutil k nečinnosti, platilo za mistrovskou ukázku válečnického umění. V únoru 1745 dobyl Brusel, 11. května 1745 porazil Angličany v bitvě u Fontenoy a 11. října 1746 opět v bitvě u Roucoux. Byl povýšen na generálmaršála (\"Maréchal général des camps et armées du roi\") a po vítězství v bitvě u Lauffeldu (2. července 1747) a dobytí Bergen op Zoom (16. září 1747) se stal vrchním velitelem dobytého Nizozemí.\nKdyž byl 18. října 1748 uzavřen mír v Cáchách, stáhl se na zámek Chambord, který mu král doživotně přenechal, dal ho upravit a zval si tam učence, umělce a filosofy. Zemřel 30. listopadu 1750 a byl pohřben v protestantském kostele sv. Tomáše ve Štrasburku, kde mu v letech 1765–1776 sochař Jean-Baptiste Pigalle vybudoval velkolepý náhrobek.\n\nS Marií Rinteau de Verrières (1730–1775) měl nemanželskou dceru Marii-Auroru von Sachsen, která se provdala za Claude Dupina de Franceuil (1748–1821). Její vnučkou byla slavná francouzská spisovatelka George Sandová, vlastním jménem Aurora Dupin. Jediný syn z manželství s hraběnkou z Loeben brzy zemřel.\n\n\n\n"}
{"id": "1112089", "url": "https://cs.wikipedia.org/wiki?curid=1112089", "title": "FK Dukla Dejvice", "text": "FK Dukla Dejvice\n\nFK Dukla Dejvice byl český fotbalový klub z pražské části Dejvice, který zanikl sloučením s FK Dukla Praha. Svá domácí utkání hrál na stadionu Na Julisce. Nejvýše působil v páté nejvyšší soutěži.\n\nZdroj: \n\n\nNejen fotbalová Dukla Praha má svůj stadion Na Julisce v Dejvicích. Tribuna ve svahu, budova se zázemím a typický ukazatel skóre a času byly postaveny roku 1960 a za účasti 15 000 diváků byl zápasem pokřtěn výhrou Dukly nad Kladnem. Nový stadion přinášel štěstí i nadále, a tak získala Dukla Praha v následujícím ročníku titul.\n\nZdroj: \n\n"}
{"id": "1112090", "url": "https://cs.wikipedia.org/wiki?curid=1112090", "title": "Natasha Hernándezová", "text": "Natasha Hernándezová\n\nNatasha (Natacha) Hernández, (* 19. dubna 1966 Caracas, Venezuela) je bývalá reprezentantka Venezuely v judu.\n\nS judem začala 7 letech v rodném městě pod vedením Masatoši Satóa. Již ve 12 letech byla členkou seniorské reprezentace. Připravovala se pod vedením Ricarda Lópeze a Hadžime Kuda. Její nejoblíbenější technikou bylo kouči-gari. V roce 1984 se stala první Jihoamerickou mistryní světa v judu.\n\n"}
{"id": "1112102", "url": "https://cs.wikipedia.org/wiki?curid=1112102", "title": "Rozhledna Komec", "text": "Rozhledna Komec\n\nRozhledna Komec se nachází ve Sportovním areálu Komárov, v Brně-Komárově.\n\nRozhlednu tvoří komín bývalé kotelny, která vytápěla původně zde se nacházející skleníky. Komín byl roku 2014 osazen točitým ocelovým schodištěm. Vedle komína se nachází budova bývalé kotelny, v současnosti využívaná jako lezecké centrum. Rozhledna byla otevřena pro veřejnost v srpnu 2014. Přístup je přes budovu kotelny. Na kruhový ochoz ve výšce 25 metrů stoupá celkem 134 schodů, z toho 27 vnitřním schodištěm v kotelně a 107 na točitém schodišti okolo komína. Vstup na rozhlednu je zpoplatněn.\n\nPřístup k rozhledně je z ulice Hněvkovského nebo z cyklostezky vedoucí podél řeky Svratky.\n\n"}
{"id": "1112103", "url": "https://cs.wikipedia.org/wiki?curid=1112103", "title": "Ramazan Özcan", "text": "Ramazan Özcan\n\nRamazan Özcan (* 28. června 1984, Hohenems, Rakousko) je rakouský fotbalový brankář a reprezentant tureckého původu, který hraje od roku 2011 v německém klubu FC Ingolstadt 04.\n\nNa profesionální úrovni působil postupně v klubech SC Austria Lustenau, FC Red Bull Salzburg, TSG 1899 Hoffenheim, Beşiktaş JK, FC Ingolstadt 04.\n\nNastupoval v rakouské jedenadvacítce.\n\nV A-mužstvu Rakouska debutoval 20. 8. 2008 v přátelském utkání v Nice proti týmu Itálie (remíza 2:2).\nZúčastnil se mistrovství Evropy 2008 (spolupořadatelství Švýcarska s Rakouskem), kde Rakušané obsadili se ziskem 1 bodu nepostupové třetí místo v základní skupině B. Na turnaji byl náhradním brankářem.\n\n"}
{"id": "1112105", "url": "https://cs.wikipedia.org/wiki?curid=1112105", "title": "Adolf Latzel", "text": "Adolf Latzel\n\nAdolf Latzel (16. ledna 1840 Skorošice– 13. září 1891 Javorník) byl rakouský politik německé národnosti ze Slezska, v 2. polovině 19. století poslanec Říšské rady.\n\nMěl četné zásluhy o rozvoj rolnického stavu v západním Slezsku. Byl poslancem Slezského zemského sněmu, na který byl zvolen například roku 1878. Na sněmu zastupoval velkostatkářskou kurii. Zemským poslancem byl od IX. do XXVII. zasedání sněmu (do roku 1889).\n\nByl rovněž poslancem Říšské rady (celostátního parlamentu), kam usedl v prvních přímých volbách roku 1873 za kurii velkostatkářskou ve Slezsku. Rezignace byla oznámena na schůzi 22. října 1878. V roce 1873 se uvádí jako statkář, bytem Domsdorf (Tomíkovice). Zastupoval Stranu ústavověrného velkostatku, která byla provídeňsky a centralisticky orientována.\n\nZemřel v září 1891 po delší nemoci. Bylo mu 52 let.\n"}
{"id": "1112107", "url": "https://cs.wikipedia.org/wiki?curid=1112107", "title": "Veselí nad Lužnicí (tvrz)", "text": "Veselí nad Lužnicí (tvrz)\n\nTvrz Veselí nad Lužnicí stávala ve Veselí nad Lužnicí v lokalitě \"Talíř\" (odtud také její druhý používaný název) na hraně údolní terasy nad Bechyňským potokem (též Blatská strouha). Od roku 1973 je chráněna jako kulturní památka.\n\nJelikož v lokalitě dosud nebyl proveden řádný archeologický průzkum, musíme pro získání období vzniku tvrze postupovat v historických souvislostech Veselí. O něm nám první zmínka pochází z 1. června 1259, kdy Vok z Rožmberka daroval cisterciáckému klášteru ve Vyšším Brodě vesnici Ponědraž, u které se objevuje dovětek \"apud Wesele\". S jistotou můžeme říci, že v této době tvrz nestála, stejně jako v době, kdy Veselí vlastnila Vokova manželkou Hedvika ze Šaumburku. Na konci 13. století se dosud neznámým způsobem ocitá Veselí v majetku českého panovníka, ovšem na výraznější roli si Veselí ještě muselo nějakou dobu počkat. Teprve za vlády Karla IV. vzrostl jeho význam, neboť ten se snažil o posílení jeho pozice v rámci královských majetků. Je pravděpodobné, že Veselí mělo představovat královský protipól rozpínavému rožmberskému dominiu v oblasti. Proto se nedá vyloučit, že právě v této době vznikla i veselská tvrz jako reakce na výstavbu nové tvrze v Dolním Bukovsku. Do 14. století její existenci zasazují také povrchovým sběrem na místě nalezené střepy keramiky.\n\nOd konce 60. let 14. století Veselí vlastnil Václav IV., který jej 21. července 1378 spolu s tvrzí a poplužím zastavil Ješkovi staršímu z Mezimostí, jenž měl své sídlo na protějším břehu Lužnice. Tato zástavní listina navíc obsahuje první písemnou zmínku o veselské tvrzi. Někdy před dubnem 1388 jej, patrně do zástavy, získal Jindřich z Rožmberka, ovšem už v lednu 1390 jej Václav IV. zastavil Vilémovi z Landštejna, který jej vlastnil ještě v červnu 1396.\n\nNa přelomu 14. a 15. století se Veselí vrací do držení Jindřicha z Rožmberka. Rožmberkové posléze rozhodli o dalším neinvestování do údržby zdejší tvrze. V roce 1412 se už mezi rožmberskými purkrabími zmínky o veselských nevyskytují. Ačkoliv se ve druhé polovině 15. století na Veselsku a Soběslavsku odehrála řada válečných potyček, nic na existenci veselské tvrze neukazuje.\n\nZe současných poznatků se dá usuzovat, že tvrz neměla rezidenční funkci, nýbrž se jednalo o mocenský opěrný bod s úkolem vojenské ochrany městečka.\n\nAž do roku 2013 bylo místo zarostlé stromy, postupně téměř neprostupné a dno příkopu se postupně plnilo odpadky a posekanou trávou. V roce 2013 bylo tvrziště městem prořezáno, dále zakázalo skládku odpadu v příkopu a místo osadilo informativní tabulkou.\n\nVzhledem k absenci jakýchkoliv viditelných stop po zástavbě a dosud neprovedenému archeologickému průzkumu, není možné zatím přesnou podobu tvrze zrekonstruovat. Vlastní tvrz stávala na pahorku, dnes o 2–3 m vyvýšeném, který ze tří stran obklopoval příkop parabolického půdorysu. Na jižní straně pak pahorek spadal přímo k v té době zde meandrujícímu potoku. Plošina pahorku má zaoblený lichoběžný tvar o délce 30 m a šířce 13–18 m, přičemž delší strana je kolmá na hranu údolní terasy. Na východní straně se nachází dvojice patrně recentních jamek, jinak jakékoliv stopy po zástavbě chybí. Příkop, který tvrz chránil, má dnes šířku 13–18 m a hloubku asi 2,5 m. V minulosti však býval zřejmě větší a hlubší, neboť ve druhé polovině 20. století prošel řadou úprav a byl také zavážen.\n\nV letech 1993–2014 zde historik Daniel Kovář provedl řadu povrchových sběrů, při nichž získal 405 kusů střepů keramiky a několik kusů mazanice. Jen malá část (10–15 kusů) střepů ovšem pochází z doby doložené existence tvrze a umožňuje tak její zařazení do 14. století, s možným přesahem do století 13. Až 97 % nálezů pochází z období pozdního středověku či raného novověku (16.–18. století). Proto se nedá vyloučit možné druhotné využití lokality, jako tomu bylo např. v případě zaniklé tvrze v Kamenném Újezdě. Podrobnosti o době existence tvrze, podobě a snad i o původní funkci, druhotném využití a významu v rámci dominií by mohl přinést jedině podrobný archeologický průzkum.\n\n"}
{"id": "1112109", "url": "https://cs.wikipedia.org/wiki?curid=1112109", "title": "Mezinárodní cena vévody z Edinburghu", "text": "Mezinárodní cena vévody z Edinburghu\n\nMezinárodní cena vévody z Edinburghu ( \"The Duke of Edinburgh´s International Award\", zkráceně též \"DofE\") je mezinárodní program pod záštitou britské královské rodiny, který motivuje k osobnímu rozvoji všechny mladé lidi ve věku od 14 do 24 let. Cílem programu je podpořit komplexní rozvoj schopností a dovedností mladých lidí skrze dlouhodobé a pravidelné aktivity ve čtyřech provázaných oblastech: rozvoji dovednosti, pohybu, dobrovolnictví a dobrodružné expedici. Účastníci mohou získat při splnění programu mezinárodně uznávaný certifikát – bronzový (minimálně 6 měsíců plnění), stříbrný (min. 12 měsíců plnění) a zlatý (min. 18 měsíců plnění).\n\nProgram byl založen roku 1956 princem Philipem, vévodou z Edinburghu, – manželem britské královny Alžběty II. Myšlenka programu vznikla zásluhou Kurta Hahna, německého pedagoga, který propagoval zážitkovou pedagogiku. Společně s nimi na vzniku programu spolupracoval i John Hunt, který byl mimo jiné i vůdcem první úspěšné expedice na vrchol Mount Everestu.\n\nPrvotním cílem DofE byla snaha vést britské chlapce k smysluplnému trávení volného času mezi dokončením školní docházky a nástupem na vojnu. Program se však rychle otevřel i dívkám a začal se šířit po celém světě. Již v roce 1989 se mu podařilo překročit hranici dvou milionů účastníků. Nyní je zapojeno přes osm milionů mladých ve více než 130 zemích světa.\n\nV ČR program působí od roku 1995. DofE u nás poprvé představila golfová šampionka z prvorepublikového období, Lady Luisa Abrahams. V roce 1995 byl program pod záštitou Ministerstva školství spuštěn v prvních 30 institucích.\n\nMladí lidé se do programu zapojují dobrovolně, prostřednictvím certifikovaných místních center programu DofE po celé České republice (ZŠ, SŠ, DD, DDM, SVČ, VŠ, sportovní kluby, obce a NNO). V každé takové instituci je k dispozici vedoucí DofE (pedagog, vedoucí kroužku atd.), s jehož pomocí si mladí lidé v rámci  rozvoje dovednosti, pohybu, dobrovolnictví a dobrodružné expedice stanovují individuální cíle, kterých chtějí v daných aktivitách dosáhnout. Posilují tak svou zodpovědnost a vytrvalost, poznávají a překonávají sami sebe a získávají nové dovednosti, užitečné pro další studium a práci. \n\nÚčastník si zvolí aktivity a cíle ve 3 oblastech DofE: pohyb, dovednost a dobrovolnictví. Každé aktivitě se pak věnuje 1 hodinu týdně, to znamená dohromady program zabere 3 hodiny týdně. Na závěr ještě absolvuje týmovou expedici v přírodě.\n\nJedná se o libovolnou dovednost, ve které se chce účastník zlepšit, například hra na hudební nástroj, malování, čtení knih nebo další. Účastník si stanoví svůj cíl, kterého chce dosáhnout, například zahrání určité písničky. Účastník se tedy po dobu plnění programu věnuje zvolené činnosti a ukončuje jí, buď po minimálním časovém období (dle úrovně, kterou plní, viz níže) a splnění vytyčeného cíle, nebo po delší době a splnění vytyčeného cíle.\n\nÚčastník si vybere libovolnou pohybovou aktivitu a cíl, kterého chce dosáhnout. Dle úrovně se po určitou dobu věnuje této aktivitě a usiluje o splnění svého cíle. Cíl i aktivitu si vybírá účastník.\n\nÚčastník si sám vybere dobrovolnou činnost, kterou po schválení koordinátorem vykonává po dobu, po kterou plní program.\n\nÚčastníci v týmu vyrazí do přírody na výpravu s vytyčeným cílem. Expedice se délkou a náročností liší podle úrovně. Bronzová expedice trvá 2 dny a 1 noc, stříbrná 3 dny a 2 noci a zlatá 4 dny a 3 noci.\n\nJe určen pro účastníky zlaté úrovně. Musí trvat minimálně 5 dní a 4 noci a musí být v neznámém prostředí a neznámými lidmi. Může se jednat o tábor, kurz, dobrovolnický projekt, či jiné podobné akce.\n\nProgram má celkem 3 úrovně, bronzovou, stříbrnou a zlatou. \n\nBronzovou úroveň lze plnit od 14 let. Rozvoj dovednosti, dobrovolnictví a pohyb musí trvat minimálně 3 měsíce, jedna aktivita pak musí být jako nejdelší v délce 6 měsíců. Expedice musí trvat minimálně 2 dny a 1 noc.\n\nÚspěšný účastník po splnění úrovně obdrží bronzový odznak a certifikát o splnění úrovně.\n\nStříbrnou úroveň lze plnit od 15 let. Pokud účastník nesplnil bronzovou úroveň, rozvoj dovednosti, dobrovolnictví a pohyb musí trvat minimálně 6 měsíců, jedna aktivita pak musí být jako nejdelší v délce 12 měsíců. Pro držitele bronzové úrovně je minimální doba trvání plnění úrovně 6 měsíců, nejdelší aktivitu již plnit nemusí. Expedice musí trvat minimálně 3 dny a 2 noci.\n\nÚspěšný účastník po splnění úrovně obdrží stříbrný odznak a certifikát o splnění úrovně.\n\nZlatou úroveň lze plnit od 16 let. Pokud účastník nesplnil stříbrnou úroveň, rozvoj dovednosti, dobrovolnictví a pohyb musí trvat minimálně 12 měsíců, jedna aktivita pak musí být jako nejdelší v délce 18 měsíců. Pro držitele stříbrné úrovně je minimální doba trvání plnění úrovně 12 měsíců. Expedice musí trvat minimálně 4 dny a 3 noci. Součástí úrovně je též akce s pobytem, která musí být v neznámém prostředí s neznámými lidmi a musí trvat minimálně 5 dní a 4 noci.\n\nÚspěšný účastník po splnění úrovně obdrží zlatý odznak a certifikát o splnění úrovně.\n\nV roce 2019 se DofE účastnilo 4500 mladých lidí za aktivní podpory 715 vzdělavatelů, vedoucích, učitelů či vychovatelů v celkem 205 vzdělávacích organizacích zapojených do programu. Program tak neustále vykazuje signifikantní nárůst a zvyšující se počet zapojených vzdělávacích institucí, vedoucích a účastníků. Na konci roku 2016 se programu aktivně účastnilo 2119 mladých lidí, zatímco na konci roku 2017 to pak bylo 3063 mladých lidí. Množství účastníků v posledních letech výrazně narůstá. \n\nV České republice je poskytování vzdělávacího programu DofE realizováno Národní kanceláří, která úzce spolupracuje se zapojenými vzdělávacími institucemi, provádí školení nových vedoucích, pomáhá s rozjezdem nových center programu, uskutečňuje audity a podporuje stávající centra v jejich rozvoji. \n\nProgram DofE se od roku 2019 zapojil do celosvětové kampaně Mezinárodní ceny vévody z Edinburghu, která nese název #WorldReady. Jejím cílem je motivovat mladé lidi, aby na sobě pracovali a připravovali se na to, co je čeká při dalším studiu, kariéře a životě.\n\n\nPatroni programu DofE jsou většinou osobnosti, které se většinou proslavili tím, že překonali nějakou výzvu.\n\nMezi patrony v ČR patří:\n\nProgram DofE má řadu partnerů, kteří program podporují. Například společnost innogy přihlíží k absolvování programu DofE při nabírání nových zaměstnanců.\n\nMezi partnery jsou dále společnosti OKIN Group, Kooperativa, Macquaire Group Foundation, Wood & Company, České Radiokomunikace a Energetický a průmyslový holding Allen & Overy.\n\n"}
{"id": "1112114", "url": "https://cs.wikipedia.org/wiki?curid=1112114", "title": "Ümit Korkmaz", "text": "Ümit Korkmaz\n\nÜmit Korkmaz (* 17. září 1985, Vídeň, Rakousko) je rakouský fotbalový záložník a reprezentant tureckého původu, který hraje od roku 2014 v tureckém klubu Çaykur Rizespor.\n\nNa profesionální úrovni působil postupně v klubech Rapid Vídeň, Eintracht Frankfurt, VfL Bochum, FC Ingolstadt 04 a Çaykur Rizespor.\n\nV A-mužstvu Rakouska debutoval 27. 5. 2008 v přátelském utkání ve Štýrském Hradci proti týmu Nigérie (remíza 1:1).\nZúčastnil se mistrovství Evropy 2008 (spolupořadatelství Švýcarska s Rakouskem), kde Rakušané obsadili se ziskem 1 bodu nepostupové třetí místo v základní skupině B.\n\n"}
{"id": "1112115", "url": "https://cs.wikipedia.org/wiki?curid=1112115", "title": "E3", "text": "E3\n\nZkratka E3 může odkazovat mj. k:\n\n"}
{"id": "1112117", "url": "https://cs.wikipedia.org/wiki?curid=1112117", "title": "Eduard Siegl", "text": "Eduard Siegl\n\nEduard Siegl (23. října 1831 Šumperk – 27. listopadu 1889 Hodonín) ,byl rakouský podnikatel, zemědělský a cukrovarnický manažer a politik německé národnosti ze Slezska, v 2. polovině 19. století poslanec Říšské rady.\n\nPůsobil jako podnikatel a zemědělský odborník. Byl příslušníkem rodiny Sieglů, která patřila v 19. století mezi významné podnikatelské rody v Šumperku. Pocházela původně z Libiny. Byl nejstarším synem šumperského textilního podnikatele Carla Ignaze Siegla (1802–1889), jenž byl synem barvíře Johanna Siegla. Eduardovým bratrem byl Robert Gustav Siegl (1834–1904), podnikatel a zemský poslanec. Další bratr Richard Siegl (1837–1898) byl podnikatelem a komunálním politikem v Šumperku. Synem Roberta Gustava byl Emil Siegl (1860–1939), šumperský průmyslník, jehož syn Robert Siegl mladší (1890–1940) byl v meziválečném období aktivní v sudetoněmeckých průmyslových organizacích a koncem 30. let se angažoval v stranických strukturách SdP a NSDAP. V 60. letech 19. století se v Šumperku uvádí též obchodník Dominik Siegl, zemský poslanec.\nEduard studoval na gymnáziích v Kroměříži a Olomouci. Zapsal se na práva na Karlo-Ferdinandově univerzitě v Praze, kde byl aktivním členem burschenschaftu Markomannia a zapojil se během revolučního roku 1848 do květnových nepokojů v Praze. Byl pak zadržen v Olomuci na útěku do Uherska. Do 31. prosince 1851 pobýval ve vyšetřovací vazbě v Praze na Hradčanech. Podle jiného zdroje byl zapojen do tzv. májového spiknutí roku 1849 teprve onoho roku utekl před stíháním do Uherska, kde byl zadržen. Pak byl odsouzen na 15 let těžkého žaláře a vězněn v Komárně. 25. dubna 1854 byl propuštěn na amnestii.\n\nPo amnestování nesměl ovšem dokončit vysokoškolská studia. Získal nicméně povolení studovat zemědělství na školách v uherském Altenburgu nebo v Hohenheimu. Roky 1854–1860 strávil stážemi v zemědělských podnicích a cukrovarech, v tuzemsku i v zahraničí. Roku 1862 se stal technickým ředitelem cukrovaru ve slezských Bernarticích. Byl členem četných zemědělských organizací. Podílel se na založení zemědělské školy v Horních Heřmanicích. Později přesídlil na Moravu, kde byl ředitelem panství Dolní Kounice s cukrovarem v Pohořelicích. Zde setrval do svého vstupu do politiky v roce 1873. Při odchodu mu město Pohořelice udělilo čestné občanství.\n\nByl rovněž poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí ve Slezsku, obvod Bruntál, Horní Benešov, Frývaldov atd. Mandát obhájil ve volbách roku 1879 a volbách roku 1885. Rezignaci na mandát oznámil na schůzi 24. října 1888. Nahradil ho pak August Kaiser. V roce 1873 se uvádí jako ředitel továrny, bytem Vídeň.\n\nZastupoval tzv. Ústavní stranu, která byla liberálně, provídeňsky a centralisticky orientována. V jejím rámci představoval roku 1873 staroněmecké křídlo. Po volbách je ovšem v říjnu 1879 zmiňován na Říšské radě již coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). V parlamentu se zaměřoval na národohospodářská témata.\n\nPo rezignaci na poslanecké křeslo působil až do své smrti jako inspektor cukrovarů. Byl vrchním inspektorem cukrovarů na Moravě a ve Slezsku.\n\nZemřel v listopadu 1889 na mrtvici během inspekční cesty. Tělo bylo z Hodonína převezeno do Šumperka a zde pohřbeno v rodinné hrobce.\n"}
{"id": "1112118", "url": "https://cs.wikipedia.org/wiki?curid=1112118", "title": "Národní parky v Kanadě", "text": "Národní parky v Kanadě\n\n\n"}
{"id": "1112119", "url": "https://cs.wikipedia.org/wiki?curid=1112119", "title": "Miiko Albornoz", "text": "Miiko Albornoz\n\nMiiko Martín Albornoz Inola (* 30. listopadu 1990 Stockholm, Švédsko) je švédsko-chilský fotbalový obránce, v současnosti působí v klubu Hannover 96. Účastník Mistrovství světa 2014 v Brazílii.\n\nNa mládežnické úrovni reprezentoval Švédsko, na seniorské úrovni Chile. Otec je Čilan, matka Finka.\n\nNa profesionální úrovni působil postupně v klubech IF Brommapojkarna, Malmö FF a Hannover 96.\n\nNastupoval za švédské mládežnické reprezentace U17, U19 a U21.\n\nV A-mužstvu Chile debutoval v roce 2014.\nZúčastnil se Mistrovství světa 2014 v Brazílii, kde chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\n"}
{"id": "1112122", "url": "https://cs.wikipedia.org/wiki?curid=1112122", "title": "Victor Hensen", "text": "Victor Hensen\n\nChristian Andreas Victor Hensen (10. února 1835 Schleswig – 5. dubna 1924 Kiel) byl německý fyziolog, embryolog a mořský biolog. Zavedl termín plankton v mořské biologii.\n\nVictor Hensen se narodil v roce 1835 v rodině \"Hanse Hensena\" (1787–1846), ředitele ústavu pro hluchoněmé v Schleswigu. Jeho děd z matčiny strany byl lékař Carl Ferdinand Suadicani. Hensen studoval lékařství ve Würzburgu, Berlíně a Kielu, mimo jiné u Köllikera, Virchowa a Müllera. Po své promoci v roce 1859 učil nejprve jako prosektor a od roku 1864 do roku 1911 jako řádný profesor fyziologie na Christian-Albrechts-Universität Kiel. V roce 1867 se stal členem pruské dolní komory. Z jeho iniciativy byla založena Pruská komise vědeckého průzkumu německých moří. V letech 1877/78, 1887/88 a 1888/89 byl rektorem CAU. V roce 1873 byl zvolen členem Leopoldiny.\n\nTěžiště jeho zájmu bylo v anatomii a fyziologii smyslových orgánů. Byl znám jako vynálezce postupu výroby chemicky čistého glykogenu ze zvířecích tkání. V pozdějších letech se stala jeho hlavním zájmem mořská biologie. Vedl mnohé výzkumné expedice v Atlantiku, mezi nimi i \"Plankton-Expedition\" Humboldtovy nadace v roce 1889. Při tom obohatil výzkum planktonu o kvantitativní statistické metody. S pomocí jím speciálně navržené jemnooké hedvábné sítě odebíral vzorky z 200metrového vodního sloupce o ploše 0,1 metrů čtverečních. Namátkovým odběrem vzorků z různých míst oceánu odhadl Hansen celkové množství planktonu v horní 200metrové vrstvě vody. Je proto považován za \"„Otce kvantitativní ekologie planktonu“\". Hensenův novátorský přístup a jím z toho odvozené závěry byly v odborných kruzích rozporuplně přijímány. Významným kritikem byl Ernst Haeckel.\n\n„Vedle toho“ studoval Hensen v zahradě Kielského Biologického ústavu žížaly. Už v roce 1871 přednesl v Rostocku na toto téma přednášku během shromáždění Společnosti německých přírodovědců a lékařů s názvem \"„Über die Beziehungen des Regenwurms zur Urbarmachung des Bodens“\" (O vztahu žížal k zúrodňování půd), kde se mimo jiné zmiňuje o tom, že žížaly provrtávají půdu do hloubky více než jeden metr a jejich chodbičky slouží kořenům rostlin. Po zveřejnění příspěvku o užitečnosti žížal získal v zemědělských kruzích vysoké uznání; také Charles Darwin vícekrát citoval Hensena ve své poslední publikaci \"The Formation of Vegetable Mould through the Action of Worms\". Hensen tím motivoval agronoma Wollnyho, jenž považoval zprvu žížaly za škůdce a jenž chtěl Hensenův pohled vyvrátit, k provedení základního experimentu, ve kterém potvrdil, že žížaly značně zlepšují výnosy kulturních plodin.\n\nKe konci života byl Hensen předsedou Pruské komise vědeckého průzkumu německých moří.\n\nV roce 1975 po něm byla pojmenována výzkumná loď \"Victor Hensen\". Jeho jméno nesou jím objevené struktury: Hensenovy buňky (podpůrné buňky na zevní straně Cortiho orgánu) či Hensenův uzlík (embryologie ptáků – lokální ztluštění ektodermu v centru zárodečného terčíku).\n\nVýběr:\n\n\n"}
{"id": "1112123", "url": "https://cs.wikipedia.org/wiki?curid=1112123", "title": "Józef Baum von Appelshofen", "text": "Józef Baum von Appelshofen\n\nBaron Józef Baum von Appelshofen (12. října 1821 Kopytówka – 11. března 1883 Vídeň) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Pocházel ze šlechtického rodu saského původu, který se usadil v Polsku na přelomu 17. a 18. století.\n\nNarodil se roku 1821. Vystudoval gymnázium v Nowym Sączu. Otec ho pak poslal do Vídně na vojenskou školu, kde se Józef stal důstojníkem. Už roku 1844 ale z armády odešel a usadil se na rodinném statku v Kopytówce. Oženil se s Walerií Dunin z Łabędź. Ve 40. a 50. letech 19. století se věnoval správě svého panství a získal si respekt mezi místními rolníky. Na přelomu 60. a 70. let prošel statek v Kopytówce celkovou přestavbou v novogotickém slohu.\n\nV roce 1861 se stal poslancem Haličského zemského sněmu za obvod Wadowice, Andrychów, v kurii venkovských obcí. Když v roce 1863 vypuklo protiruské lednové povstání, podpořil Baum polské povstalce a patřil do povstaleckého výboru pro západní Halič. V Krakově pomáhal s organizováním nepravidelných polských jednotek. 28. srpna 1863 byl rakouskými úřady zatčen. V červnu 1864 byl ale zproštěn obvinění pro nedostatek důkazů. V listopadu 1865 rezignoval na mandát v zemském sněmu.\n\nKoncem 60. let s prosazením haličské autonomie se vrátil do politického života. Byl rovněž poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Wadowice, Myślenice atd. Mandát zde obhájil ve volbách roku 1879. Poslancem byl až do své smrti. Pak ho v parlamentu vystřídal Ignacy Zapałowicz. V roce 1873 se uvádí jako statkář, bytem Kopytówka. V roce 1873 zastupoval federalistickou slovanskou opozici. Patřil mezi hlavní postavy parlamentní frakce Polský klub. V jeho rámci zastupoval konzervativní křídlo. Zastával funkci místopředsedy Polského klubu.\n\nZemřel v březnu 1883 \"ochrnutím srdce\". Již po několik let trpěl nemocí srdce. Zemřel náhle během rozhovoru s poslancem Tomaszem Horodyskim.\n\n"}
{"id": "1112125", "url": "https://cs.wikipedia.org/wiki?curid=1112125", "title": "Aleix Vidal", "text": "Aleix Vidal\n\nAleix Vidal Parreu [alejš vidal] (* 21. srpna 1989, Valls, Španělsko) je španělský fotbalový záložník či obránce a reprezentant, od léta 2018 hráč Sevilly. Mimo Španělsko působil na klubové úrovni krátce v Řecku, jinak je spíše známý svým působením v Almeríi a později v Seville, se kterou se probojoval až do finále Evropské ligy 2014/2015, v němž jeho tým porazil ukrajinský klub FK Dněpr Dněpropetrovsk 3:2.\n\nAleix Vidal se narodil v městě Valls, které se nachází v provincii Tarragona, a právě za jejich tým si poprvé kopl do míče jako registrovaný fotbalista. Po pouhém roce však zamířil do výběru Infantil B v FC Barcelona, kde se potkal s Jordim Albou. Hned po roce se však znovu stěhoval a to do Cambrils, než zamířil do Gimnàsticu. Dva roky pak působil v mládežnických výběrech Realu Madrid, než se dostal do Reusu, odkud zamířil do Espanyolu.\n\nZa něj však v prvním roce neodehrál ani jeden zápas a zamířil na hostování do Dammu. Nadcházející rok však nebyl o moc lepší a po dvou startech byl poslán na hostování do farmářského celku Pobla de Mafumet CF. 31. srpna 2009 přestoupil znovu do Nàsticu, jak se celku z Tarragony přezdívá, nicméně v létě nadcházejícího roku na něj čekalo angažmá v rezervě RCD Mallorca a působení ve třetí nejvyšší španělské soutěži. Uprostřed června roku 2011 vystřídal rezervu, když přestoupil do UD Almería.\n\nZde už si konečně připsal seniorský debut a to hned 27. srpna téhož roku v duelu s Córdobou. Do áčka byl definitivně přesunut po odchodu Alberta Crustata do Wiganu, po němž zdědil i číslo 8. Ve své druhé sezoně už Vidal odehrál 37 zápasů, z nichž 30 bylo v základní sestavě. Celkem nasbíral téměř 2 600 odehraných minut a na návratu do La Ligy po dvou letech tak měl obrovský podíl.\n\n6. srpna 2013 prodloužil Vidal smlouvu do roku 2017 a mezi španělskou elitou si připsal premiéru o 8 dní později, v zápase s Villarrealem. V něm se objevil v základní sestavě, avšak prohře 2:3 na domácím stadionu nezabránil. První gól zaznamenal o necelý měsíc později, při porážce 2:4 od Atlética Madrid.\n\n16. června roku 2014 Vidal přestoupil za částku 3 miliony eur do Sevilly, kde podepsal čtyřletý kontrakt. Hned 12. srpna si na Cardiff City Stadium zahrál v prestižním utkání o Superpohár UEFA proti Realu Madrid. Po šestašedesáti minutách jej vystřídal další debutant, Iago Aspas. Ani jeden z nich však nezvrátil prohru 0:2. O 11 dní později se ale Aleix mohl radovat z první branky pro Los Nervionenses, když otevíral skóre domácího utkání s Valencií, jenž nakonec skončil remízou 1:1.\n\n7. května nastoupil k zápasu proti ACF Fiorentina v rámci semifinále Evropské ligy a poněkolikáté to bylo na pozici pravého beka, kde jej kouč Unai Emery začal využívat. Před svým odchodem ze hřiště v 58. minutě, kdy jej nahradil Coke, stihl dát dvě branky a nahrát na třetí, jejímž autorem byl Kevin Gameiro, a vysokou měrou se tak podílel na výhře 3:0. O dvacet dní později naskočil i do varšavského finále proti FK Dněpr Dněpropetrovsk, které skončilo výhrou Sevilly 3:2.\n\nPo sezóně 2014/2015 jej za částku 18 milionů eur + bonusy koupil čerstvý vítěz Ligy mistrů UEFA 2014/2015 FC Barcelona. Za Barcelonu však mohl nastoupit až v lednu 2016, neboť katalánský klub měl do konce kalendářního roku 2015 zákaz registrování hráčů, který dostal jako trest za porušení pravidel FIFA týkajících se přestupů mladých hráčů.\n\nVidal si 30. prosince roku 2013 odbyl debut za katalánskou reprezentaci, když na Estadi Olímpic Lluís Companys odehrál druhý poločas utkání s Kapverdami, které domácí vyhráli 4:1.\n\n26. května 2015 byl společně se spoluhráčem ze Sevilly Sergiem Ricem poprvé povolán do španělského národního A-týmu pro přátelský zápas s Kostarikou a kvalifikační zápas na EURO 2016 proti Bělorusku. Debutoval 11. 6. 2015 v utkání proti Kostarice (výhra 2:1).\n\nSevilla FC\n\n"}
{"id": "1112127", "url": "https://cs.wikipedia.org/wiki?curid=1112127", "title": "Maksymilian Bodyński", "text": "Maksymilian Bodyński\n\nMaksymilian Bodyński (??? – 16. srpna 1892 Korczyn) byl rakouský politik polské národnosti z Haliče, v 2. polovině 19. století poslanec Říšské rady.\n\nByl poslancem Říšské rady (celostátního parlamentu), kam usedl v doplňovacích volbách roku 1876 za kurii obchodních a živnostenských komor v Haliči, obvod Lvov. Slib složil 21. října 1876. Mandát zde obhájil ve volbách roku 1879. Rezignace oznámena na schůzi 15. dubna 1880. V roce 1876 se uvádí jako tajemník obchodní komory, bytem Lvov.\n\nMěl titul vládního rady a dlouhodobě zastával funkci tajemníka obchodní komory ve Lvově.\n\nZemřel v srpnu 1892.\n"}
{"id": "1112132", "url": "https://cs.wikipedia.org/wiki?curid=1112132", "title": "Brána nenávratna", "text": "Brána nenávratna\n\nBrána nenávratna, jejímž autorem je Aleš Veselý, je monumentálním symbolem místa, kudy procházely válečné transporty Židů do koncentračních táborů. Byla vztyčena 9. března 2015 u železničního nádraží Bubny, které se má stát památníkem, připomínajícím místo, odkud bylo za druhé světové války deportováno 50 000 židovských občanů Československa do ghett v Lodži a Terezíně. \nPamátník, konstruovaný jako brána k nebesům, je vytvořen vztyčením dvacetimetrových železničních kolejí spojených 36 pražci a podepřených 12 vzpěrami. Sochařské ztvárnění je zdaleka viditelným monumentem místa, odkud vlaky odvezly na smrt desetitisíce Židů, a poutá pozornost k \"Památníku ticha\", který vznikne v bývalé nádražní budově. \n\nPráce na Bráně nenávratna měla pro Aleše Veselého osobní význam. Řekl tehdy, že o umělecké připomínce lidí, kteří za války zmizeli, uvažoval celá desetiletí. „Měl jsem k tomu velmi osobní důvody, protože z mých nejbližších příbuzných se 42 lidí nevrátilo, zahynulo.“\n\nInspirací pro památník byl Jákobův žebřík, odkazující na biblický text z 28. kapitoly knihy Genesis. Je tam psáno, že Jákob měl sen, ve kterém viděl žebřík spojující zemi s nebesy, po němž sestupovali a vystupovali poslové Boží. Najednou zazněl Hospodinův hlas, který pravil: „Hle, já jsem s tebou. Budu tě střežit všude, kam půjdeš, a zase tě přivedu do této země. Nikdy tě neopustím, ale učiním, co jsem ti slíbil.“\n\nJiné významy, jimiž lze interpretovat poselství monumentu, vznikly často mimoděk či podvědomě během realizace. Jako eponymický otec národa byl Jákob alias Izrael také otcem dvanácti původních kmenů, ze kterých se skládal židovský národ. Těmto dvanácti původním židovským kmenům odpovídá dvanáct podpěr památníku. Hluboký význam, přesahující do současnosti, má počet 36 pražců. Ty mohou symbolizovat třicet šest spravedlivých (skrytých světců), kteří jsou odpovědni za stav světa.\n\nPamátník byl odhalen 9. března 2015, jako připomínka noci z 8. na 9. března 1944, kdy došlo k největší hromadné vraždě československých občanů v dějinách, při níž nacisté usmrtili v plynových komorách 4000 vězňů takzvaného terezínského rodinného tábora v Osvětimi.\n\nOdhalení se zúčastnilo asi dvacet přeživších účastníků válečných transportů, ministr kultury České republiky Daniel Herman či dokumentarista Pavel Štingl, ředitel společnosti \"Památník Šoa Praha\". Samotný památník vznikne v blízkém objektu bubenského nádraží jako \"Památník ticha\". Protože kromě Židů byly ze stejného nádraží po válce transportováni i vysídlení pražští Němci, má být památník prostorem pro otevřený dialog o dědictví minulosti jako stigmatu dneška. Expozice \"ŠOA V NÁS\" má připomínat složité dějiny dvacátého století a být také prostorem pro diskusi a kritickou reflexi nedávné minulosti. Záměrem památníku je připomínat v nadčasovém dialogu nejen oběti válečných deportací, ale také stigma organizátorů konečného řešení a konečně pasivně přihlížející mlčící většinu – proto byl zvolen název Památník ticha.\n\n\n"}
{"id": "1112133", "url": "https://cs.wikipedia.org/wiki?curid=1112133", "title": "Józef Breuer", "text": "Józef Breuer\n\nJózef Breuer, německy Josef Breuer von Bertemilian, též Brayer (10. října 1808 – 8. září 1877 Lvov), byl rakouský podnikatel a politik německé národnosti a židovského původu z Haliče, v 2. polovině 19. století poslanec Říšské rady.\n\nPocházel ze Saska. Do Lvova se přestěhoval roku 1826 a začal tu podnikat. Založil zde spediční firmu. Působil jako bankéř. od roku 1853 byl prezidentem lvovské obchodní a živnostenské komory. Byl mu udělen Řád železné koruny. Byl židovského původu.\n\nOd roku 1861 zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii obchodních a živnostenských komor v Haliči, obvod Lvov. Slib složil 5. listopadu 1873, rezignace oznámena na schůzi 19. října 1876. V roce 1873 se uvádí jako prezident obchodní komory, bytem Lvov. Zastupoval tzv. Ústavní stranu, která byla liberálně, provídeňsky a centralisticky orientována. V jejím rámci představoval roku 1873 staroněmecké křídlo.\n\nZemřel v září 1877.\n"}
{"id": "1112135", "url": "https://cs.wikipedia.org/wiki?curid=1112135", "title": "Leander Dendoncker", "text": "Leander Dendoncker\n\nLeander Dendoncker (* 15. dubna 1995, Passendale, Belgie) je belgický fotbalový záložník a reprezentant, který hraje v klubu RSC Anderlecht.\n\nLeander Dendoncker debutoval v profesionálním fotbale v dresu RSC Anderlecht v roce 2013.\n\nDendoncker byl členem belgických mládežnických reprezentací.\n\nV A-mužstvu Belgie debutoval 7. 6. 2015 v přátelském zápase v Saint-Denis proti týmu Francie (výhra 4:3).\n\n\n"}
{"id": "1112136", "url": "https://cs.wikipedia.org/wiki?curid=1112136", "title": "Jason Denayer", "text": "Jason Denayer\n\nJason Grégory Marianne Denayer (* 28. června 1995, Jette, Belgie) je belgický fotbalový obránce a reprezentant, který v současnosti hraje za turecký klub Galatasaray SK, kde hostuje z anglického Manchesteru City FC.\nDenayer byl členem belgických mládežnických reprezentací.\n\nV A-mužstvu Belgie debutoval 31. 3. 2015 v kvalifikačním zápase v Jeruzalémě na stadionu Teddy proti týmu Izraele (výhra 1:0).\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Plnil roli náhradníka, nastoupil pouze ve čtvrtfinále s Walesem, neboť belgickému národnímu týmu se kvůli zranění či vykartování hráčů rozpadla obranná formace.\n\n"}
{"id": "1112143", "url": "https://cs.wikipedia.org/wiki?curid=1112143", "title": "Ernest Malaszký", "text": "Ernest Malaszký\n\nErnest Malaszký (* 5. září 1946) je bývalý slovenský fotbalista, obránce.\n\nV československé lize hrál za Slovan Bratislava, Duklu Praha a TJ Gottwaldov. Nastoupil ve 25 ligových utkáních, gól v lize nedal. V Poháru vítězů pohárů nastoupil ve 3 utkáních.\n\n\n"}
{"id": "1112146", "url": "https://cs.wikipedia.org/wiki?curid=1112146", "title": "Google Labs", "text": "Google Labs\n\nGoogle Labs je webová stránka, na níž Google demonstruje nové projekty, které ještě nejsou plně funkční. Slouží jako testovací půda pro nové projekty ve stádiu vývoje. Tímto způsobem Google získává zpětnou vazbu pro produkty před vydáním konečné verze. Některé projekty Googlu jako Gmail a Google Calendar se neobjevily na stránce Google Labs a na jejich testování byla zapotřebí pozvánka.\n\n"}
{"id": "1112147", "url": "https://cs.wikipedia.org/wiki?curid=1112147", "title": "Alois Lokaj", "text": "Alois Lokaj\n\nAlois Lokaj (* 9. dubna 1947) je bývalý český fotbalista.\n\nV československé lize hrál za TJ Gottwaldov. Nastoupil ve 26 ligových utkáních a dal 4 góly.\n\n\n"}
{"id": "1112149", "url": "https://cs.wikipedia.org/wiki?curid=1112149", "title": "Václav Čičatka", "text": "Václav Čičatka\n\nVáclav Čičatka (* 10. září 1946) je bývalý český fotbalista, obránce. Po skončení aktivní kariéry se stal funkcionářem v hokejbalu a majitelem agentury NIO Sport.\n\nV československé lize hrál za Slavii Praha. Nastoupil v 15 ligových utkáních. Gól v lize nedal. V nižší soutěži hrál i za Spartak BS Vlašim.\n\n\n"}
{"id": "1112151", "url": "https://cs.wikipedia.org/wiki?curid=1112151", "title": "Replay attack", "text": "Replay attack\n\nReplay attack (útok přehráním) je v informatice druh útoku na přenos dat v počítačové síti, kdy jsou jinak validní data s cílem podvodu zopakována nebo pozdržena. Útočník může data při přenosu zachytit a později zopakovat nebo pozměnit přímo při průchodu nějakým síťovým prvkem (např. router).\n\nJednou z forem ochrany je používání časových značek (timestamp) a požadavek toho, aby oba konce zabezpečené komunikace používaly co nejpřesnější čas (například pokud je na počítači nesprávný čas, nepovede se navázat HTTPS spojení se serverem).\n"}
{"id": "1112154", "url": "https://cs.wikipedia.org/wiki?curid=1112154", "title": "Časová značka", "text": "Časová značka\n\nČasová značka () je sekvence znaků, které vyjadřují čas vzniku nějaké události. Nejčastěji jde o datum a čas, někdy až s přesností na zlomky sekundy. Označení je odvozeno od poštovních razítek, které obsahují datum přijetí zásilky k přepravě či od datumových razítek se dnem přijetí dokumentu (např. v podatelně).\n\nBěžným příkladem mohou být již zmíněná poštovní razítka, avšak v moderní době jsou časové značky často používány v počítačích. Například soubor obvykle obsahuje čas své poslední změny nebo digitální fotoaparát vkládá automaticky datum do rohu vyfoceného snímku. Časové značky jsou důležitým prvkem zabezpečení přenosu dat v počítačových sítích a kryptografii (viz časové razítko).\n\n"}
{"id": "1112167", "url": "https://cs.wikipedia.org/wiki?curid=1112167", "title": "Opera v Oslu", "text": "Opera v Oslu\n\nNová budova Opery v Oslu (), nazývaná také Grand Opera, je moderní operní dům, otevřený 12. dubna 2008 za účasti norského krále Haralda V.. Stojí u zálivu Bjørvika nedaleko od centra Osla a je dominantou panoramatu města směrem od Oslofjordu. Je sídlem Norské státní opery a baletu (). Byla jednou z pěti oceněných staveb, které získaly v roce 2009 cenu za architekturu Mies van der Rohe Award.\n\nNorská opera a balet byla založena v roce 1957 a její první ředitelkou se stala významná norská operní pěvkyně Kirsten Flagstadová. Soubor neměl od svého založení vlastní sídlo a působil provizorně v budově Lidového divadla (Folketeateret) v Oslu. První plány na stavbu moderní budovy z betonu, mramoru, skla a dřeva byly předloženy v roce 1998. Pak následovaly debaty nad výběrem místa stavby a 15. června 1999 rozhodla norská legislativa, že nová budova Opery, podobná významem Opeře v Sydney, bude stát přímo v přístavu Bjørvika a stane se srdcem nové čtvrti stejného jména, v blízkosti osloského Hlavního nádraží. V roce 2000 byla vypsána architektonická soutěž, ve které zvítězil návrh architektonického ateliéru Snøhetta.\n\nPo zahájení výkopových prací v roce 2003, byl na podzim roku 2004 položen základový kámen, s předpokládaným termínem dokončení stavby v září 2008. Vzhledem k rychlé výstavbě, kterou provedla firma Statsbygg, byla stavba dokončena a slavnostně otevřena o pět měsíců dříve, 12. dubna 2008.\n\nSlavnostního otevření Opery 12. dubna 2008, se kromě norského krále Haralda V. zúčastnila dánská královna Markéta II., prezidentka Finské republiky Tarja Halonenová nebo německá kancléřka Angela Merkelová. Při slavnostním otevření zazpívali, mimo jiné, ukrajinská sopranistka Maria Guleghinová, německá sopranistka Anja Harterosová či německý zpěvák René Pape. Dne 20. září 2001 byl první operou, uvedenou na nové scéně Don Carlos skladatele Giuseppe Verdiho.\n\nNa rozdíl od Opery v Sydney, podobající se mořským vlnám, bylo záměrem norských architektů vytvořit budovu, která by připomínala ledovou kru, potápějící se do fjordu. Budova je postavena v minimalistickém stylu, z betonu, oceli a skla. Zkosením ploch střechy směrem k vodě je dosaženo propojení okolní krajiny s vodní hladinou. Šikmé linie, spolu se střechou z bílého mramoru opticky navozují dojem ledové kry. Směrem k hladině vystupuje ze střechy skleněná stěna, která umožňuje z interiéru výhled na provoz v přístavu Bjørvika.\n\nŠestipodlažní budova se rozkládá na celkové ploše 38 500 m² a měří 242 metrů v podélném směru a 110 metrů v příčném. Působí nízkým dojmem, neboť část stavby je založena na pilířích, v hloubce až 16 m pod vodní hladinou. Větší část povrchu stavby je pokryta bílou žulou a kararským mramorem. K obložení jevištní věže, která má skeletovou konstrukci s výplňovým zdivem, byly použity hliníkové obklady s plastickým vzorem, které odrážejí světlo a vytvářejí dojem povrchové patiny. Zkosené plochy střechy umožňují návštěvníkům vyjít až na vrcholné prostranství, odkud je panoramatický výhled na město a přístav. Vysoká okna s minimálním rámováním a speciálními skly, umožňují maximální výhled na vodní plochu fjordu. Střecha je podporována tenkými šikmými sloupy také navrženými tak, aby nebyl narušen výhled. Na jižní části stavby jsou na ploše 300 m² instalovány solární panely, které svým výkonem až 20 tisíc kilowatthodin ročně, částečně pokryjí spotřebu elektřiny v budově.\n\nV interiéru se nacházejí 3 operní sály. Největší z nich pojme 1350 sedících diváků, je uspořádaný do podkovy a osvícen oválnou „korunou“, sestávající z cca 8000 světelných diod a 5800 ručně vyrobených krystalů. Sedadla jsou vybavena elektronickým zařízením, umožňujícím sledovat libreto ve zvoleném jazyce. Další dva sály mají kapacitu 400 a 200 osob.\n\nV kontrastu k chladné bílé barvě exteriéru je v interiéru použito dřevěné obložení v přírodních odstínech. V hygienických místnostech byly použity konstrukce z pohledového betonu. Rozlehlý foyer\ntvoří otevřený prostor s průhledy do přilehlých místností, kde jsou umístěny bary, restaurace, kavárny, odpočívadla i šatny pro návštěvníky. V interiéru se nacházejí prostory pro baletní školu, v každém ze čtyř nadzemních podlaží jsou umístěny galerie a ve třetím nadzemním podlaží je vyhlídková terasa.\n\nZ hlediska jevištní techniky a technického vybavení patří Opera v Oslu k nejmodernějším stavbám tohoto druhu na světě. Scéna opery je 16 metrů široká, 40 metrů hluboká a skládá se z 16 nezávislých ploch, z nichž každá může stoupat, naklánět se nebo otáčet. Kromě toho je k dispozici 15 m dlouhý otočný stůl, dvě boční scény a zadní, snížená scéna, určená k přípravě dekorací. Mechanismy řízení se skládají z více než dvou stovek elektrických a hydraulických pohonů. Některé části scénického zařízení jsou umístěny 16 metrů pod úrovní hladiny vody v zálivu.\n\n\n"}
{"id": "1112168", "url": "https://cs.wikipedia.org/wiki?curid=1112168", "title": "Mescalero", "text": "Mescalero\n\nMescalero může znamenat:\n\n\n"}
{"id": "1112172", "url": "https://cs.wikipedia.org/wiki?curid=1112172", "title": "Alfons Czajkowski", "text": "Alfons Czajkowski\n\nMichał Alfons Czajkowski (1846 – 30. listopadu 1892 Dusanów) byl rakouský politik polské národnosti z Haliče, v 2. polovině 19. století poslanec Říšské rady.\n\nZasedal jako poslanec Haličského zemského sněmu, kde patřil do skupiny mladých poslanců nazývaných ateńczyki.\n\nByl i poslancem Říšské rady (celostátního parlamentu), kam usedl v doplňovacích volbách v prosinci 1878 za kurii velkostatkářskou v Haliči. Slib složil 15. ledna 1879. Mandát obhájil v řádných volbách roku 1879, volbách roku 1885 a volbách roku 1891. Poslancem byl až do své smrti. V roce 1878 se uvádí jako statkář, bytem Dusanów. Byl členem parlamentní frakce Polský klub.\n\nV posledních dvou letech života trpěl vážnou nervovou chorobou, která mu částečně znemožňovala politickou práci. V posledních měsících se pak již ani neúčastnil zasedání Říšské rady a odjel do domovského Dusanówa. Zemřel v listopadu 1892 ve věku 47 let.\n"}
{"id": "1112181", "url": "https://cs.wikipedia.org/wiki?curid=1112181", "title": "Jerzy Konstanty Czartoryski", "text": "Jerzy Konstanty Czartoryski\n\nJerzy Konstanty Czartoryski (24. dubna 1828 Drážďany – 23. prosince 1912 Vídeň) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nVystudoval ve Vídni. Jeho bratrem byl politik Konstanty Czartoryski 1822–1891. V mládí společně vydávali po dobu dvanácti let časopis \"Recenze a zprávy o divadle a umění\". Pak se přestěhoval do Haliče. V roce 1861 se oženil s dcerou českého malíře Jaroslava Čermáka Marií. Udržoval styky s českým prostředím. Byl stoupencem slovanské spolupráce a smíru mezi Poláky a Rusy.\n\nOd roku 1867 zasedal jako poslanec Haličského zemského sněmu za kurii velkostatkářskou, obvod Stryj. Podporoval haličskou autonomii. Mandát na sněmu obhájil v roce 1870.\n\nByl i poslancem Říšské rady (celostátního parlamentu), kam usedl v prvních přímých volbách roku 1873 za kurii velkostatkářskou v Haliči. Prosazoval tehdy ukončení pasivní rezistence a aktivní účast polských poslanců ve vídeňském parlamentu. V roce 1873 se uvádí jako statkář, bytem Vídeň. Na mandát rezignoval v roce 1876. Do parlamentu se vrátil ve volbách roku 1879. Zvolen byl i ve volbách roku 1885, nyní za kurii venkovských obcí, obvod Jarosław, Cieszanów atd. Mandát zde obhájil taky ve volbách roku 1891. Slib složil 13. dubna 1891, ale téhož dne byl povolán do Panské sněmovny (nevolená, horní komora Říšské rady). V Říšské radě patřil mezi zastánce federalismu, byl členem poslanecké frakce Polský klub a oporou vládní koalice Eduarda Taaffeho. V roce 1891 ho ovšem předseda vlády Taaffe nechal povolat do Panské sněmovny, aniž by se Czartoryského předem dotázal. \"Národní listy\" to přičítají Taaffeho posunu směrem k německé liberální levici, s níž chtěl utvořit novou koalici. Odeslání Czartoryského do horní komory parlamentu tak mělo být způsobem, jak se zbavit možného oponenta z řad federalistické slovanské pravice.\n\nZemřel v prosinci 1912.\n"}
{"id": "1112191", "url": "https://cs.wikipedia.org/wiki?curid=1112191", "title": "Julian Czerkawski", "text": "Julian Czerkawski\n\nJulian Czerkawski (??? – 5. září 1911 Didyliv, Lvovská oblast) byl rakouský lékař a politik polské národnosti z Haliče, v 2. polovině 19. století poslanec Říšské rady.\n\nO jeho mládí chybí obsáhlejší informace. Pocházel ze šlechtické rodiny. Rád cestoval, oblíbil si Černou Horu. Profesně působil jako lékař. Byl veřejně a politicky aktivní. Patřil do konzervativní skupiny východohaličských polských politiků, zvané Podolacy. Odmítal liberalismus, který pro něj byl spojen s centralistickým pojetím státu. Názorově ho ovlivnil Antoni Zygmunt Helcel, se kterým se potkal v 60. letech, nejprve jako mladý lékař, později jako osobní přítel.\n\nV letech 1871–1879 byl členem lvovské městské rady. Do Haličského zemského sněmu nekandidoval, protože zastával názor, že pro prosazování zájmů Haliče je významnější platformou Říšská rada ve Vídni. Do Říšské rady (celostátního parlamentu) usedl v doplňovacích volbách roku 1874 za kurii městskou v Haliči, obvod Lvov. Slib složil 3. února 1874. Zpočátku byl spojencem vlivného redaktora lvovského listu \"Gazeta Narodowa\" Jana Dobrzańského, později se s ním názorově rozešel. Rezignaci oznámil na schůzi 12. ledna 1878. Do parlamentu se vrátil ve volbách roku 1879, nyní za velkostatkářskou kurii v Haliči. V roce 1874 se uvádí jako praktický lékař, bytem Lvov. V Říšské radě byl členem poslanecké frakce Polský klub a patřil mezi hlavní spolupracovníky Kazimierze Grocholského a udržoval těsné styky s Leonem Bilińskim.\n\nPo smrti Grocholského se stáhl z politického života. Usadil se v dědičné rodové vsi Didylivě (Dziedziłów). Zemřel v září 1911.\n\n"}
{"id": "1112192", "url": "https://cs.wikipedia.org/wiki?curid=1112192", "title": "Dedryck Boyata", "text": "Dedryck Boyata\n\nAnga Dedryck Boyata (* 28. listopadu 1990, Bruselský region, Belgie) je belgický fotbalový obránce a reprezentant konžského původu, který hraje v klubu Celtic FC.\nBoyata byl členem belgických mládežnických reprezentací U19 a U21.\n\nV A-mužstvu Belgie debutoval 12. 10. 2010 v kvalifikačním zápase v Bruselu proti týmu Rakouska (remíza 4:4).\n\n"}
{"id": "1112199", "url": "https://cs.wikipedia.org/wiki?curid=1112199", "title": "Čaloun", "text": "Čaloun\n\nPříjmení Čaloun nosí více osob:\n"}
{"id": "1112206", "url": "https://cs.wikipedia.org/wiki?curid=1112206", "title": "Aleksander Dworski", "text": "Aleksander Dworski\n\nAleksander Dworski (12. prosince 1822 Lvov – 29. března 1908 Přemyšl) byl rakouský politik polské národnosti z Haliče, v 2. polovině 19. století poslanec Říšské rady a starosta Přemyšle.\n\nVystudoval školy ve Lvově a roku 1849 získal na Lvovské univerzitě titul doktora práv. V roce 1855 byl jmenován advokátem. Přestěhoval se tehdy do Přemyšle. Od mládí byl veřejně a politicky aktivní. Když v roce 1863 vypuklo protiruské lednové povstání, byl v Přemyšli velitelem tamního povstaleckého okrsku. Byl členem a prezidentem místní advokátní komory.\n\nPůsobil jako poslanec Říšské rady (celostátního parlamentu), kam usedl v prvních přímých volbách roku 1873 za kurii městskou v Haliči, obvod Přemyšl, Grodek atd. V roce 1873 se uvádí jako advokát, bytem Přemyšl. V parlamentu zastupoval federalistickou slovanskou opozici. Rezignaci na mandát oznámil na schůzi 4. září 1877. Ale po znovuzvolení již 18. září 1877 opětovně složil slib. Do parlamentu se dostal i ve volbách roku 1879. Rezignace oznámena na schůzi 10. května 1880. V parlamentu patřil mezi aktivní poslance, i díky dobré znalosti němčiny. Od roku 1889 do roku 1901 taky zasedal jako poslanec Haličského zemského sněmu.\n\nV období let 1881–1901 zastával funkci starosty Přemyšle. Město za jeho úřadování prodělalo značný rozvoh. Proběhla výstavba škol, vodovodu, začala elektrifikace. Město mu udělilo čestné občanství a již roku 1896 po něm byla pojmenována jedna z hlavních ulic.\n"}
{"id": "1112210", "url": "https://cs.wikipedia.org/wiki?curid=1112210", "title": "Dimitri Payet", "text": "Dimitri Payet\n\nFlorent Dimitri Payet [dimitri pajet] (* 29. března 1987, Saint-Pierre, Réunion, Francie) je francouzský fotbalový záložník a reprezentant, od ledna 2017 hráč klubu Olympique de Marseille.\n\nHrál za mládežnický výběr Francie v kategorii do 21 let.\n\nV A-týmu Francie debutoval 9. 10. 2010 v kvalifikačním zápase v Saint-Denis proti týmu Rumunska (výhra 2:0). Představil se na domácím EURU 2016, kde vstřelil vítězný gól na konečných 2:1 v úvodním utkání proti Rumunsku. Skóroval i o pět dní později v utkání proti Albánii (výhra 2:0).\n\n"}
{"id": "1112224", "url": "https://cs.wikipedia.org/wiki?curid=1112224", "title": "Texel (ostrov)", "text": "Texel (ostrov)\n\nTexel je největší z Fríských ostrovů, má rozlohu 161 km². Na západní straně jeho břehy omývá Severní moře a na východní Waddenzee. Od pevniny je vzdálen 5 km. Je součástí nizozemské provincie Severní Holandsko, v jejímž rámci tvoří jednu obec spolu se sousedním neobydleným ostrůvkem Noorderhaaks. Největším sídlem je Den Burg, dalšími vesnicemi na ostrově jsou De Cocksdorp, De Koog, De Waal, Den Hoorn, Oosterend a Oudeschild. Na ostrově žije 13 641 obyvatel (rok 2014).\n\nJméno ostrova pochází od středověké správní jednotky (\"gouw\") v rámci Franské říše, která se nazývala Texla. Ve fríštině se vyslovuje [Teksel], v nizozemštině [Tessel].\n\nPodle vykopávek byl ostrov osídlen už v mezolitu. V roce 1415 obdržel městské právo. Původně byl rozdělen na dva ostrovy, Texel na jihu a Eierland na severu, které byly roku 1630 propojeny polderem. V srpnu 1673 proběhla bitva u Texelu, která byla součástí Třetí anglo-holandské války. V lednu 1795 uvízla holandská flotila v ledu u pobřeží ostrova a upadla do francouzského zajetí. V říjnu 1914 zneškodnily nedaleko ostrova britské torpédoborce čtyři německé torpédové čluny. Za druhé světové války se odehrála Texelská katastrofa, když 31. srpna 1940 byly britské válečné lodě při kladení min napadeny německou flotilou a při pokusu o únik najely na vlastní miny. Dvě lodě byly zničeny a dvě vážně poškozeny, zahynulo okolo tří set námořníků. Na konci války proběhlo Gruzínské povstání na Texelu. Známým obyvatelem ostrova byl spisovatel Jan Wolkers, který zde pobýval od roku 1980 do své smrti roku 2007.\n\nOstrov je rovinatý, tvořený převážně písečnými dunami. Nejvyšší bod se nachází 15 metrů nad hladinou moře. Zdejší terén je vyhledáván vyznavači cykloturistiky. Podnebí je oceánské, s letními průměry kolem 16 °C a zimními kolem 3 °C, srážky činí 815 mm ročně. Více než čtvrtinu rozlohy ostrova zaujímá národní park Duinen van Texel. Typickou rostlinou je limonka obecná, ve vnitrozemí se nacházejí jehličnaté lesy. Na pobřeží hnízdí řada mořských ptáků: tenkozobec opačný, kulík písečný, ústřičník velký a další. Ochránci přírody přísně hlídají, aby návštěvníci hnízdící ptactvo nerušili.\n\nHlavním zdrojem příjmů pro Texel je turistika. Ostrov je přístupný trajektem z přístavu Den Helder, provozovaným firmou Royal TESO, má i vlastní mezinárodní letiště. Pěstují se brambory a cukrová řepa, rozvinuté je pastevectví (počet ovcí se odhaduje na 16 000 kusů). Na Texelu bylo vyšlechtěno místní jatečné plemeno ovcí nazvané Texel. Z ovčího mléka se vyrábí zdejší specialita, sýr \"Texelse Schapekaas\". Na ostrově také sídlí královský ústav pro námořní výzkum. V okolním moři se každoročně pořádá významný závod katamaránů \"Ronde om Texel\". Atrakcí je rovněž 34 metrů vysoký maják na severní špici ostrova, postavený roku 1864.\n\n"}
{"id": "1112228", "url": "https://cs.wikipedia.org/wiki?curid=1112228", "title": "Poznámkový blok Google", "text": "Poznámkový blok Google\n\nPoznámkový blok Google, dříve Google Zápisník, () je bezplatná webová aplikace, která umožňuje uživatelům ukládat a uspořádat textové poznámky a odkazy na webové stránky (také je propojena s Záložky Google). Uložené poznámky lze sdílet ať už s jmenovaným seznamem uživatelů nebo i veřejně.\n\nZapsané poznámky lze exportovat do Dokumenty Google.\n\nSlužba Google Zápisník byla ohlášena 10. května 2006 a zpřístupněna 15. května 2006. Na začátku roku 2009 Google oznámil, že zastavil vývoj služby a doporučil přejít na službu Dokumenty Google. V červenci 2012 byl Zápisník Google vypnut a veškeré údaje které byly zapsány do zápisníku byli přesunuty do Dokumentů Google.\n"}
{"id": "1112230", "url": "https://cs.wikipedia.org/wiki?curid=1112230", "title": "Edward Gniewosz-Oleksów", "text": "Edward Gniewosz-Oleksów\n\nEdward Gniewosz-Oleksów (2. září 1822 Wzdów – 24. května 1906 Vídeň) byl rakouský politik polské národnosti z Haliče, v 2. polovině 19. století poslanec Říšské rady.\n\n\"Národní listy\" ho popisují v nekrologu jako člověka malé postavy, s velkou hlavou, povahou buřiče. Uměl vyprávět veselé historky o haličských volbách. Působil jako odborný šéf na ministerstvu kultu a vyučování. Za vlády Adolfa von Auersperga se na tomto rezortu stal dvorním radou. V roce 1886 ho ministr Paul Gautsch penzionoval, ale Gniewosz se zde ještě později stal šéfem odboru.\n\nByl poslancem Haličského zemského sněmu. Působil i jako poslanec Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Sanok, Bruozow, Lisko atd. V roce 1873 se uvádí jako c. k. komoří a ministerský rada, bytem Vídeň. V parlamentu zastupoval federalistickou slovanskou opozici. Rezignaci na poslanecké křeslo oznámil na schůzi 19. října 1876, po znovuzvolení ale již 21. listopadu 1876 opětovně složil slib. Do parlamentu se dostal i ve volbách roku 1879, volbách roku 1885 a volbách roku 1891.\n\nZasedal v poslanecké frakci Polský klub, ale často se odkláněl od většinového stanoviska klubu. Kritizoval například ministra Juliana Dunajewského v otázce lihové daně. V roce 1894 zase prosazoval vlastní postoj k tématu slovinského národnostního školství ve Štýrsku a byl tehdy oceňován německým tiskem, zato kritizován většinou polské veřejnosti. Argumentoval tím, že jako stoupenec haličské autonomie musí respektovat rozhodnutí (německé) většiny štýrského sněmu. V roce 1901 odmítl podat ruku Wojciechu Dzieduszyckému se slovy: „\"Na Vašich rukou lpí krev\".“\n\nZemřel v květnu 1906.\n\nJeho bratem byl důstojník Zygmunt Gniewosz (1827–1909) a bratrancem politik Włodzimierz Gniewosz (1841–1909).\n"}
{"id": "1112231", "url": "https://cs.wikipedia.org/wiki?curid=1112231", "title": "Masový únos v Iguale", "text": "Masový únos v Iguale\n\nMasový únos v Iguale se odehrál 26. září 2014 ve městě Iguala v mexickém státě Guerrero, když se 43 studentů z \"Escuela Normal Rural „Raúl Isidro Burgos“\" stalo nezvěstnými. Podle oficiálního vyšetřování nařídili studenti v Ayotzinapě několika autobusům, aby je odvezly do Igualy, kde chtěli narušit konferenci kandidátky na pozici starostky Maríi de los Ángeles Pinedaové, která byla manželkou tehdejšího starosty Josého Luise Abarcy. Studenti byli zadrženi místní policii a poté předáni příslušníkům drogového kartelu Guerreros Unidos, kteří je dle oficiální verze usmrtili a jejich těla následně spálili. Podle mexických úřadů si vraždu studentů objednali starosta José Luis Abarca a jeho žena, která měla mít na kartel Guerreros Unidos rodinnou vazbu.\n\nStarosta se svou ženou byli měsíc po svém útěku zadrženi v hlavním městě Mexiko. Náčelník igualské policie Felipe Flores Velásquez zůstává na útěku. Událost způsobila nepokoje a útoky proti vládním budovám ve státě Guerrero, jehož guvernér Ángel Aguirre Rivero v důsledku protestů rezignoval. Zmizení studentů se stalo největším politickým skandálem administrativy prezidenta Enriqua Peñi Nieta, který vedl k celonárodním protestům a mezinárodnímu odsouzení. \n\n7. listopadu 2014 oznámil mexický generální prokurátor Jesús Murillo Karam, že policie nalezla v řece poblíž města Cocula několik plastových tašek obsahujících části lidských ostatků, které by mohly patřit zmizelým studentům. Nejméně 80 podezřelých, včetně 44 policistů, bylo v průběhu vyšetřování zadrženo. Univerzita v Innsbrucku provedla genetickou analýzu ostatků, která potvrdila, že jde o ostatky jednoho z unesených studentů.\n\n"}
{"id": "1112235", "url": "https://cs.wikipedia.org/wiki?curid=1112235", "title": "Koaliční války", "text": "Koaliční války\n\nKoaliční války je souhrnné označení sedmi etap válečných tažení na území Evropy v průběhu let 1792–1815.\n\nTažení lze také zhruba rozdělit na:\n"}
{"id": "1112237", "url": "https://cs.wikipedia.org/wiki?curid=1112237", "title": "Artur Gołuchowski", "text": "Artur Gołuchowski\n\nArtur Gołuchowski (1. července 1808 – 27. října 1893 Łosiacz) byl rakouský politik polské národnosti z Haliče, v 2. polovině 19. století poslanec Říšské rady.\n\nPodílel se na listopadovém povstání roku 1830 a podporoval i lednové povstání roku 1863.\n\nPůsobil krátce jako poslanec Říšské rady (celostátního parlamentu), kam usedl v doplňovacích volbách roku 1878 za kurii městskou v Haliči, obvod Lvov. Slib složil 27. března 1878. V roce 1878 se uvádí jako statkář, bytem Łosiacz.\n\nZemřel v říjnu 1893 na svém statku Łosiacz.\n\nJeho bratrem byl politik a místodržící Haliče Agenor Gołuchowski, dalším bratrem byl šlechtic Stanisław Gołuchowski.\n"}
{"id": "1112239", "url": "https://cs.wikipedia.org/wiki?curid=1112239", "title": "Obrázky Google", "text": "Obrázky Google\n\nObrázky Google () je vyhledávací služba, pomocí které Google umožňuje uživatelům vyhledávat na internetu obrázky. Byla zveřejněna v roce 2001 a existuje ve všech jazykových verzích, v nichž existuje samotný vyhledávač. Klíčová slova při hledání obrázků jsou založena na názvu souboru, slovech, která na daný obrázek odkazují a textu, který je na dané stránce u obrázku. Na stránce s výsledky vyhledávání jsou zobrazeny miniatury obrázků. Po kliknutí na některou z nich je obrázek zobrazen nahoře a o něco níže je zobrazen obsah stránky, na níž se obrázek nachází. Díky tomu můžeme snadno zjistit, z jaké stránky obrázek pochází.\n"}
{"id": "1112242", "url": "https://cs.wikipedia.org/wiki?curid=1112242", "title": "Open proxy", "text": "Open proxy\n\nOpen proxy nebo open proxy server je proxy server, který je přístupný jakémukoliv internetovému uživateli. Obecně platí, že proxy server umožňuje uživatelům v síti službu store and forward (komunikační služba, která převezme zprávu, podrží ji a později ji odešle příjemci (příjemcům)), přičemž dokáže rozpoznat odpověď a odeslat ji původnímu adresátovi.\n\nOpen proxy server je umístěn mezi klientem a serverem se kterým klient komunikuje. Proxy server se tváří vůči klientovi jako server a vůči serveru jako klient. Proxy server disponuje cache pamětí, ve které si ukládá odpovědi serverů na požadavky klienta. Původním účelem této internetové služby je nepřímé používání jiných internetových služeb např. DNS nebo HTTP s cílem snížit a řídit šířku pásma, čili rovnoměrněji využít přenosovou kapacitu.\n\nTakzvané \"anonymní\" open proxy umožňují uživateli ukrytí jeho IP adresy z veřejné služby (anonymizace). Tento princip se však dá i zneužít - uživatel s vědomím, že jeho IP adresa je nezjistitelná, to někdy zneužívá na znepříjemňující nebo i zákon porušující akce. Proto je často open proxy vnímáno jako problém a mnohé internetové služby detekují takovou anonymizaci a blokují vstup uživatelům s IP směřujících z open proxy serverů (např. i Wikipedie).\n\nNa druhé straně anonymní open proxy zvyšuje anonymitu uživatele, zvyšuje stupeň zabezpečení při procházení webu nebo používání jiných internetových služeb. Zabraňuje zjištění původní IP adresy, čímž blokuje informace o uživateli jako součást pokusů o hacking. Navíc, otevřené proxy mohou být využity k obcházení úsilí o cenzuru, nebo sledování aktivit uživatele vládními nebo jinými organizacemi.\n\nNěkteré lokality poskytují neustále aktualizované seznamy využitelných open proxy. Tyto neustále mění výstupní IP adresy, aby je nebylo možné tak jednoduše odhalit.\n\nPokud uživatelský (klientský) počítač připojený k internetu nedostatečně zabezpečený, je ho možné spustit v režimu open proxy server, aniž by o tom jeho vlastník věděl. Takový software může pocházet z nezajištěného běžícího proxy softwaru, nebo z infekce (malware, virová nákaza, z trojského koně nebo červa), určeného k tomuto účelu. Takový počítač se označuje jako \"zombie počítač\".\n\nExistují stovky tisíc otevřených proxy serverů, přičemž ve většině případů fungují jako nezabezpečený proxy server, přičemž vlastník serveru není znám.\n\nNeexistují žádné důvody pro spuštění otevřeného open proxy pro organizace, takže každý otevřený proxy je podezřelý. Tyto služby se často používají pro průnik do cizích počítačových systémů, např. pro dětskou pornografii, spam nebo jiné nezákonné aktivity. Dá se říci, že většina nelegálního obsahu se šíří prostřednictvím takových proxy. Proxy servery se využívají také pro zvětšení šířky pásma, což má za následek vyšší latenci podsítě a porušování omezení šířky pásma. Špatně konfigurována open proxy může také umožnit přístup do privátní podsítě.\n\nVzhledem k tomu, že open proxy jsou často spojeny s různým zneužíváním, byly vyvinuty mnohé metody pro detekci a odmítnutí služby, které přes ně procházejí. IRC sítě s přísným používáním bezpečnostní politiky automaticky testují klientské systémy pro známé typy open proxy. Podobně mail servery, bývají nakonfigurovány tak, aby automaticky testovaly mail odesílatele pro open proxy, pomocí softwaru jako codice_1. Mail servery pak takovou poštu automaticky označují jako spam.\n\n\"Původně zpracované volně podle en wiki\"\n\n\n"}
{"id": "1112245", "url": "https://cs.wikipedia.org/wiki?curid=1112245", "title": "Defenzivní jízda", "text": "Defenzivní jízda\n\nDefenzivní jízda je pojem, který vznikl v padesátých letech minulého století v USA, když Američan Harold Smith formuloval pět prvních pravidel defenzivního způsobu jízdy automobilem pod názvem \"Smith System Of Defensive Driving\". Od té doby principy defenzivní jízdy byly v mnoha zemích začleněny jak do základní přípravy řidičů v autoškolách a zdokonalovacího řidičského výcviku, tak vyučovány ve speciálních kurzech defenzivní jízdy. Defenzivní jízda se v současnosti stala uznávanou metodou správného a bezpečného řízení dopravního prostředku. Metoda prokazatelně ovlivňuje bezpečnost, nehodovost, opotřebení automobilů, ekologii a další sledované ukazatele. \n\nPrvních pět pravidel defenzivního způsobu jízdy automobilem formuloval v padesátých letech 20. století Harold Smith v USA pod názvem Smith System Of Defensive Driving:\n\n\nČeský BESIP propaguje pravidla defenzivní jízdy například v podobě tohoto desatera klíčových pravidel defenzivní jízdy: \n\nPřímo na svých stránkách BESIP prezentuje šestici základních bodů defenzivní, bezpečné jízdy, které pak rozvádí do podrobnějších zásad:\n\nV České republice bylo v roce 2015 šetřeno 93 065 dopravních nehod, při kterých bylo 660 osob usmrceno a 2 540 osob těžce zraněno. Odhadnutá hmotná škoda policií na místě nehody je 5.500 mil. Kč. V průměru tedy šetřila Policie ČR v průměru každé necelé 3 minuty jednu nehodu, každých 21 minut byl při nehodě lehce zraněn člověk, každé 2,2 hodiny došlo k těžkému zranění a každých 7,8 hodiny zemřel při nehodě jeden člověk. \n\nStatistika Policie ČR uvádí také nejčastější příčiny dopravních nehod v roce 2015 takto:\n\nV šedesátých letech (1964–1965) tuto metodu defenzivní techniky řízení zařadil Američan Chris Imhof do svého výukového programu. Imhof pracoval pro americký Národní úřad bezpečnosti. Je tedy pokračovatelem a průkopníkem defenzivní jízdy v národním měřítku. Imhofův program vedl k zavedení kurzů defenzivní jízdy (\"Defensive Driving Courses\", DDC) v USA v letech 1964 a 1965, přičemž byly většinou sponzorovány velkými společnostmi vyrábějícími automobily, jako jsou General Motors a Ford Motor Company.\n\nOsnova kurzů je zejména zaměřena na osvojení takové jízdní strategie, která zajistí, že si řidič udrží dostatečnou úroveň své bezpečnosti navzdory působení okolních rizikových faktorů. Je to metoda, která má dovézt řidiče a jeho náklad vždy bezpečně do cíle cesty, aby se on nestal viníkem ani obětí dopravní nehody.\n\nTyto kurzy prokazatelně dokáží snížit pravděpodobnost, že se řidič stane účastníkem (byť v roli oběti) dopravní nehody, a také snižují firemní náklady. Statistiky uvádějí, že pravidelným školením profesionálních řidičů i řidičů referentských vozidel lze snížit jejich nehodovost až o 40% a přímé náklady ve flotile vozidel mohou klesnou až o 20%. Optimální frekvence školení je 1x ročně.\n\nKurz se skládá ze dvou částí. Teoretická část, kde se posluchač seznámí s principy a pravidly defenzivního chování v silničním provozu a s charakteristikou ostatních účastníků silničního provozu z hlediska defenzivní jízdy. V části praktické jsou získané informace aplikovány přímo v silničním provozu. Situace jsou vyhodnocovány instruktorem.\n\nVe Spojených státech, kde se začala historie defenzivní jízdy, některé státy legislativně tyto kurzy podporují a řidič, který absolvoval kurz defenzivní jízdy, platí nižší pojistné za svoje vozidlo.\n\nVýuku a kurzy defenzivní jízdy programově podporují následující státy Evropy: především Německo, Španělsko, Velká Británie, Nizozemsko, Belgie, Francie a Itálie.\n\nPrvními protagonisty defenzivní jízdy v Československu se stalo autorské a výzkumné trio Jiří Pour, Jiří Štikar a Jiří Hoskovec. Skupina, složená z dopravních psychologů a uznávaného odborníka na přípravu řidičů rozpracovala v 60. letech minulého století principy defenzivní jízdy jak pro účely základní přípravy řidičů v autoškolách, tak pro pokračovací zdokonalovací řidičský výcvik. V druhé polovině 80. let se defenzivní jízdou začal zabývat dopravní expert Robert Kotál. Kurzy defenzivní jízdy se svými instruktory poskytuje v ČR i na Slovensku od roku 1992, na toto téma také publikuje a přednáší na národních i mezinárodních konferencích.\n\n\n"}
{"id": "1112247", "url": "https://cs.wikipedia.org/wiki?curid=1112247", "title": "Aljašské hory", "text": "Aljašské hory\n\nAljašské hory ()\nje horské pásmo na jihu Aljašky. Rozkládá se v půlkruhu od Aljašského poloostrova až k hranicím s kanadskou provincií Yukon. Nejvyšší horou pohoří je nejvyšší hora Severní Ameriky Denali, dříve Mount McKinley (6 194 m).\nV oblasti se nachází národní parky Denali, Lake Clark a Wrangell–St. Elias.\n\n\n"}
{"id": "1112253", "url": "https://cs.wikipedia.org/wiki?curid=1112253", "title": "Biocev", "text": "Biocev\n\nBIOCEV z.s.p.o. (zkratka pro biotechnologické a biomedicínské centrum) je zájmové sdružení právnických osob, jehož členy je několik ústavů Akademie věd ČR (Ústav experimentální medicíny, Ústav molekulární genetiky, Biotechnologický ústav, Mikrobiologický ústav, Fyziologický ústav a Ústav makromolekulární chemie) a dvě fakulty Univerzity Karlovy (Přírodovědecká fakulta a 1. lékařská fakulta). Tyto subjekty společně na okraji obce Vestec vybudovali výzkumný areál, který byl otevřen 16. června 2016 (částečný provoz už od 18. 12. 2015).\n\nCelková dotace je 2,85 mld. Kč a sídlem je středočeská obec Vestec, vzdálená 5 km od současného areálu převážně většiny základajících členů sdružení ve Vídeňské ulici v Praze. \n\n"}
{"id": "1112258", "url": "https://cs.wikipedia.org/wiki?curid=1112258", "title": "Zott", "text": "Zott\n\nZott SE & Co. KG je německá mlékárenská společnost se sídlem v Mertingenu. Společnost, založená v roce 1926, je nezávislým rodinným podnikem a patří mezi přední mlékárny v Evropě. Vyrábí mléčné výrobky jako jogurty, dezerty a sýry. Její výrobny v Německu, Polsku, Bosně a Hercegovině zásobuje mlékem kolem 4400 dodavatelů. V roce 2014 zpracovala skupina Zott přibližně 962 milionů litrů mléka.\n\nSpolečnost Zott má zastoupení ve více než 75 zemích a obchodní centrály v Česku, na Slovensku, v Maďarsku a Singapuru a také zastoupení v Rusku.\n\nHistorie společnosti začala v roce 1926, kdy Anna a Balthasar Reiterovi koupili mlékárnu v Bavorském Mertingenu. Balthasar Reiter zemřel mladý a ovdovělá Anna Reiterová se podruhé vdala za George Zotta, podle kterého se společnost jmenuje dodnes. V 90. letech minulého století začal Zott expandovat do východní Evropy a stal se tak významným hráčem na trhu v bývalém Československu, Polsku i Maďarsku, kde působí dodnes.\n\nMateřský závod skupiny Zott se nachází v Mertingenu (Bavorsko). Vyrábějí se zde jogurty, dezerty a mozzarella. Další německý výrobní závod v bavorském Günzburgu. Zde se vyrábějí tvrdé a polotvrdé sýry, tavené sýry a různé práškové produkty.\nV Polsku má Zott výrobní závody v těchto městech: Opole, Glogowo a Racibórz. Vyrábějí se zde ovocné jogurty, výrobky pod značkou Natura, dezerty, nápoje a tvaroh.\n\nV Bosně a Hercegovině má Zott výrobní závod ve městě Gradačac. Vyrábí se zde UHT mléko, výrobky pod značkou Natura a nápoje.\n\n\nV televizní reklamě pro značku Zott se objevily osobnosti jako Maxl Graf nebo Roberto Blanco. V roce 2010 dělal reklamu pro značku Monte brankář René Adler společně s bratrem Ricem Adlerem. V roce 2013 změnila společnost Zott reklamní tváře pro značku Monte. Do konce roku 2013 propagovali značku mistr světa ve windsurfingu Philip Köster se sestrou Kyrou. Od května 2015 je kuchař Nils Egtermeyer tváří Zottarelly, mozzarelly od Zottu.\n\nZott získává pravidelné ocenění od nezávislých institucí, např. Spolkovou čestnou cenu „Bundesehrenpreis“, cenu PriMax a také zlatou, stříbrnou a bronzovou medaili Německé zemědělské společnosti (DLG) za kvalitu svých výrobků.\n\nVe spolupráci s vydavatelstvím Tre Torri se společnost Zott snažila v rámci soutěže o recepty najít inspirativní a inovativní recepty z Mozzarelly. 200 nejlepších bylo zveřejněno a publikováno v kuchařské knize Mozzarella – vaření s bílým zlatem.\n\n"}
{"id": "1112267", "url": "https://cs.wikipedia.org/wiki?curid=1112267", "title": "Bondi Beach", "text": "Bondi Beach\n\nBondi Beach je předměstí Sydney. Jméno má podle legendární pláže Bondi. Žije v něm 10 748 lidí.\n\nJméno \"Bondi\" pochází z jazyka původních obyvatel Austrálie a znamená \"voda lámající se nad kameny\" a také zvuk, který přitom vzniká. O původním osídlení Bondi existují kusé důkazy, přesto dokumentují, že v Bondi před příchodem Evropanů byla komunita, která se věnovala intenzivní řemeslné výrobě.\n\nV roce 1809 získal oblast dopravní stavitel William Roberts. V roce 1855 získali oblast Edward Smith Hall a jeho zeť Francis O'Brien a ponechali ho přístupné veřejnosti jako rekreační místo k pořádání pikniků a zábav. Později se stala pláž Bondi oficiálně sydneyskou veřejnou pláží.\n\nV roce 1907 se pláž stala centrem protestů proti stanovování pravidel oblékání na pláži. V roce 1935 byl přijat předpis místní samosprávy č. 52, který určil pravidla slušného oblékání. Platil až do roku 1961 a byl vynucován pověřenými inspektory, mezi které patřil legendární Aub Laidlaw. Mezinárodní pozornosti se mu dostalo, když z pláže vyvedl americkou herečku Jean Parkerovou, protože její bikini podle jeho rozhodnutí nesplňovaly stanovená pravidla. Již v osmdesátých letech se pak na pláži Bondi rozšířilo koupání opalování bez vrchního dílu plavek, zejména na její jižní části.\n\nČtvrť obývali zejména dělníci, většinou přistěhovalci z Nového Zélandu. Po druhé světové válce se tu navíc usadilo množství židovských uprchlíků ze střední Evropy, takže tu vzniklo množství synagog. Další skupinu imigrantů tvořili v pozdější době Samoánci a obyvatelé východoasijských zemí.\n\nZ necelých 11 tisíc obyvatel se jen menšina narodila v Austrálii, většinu tvoří přistěhovalci nejrůznějšího původu, nejčastěji z Anglie, Nového Zélandu, Irska, Jižní Afriky nebo Spojených států. Jen asi dvě třetiny obyvatel Bondi Beach užívají doma ke komunikaci angličtinu.\n\nZákladem hospodářství Bondi Beach je turistika, sport a rekreace. Obchodní čtvrť Bondi Beach se nachází kolem Campbell Parade, jsou v ní mnohé hotely, kavárny a obchody. Do registru památek je zapsaný Hotel Bondi z 20. let 20. století, který stojí také na Campbell Parade. Další památkou je Bondi Pavillion z roku 1928, původně budova surfařského klubu s šatnami, nyní komunitní centrum; a také celá pláž s okolím.\n\n"}
{"id": "1112269", "url": "https://cs.wikipedia.org/wiki?curid=1112269", "title": "Mackenziovo pohoří", "text": "Mackenziovo pohoří\n\nMackenziovo pohoří () je pohoří v severozápadní části Kanady, na východě teritoria Yukon a ve středo-západní části Northwest Territories. Nejvyšší horou pohoří je Keele Peak (2 972 m).\nDruhá nejvyšší hora pohoří Mount Nirvana (2 773 m) je nejvyšší horou Northwest Territories. Mackenziovo pohoří má délku okolo 800 km. Pohoří vytváří rozvodí mezi pánvemi s řekami Yukon na západě a Mackenzie na východě. Pohoří je pojmenované podle Alexandera Mackenzieho, druhého kanadského předsedy vlády.\n\nMackenziovo pohoří leží mezi řekami Peel na severozápadě a Liard na jihovýchodě. Západní svahy pohoří jsou krátké a příkré a vstupují do hřbetů a údolí Yukonské pánve. Východní svahy jsou naopak dlouhé a mírné rozčleněné trogovými údolími přítoků řeky Mackenzie. V Mackenziově pohoří se nachází Národní park Nahanni. Do oblasti vedou pouze dvě silnice, obě z teritoria Yukon.\n\nPohoří tvoří prvohorní a částečně druhohorní sedimenty.\n"}
{"id": "1112271", "url": "https://cs.wikipedia.org/wiki?curid=1112271", "title": "Fedir Hajdamacha", "text": "Fedir Hajdamacha\n\nFedir Hajdamacha, cyrilicí Федір Гайдамаха (??? – ???), byl rakouský politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nByl poslancem Haličského zemského sněmu.\n\nPůsobil i jako poslanec Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Zališčyky, Borščiv, Horodenka atd. Slib složil 5. listopadu 1873. V roce 1873 se uvádí jako Theodor Hajdamacha, hospodář, bytem Ivankiv. V parlamentu zastupoval provládní Rusínský klub. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Hajdamacha byl mezi parlamentními Rusíny jediným představitelem rolnického stavu. Počátkem roku 1875 ovšem Hajdamacha opustil rusínský klub a tisk informoval, že hodlá přestoupit do Polského klubu.\n"}
{"id": "1112285", "url": "https://cs.wikipedia.org/wiki?curid=1112285", "title": "Brigitte Deydierová", "text": "Brigitte Deydierová\n\nBrigitte Deydier, (* 12. listopadu 1958 Meknes, Maroko) je bývalá reprezentantka Francie v judu.\n\nS judem začínala v Montaubanu pod vedením Jean-Claude Cabanneho. Patřila k průkopnicím a propagátorkám ženského sportovního juda. Díky svému vzhledu měla přezdívku inťoška. Její největší rivalkou v reprezentaci byla Martine Rottierová. Po skončení vrcholové kariéry se pohybuje v různých sférách sportovní politiky. V roce 2008 měla hlavní slovo při francouzské nominaci judistů pro olympijské hry v Pekingu.\n\n"}
{"id": "1112286", "url": "https://cs.wikipedia.org/wiki?curid=1112286", "title": "Kea", "text": "Kea\n\nKea může být:\n\n\n\n"}
{"id": "1112288", "url": "https://cs.wikipedia.org/wiki?curid=1112288", "title": "Gustav Zoula", "text": "Gustav Zoula\n\nGustav Zoula, původně Augustin, též August Zoula (9. srpna 1871 Praha-Nové Město – 4. srpna 1915 Praha-Nusle) byl český sochař-figuralista v období symbolismu a realismu.\n\nNarodil se na Novém Městě pražském. V letech 1885–1892 absolvoval studia u J. V. Myslbeka, nejprve na Uměleckoprůmyslové škole a dále pokračoval ve studiu na malířské akademii v Praze. Za absolventskou práci získal \"\"Klárovo\"\" stipendium a v letech 1892–1898 pobýval v Římě. V roce 1901 se oženil s Marií Gallvodovou, se kterou měli čtyři děti. Nejprve bydleli na Vinohradech a později se přestěhovali do bytu s velkým ateliérem v Nuslích. Jeho nadějnou kariéru ukončila předčasná smrt.\n\nMezi svými vrstevníky patřil k vůdčím osobnostem. Jako portrétista a figuralista tíhl k monumentální tvorbě, zprvu symbolismu spirituálního cítění, například: \n\n\nPracoval na štukových reliéfech a portrétních medailonech v budovách pražské Městské spořitelny v Rytířské ulici. Na fasádě pavilonu královského hlavního města Prahy na Výstavišti v Praze - Holešovicích vytvořil pět reliéfů s výjevy ze života českých panovníků: Karla IV., Jiřího z Poděbrad a Rudolfa II., císaře Františka Josefa I., a to u příležitosti adaptace k jubilejní výstavě Obchodní a živnostenské komory v roce 1908. V Panteonu Národního muzea vytvořil poprsí Viktorina Kornela ze Všehrd. Štukatury dělal pro interiéry Národního divadla. Dále se podílel na štukové výzdobě zámku v Průhonicích, kde je od něj také portrétní busta architekta Jiřího Stibrala.\n\n\n"}
{"id": "1112289", "url": "https://cs.wikipedia.org/wiki?curid=1112289", "title": "Hnat Halka", "text": "Hnat Halka\n\nHnat Halka, cyrilicí Гнат Михайлович Галька, \"Hnat Mychajlovyč Hal'ka\", polsky Ignacy Halka (1824 Zolotnyky – 27. května 1903 Dobkowice), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nNarodil se v obci Złotniki (Zolotnyky) v Haliči. Psal knížky pro rusínský lid a zasedal ve vedení národního spolku Kačkovského.\n\nOd roku 1869 byl poslancem Haličského zemského sněmu. Působil i jako poslanec Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Terebovlja, Husjatyn atd. Slib složil 18. listopadu 1873. V roce 1873 se uvádí jako Ignaz Halka, řeckokatolický farář, bytem Dobkowice. V parlamentu zastupoval provládní Rusínský klub. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Halka náležel mezi deset parlamentních Rusínů z řad duchovních. Nepatřil mezi časté parlamentní řečníky, ale měl značný vliv v rámci Rusínského klubu.\n\nZemřel v květnu 1903 ve věku 79 let.\n"}
{"id": "1112294", "url": "https://cs.wikipedia.org/wiki?curid=1112294", "title": "Martine Rottierová", "text": "Martine Rottierová\n\nMartine Rottier (* 12. června 1955) je bývalá reprezentantka Francie v judu.\n\nJudu se věnovala v klubu v Sainte-Geneviève-des-Bois. Patřila k průkopnicím ženského sportovního juda.\n\n"}
{"id": "1112296", "url": "https://cs.wikipedia.org/wiki?curid=1112296", "title": "Jolie (programovací jazyk)", "text": "Jolie (programovací jazyk)\n\nJolie je open source programovací jazyk zaměřený na orchestraci webových služeb a tvorbu distribuovaných aplikací. Umožňuje jednoduše a efektivně namodelovat business proces zahrnující volání webových služeb. Na rozdíl od jazyku BPEL, který je spjat s WSDL a SOAP zprávami, Jolie umožňuje i volání služeb, které jsou založeny na jiném než SOAP protokolu, například XML/RPC, JSON/RPC atd. \n\nJolie je aktuálně podporován interpretem napsaným v programovacím jazyce Java, který může být provozován na různých platformách zahrnujících operační systémy založené na Linuxu, Apple OS X či Microsoft Windows.\nProjekt Jolie započal Fabrizio Montesi v roce 2006 v rámci svých studií na Univerzitě v Boloni. Projekt začal jako implementace procesního kalkulu SOCK, formální model navržený Claudio Guidiem ve spolupráci s Univerzitou v Boloni byl inspirován procesním kalkulem CCS a jazykem WS-BPEL. Jolie rozšiřuje SOCK například podporou vlastní stromové datové struktury (inspirované XML, ale se syntaxí podobnou jazyku C a Java), integraci s Javou a JavaScriptem či programováním webových aplikací.\nV současné době je projekt udržován Fabriziem Montesim a jeho vývoj je veden Fabriziem Montesim a Claudiem Guidim.\n\nServisně orientovaný svět se od toho objektového podstatně liší. Zatímco objekty mají metody, které popisují jejich chování a mohou měnit stav objektu, servisně orientované programování pracuje s konceptem služeb. Tyto služby nemají, na rozdíl od objektů, vnitřní stav, pouze poskytují určitou funkcionalitu – operace, která nějakým způsobem zpracovává data a vrací výsledek z pracování (lze přirovnat ke klasické funkci v programování).\nAplikace SOA v jazyku Jolie\nPodstata jazyka Jolie spočívá v tom, že ke všemu přistupuje jako ke službám, jejichž operace využívá pro zpracování programu. Příklad „Hello World“ jednoduše znázorňuje princip tohoto konceptu v Jolie. Zatímco v objektově orientovaném jazyce typu např. Java voláme při výpisu na konzolu statickou metodu println() (System.out.println()), v Jolie voláme operaci println na službě Console. Stejně tak, jako má Java ve svém jádru již naprogramované třídy připravené k použití, i Jolie má připravené služby, které může programátor kdykoliv využít. V prvním řádku je vidět obdoba klíčového slova „import“ v Javě – „include“, která do programu zahrne právě službu Console ze své standardní knihovny.\n\nAutoři popisují pojem „Behaviour“ v souvisloti s Jolie jako tu část programu, kde probíhá samotná logika programu. \nV části „behaviour“ se definuje logická podstata programu, přičemž nás nezajímá, jak jsou jednotlivé služby definovány či dokonce přes jaký protokol komunikují. Je to podobné, jako když programátor využívá naimplementované funkce nějaké knihovny. Využívá pouze jejich funkčnost a nic jiného jej nemusí zajímat, pokud je vše naimplementované správně.\n\n\"Jolie podporuje základní orchestrační vzory jako je paralelní a sekvenční zpracování aktivit. Sekvence se označuje středníkem, kdy v případě, že má být v nějaké proceduře několik aktivit jsoucích po sobě, dělí je právě tento středník. To je podstatná změna například oproti jazyku Java, kde středník slouží k ukončení příkazu. Naopak paralelní zpracování je vyjádřeno svislicí, s níž se pracuje stejně jako se středníkem.\" \n\nČást označovaná jako „deployment“ se naopak zabývá definováním služeb samotných. Jolie nepodporuje jen klasické webové služby ze skupiny Web Services (WS- *), ale také řadu dalších protokolů jako např. XML-RPC či HTTP. Jolie může operace webových služeb volat, zároveň však často také sadu operací poskytuje. Tato komunikace probíhá přes komunikační porty. Výstupní porty k vystavení služby, zatímco vstupní porty umožňují službu zavolat. Komunikace se službami probíhá pomocí rozhraní, jehož implementace se pro jednotlivé služby může lišit v závislosti na použitém protokolu.\nIn our example the TwiceInterface interface declares the operation twice as a request-response operation. A request-response operation receives a request and sends back a response. Both input and output messages of twice are typed as int (denoting integers):\nOficiální dokumentace uvádí jako příklad rozhraní TwiceInterface, které deklaruje operaci „twice“ jako operaci požadavek-odpověď. Oprace obdrží požadavek a pošle zpět odpověď. Vstupní i výstupní zprávy operace „twice“ jsou typu int (integer).\n\nNásledující ukázky představují „deployment“ kód pro klienta i pro server.\n\nJolie pro práci s daty používá vlastní stromovou reprezentaci dat, která se mírně podobá JSONu. Veškeré zprávy přijaté službou implementovanou v Jolie se automaticky převádějí do této reprezentace, takže v kódu není nutné zpracovávat různými nástroji XML zprávu, ale lze rychle programově přistupovat přímo k hodnotám, které chceme v aplikaci použít. Pokud chceme světu vystavit webovou službu typu SOAP, je samozřejmě nutné mít odpovídající WSDL. Jolie se snaží usnadnit programátorům práci, a tak vývojáři představili jednoduchý nástroj, který umí nekonvertovat službu popsanou v Jolie do WSDL a obráceně.\n\n main\n\n <animals>\n\nJelikož Jolie běží na platformě Java, je s tímto jazykem úzce spjata. V ukázce Hello World byl uveden příklad výpisu na konzolu, z čehož vyplývá, že v Jolie musí existovat služba, který tento výpis umožňuje. Toho lze dosáhnout právě například voláním javovského kódu.\nTřída, jejíž kód chceme z Jolie volat, musí dědit z abstraktní třídy jolie.runtime.JavaService. Zároveň musí být třída zkompilována jako JAR a umístěna do složky JavaServices v instalačním adresáři Jolie.\n\n package example;\n\nJakmile je javovská knihovna dostupná a tedy je i samotná služba dostupná, můžeme tuto službu použít následujícím způsobem.\n\nPodobně lze v Jolie využívat i JavaScript, pro detailnější informace navštivte dokumentaci.\n\nLeonardo je webový server vyvinutý čistě v jazyce Jolie, který je velmi flexibilní a podporuje od poskytování klasického statického obsahu až po mocný dynamický web. V dokumentaci je podrobněji popsán způsob zacházení s webovým serverem včetně využití GWT modulu s názvem JolieGWT, který je součástí instalace Jolie a umožňuje snadnější vývoj webových aplikací.\n"}
{"id": "1112298", "url": "https://cs.wikipedia.org/wiki?curid=1112298", "title": "Copa América 2015", "text": "Copa América 2015\n\nCopa América 2015, česky též Mistrovství Jižní Ameriky ve fotbale 2015, bylo 44. mistrovství pořádané fotbalovou asociací CONMEBOL. V hostitelské zemi Chile bylo na programu 26 zápasů v období od 11. června do 4. července roku 2015. Turnaje se zúčastnily i týmy Jamajky a Mexika, jinak hrající pod hlavičkou asociace CONCACAF. Vítězství z roku 2011 obhajovala Uruguay, která ve čtvrtfinále podlehla pozdějšímu vítězi z Chile.\n\nTurnaje se zúčastnilo všech 10 členských zemí CONMEBOL a navíc dva přizvané týmy − Jamajka a Mexiko. Původně však byl na turnaj pozván tým Japonska, které však pozvání odmítlo a tak byla místo něj pozvána Čína. Ta později pozvání taktéž odmítla z důvodu, že se v době konání turnaje hraje kvalifikace asijského fotbalu (AFC) na Mistrovství světa ve fotbale 2018. V květnu 2014 pak pořadatelé oznámili, že se turnaje místo Číny zúčastní výběr Jamajky.\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\"Všechny časy zápasů jsou uvedeny ve středoevropském letním čase (UTC +2).\"\n\n\n"}
{"id": "1112313", "url": "https://cs.wikipedia.org/wiki?curid=1112313", "title": "Kolumbijské hory", "text": "Kolumbijské hory\n\nKolumbijské hory () je pohoří v západní části Kanady, na jihovýchodě provincie Britská Kolumbie.\nKolumbijské hory ve své jižní části zasahují i do amerických států Montana, Idaho a Washington. Na západě tvoří hranici pohoří vnitřní náhorní plošiny Britské Kolumbie, na východě údolí Skalnatých hor Rocky Mountain Trench a na jihu řeka Kootenay (američtí geografové považují Kolumbijské pohoří za součást Skalnatých hor, v Kanadě je považováno za samostatnou soustavu horských pásem).\nNejvyšší hora Mount Sir Sandford má nadmořskou výšku 3 519 m.\n\nV Kolumbijských horách vystupují na povrch batolity, které jsou rozlámány na jednotlivé bloky a odděleny tektonickými příkopy, jimiž protékají řeky. Kerná pohoří dosahují výšek přes 3 000 metrů a v příkopových propadlinách se často nachází dlouhá, úzká jezera.\n\nKolumbijské hory se skládají ze čtyř hlavních rozlehlých pohoří.\n\n"}
{"id": "1112317", "url": "https://cs.wikipedia.org/wiki?curid=1112317", "title": "Chios (regionální jednotka)", "text": "Chios (regionální jednotka)\n\nChios (řecky: ) je jednou z 5 regionálních jednotek kraje Severní Egeis v Řecku. Zahrnuje území obydlených ostrovů Chios, Oinousses a Psara a menších okolních neobydlených ostrovů. Hlavním městem je Chios. Břehy omývá Egejské moře.\n\nRegionální jednotka Chios se od 1. ledna 2011 člení na 3 obce, které odpovídají hlavním obydleným ostrovům:\n"}
{"id": "1112328", "url": "https://cs.wikipedia.org/wiki?curid=1112328", "title": "Suzanne Williamsová", "text": "Suzanne Williamsová\n\nSuzanne \"Sue\" Williams, (* 25. června 1956) je bývalá reprezentantka Austrálie v judu.\n\nV roce 1988 se stala vítězkou ukázkové disciplíny ženského juda na olympijských hrách v Soulu. Po skončení sportovní kariéry pracovala jako trenérka.\n\n"}
{"id": "1112334", "url": "https://cs.wikipedia.org/wiki?curid=1112334", "title": "Marcus Stephen", "text": "Marcus Stephen\n\nMarcus Stephen (* 1. října 1969, Anetan) je nauruský vzpěrač a politik, který v letech 2007–2011 zastával funkci prezidenta země.\n\nJe synem Lawrence Stephena, poslance a sportovního funkcionáře. Studoval v Austrálii na Royal Melbourne Institute of Technology, věnoval se australskému fotbalu, později přesedlal na vzpírání. Získal pro Nauru sedm zlatých medailí na Hrách Commonwealthu: v roce 1990 vyhrál nadhoz v kategorii do 60 kg a byl druhý v dvojboji, v roce 1994 vyhrál trh, nadhoz a dvojboj, stejně tak v roce 1998. Na hrách 2002 obsadil v trhu, nadhozu i dvojboji kategorie do 62 kg druhé místo. Na olympiádě startoval v roce 1992 za Samou, protože Nauru ještě nebylo členem MOV, a skončil na devátém místě. V roce 1996 už reprezentoval Nauru, nepřipsal si však ani jeden úspěšný pokus a nebyl klasifikován. Na hrách v Sydney 2000 skončil na 11. místě výkonem 285 kg v dvojboji. Nejlepšího výsledku na mistrovství světa ve vzpírání dosáhl roku 1999, kdy vybojoval stříbrnou medaili v nadhozu a celkově byl devátý. Získal také šest zlatých medailí na Pacifických hrách.\n\nPo ukončení sportovní kariéry pracoval v bance, roku 2003 byl zvolen poslancem, zastával postupně funkce ministra financí, hospodářství a spravedlnosti, byl delegátem Nauru v Mezinárodní velrybářské komisi. V prosinci 2007, když parlament odvolal prezidenta Ludwiga Scottyho, byl Marcus Stephen zvolen jeho nástupcem. Ve funkci musel čelit politické nestabilitě způsobené poklesem životní úrovně. Po nepokojích v březnu a dubnu 2008 vyhlásil předčasné volby. V roce 2010 došlo k dalším protestům, po kterých Stephen zavedl v zemi stav ohrožení. V prezidentských volbách 2010 obhájil svůj mandát, ale o rok později rezignoval pod tlakem opozice, která ho obvinila z nezákonného obohacování z obchodu s fosfáty. Ve vládě zasedal ještě od června 2012 do června 2013, kdy se znovu dostali k moci jeho odpůrci.\n\n\n"}
{"id": "1112344", "url": "https://cs.wikipedia.org/wiki?curid=1112344", "title": "Josef Rank (spisovatel)", "text": "Josef Rank (spisovatel)\n\nJosef Rank (10. června 1816 Chalupy – 29. března 1896 Vídeň-Hietzing) byl rakouský spisovatel, novinář narozený na Šumavě.\n\nJosef Rank se narodil 10. června 1816 v osadě Chalupy (Friedrichsthal), která se nachází na západě Šumavy. Mladý Rank navštěvoval gymnázium v Klatovech. Po jeho absolvování se vydal do Vídně na studia filozofie. Během studia zastával místo hofmistra (vychovatele) v domě vídeňského advokáta Georga rytíře von Planner. Roku 1843 vydal v Lipsku knihu o Šumavě. Tato knihy záhy jejího autora proslavila. O pět let později byl zvolen poslancem frankfurtského parlamentu, jehož členem byl jako liberální „Velkoněmec“ až do jeho rozpuštění. Později byl činný jako spisovatel a redaktor ve Stuttgartu, Frankfurtu nad Mohanem, Výmaru a Norimberku. Naposledy působil jako redaktor a divadelní tajemník ve Vídni. Byl autorem mnoha povídek a románů, z nichž se větší část týkala Šumavy. Byl autorem několika dramatických děl, z nichž některá byla s úspěchem uvedena. Josef Rank zemřel 28. března 1896 v Hietzingu u Vídně.\n\n"}
{"id": "1112346", "url": "https://cs.wikipedia.org/wiki?curid=1112346", "title": "Instalatér z Tuchlovic", "text": "Instalatér z Tuchlovic\n\nInstalatér z Tuchlovic (2016) je film režiséra Tomáše Vorla. Titulní postava je inspirována skutečným instalatérem z Tuchlovic.\n\nNatáčení probíhalo od června do listopadu 2015 ve skutečné obci Tuchlovice, předtáčky proběhly již v květnu.\n\n\n"}
{"id": "1112354", "url": "https://cs.wikipedia.org/wiki?curid=1112354", "title": "Alžběta Stančáková", "text": "Alžběta Stančáková\n\nAlžběta Stančáková (* 21. května 1992 Praha) je česká básnířka. Maturovala na gymnáziu Josefská v Praze, studovala rumunistiku, ale studium nedokončila a poté vystudovala bakalářský obor bohemistika na Filozofické fakultě Univerzity Karlovy. Nyní na stejné fakultě studuje navazující magisterský obor komparatistika.\n\nBásně publikovala časopisecky v \"Psím víně\", kde je také členkou redakce; za svou debutovou sbírku \"Co s tím\" (2014) získala Cenu Jiřího Ortena.\n\n"}
{"id": "1112356", "url": "https://cs.wikipedia.org/wiki?curid=1112356", "title": "Lysák", "text": "Lysák\n\nLysák (821,1 m) je vrch v jižní části podcelku Vihorlat ve Vihorlatských vrších. Nachází se v CHKO Vihorlat, nad obcí Remetské Hámre.\n\nVrcholové části, které jsou tvořeny skalní plošinou, zabírá přírodní rezervace Lysák, vyhlášená v roce 1993 na výměře 4,28 ha, která chrání vzácná teplomilná lesní společenství v podobě bukových doubrav sestávajících z dubu mnohoplodého a dubu žlutavého. V okolí vrchu probíhala v minulosti masivní těžba dřeva, kterou připomínají rozsáhlé paseky.\n\nZe skalnatého vrcholu je dobrý výhled směrem na Zemplínskou Šíravu.\n\nPřes vrch Lysák vede hlavní hřebenová červená turistická značka, která vede z obce Remetské Hámre přes sedla Rozdiel a Tri tably, vrch Sninský kameň, vrch Nežabec a Strihovské sedlo do obce Podhoroď.\n\n\nPřírodní rezervace Lysák byla vyhlášena či novelizována v roce 1993 na rozloze 4,2800 ha. Ochranné pásmo nebylo stanoveno.\n\n\n"}
{"id": "1112358", "url": "https://cs.wikipedia.org/wiki?curid=1112358", "title": "Lysák (přírodní rezervace)", "text": "Lysák (přírodní rezervace)\n\nPřírodní rezervace Lysák je chráněné území na Slovensku v katastrálním území obce Remetské Hámre v okrese Sobrance v Košickém kraji. Nachází se v geomorfologickém celku Vihorlatské vrchy, zahrnuje vrch Lysák, který zprava obtéká Hámorský potok a zleva potok Okna.\n\nJe chráněným územím v rámci CHKO Vihorlat. PR se nalézá v katastrálním území obce Remetské Hámre, byla vyhlášena v roce 1993 na výměře 4,28 ha. Je tvořena skalní plošinou, která vystupuje na vypreparovaných andezitových skalách. Předmětem ochrany jsou teplomilná lesní společenstva. Významný je výskyt dubu mnohoplodého a žlutavého, které jsou součástí společenství bukových doubrav. V podrostu se vyskytuje několik druhů chráněných bylin, např. lilie zlatohlavá, pablen kraňský a kapradina hadí jazyk (pouze dvě známé lokality ve Vihorlatských vrších).\n\n\n"}
{"id": "1112361", "url": "https://cs.wikipedia.org/wiki?curid=1112361", "title": ".nfo", "text": ".nfo\n\nPřípona .nfo (také .NFO či NFO) vznikla zkratkou z anglického slova \"info\" či \"information\". Typ formátu je prostý text.\n\nSoubory s touto příponou obecně obsahují informace týkající se média.\n\n"}
{"id": "1112362", "url": "https://cs.wikipedia.org/wiki?curid=1112362", "title": "Chráněná krajinná oblast Vihorlat", "text": "Chráněná krajinná oblast Vihorlat\n\nChráněná krajinná oblast Vihorlat (CHKO Vihorlat) patří mezi nejmenší velkoplošná chráněné území na Slovensku. Byla vyhlášena vyhláškou MK SSR č. 9/1974 Sb ze dne 28. prosince 1973 s cílem ochrany a zhodnocování přírody a přírodních zdrojů, zajištění koordinace jejího hospodářského využívání v souladu s ochranou přírodního bohatství a přírodních krás vzhledem k jejich všestranný kulturní, vědecký, ekonomický a zdravotně-rekreační význam. V tomto chráněném území platí druhý stupeň ochrany. Jedním z hlavních úkolů vyplývajících z poslání CHKO je budování reprezentativní sítě maloplošných chráněných území, tedy zajišťování ochrany nejhodnotnějších částí přírody formou přírodních rezervací a přírodních památek.\n\nÚzemí CHKO Vihorlat se nachází v nejvýchodnější části Slovenska, má nepravidelný tvar a zahrnuje střední část pohoří Vihorlat. Na jihu vede jeho hranice u obce Remetské Hámre, odtud pokračuje severovýchodním a severním směrem údolím potoka Okna, potokem Barlahov a přes kótu Fetkov (978 m) pokračuje na Nežabec (1023,4 m), odtud severním směrem nad kótu Na kameni (568 m). Z této kóty směřuje severní hranice CHKO na západ až nad obec Zemplínske Hámre, odtud vede klikatá hranice přibližně kolem kót Podstava, Dzika (834 m). Odtud pokračuje jižním směrem dolinou Remetského potoka až na okraj obce Remetské Hámre. Nejvýše položeným místem CHKO je vrch Vihorlat (1075,5 m), Nejnižším místem je okraj lesa u obce Jovsa (162 m). Rozloha CHKO Vihorlat je 17 485 ha a nachází se na území okresů Sobrance, Michalovce, Humenné a Snina.\n\n\nV komplexu vulkanického pohoří Vihorlat mají významné postavení jezera. Tvoří jedinečnou ukázku vzniku a postupného zániku jezer. Největší je Morské oko, dříve nazývané Veľké Vihorlatské jezero.\n\nZápadně od Morského oka ve výši 727 m leží Malé Morské oko, nazývané také Malé Vihorlatské jezero. Jeho hloubka kolísá od 2,5 do 4 m. Je napájeno pramenem, který byl zčásti zavalen při budování svážnice. Zvláštní je i to, že při stálém přítoku vody jezero nemá povrchový odtok. Severně od Motrogonu se nacházejí další jezera. Nejvýznamnější je z nich jezírko Kotlík, ležící ve výšce 850 m. Plocha jezera je 3,4 ha, hloubka kolísá od 0,5 do 2 m. Hladina vody kolísá v závislosti na klimatických podmínkách. Jezírko Kotlík je hodnoceno z faunistického hlediska bohatým výskytem mloků. Další jezera se nacházejí v severní části CHKO a jsou v různém stupni zániku. Nejvýznamnější z nich je zanikající jezero Postávka s výměrou 1,6 ha, ohraničené andezitovými svahy. Maximální hloubka původního jezera byla 21 m. Nedaleko od Postávky je další zanikající jezero – rašeliniště Hypkania s výměrou 3 ha, které mělo maximální hloubku 10,8 m. Vývojově nejmladší je rašeliniště Durova mláka. Na ploše rašeliniště je celá řada slatinných a rašelinných společenství, které mají z fytocenologického a fytogeografického hlediska velký význam. Kromě uvedených jezer se v pohoří Vihorlatu nacházejí mnohá další, jejichž vnější obrys je již těžko rozeznatelný a proces jejich zániku lze pokládat za ukončený.\n\nPodle fytografického členění, uplatňovaného na Slovensku, patří území Vihorlatu do oblasti Západokarpatské květeny, obvodu predkarpatské květeny.\n\nV pohoří převládají společenství bukových lesů. Z jehličnatých dřevin byla ve Vihorlatu rozšířena jen jedle bělokorá, což dokazuje její původní výskyt na adrese Jedlinka a přítomnost pylových zrn v hlubokých vrstvách rašeliny. Ostatní jehličnany, zejména smrk, byly v lesních porostech vysazeny člověkem.\n\nVliv nedalekých Východních Karpat se projevuje výskytem východokarpatských a balkánsko-východokarpatských druhů rostlin.\n\nZajímavou vegetaci mají i bezlesé vrcholy pohoří se skalnatým reliéfem, viz Sninský kámen a Vihorlat. Vlivem teplých vzdušných proudů z nížiny a topného andezitového substrátu rostou na jejich jižních svazích ve vysoké nadmořské výšce teplomilné rostlinné společenství. Na chladnější severní straně hory Vihorlat je bukový les vyvinut až do vrcholku a rostou zde horské druhy, jako je dřípatka horská.\n\nNa skalnatých kopečcích jižních svahů pohoří jsou ostrůvkovitě rozšířené „lesostepní“ společenství dřínových dubin s účastí teplomilných druhů.\n\nSopečnou činností vzniklo ve Vihorlatu množství jezírek, které se zazemňovaním postupně změnily na slatiny a rašeliniště. Rostou zde vzácné druhy rostlin: rosnatka okrouhlolistá, suchopýr pochvatý a jiné.\n\nMálo změněné rostlinné fytocenózy a vliv nedaleké Východoslovenské nížiny a Východních Karpat se projevují i v složení živočišstva Vihorlatu. Přes otevřenou krajinu pronikají z jihu teplomilní stepní živočichové, kteří se zde setkávají s horskými druhy Karpat. Z východokarpatských druhů žijí v pohoří některé druhy měkkýšů, žížal a mnohonožek.\n\nZ chráněných druhů hmyzu žije v lesích Vihorlatu např. tesařík alpský a nosorožík kapucínek. Z obojživelníků se zde vyskytují všechny druhy čolků. Z plazů je hojná užovka stromová. Jedovatá zmije je v pohoří velmi vzácná. Ve větších bystřinách žije pstruh potoční, ale i mihule karpatská.\n\nZ ptáků jsou významnými hnzdiči Vihorlatu obě největší sovy, výr velký a puštík bělavý, dále orel křiklavý a v podhůří slavík velký.\n\nZ drobných savců je pozoruhodný zejména výskyt hraboše bažinného. Velkým přírodním bohatstvím lesů Vihorlatu je přítomnost velkých a vzácných šelem jako je vlk obecný, rys ostrovid, kočka divoká a vydra říční.\n\nPohoří Vihorlat prudce vystupuje z Východoslovenské nížiny a zatímco jeho okrajové části dosahují výšky 250– 300 m, tak vrcholové části pohoří přesahují výšku 1000 m. Vertikální převýšení tak dosahuje až 800 m. Tato různorodost terénu dává dobré podmínky na pěší turistiku.\n\nCelé území CHKO je protkáno turistickými stezkami. Územím CHKO vedou turistické stezky s celkovou délkou 88 km. Maloplošná chráněná území jsou označena předepsanou symbolikou a doplněná textovými informačními tabulemi.\n\n\n"}
{"id": "1112363", "url": "https://cs.wikipedia.org/wiki?curid=1112363", "title": "Alžběta Kubíčková", "text": "Alžběta Kubíčková\n\nAlžběta Kubíčková, rozená Michalová (* 7. prosince 1991 Praha) je česká básnířka a divadelní dramaturgyně. \n\nStudovala Gymnázium Matyáše Lercha, nyní studuje režii a dramaturgii na Divadelní fakultě JAMU. Za svou debutovou básnickou sbírku \"Zřetelně nevyprávíš\" byla nominovaná na cenu Magnesia Litera 2015 v kategorii objev roku a na Cenu Jiřího Ortena. Již v roce 2009 získala první místo ve studentské soutěži při Ceně Josefa Škvoreckého.\n\nV roce 2013 byla dramaturgyní inscenace hry Jamese Joyce \"Vyhnanci\" v brněnském Buranteatru. V roce 2015 pracovala na několika divadelních projektech. V lednu měla na sklepní scéně Divadla Husa na provázku premiéru hra o Josefu Toufarovi \"Zpráva o zázraku\", kterou podle knihy Miloše Doležala \"Jako bychom dnes zemřít měli\" napsala s Barbarou Herz. Byla též dramaturgyní inscenace hry Anny Jablonské \"Pohani\", která měla premiéru v dubnu v Jihočeském divadle v Českých Budějovicích. V červnu měla premiéru její autorská hra \"Autista\" ve Slováckém divadle v Uherském Hradišti. Zpracovává v ní jí blízké téma, neboť hru založila na vlastních zkušenostech se svým autistickým bratrem. O svém bratru psala také blog na webových stránkách Martina Reinera. V prosinci 2015 byla uvedena dramatizace \"Sestry\" Jáchyma Topola, ke které napsala divadelní scénář.\n\nV červnu 2016 měla v Divadle Polárka premiéru hra \"Bratři Lví srdce\" podle knihy Astrid Lindgrenové, Kubíčková je dramaturgyní inscenace.\n\nMá 5 bratrů (jeden je jejím dvojčetem, ostatní 4 bratři jsou mladší). Od roku 2016 je vdaná, má syna Elijáše.\n\n\n"}
{"id": "1112364", "url": "https://cs.wikipedia.org/wiki?curid=1112364", "title": "Štěpánovská hora (přírodní památka)", "text": "Štěpánovská hora (přírodní památka)\n\nŠtěpánovská hora (někdy též \"Štěpánská hora\") je přírodní památka evidenční číslo 441 na úbočí stejnojmenné hory nad vesnicí Štěpánov v okrese Teplice. Chráněné území s rozlohou 0,52 ha (podle databáze AOPK ČR 0,64 ha) se nachází ve výšce 560–615 m n. m. a bylo vyhlášeno k ochraně jedné ze dvou nejvýše položených stepních lysin v Českém středohoří.\n\nChráněné území bylo poprvé vyhlášeno Úřadem Okresního národního výboru v Bílině v roce 1946 jako přírodní rezervace \"Štěpánský vrch\" a v roce 1952 jako státní přírodní rezervace \"Štěpánská hora.\" I přes chybný oficiální název vzniklý úřední chybou se od roku 1952 používá jméno \"Štěpánská hora.\" Během druhé poloviny 20. století území z velké části zarostlo křovinami (růže šípková, trnka, svída krvavá), ale po roce 2000 bylo provedeno několik asanačních a udržovacích zásahů. Bylo také navrženo rozšíření území o přihlehlé kamenné moře, ale vzhledem k jeho poloze v první ochranné zóně CHKO České středohoří k němu nedošlo.\n\nGeologické podloží chráněného území tvoří olivinický nefelinit. Povrch tvoří skeletovité půdy, na kterých se vyvinula stepní pleš s výchozy čedičových skal a s výskytem suchomilných a teplomilných druhů rostlin neobvyklých v nadmořských výškách okolo 600 m. Roční srážkové úhrny dosahují 600–700 mm.\n\nNa lokalitě byl zaznamenán výskyt křižáka pruhovaného a přástevníka medvědího. Inventarizační výzkumy naznačují přítomnost řady dalších vzácných hmyzích druhů. Ze zvláště chráněných a ohrožených druhů rostlin se vyskytují medovník meduňkolistý, koniklec luční český, hrachor panonský chlumní, modřenec tenkokvětý, lilie zlatohlavá, svída dřín, kavyl Ivanův, záraza síťnatá, záraza bílá šalvějová nebo mordovka písečná. V listnatých a smíšených lesích za hranicemi přírodní památky roste dub pýřitý, habr, buk, dřín, smrk a borovice.\n\n"}
{"id": "1112365", "url": "https://cs.wikipedia.org/wiki?curid=1112365", "title": "Josef Rank", "text": "Josef Rank\n\nJosef Rank (22. října 1833, Svatý Hubert – 12. ledna 1912, Praha-Holešovice), byl český slovníkář, lexikograf a archivář.\n\nJosef Rank se narodil 22. října 1833 v obci Svatý Hubert. Jeho dětství i vzdělání ovlivnil strýc Josef Franta Šumavský, se kterým vyrůstal do sedmi let. V roce 1843 navštěvoval Amerlingovu školu Budeč na Novém Městě pražském. V letech 1852–1853 absolvoval Pražskou varhanickou školu. Na přelomu 50. a 60. let 19. století navštěvoval přednášky z historie Václava Vladivoje Tomka na pražské filozofické univerzitě. Studoval jazyky a dějepis. Stýkal se s českými obrozenci a buditeli, s J. Jungmannem, Š. Hněvkovským, J. Kalinou, V. Hankou, P. J. Šafaříkem, B. Němcovou, K. Havlíčkem Borovským a K. J. Erbenem. V roce 1857 získal Erbenovou zásluhou místo písaře v pražském městském archivu. Postupně zastával další funkce a postupně se stal adjunktem-úředníkem (1861), přednostou spisovny (1865), registrátorem (1871) a nakonec v roce 1896 ředitelem spisovny. Na postu ředitele spisovny setrval do konce dubna 1902, kdy na vlastní žádost odešel do výslužby. Kromě práce pro pražský městský archiv se věnoval tvorbě slovníků a psal odborné monografie. Jeho přičiněním se od roku 1871 úřadovalo ve spisovně pražského archivu česky. Byl spolupracovníkem a korektorem Riegrova slovníku naučného, Ottova slovníku naučného a byl autorem rejstříku ke třetímu dílu Palackého Dějin národa českého v Čechách a v Moravě. Za své zásluhy o česko-ruské přátelství byl roku 1889 poctěn briliantovým prstenem cara Alexandra. V dubnu 1908 byl postižen ochrnutím těla. Zemřel v Praze 12. ledna 1912.\n\nJosef Rank byl ženatý s Marií, roz. Klatovskou (1849–1900). Měl čtyři dcery: Marii (*1875), Markétu (*1877), Olgu (*1879) a Alexandru (*1889).\n\n\n"}
{"id": "1112367", "url": "https://cs.wikipedia.org/wiki?curid=1112367", "title": "Drsek rhonský", "text": "Drsek rhonský\n\nDrsek rhonský (\"Zingel asper\") je druh ryby z čeledi okounovití.\n\nŽije ve francouzských a švýcarských řekách, např. Durance, Doubs a Ardèche. Žije v podobném prostředí jako střevle potoční nebo jako sekavec Calderonův. Průměrně žije 1 rok. Jeho délka se pohybuje od 10 do 20 cm. Jeho plodnost je závislá na jeho velikosti.\n\nDrsek rhonský se živí malými rybami, ale i hmyzem (dvoukřídlí, Baetidae a Hydropsychidae). Druh potravy závisí na sezóně. Dvoukřídlí hmyz požírá zejména během zimy. Loví za soumraku.\n\n"}
{"id": "1112370", "url": "https://cs.wikipedia.org/wiki?curid=1112370", "title": "Brian Tyler (skladatel)", "text": "Brian Tyler (skladatel)\n\nBrian Tyler (* 8. května 1972 Los Angeles) je americký skladatel, aranžér, producent, hudebník, skladatel filmové hudby, hudby pro televizi a videohry.\n\nV roce 2014 napsal novou znělku NFL pro ESPN. Často vede Londýnský filharmonický orchestr.\n\nJeho život začal v Orange Country v Kalifornii, jeho dědeček byl Walter H. Tyler a umělecký ředitel nominací na Oskara. Brian Tyler získal bakalářský titul UCLA a magisterský na Harvardově univerzitě. Od mala se sám učil až 30 různým hudebním nástrojům.\n"}
{"id": "1112375", "url": "https://cs.wikipedia.org/wiki?curid=1112375", "title": "Dub žlutavý", "text": "Dub žlutavý\n\nDub žlutavý (\"Quercus dalechampii\", syn. \"Q. aurea\") je jeden z mnoha druhů dubů, rostoucí zejména na Balkánském poloostrově a v Malé Asii. V České republice se ostrůvkovitě vyskytuje na jižní Moravě, v Českém středohoří a Českém krasu.\n\nDrobný druh z agregátu (souboru druhů) dubu zimního, někdy hodnocen jenom jako jeho poddruh (\"Q. petraea\" subsp. \"medwedewii\"). V české květeně je řazen mezi nedostatečně prozkoumané druhy vyžadující další pozornost do kategorie C4b.\n\nDub žlutavý je teplomilná dřevina, upřednostňuje sušší, mělké vulkanické nebo vápencové půdy, zejména na jižních svazích. Snáší kontinentální klima.\n\nStrom nepravidelného vzrůstu dosahující výšky obvykle 8–20 m, někdy i 30 m. Listy jsou vejcovitě kopinaté, peřenodílné až peřenosečné, s hlubokými, nepravidelnými, zašpičatělými laloky a četnými interkalárními žilkami, celková délka listu je 6–13 cm. Listy jsou tuhé, řapíky dlouhé 15-35 mm, žluté, se žlábkovitým průřezem. Čepel listů je nejširší v dolní polovině, na bázi uťatá nebo klínovitá; střední žilka je často zprohýbaná. Letorosty jsou holé, červenohnědé, s početnými lenticelami.\n\nŽaludy jsou krátce stopkaté, mají žutavě hnědé číšky s kosočtvercovými šupinami, na bázi jsou silně hrbolatě zhrublé a jemně chlupaté.\n"}
{"id": "1112378", "url": "https://cs.wikipedia.org/wiki?curid=1112378", "title": "Cezary Emil Haller von Hallenburg", "text": "Cezary Emil Haller von Hallenburg\n\nCezary Emil Haller von Hallenburg (13. dubna 1822 Krakov – 9. července 1915 Lvov nebo Mianocice) byl rakouský politik polské národnosti z Haliče, v 2. polovině 19. století poslanec Říšské rady.\n\nPocházel ze šlechtického rodu Hallerů, původně tyrolského, později zdomácnělého v Polsku. Jeho otcem byl právník a politik Józef Haller (1783–1850), synovec Józef Haller de Hallenburg byl polským válečníkem, další synovec Cezary Haller de Hallenburg působil na počátku 20. století v rakousko-uherské a polské politice.\n\nStudoval právo na Jagellonské univerzitě a agronomii na škole v Hohenheimu. Podílel se na dění během revolučního roku 1848, byl zatčen a následně emigroval. Po návratu do vlasti se podílel na činnosti rolnického spolku Towarzystwo Rolnicze. Zapojil se i do lednového povstání v roce 1863. V letech 1862–1863 působil coby pokladník tajného západohaličského měšťanského spolku, který podporoval polské povstalce a po odhalení aktivit rakouskými úřady byl zatčen. Po propuštění žil po jistou dobu v Paříži. Později se vrátil do veřejného a politického života v Haliči. Stal se členem okresního zastupitelstva v Krakově. Spoluzakládal vzájemný pojišťovací spolek.\n\nOd roku 1867 zasedal jako poslanec Haličského zemského sněmu za kurii velkostatkářskou v Krakově. Byl rovněž členem zemského výboru.\n\nPůsobil i jako poslanec Říšské rady (celostátního parlamentu), kam usedl v doplňovacích volbách roku 1876 za kurii velkostatkářskou v Haliči. Slib složil 4. března 1876, rezignace oznámena na schůzi 4. září 1877. V roce 1876 se uvádí jako Cäsar Haller von Hallenburg, statkář, bytem Jurczyce. Patřil do poslanecké frakce Polský klub, v němž působil jako odborník na hospodářské otázky.\n\nZemřel v červenci 1915.\n"}
{"id": "1112380", "url": "https://cs.wikipedia.org/wiki?curid=1112380", "title": "Jerzy Chromik", "text": "Jerzy Chromik\n\nJerzy Chromik (15. června 1931 Mysłowice – 20. října 1987 Katovice) byl polský atlet, specializující se na běh na 3000 metrů překážek. V roce 1958 se na této trati stal mistrem Evropy.\nV běhu na 3000 metrů překážek vytvořil třikrát světový rekord (nejlépe 8:32,0 v roce 1958). Ve stejném roce se v této disciplíně stal mistrem Evropy. Celkem jedenáctkrát zvítězil na domácím šampionátu. Startoval i na dvou olympiádách – v roce 1956 i 1960 však na stupně vítězů nevystoupil.\n\n"}
{"id": "1112383", "url": "https://cs.wikipedia.org/wiki?curid=1112383", "title": "Křížová cesta (Ořechov)", "text": "Křížová cesta (Ořechov)\n\nKřížová cesta v Ořechově na Uherskohradišťsku vychází z centra obce a obcí prochází až ke hřbitovu.\n\nKřížová cesta byla vybudována v roce 2008 obcí Ořechov. První dvě zastavení jsou osazena na průčelí kaple svatého Václava, další lemují cestu až ke hřbitovu. Vlastní výjevy utrpení Krista zhotovil řezbář pan Jan Brlica z Francovy Lhoty.\n\nKaždý rok na Velký pátek doprovázejí věřící Ježíše Krista při jeho utrpení a při modlitbách procházejí jednotlivá zastavení.\n\n\n"}
{"id": "1112389", "url": "https://cs.wikipedia.org/wiki?curid=1112389", "title": "Warner Mountains", "text": "Warner Mountains\n\nWarner Mountains je přibližně 140 km dlouhé pohoří na severovýchodě Kalifornie a částečně v jižním Oregonu. Pohoří se rozkládá od severu k jihu, na východě Modoc County a na jihu Lake County.\nOblast je součástí Velké pánve, nejvyšší horou je \"Eagle Peak\" (3 015 m).\nV oblasti se nachází chráněná území \"Modoc National Forest\", \"Fremont National Forest\" a \"South Warner Wilderness\".\n"}
{"id": "1112390", "url": "https://cs.wikipedia.org/wiki?curid=1112390", "title": "Kostel svaté Alžběty (Banská Bystrica)", "text": "Kostel svaté Alžběty (Banská Bystrica)\n\nKostel svaté Alžběty je římskokatolický kostel v Dolní ulici v historické části Banské Bystrice.\n\nKostel je spolu s bývalou městskou nemocnicí (Dolní ulice č. 47) jednou z nejstarších budov, jejich společná historie sahá do roku 1303. Nemocnice patřila ke kostelu.\n\nBěhem reformace byl kostel v roce 1517 zevangelizován tak jako ostatní kostely ve městě. V roce 1605 kostel vyhořel, zachránila se jen kaple sv. Anny a zeď severní lodi. Kostel byl několikrát rekonstruován, v roce 1877 v novogotickém stylu. Oltář je dílem Jozefa Murgaša.\n"}
{"id": "1112392", "url": "https://cs.wikipedia.org/wiki?curid=1112392", "title": "Lukáš Rob (1958)", "text": "Lukáš Rob (1958)\n\nLukáš Rob (* 21. února 1958 Pardubice) je československý basketbalista, účastník Mistrovství Evropy juniorů 1975 a bronzový medailista československé ligy 1976.\n\nV československé basketbalové lize hrál celkem 8 sezón (1975-1984) za Spartak Sokolovo / Sparta Praha, s nímž získal třetí místo (1976), dvě sedmá místa (1977, 1979), dvě osmá místa (1978, 1981) a tři devátá místa (1980, 1982, 1984). V československé basketbalové lize zaznamenal celkem 413 bodů.\n\nZa reprezentační družstvo Československa hrál na Mistrovství Evropy kadetů v roce 1975 (Athény, Řecko), skončili na 8. místě, odehrál 8 zápasů a zaznamenal 57 bodů. \n\nV ligové sezóně 1984/85 po utkání USK Praha - Sparta Praha převzal mužstvo mužů jako hlavní trenér a družstvo skončilo na 8 místě. K funkci basketbalového trenéra se vrátil v roce 2010 a s juniorkami Aritmy Praha dosáhl do U17 a U19 extraligy. V sezóně 2014/15 převzal ligové mužstvo žen Kralupy Junior.\n\nV roce 1983 ukončil Fakultu všeobecného lékařství Univerzity Karlovy Praha (UK Praha). Do roku 1996 působil na 1. lékařské fakultě UK Praha se specializací gynekologie a porodnictví, klinická onkologie. Od roku 1996 působí na 2. lékařské fakultě UK Praha a FN Motol, nejdříve ve funkci zástupce přednosty a od roku 2003 je přednosta gynekologicko-porodnické kliniky. Patří mezi světově uznávané odborníky v oboru onkogynekologie, v letech 2002 - 2006 byl členem výboru Evropské onkogynekologické společnosti (ESGO), 2006-2008 vicepresidentem, v letech 2008-2010 členem výboru Světové onkogynekologické společnosti (IGCS), 2010 presidentem kongresu IGCS.\n\n\n\n\n\n\n\n"}
{"id": "1112393", "url": "https://cs.wikipedia.org/wiki?curid=1112393", "title": "Władysław Haller von Hallenburg", "text": "Władysław Haller von Hallenburg\n\nWładysław Haller von Hallenburg (??? – únor 1897 Polanka) byl rakouský politik polské národnosti z Haliče, v 2. polovině 19. století poslanec Říšské rady.\n\nPocházel ze šlechtického rodu Hallerů, původně tyrolského, později zdomácnělého v Polsku. Jeho otcem byl právník a politik Józef Haller (1783–1850). Bratr Cezary Emil Haller von Hallenburg byl rovněž politikem, synovec Józef Haller de Hallenburg byl polským válečníkem, další synovec Cezary Haller de Hallenburg působil na počátku 20. století v rakousko-uherské a polské politice. Dlouhodobě zastával post maršálka okresní rady ve Wadowicích.\n\nPůsobil i jako poslanec Říšské rady (celostátního parlamentu), kam usedl v doplňovacích volbách roku 1877 za kurii velkostatkářskou v Haliči. Slib složil 13. září 1877. Mandát obhájil v řádných volbách roku 1879. Rezignace byla oznámena na schůzi 5. prosince 1882. V roce 1876 se uvádí jako Ladislaus Ritter Haller von Hallenburg, statkář, bytem Polanka.\n\nZemřel v únoru 1897 ve věku 61 let. Jeho tělo bylo převezeno k pohřbu do vesnice Krzęcin.\n"}
{"id": "1112394", "url": "https://cs.wikipedia.org/wiki?curid=1112394", "title": "World Snooker Hall of Fame", "text": "World Snooker Hall of Fame\n\nWorld Snooker Hall of Fame (\"Síň slávy\") založily World Snooker a World Professional Billiards a Snooker Association (WPBSA) v roce 2011.\n\nDo této síně slávy jsou uváděni hráči snookeru (mistři světa) žijící i již nežijící. \n\nPo svém založení v roce 2011 do ní bylo uvedeno osm hráčů: Joe Davis, Fred Davis, John Pulman, Ray Reardon, John Spencer, Alex Higgins, Steve Davis a Stephen Hendry.\n\nV roce 2012 obdrželi další čtyři hráči toto ocenění – Walter Donaldson, Mark Williams, John Higgins a Ronnie O’Sullivan.\n\nTerry Griffiths, Joe Johnson, Ken Doherty, Peter Ebdon, Shaun Murphy, Graeme Dott a Neil Robertson byli přidáni v roce 2013.\n\nV roce 2014 se k tomuto klubu velikánů připojili Dennis Taylor a Cliff Thorburn.\n\nMark Selby a John Parrott byli vybráni v roce 2015.\n"}
{"id": "1112398", "url": "https://cs.wikipedia.org/wiki?curid=1112398", "title": "Zdeněk Terzijský", "text": "Zdeněk Terzijský\n\nIng. Zdeněk Terzijský (* 26. července 1955 Cheb) je československý basketbalista, mistr Československa 1981, vicemistr 1978 a dvakrát bronzový medailista.\n\nV československé basketbalové lize odehrál celkem 9 sezón (1972-1981). Hrál za kluby Spartak Sokolovo / Sparta Praha (6 sezón), Dukla Olomouc (2 sezóny, 1977-1979) a VŠ Praha (1 sezónu, 1980-1981). Se Spartou Praha získal bronzovou medaili za třetí místo (1976), s družstvem Dukla Olomouc titul vicemistra Československa 1978 a třetí místo v roce 1979 a s VŠ Praha titul mistra Československa 1981. Celkem v ligových utkáních zaznamenal 795 bodů.\n\nV sezóně 1978/79 s Dukla Olomouc hrál Pohár vítězů pohárů a v sezóně 1984-85 s VŠ Praha Evropský pohár Korač.\n\nZa reprezentační družstvo Československa hrál na Mistrovství Evropy kadetů v roce 1974 (Oeléans de Gyen, Francie), skončili na 9. místě, odehrál 8 zápasů a zaznamenal 21 bodů. \n\nPo skončení hráčské kariéry se věnuje podnikatelské činnosti.\n\n\n\n\n"}
{"id": "1112401", "url": "https://cs.wikipedia.org/wiki?curid=1112401", "title": "Útěk na Horu čarodějnic", "text": "Útěk na Horu čarodějnic\n\nÚtěk na Horu čarodějnic (v originále \"Race to Witch Mountain\") je americký sci-fi film z roku 2009, který je remake původního stejnojmenného fantasy filmu z roku 1975. Obě verze mají základ ve stejnojmenném filmu z roku 1968 od režiséra Alexandra Keya. Film režíroval Andy Fickman a v hlavní roli se představili Dwayne Johnson, AnnaSophia Robb, Alexander Ludwig, Ciarán Hinds a Carla Guginová.\n\nNatáčení filmu začalo v Los Angeles v březnu 2008. Film byl uveden dne 13. března 2009.\n\nDva mladí mimozemšťané (Sara a Seth) přijdou na Zemi, aby získali vzorky, které zůstaly v rostlinách. Díky nim by mohly zachránit jejich umírající planetu. Bohužel, vesmírná loď kterou přišli, uvízne na Witch Mountain - tajné vládní instituci v poušti v Nevadě. Pomoc těmto dětem se rozhodne poskytnout taxikář z Las Vegas Jack Bruno (Dwayne Johnson). Společně s odborníkem na UFO, Dr. Alex Friedmanovou (Carla Guginová) rozhodnou, že okamžitě musí jít na Horu čarodějnic a osvobodit jejich loď. Během výpravy se zdá, že děti mají nadlidské schopnosti. Sara (AnnaSophia Robb) používá telekinezi a dokáže číst myšlenky. Její bratr Seth (Alexander Ludwig) má jedinečnou sílu. Výpravu komplikují vládní agenti, kteří chtějí využít děti pro své vlastní účely, přičemž nemilosrdný vrah mimozemšťanů Syphon je chce zabít. Pokud se děti nedostanou na loď včas, jejich planeta nebude mít šanci na přežití a její populace začne invazi na Zemi.\n\n"}
{"id": "1112407", "url": "https://cs.wikipedia.org/wiki?curid=1112407", "title": "Šuškarda klasnatá", "text": "Šuškarda klasnatá\n\nŠuškarda klasnatá (\"Liatris spicata\") je vysoká, vytrvalá květina s až 30 cm dlouhým klasem fialových úborů, je nejčastěji pěstovaný druh rodu šuškarda. Pro neobvyklé květenství i nenáročnost na půdu a péči se vysazuje do okrasných zahrad. Květenství rozkvétají od vrcholu směrem dolů, odtud i lidové jméno „shorakvět“.\n\nTento druh pochází ze severoamerických plání, kde původně rostl od Massachusetts po Louisianu. Vyskytuje se tam na vlhkých loukách a světlých okrajích lesů v blízkosti bažin a močálů do nadmořské výšce 1200 m. Odtud byl postupně zaveden do kultury v Evropě, kde se tato ozdobná a odolná rostlina počala pěstovat v několika kultivarech.\n\nŠuškarda klasnatá patří mezi teplomilné rostliny, vyžadující během růstu výhřevné místo s dostatkem slunce i vláhy a hlubokou, propustnou a výživnou půdu; dobře snáší i letní sucho. Přes středoevropskou zimu je plně mrazuvzdorná, během vegetačního klidu ji prospívá sucho, zimní přemokření zvyšuje nebezpečí hniloby kořenů. Rostliny raší v dubnu a mohou zůstat na stanovišti po mnoho let, pro podporu kvetení je vhodné dodávat průběžně spotřebované živiny.\n\nTrsnatá trvalka s kvetoucími lodyhami vysokými 40 až 110 cm. Rostlina má kulatý neb mírně podélný hlíznatý oddenek, z kterého rostou trsy bazálních listů dlouhých 150 až 300 a širokých 5 až 10 mm. Z trsů vyrůstají pevné, vzpřímené a nevětvené lodyhy, jež jsou ve spirále porostlé přisedlými listy s čepelemi úzce kopinatými či široce čárkovitými. Listy, hustě porůstající lodyhu, bývají ve spodní části stejně velké jako bazální a směrem vzhůru se zmenšují. Všechny listy jsou bledozelené a mají tří až pět podélných žilek.\n\nNa vrcholu olistěné lodyhy vyrůstají drobné, přisedlé, červenofialové úbory sestavené do přisedlých hlávek složených z 5 až 15 úborů. Hlávky vytvářejí 15 až 30 cm dlouhé klasnaté květenství. Válcovité úbory, až 1 cm velké, obsahují pět až osm oboupohlavných kvítků s trubkovitými, dlouhocípými korunami s výraznými čnělkami. Listeny zvonkovitého zákrovu, vyrůstající ve čtyřech až pěti řadách, jsou podlouhlé a nahoře okrouhlé. Úbory kvetou v červenci a srpnu, kvítky jsou opylovány hmyzem. Plody jsou ochmýřené nažky dlouhé asi 5 mm.\n\nRostliny se mohou rozšiřovat semeny (nažkami), pak ale trvá několik let než začnou kvést a mladé rostlinky nemusí mít kultivované vlastnosti rodičů. V zahradnictvích se vyšlechtěné kultivary množí dělením trsů nebo řízkováním hlízovitých oddenků po odkvětu.\n\nŠuškarda klasnatá je považována za volně rostoucí trvalku záhonového charakteru. V zahradnictvích se pěstují vyšlechtěné kultivary, např. 'Kobold', které jsou obvykle nižšího vzrůstu, nebývají vyšší než 60 cm a mají delší kvetoucí klasy. Vysazuji se jako solitérní rostliny nebo v malých skupinkách, které se postupně rozrůstají. Sází se na podzim ve sponu 25 × 25 cm až 35 × 35 cm do hloubky 10 cm.\n\nMimoto se těchto půvabných květin používá k řezu do váz, nebo se v čase nakvétání prvních vrchních úborů řežou na sušení a pak slouží pro aranžování ve floristice.\n\nV současnosti se pěstují ve speciálních kulturách po celý rok a jsou na evropský trh dodávané rozkvetlé rostliny v různých barevných mutacích, např. fialový kultivar 'Floristan Violet', tmavě purpurový 'Picador', levandulově modrý 'Silver Tips' nebo bílý 'Alba'.\n\nVyžaduje slunné stanoviště nebo polostín. V podmínkách ČR je druh mrazuvzdorný. Druhu vyhovuje nejlépe lehká, hlinitopísčitá, přiměřeně vlhká nebo sušší, propustná půda. Druh nesnáší nadměrné vlhko během zimního období. Přes zimu lze uchovávat hlízy v rašelině v bezmrazé chladné místnosti.\n\nPůda má být spíše mírně kyselá. Rostliny lze snadno vegetativně rozmnožovat na jaře dělením trsů nebo na podzim kořenovými hlízkami. Druh lze množit i výsevem. Druh je považován za méně náročný pro pěstování. Hlízy jsou poškozovány hraboši.\n"}
{"id": "1112409", "url": "https://cs.wikipedia.org/wiki?curid=1112409", "title": "Bosenská liga ledního hokeje", "text": "Bosenská liga ledního hokeje\n\nHokejová liga Bosny a Herzegoviny (bosňácky: \"Prvenstvo Bosne i Hercegovine u hokeju na ledu\", srbsky: \"Хокејашка лига Босне и Херцеговине\") je amatérskou ligou ledního hokeje v Bosně a Hercegovině. Vznikla v roce 2002 a v sezóně 2015-16 ji hrály 3 kluby.\nLední hokej se v Bosně a Hercegovině vyvíjel velice pomalu. První hokejový klub HK Bosna byl založen v roce 1980 a do tehdejší nejvyšší jugoslávské hokejové ligy se probojoval v sezóně 1986-87. S rozpadem Jugoslávie v roce 1991 přišel i útlum v bosenském ledním hokeji. Občanská válka v letech 1992 - 1995 a následné ekonomické problémy země znemožnily vznik jakékoliv soutěže. Prvním pokusem o pravidelnou hokejovou soutěž byla sezóna 2002-03, kdy byl odehrán regulérní turnaj s účastí 4 klubů (HK Bosna, HK Ilidža, HK Jahorina, a HK Šampion). Po sezóně nebyly tři kluby ze čtyř schopny dále pokračovat v aktivním působením. Druhým a úspěšnějším počinem byla sezóna 2009-10, od které se pravidelně lig hraje (2016). Klub HK Bosna opustil ligu v sezóně 2011-12 a začal hrát mezinárodní Balkánskou ligu.\nLiga je striktně amatérská. Standardní utkání trvá 45 minut (3x15 minut), čas se v průběhu třetiny nezastavuje. Hraje se zcela bezkontaktně (není dovoleno narážení na hrazení či sražení spoluhráče na led). Podle pravidel může tým nasadit do utkání pouze 7 - 15 hráčů. V základní části hraje každý klub s každým. Dva nejlépe postavené týmy v tabulce hrají následně finále play-off hrané na dva vítězné zápasy.\n\nVšechny utkání se hrají v hlavním městě Sarajevu na stadionu Juana Antonia Samaranche (do roku 2010 Olympijská hala Zentra) s kapacitou 12 000 diváků. Stadión sloužil Zimním olympijským hrám v roce 1984.\n\n"}
{"id": "1112412", "url": "https://cs.wikipedia.org/wiki?curid=1112412", "title": "Adam Kadmon", "text": "Adam Kadmon\n\nAdam Kadmon byl podle židovské tradice a Kabaly \"prvotní\" nebo také \"původní\" člověk. Byl označován jako první tvor stvořený Bohem, zaplňující prázdnotu. Podle tradic předcházel všemu tvorstvu.\n\nTermín je používán na označení fáze vzniku linky mezi Bohem – Ejn Sof a Sefiroty. Tato fáze je pojatá v antropomorfní terminologii jako \"kosmický člověk\". Ejn Sof se vynořuje z úkrytu a vytváří Adama Kadmona, entitu s potenciálem obsahovat Sefiroty. Světla, také označovaná jako spirituální entity, vycházejí z Adamových orgánů a tvoří nádoby, které mají být naplněny dalším světlem ze Sefirotů. Za tím se skrývá pradávná myšlenka, že v kosmu je zapsáno gigantické lidské tělo jako člověk stvořený přesně podle obrazu Boha. Adam Kadmon obsahuje veškeré stvoření světa, ale jen jako potenciál skrytý v Sefirotech. \n\nAdam Kadmon samotný je sféra nekonečného světla, toto světlo podle některých výkladů vychází z jeho úst, jiní tvrdí, že i z očí, uší a nosních dírek. Obsahuje myriády světů. První čtyři světy, vycházející přímo z něj, jsou: Atzilut, Beriah, Yetzirah. Asiyah. Těmito \"světy\" jsou myšleny spirituální domény, ovládané určitým Sefirotem. Sám Adam Kadmon je vlastní doména patřící sefirotu Keter.\n\n"}
{"id": "1112417", "url": "https://cs.wikipedia.org/wiki?curid=1112417", "title": "Karin Krügerová", "text": "Karin Krügerová\n\nKarin Krüger (* 8. srpna 1958 Karlsruhe, Německo) je bývalá reprezentantka Německa v judu.\n\nJudu se věnovala od 16 let v Hamburku. Později se připravovala pod vedeni Evy Hillesheimové v Pirmasens. Patřila se svými 180cm mezi nejvyšší judistky ve střední váze. V 80. letech jí však začala vážně konkurovat Alexandra Schreiberová a výčet jejich účastí na velkých akcí se snížil. Od roku 1989 tak zkusila štěstí v polotěžké váze. Vydržela až do olympijského roku 1992, ale nominaci o účast na olympijských hrách v Barceloně prohrála s Reginou Schüttenhelmovou.\n\n"}
{"id": "1112420", "url": "https://cs.wikipedia.org/wiki?curid=1112420", "title": "Věznice Zenica", "text": "Věznice Zenica\n\nVěznice Zenica, oficiálním názvem Trestně-nápravné zařízení uzavřeného typu Zenica (bosensky Kaznenopopravni zavod zatvorenog tipa Zenica, zkatkou KPZ Zenica nebo KP dom Zenica) je největší věznice v Bosně a Hercegovině. Název nese podle města Zenica, ve kterém se nachází.\n\nVěznice byla zřízena jako centrální zařízení svého typu již během Rakousko-uherské vlády nad Bosnou. V roce 1904 byla zahájena její výstavba. Prvním správcem se stal Emil Taufer, který měl již praxi z Lepoglavské věznice na rozhraní dnešního Slovinska a Chorvatska. Během 20. století pak byli v této věznici internovány různé slavné osobnosti, jako například Gavrilo Princip, Nedeljko Čabrinović, Muhamed Mehmedbašić, Vaso Čubrilović (strůjci Atentátu na Františka Ferdinanda d'Este), nebo také spisovatel Ivo Andrić, který byl obviněn ze spolupráce s organizací Mladá Bosna.\n\nPo skončení druhé světové války sloužila pro odpůrce tehdejšího režimu Josipa Broze Tita. Věznice byla brzy přeplněná, neboť do ní byli směřováni všichni sympatizanti Josifa Stalina, kteří stáli proti jugoslávskému maršálovi a projevovali loajalitu informačnímu byru.\n\nPo vypuknutí války v Bosně a Hercegovině v roce 1992 byli vězni odsouzení na dobu menší než tři roky mobilizováni do ArBiH. Po skončení konfliktu jim poté byl zbytek trestu promíjen.\n\nV současné době je věznice v provozu.\n\nO zenické věznici zpívá jugoslávská skupina Zabranjeno Pušenje (zformovaná v Sarajevu) ve své písni z 80. let s názvem Zenica Blues.\n"}
{"id": "1112421", "url": "https://cs.wikipedia.org/wiki?curid=1112421", "title": "Edith Simonová", "text": "Edith Simonová\n\nEdith Simon (* 24. srpna 1961 Vídeň, Rakousko) je bývalá reprezentantka Rakouska v judu.\n\nPatřila k silné generaci rakouských judistek vedené trenérem Ernestem Raserem. Byla nepřekonatelná v tzv. submisson, kdy je soupeř nucen souboj vzdát (škrcení, páčení).\n\n"}
{"id": "1112423", "url": "https://cs.wikipedia.org/wiki?curid=1112423", "title": "Hon (film, 2012)", "text": "Hon (film, 2012)\n\nHon () je dánské drama z roku 2012 režírované Thomasem Vinterbergrem. Hlavní roli hraje Mads Mikkelsen. Příběh se odehrává v malé dánské vesnici během Vánoc a sleduje příběh muže, který se stane objektem masové hysterie poté, co byl křivě obviněn ze sexuálního obtěžování dítěte.\n\nFilm měl premiéru 20. května 2012 na festivalu v Cannes jako první dánský film v hlavní soutěži od roku 1998. Mads Mikkelsen zde získal cenu za nejlepšího herce. Distribuční společnost Nordisk Film vydala film v Dánsku 10. ledna 2013. Film byl vydán na DVD a Blu-ray 7. května 2013.\n\nFilm získal 11. září 2013 hlavní soutěžní cenu \"Meeting Point Europe Award\" na 8. ročníku filmového festivalu Cinematik 2013 v Piešťanech, jakož i Cenu diváků. Byl také nominován na Severskou filmovou cenu \"Nordic Council Film Prize\".\n\n"}
{"id": "1112425", "url": "https://cs.wikipedia.org/wiki?curid=1112425", "title": "Lidově demokratická strana", "text": "Lidově demokratická strana\n\nLidově demokratická strana (též Demokratická strana lidu, (HDP), ) je turecká levicová až krajně levicová socialisticko-antinacionalistická politická strana. Klade důraz na participativní demokracii, radikální demokracii, práva menšin a mládeže, feminismus a rovnostářství.\n\nByla založena roku 2012 jako politická odnož Lidově demokratického kongresu (HDK), unie řady levicových hnutí. Je v alianci s Demokratickou stranou regionů (DBP), která je tak také někdy označována za její mateřskou stranu. Je členem Strany evropských socialistů a poradním členem Socialistické internacionály. \n"}
{"id": "1112426", "url": "https://cs.wikipedia.org/wiki?curid=1112426", "title": "Česká fotbalová liga 1991/92", "text": "Česká fotbalová liga 1991/92\n\nPoznámky:\n"}
{"id": "1112430", "url": "https://cs.wikipedia.org/wiki?curid=1112430", "title": "Akce Zamość", "text": "Akce Zamość\n\nAkce Zamość (německy « ») byl experimentální kolonizační projekt vedený Třetí Říší v okupovaném Polsku. Byl aplikován od listopadu 1942 do srpna 1943 v Zamośći, administrativním obvodu polského Generálního Gouvernementu, Odilem Globocnikem, velitelem policie a oddílů SS v Lublinu. Tento projekt byl vytvářen již od roku 1941 na popud Heinricha Himmlera, velitele říšského oddílu SS, na základě detailní studie vypracované experty SS na kolonialismus. Region Zamość byl vybrán z toho důvodu, že se na jeho území vyskytují německé osady ustanovené již za vlády Josefa II., kvůli úrodné půdě a také díky Zamośći jako takovému, jelikož se jedná o renesanční město.\n\nPrvní vlna usazování se uskutečnila na konci roku 1942 po deportaci židovského obyvatelstva, vypuzení polských obyvatel, přemístění Ukrajinců (ti byli znovu usazeni v jiných vesnicích v oblasti) a po důkladném výběru \"\" (německých obyvatel) pocházejících z celé Evropy. První vlna byla rychle upevněna druhou vlnou usazování v lednu 1943, ale i přesto celý koloniální projekt řízený SS zůstával chatrný: osady byly rychle napadány polským odbojem, uprchlými válečnými zajatci a sovětskými vojáky. Během března 1944 se noví osadníci rozprchli díky dvojitému tlaku jak ze strany domácího odboje, tak i blížící se Rudé armády. Kolonie byla kompletně opuštěna po dobytí regionu Rudou armádou v létě roku 1944.\n\nPřed konfliktem v roce 1939 žilo v oblasti 517 000 obyvatel. Dvě třetiny z nich byli Poláci, čtvrtina Ukrajinci a 10% byli Židé. Město tak leželo v zóně kontaktu mezi polskou a ukrajinskou populací, což mělo za následek rivalitu mezi oběma slovanskými národy, a tak příchozí okupanti neměli žádný problém jednat jen v souladu se svými cíli.\nJelikož představuje jednu třetinu rozlohy lublinského vojvodství, je Zamość bohatým zemědělským regionem zaměřujícím se především na pěstování obilnin, brambor a tabáku. Oblast je velmi hustě obydlená (okolo 81 obyvatel/km2), s převahou polských a ukrajinských rolníků. Městečko Zamość s 26 000 obyvateli, vybudováno polským velmožem Janem Zamoyskim (1541-1605), tvoří centrum celé oblasti..\n\nRegion Zamość náleží Reststaatu, polskému « sousednímu státu », který byl založen 8. října 1939. Stejně jako v celém generálním Gouvernementu rozdělení pravomocí mezi státními, málo početnými a málo zkušenými úředníky Gouvernementu a zmocněnci německé policie vytvářelo silný administrativní chaos.\n\nNa území Gouvernementu nacistický průzkum ohledně koloniálních kořenů dosáhl vrcholu díky projektům vypracovaným v roce 1940: v březnu 1941 Hellmut Körner, zástupce rezortu zemědělství ve správě Gouvernementu, navrhl projekt týkající se změny pozemkové struktury, která by vedla ke zvýšení zemědělské produkce a vylidnění venkova, což by umožnilo vznik pracovní síly pro průmysl.\n\nNicméně projekty SS a především jejich aplikace vyústila v tlumené nepřátelství ze strany Franka a jeho podřízených. Dospělo to až k tomu, že se Frank až do července 1944 stavěl vůči všem politickým krokům SS na územích, za která byl zodpovědný. V prosinci 1942 se Hans Frank, bývalý advokát, ohradil vůči přání naplánovat vyhlazení polského lidu s ohledem na vědecké výpočty polské pracovní kapacity. Frank se neohrazoval vůči obsahu polských projektů Himmlera a SS, ale vůči důsledkům vyvstávajícím z realizace nacistických koloniálních a rasových cílů. Zaměřil se tak na propojení zacházení s polskými obyvateli a rozmach vnitřního odporu, přičemž jako řešení vzrůstajícího odporu navrhl sérii opatření k celkovému zlepšení polského údělu. Odpovědi Ernsta Kaltenbrunnera z 19. října 1944, na poštu z 5. července stejného roku, jen po celou dobu konfliktu přejímaly argumenty SS.\n\nOd roku 1941 je distrikt umístěn na periferii zóny vlivu Říše, na hraničním území, v dosahu vlivu Sovětského svazu. Tato blízkost ulehčila organizaci takzvaných makistů a umožnila politiku zabezpečení a efektivního monitorování problémové oblasti. Úkol byl svěřen speciální jednotce SS, rekrutované mezi lovci odsouzenými za pytláctví, takzvané brigádě Dirlewanger: muži z této jednotky operovali v lesích podél hranice, účastnili se operací na zajištění bezpečnosti hranice, kontroly obyvatel a bojů proti černému trhu, který byl v tomto regionu velmi aktivní.\n\nJako součást lublinského distriktu se město Zamość nachází na křižovatce dvou hlavních os, které, přesně řečeno, vedou z Německa do Ingrie a na Krymský poloostrov. Díky tomu hrál lublinský distrikt v očích Hitlera klíčovou roli při budoucí reorganizaci východní Evropy, a tak podél těchto tepen musely být umístěny jednotky SS.\n\nK úmyslu využít komunikačního uzlu mezi obcemi s rodilými Němci rozmístěnými ve východní Evropě se přidal i úmysl oživit v zemi germánské dědictví. Po tom, co po dělení Polska v roce 1772 připadl region Rakousku, zažil pod správou Josefa II. velké změny: nevolnictví bylo zrušeno, Židé se emancipovali a roku 1784 zde byli umístěni rolníci z regionu Rýnská Falc. I když podle seznamu nacházejícího se ve Vídni, mělo být osadníků nabraných během této kolonizační vlny 732, Globocnikovy služby odhadovaly množství osob určených na regermanizaci na 7500, což zahrnuje potomky 151 původních rodin, které se s touto vlnou identifikují (podle nacistických demografů degermanizace této populace byla dokončena v letech 1890). Kvůli všem těmto důvodům si Himmler přál udělat ze Zamośći a z celého distriktu vzorový model a opěrný bod pro budoucí kolonizaci vedenou SS.\n\nZatímco během prvních měsíců okupace Polska Hitler dával najevo svůj úmysl přeměnit část polského území, která nebyla připojena k Říši, na jedno velké židovské ghetto, později rychle mění názor, když přenechává otázku Polska Alfredu Rosenbergovi od 29. září 1939. Tato politická změna je upřesněna po poradě s Hansem Frankem, generálním guvernérem Polska: Polsko je zahrnuto do Generalplanu Ost, takže, dle slov Konrada Meyera-Heitlinga, musí být germanizováno a vedeno dle nacionálně socialistické ideologie. Himmler, iniciátor celého plánu, pak ještě celý plán budoucnosti Polska rozvíjí během léta 1941.\n\nPodobně jako v teoriích Walthera Darré navrhuje ministr zemědělství a zastánce kolonizace „mečem a pluhem“ Himmler společně s SS porobení oblasti v duchu římských vojenských kolonizací a německých středověkých kolonizací, ať už se jednalo o Řád německých rytířů nebo Jindřicha Lva. Proto Himmler navrhuje uskutečnit osídlení východu, který je SS prohlašovaný za oblast již kdysi germanizovanou , a tak je zde třeba čistou rasu znovu nechat vzkvétat. Tato oblast by měla spočívat na bedrech venkovských vojáků SS dle vzoru římských legionářů; tito vojáci nikdy nepřestanou oddaně sloužit Říši. Reinhard Heydrich si proto přeje vytvořit „zeď z venkovských bojovníků“, nábor SS tak slibuje budoucnost vojenským veteránům právě tak jako vesnickým vojákům. Himmler v dubnu 1943 neskrývá před svými nejbližšími spolupracovníky, že budoucnost těchto veteránů nebude poklidná, měli by totiž zachovat harmonii a mír mezi indogermánským lidem.\n\nKolonizace „mečem a pluhem“, tj. zábor půdy a přeměna krajiny, představuje v očích Walthera Darré, vypracovatele teorie Lebensraum, základní kámen nejen z rasového hlediska, jedná se totiž o způsob navázání na indogermánský lid, považovaný za prapředky Volksdeutsche. Tento zábor území a půdy zaujmul hlavní místo v plánech SS pro tuto oblast.\n\nPoté, inspirována mýtickým vzorem indogermánské kolonizace Řecka a Itálie, hledá SS způsob, jak takovýto plán okupace propagovat: tento kolonialistický a imperialistický plán shodující se s ideologií Walthera Darré, je později prezentován jako obnova indogermánské tradice ver sacrum v návaznosti na Lebensraum. V tomto duchu Němci obydlují polské vesnice v úrodném kraji Zamość.\n\nTyto plány jsou systematizovány od roku 1940 Konradem Meyerem: na jaře roku 1940 se objevuje plán vytvoření zemědělských oblastí v Polsku kolem budoucí etnické hranice, které budou propojeny jednak mezi sebou a jednak s Říší\n\nOd července 1941 Himmler nařizuje Globocnikovi, který je při této příležitosti jmenován „zmocněným pro vytvoření hlídek SS a policie v nových územích na východu“ , aby zahrnul město a okolí do kolonizačních plánů. V příkazu z 12. listopadu 1941 upřesňuje cíle okupace: vytvořit vlastenecký model pro Volksdeutsche z Bosny a generálního Gouvernementu, vše založeno na instrukcích Himmlera.\nAby byla umožněna rychlá integrace tohoto regionu do Generalplanu Ost, jsou tyto plány svěřeny expertům z SS, kteří je uskutečňují na základě svých výzkumů nařízených SS-Polizeiführerem Globocnikem. V Zamośći se tak nacházelo 200 členů SS, kteří měli za úkol zkoumat možné způsoby okupace a kolonizace.\nPoté Hellmut Müller, důstojník SS, definuje způsoby, jakými by se měla odehrávat nacistická kolonizace: první etapa celého procesu by měla vytvořit linii vesnic obývaných Němci či Volksdeutsche, což by dalo celé kolonizaci rasový, rasistický rozměr. .\n\nTento kolonizační plán a první etapa Generalplanu Ost se podřizuje požadavkům obrany germánství. Od zahájení tohoto plánu Globocnik požaduje posunout hranice až na konec plánovaného záboru Polska a vyhnat za hranice všechny původní polské obyvatele dříve, než tato území obydlí Němci. Poprvé rozvíjí myšlenku vytvoření jakýchsi opěrných bodů SS, které by měly sloužit jako základny v boji proti partyzánům, blízko nich by měli hospodařit „vzoroví“ zemědělci. Tyto opěrné body zajišťují požadavky obrany území a vytvoření základen v boji proti partyzánům a také základy budoucích kolonizovaných vesnic.\nPlán uskutečněný v Zamośći, vypracovaný na základě umírnění původních nereálných plánů, odpovídá právě těmto politickým plánům na vytvoření opěrných bodů dle modelu Waltera Christallera.\n\nV očích Himmlera je plán kolonizace a obydlení východu novým startem jako pro germánský lid, tak pro půdu, na které by se měli Němci usadit.\nJmenován 7. října 1939 jako Říšský komisař pro upevnění německého území, Himmler zodpovídá za kolonizační politiku v Generálním gouvernementu; opírá se o nejvyšší šéfy policie a SS v GG, Wilhelma Krügera a jeho podřízené v každé oblasti, aby prosadil rasovou a koloniální politiku SS a expertů Hlavního rasového a osidlovacího úřadu SS. Tato organizace je složena především z kolonizačních expertů, kteří se připojili k NSDAP ve dvacátých letech, využívá svých zvýšených pravomocí v Polsku a rychle uvádí v praxi platná nařízení (platná od 20. a 30. let) .\n\nČtvrté dělení Polska poskytuje nacistickým výzkumníkům příležitost k potvrzení rozpracovaných teorií z 20. let a uvést v praxi kolonizační a rasové plány.\nV červenci 1941 je rozhodnuto o germanizaci GG. Himmler, říšský komisař pro upevnění německého území rozhoduje o vytvoření velkého územního celku určeného k osídlení v okolí Lublinu. Jeho vytvoření svěřuje Globocnikovi, pro kterého tento úkol představuje poslední šanci jak se blýsknout v SS. Ve shodě s Wehrmachtem navrhuje Himmlerovi vytvoření Ostwall, tj. východní obranná linie táhnoucí se od Baltu až po Karpaty, vytvořenou z protitankového příkopu v šířce 50 metrů, hlubšího, než je hladina spodní vody. Himmler je projektu nakloněn a chce jej vylepšit o ochranný val.\n\nPo zmapování a vyměření oblasti (existují dohady, že Himmler chtěl vybrané město pojmenovat po sobě), se Himmlerova pozornost zaměřila na Zamość, kde nařizuje okamžitou germanizaci. Toto rozhodnutí se začleňuje do ideologie první etapy kolonizace východní Evropy: jedná se pro něj, jak připomíná ve své řeči k podřízeným na jihu Ruska, o vytvoření záchytných bodů pro kolonizaci kolem hlavních přístupových komunikací. Tyto projekty jsou ve skutečnosti ty stejné, které byly definovány v plánech Konrada Meyera, kterého častokrát Himmler žádal o výzkumy pro realizaci kolonizačních plánů ve východní Evropě a které byly aplikovány SS až do poloviny roku 1943.\nNa počátku realizace plánu nechává opravit dlážděné náměstí s trhem ve městě, jehož původ sahá až do renesance, a nechává radnici upravit pro potřeby své a svých návštěv, nakonec se zde dokonce sám zabydlel.\n\nBěhem následujících měsíců Himmler kontroluje realizaci kolonizačních plánů, zejména v červenci 1942. 19. července ve společnosti Globocnika pečlivě kontroluje celou oblast, velmi se zajímá o průběh třídění populace kategorií I-IV. V listopadu kolonizace pokračuje dle velice přesných rozkazů Himmlera brutálním vyháněním obyvatelstva. Himmler dává rozkazy týkající se také boje proti odboji, který se začíná projevovat od konce roku 1942. Nejvyšší šéf SS a policie z Krakova jej upozorňuje na rozsáhlost těchto akcí zprávou z 28. ledna 1943, Himmler tak přikazuje gradující represe, v případě nutnosti i vyhlazení obyvatelstva polských vesnic.\n\nProjekty SS v oblasti Zamośće ovšem vzbuzují v některých německých hodnostářích zdrženlivost. Tyto projekty jsou vytvářeny zejména Frankem, generálním guvernérem Polska a ministrem Rosenbergem a ministrem zemědělství. Himmler, který tyto plány následuje, rozhoduje, aby o původcích plánu nebyla zmínka.\n\nPříprava a realizace plánu Zamość je příčinou bojů mezi Frankem a jeho podřízenými na jedné straně a Himmlerem společně s SS, Bromannem a Lammersem, situace mezi nacisty se tak vyostřuje. Poté Odilo Globocnik a Heinrich Himmler využívají i nejkratších absencí Generálního guvernéra, aby svůj plán posunuli kupředu: 20. července 1942 využívají přesunu Franka do Říše a Himmler na návštěvě v Lublinu definuje výsady SS v oblasti; na konci listopadu 1942 jsou zahájeny první masové přesuny Poláků, opět když je Frank na cestách po Říši. Frank na to reaguje bojem proti Himmlerovým reprezentantům v GG, na setkáních s ministrem (zejména 25. ledna 1943) a ve svých dopisech s Hitlerem. Na počátku roku 1943 Frankův přístup přináší své ovoce, Himmler mění svůj přístup z části kvůli změnám po prohře u Stalingradu.\n\nTyto nesoulady mezi podřízenými Generálního guvernéra se projevují také jinak, než zasíláním množství dopisů do Berlína: ironicky a výsměšně jeden z podřízených přejmenovává Pflugstadt na Himmlerstadt.\n\nBěhem roku 1943 Frank sklidí očekávaný úspěch, ale opět čelí Himmlerovi, který je v srpnu jmenován ministrem vnitra. Jeho úřad je rychle zredukován na pouhé přeposílání a přenášení rozkazů z Berlína. Od té doby nový ministr vnitra nezohledňuje Generálního guvernéra Polska a námitky, které vynáší.\n\nVe skutečnosti tyto rozpory a rivality zahalují rozdílnost přístupů k plánu germanizace Polska. Zatímco Frank zastává pomalou germanizaci, často asimilující původní obyvatelstvo, Globocnik, který přebírá ideologii svého nadřízeného Himmlera, preferuje rychlou germanizaci postavenou na rádoby vědeckých principech a kvalitativních a kvantitativních výzkumech původní populace, s vidinou vyhledání jedinců germánských nebo germanizovatelných.\n\nJiž před oficiálním zavedením kolonizačního plánu v roce 1941 byli obyvatelé přepočítáni a rozděleni podle jejich národnostního a náboženského původu. Místní hodnostáři, převážně polského původu, byli zadržováni a popravováni od jara 1940 . Na konci roku 1942 došlo k vyhnání Poláků.\n\nPro iniciátory tohoto plánu představovalo vyhlazení židovské populace v oblasti nezbytný předpoklad ke kolonizaci stejně jako důležitou část provedených etnických čistek. Tyto čistky byly usnadněny blízkostí vyhlazovacího táboru v Belzeci, vzdáleného 40 km od Zamośći. V důsledku blízkosti tábora měli obyvatelé jasnou představu o osudu Židů v nacistické Evropě\n\nV listopadu 1941 bylo obyvatelstvo v oblasti náležité přepočítáno a roztřízeno, následně bylo zahájeno masakrování Židů. Masakr se odehrával okázalým způsobem, který měl srazit polského ducha a přesvědčit Poláky, aby se nestavěli na odpor kolonizační politice pod hrozbou vystavení stejnému masakru. O rok později, v listopadu 1942, byli všichni Židé v oblasti vyhlazeni.\n\nV den svátku Pesach 11. dubna 1942, což bylo Němci úmyslně vybráno, provedly jednotky SS jejich první razii proti židům ve městě, jelikož jich zde bylo více v důsledku příjezdu Židů z Protektorátu a z Říše. Židé byli v oblasti eliminováni, buď popraveni zastřelením, deportováni do Belzece, anebo shromážděni v ghettech, kde byli vystavěni hladu, strachu a nemoci tyfus. Tato ghetta byla vyprázdněna v průběhu podzimu 1942, shromáždění Židé byli zastřeleni v říjnu. Poslední zmínky o střelbách a deportacích Židů v novinách pod správou místních hodnostářů byly z 26. listopadu 1942.\n\nVyhánění Poláků začíná v listopadu 1941 a několik tisíc těch, kteří unikli masakrům v roce 1940, je brutálním způsobem vyhnáno či umístěno do farem odebraným Židům v regionu. Tyto odsuny narušují místní ekonomiku, což způsobuje neshody mezi německými funkcionáři. Funkcionáři v zemědělství otevřeně odsuny kritizují.\n\nJakmile jsou Židé listopadu 1942 vyhlazeni, v oblasti jsou uplatněna nařízení o odsunu Poláků od následujícího dne, 27. listopadu, Od tří hodin ráno. Ve vesnicích obklopených německou policií a jednotkami SS obyvatelstvo dostává rozkaz opustit jejich farmy a jejich majetek, s výjimkou jediného zavazadla na osobu, přičemž všichni vzdorující a prchající byli na místě odpraveni. Během první vlny této „evakuace“, od 27. listopadu do 17. prosince 1942, byla obec Skierbieszów seskupující čtyřicet vesnic na severu Zamośći vojenskou zuřivostí zbavena 50 tisíců obyvatel. Vyhnaní Poláci byli shromážděni v jejich vesnici, někdy jen během několika hodin, a poté odvedeni přes pole směrem k jiným vesnicím pod dohledem jednotek SS, které je likvidovaly i při nejmenším odporu.\n\nV prospěch operací v boji proti stoupencům označených Werwolf I a Werwolf II bylo roku 1943 odsunuto dalších 65 000 lidí. V průběhu první operace bylo 87 osob z celkových 32 tisíc odsunutých posláno do Říše na poněmčení, 9% je přeřazeno do skupiny IV určené na smrt a zbytek je poslán do Říše pracovat.\n\nDruhá operace končí odsunem 36 396 osob, z čehož je 264 zařazeno do skupin I a II, 81% do skupiny III, 71% zůstává s generální vládou, 10% je posláno pracovat do Říše a zbytek je deportován do tábora Majdanek. 7 tisíc Ukrajinců je navíc během tohoto období odesláno do lepších podmínek než Poláci, jelikož si mohou odnést svůj majetek a jsou umístěni do okolí Hrubieszow, ze kterého již bylo vyhnáno 4,5 tisíce Poláků.\n\nJakmile jsou vyhnáni, jsou Poláci umístěni ve „shromažďovacích táborech“ v samotném Zámostí.\n\nPodle nacistických kritérií a rasové zkoušky, která následuje po vyhnání, jsou nežidovské populace z regionu rozděleny do čtyř skupin s rozdílným osudem.\nČlenové skupiny I a II, ti „rasoví“, jak je nazývají odsouzenci ze shromažďovacího táboru, jsou označeni jako Němci třetího řádu a jsou posláni především do Lodže. Musí zde podstoupit testy, zahrnující vyčerpávající antropometrickou zkoušku, vedoucí k další selekci – poté už jsou členové těchto skupin odesláni do Říše k poněmčení. Jsou zde umístěni k pozorování, které předchází udělení německého občanství.\n\nČlenové skupiny III jsou rozděleni do dvou skupin: rolníci, kteří zůstávají na místě, aby sloužili jako pracovní síla obyvatelstvu Volksdeutsche a musí se tedy usídlit v oblasti; a ostatní, kteří jsou rozptýleni v Říši, anebo v generální vládě, aby zde pracovali a nahradili Židy přidělené ke strategickým výrobám.A posledně, členové skupiny IV, seskupující osoby neschopné pracovat, jsou posláni do Osvětimi, anebo do vesnic pro rentiéry, tedy do starobinců. do těch jsou nahnáni všichni lidé starší sedmdesáti let a mladší čtrnácti let a jsou zde seskupeni náhodně..\n\nDíky záznamu centrálního úřadu pro migranty v generální německé vládě jsou známa čísla z prvního masivního odsunu z prosince 1942: 9 771 osob původem z 60 vesnic z oblasti bylo odsunuto a podstoupeno sítku rasové selekce jednotek SS. Ze 7 055 osob studovaných rasovými odborníky z SS, jich 314 bylo zařazeno do skupiny II k poněmčení, 5 147 bylo zařazeno do skupiny III, tedy k práci do Říše, a 1 594 deportováno do pracovního tábora Osvětim.\n\nMezi 5 147 lidmi ze skupiny III jich bylo 1 751 posláno do Altreichu pracovat, 1 436 osob bylo přislíbeno do vesnic pro rentiéry, především ti nejstarší a neschopní pracovat, 1 838 dětí starých méně než 14 let bylo přepočítáno a několik z nich bylo adoptováno různými páry z Říše.\n\n806 zbývajících Poláků bylo zaměstnáno v generální vládě. Ze 7 055 Poláků zaregistrovaných během této operace jich bylo 2 609 připraveno o budoucnost z důvodu jejich smrti, útěku, nebo tím, že na místě zůstali, zatímco 1 310 osob bylo posláno pracovat do Říše čtyřmi transporty (jak uvádí funkcionář SS zabývající se operací selekce), 2 077 osob bylo posláno dvěma transporty do vesnic pro rentiéry, což byly vlastně skupiny domů, z nichž byli vyhnáni židovští obyvatelé. 285 Poláků bylo posláno do Říše na poněmčení a 644 osob bylo deportováno do pracovního tábora v Osvětimi..\n\nVálečné operace vedené Globocnikem dovolují německým okupantům rozšířit selektivní proces na stále větší množství Poláků bydlících v oblasti. Obyvatelstvo vesnic nalézajících se v pásmech určených pro vojenské operace zná totiž proces rasové selekce určené k detekování dětí vhodných k poněmčení. 6 000 z nich je takto legálně odebráno jejich rodičům a podstoupeno další selekci v táboře v Lodži. Tam, jsou-li prohlášeni za potomky Němců, jsou rozděleni do dvou táborů v Lodži, do rasového tábora nebo do přepravního tábora. Ten první z nich je řízen Hlavním rasovým a osidlovacím úřadem SS RuSHA, druhý říšským úřadem pro migranty. Děti zavedené do přepravních táborů jsou postoupeny pozorování, tedy studovány z hlediska chování a rasy, přičemž odborníci z SS u nich mají rozpoznat charakteristické germánské znaky. Děti internované do rasového tábora jsou dále svěřeny adoptivním rodinám v Říši a stávají se předmětem systematické integrační politiky do německého lidu, což je politika propagovaná a řízená Himmlerem osobně.\n\nAž do června roku 1943 bylo dohromady 16 618 osob podrobeno této rasové zkoušce. Čtvrtina byla zařazena do skupiny I a II, tedy poslána do Říše a poněmčena, 58% jich bylo zařazeno do skupiny III a zbytek je považován za neschopný práce a odeslaný do Osvětimi nebo do vesnic pro rentiéry. 100 000 Poláků bylo navíc vyhnáno a Židé byli vyhlazeni..\n\nJednotky SS považují průzkum Volksdeutsche mezi Poláky v regionech propadlých Říši za důležitou etapu při osidlování, která by měla být vedena vědecky.\n\nRodiny, které se musí usídlit v Pflugstadtu jsou přísně vybrány mezi všemi Volksdeutsche z celé Evropy. Rodiny kandidující ke kolonizaci oblasti musí být vhodnými potomky Árijců, mytického (a plodného) lidu) tolik uznávaného německými rasovými odborníky a musí mít minimálně osm dětí podle obrázku rodin Volksdeutsche původem z Moldávie, navštívených Heidensteinem a ustanovených jako model demografického chování vládou Fischera v květnu 1943. Tyto plodné rodiny jsou zproštěny kolonizačního dluhu, včetně jejich početného potomstva, čímž je kolonizační závazek uzavřen během jejich usídlení..\n\nK těmto Volksdeutsche polského původu se připojují Volksdeutsche z baltských zemí, z Besarábie, z Volyňska a od Volhy, z nichž první jsou v Říši přijati Himmlerem osobně, v důsledku výměn populací umožněných paktem Ribbentrop-Molotov. Během dvouleté lhůty strávené prací v Říši může 24 300 z nich zamýšlet o usídlení v Zamośći.\nJakmile je obyvatelstvo identifikováno, nacističtí organizátoři u rodin usilují o vytvoření pocitu sounáležitosti k německému lidu. Zapsáním na Volkliste, který sčítá všechny Němce, mohou Volksdeutsche využívat množství výhod a péče: finančních příspěvků, německých jazykových kurzů, navazování kontaktů s Volkdeutsche ze sousedících nebo vzdálených regionů, dvojjazyčného měsíčníku určeného k posílení německého pocitu sounáležitosti, či dokonce organizovaných představení pro děti.\n\nNoví osadníci většinou pocházejí z různých komunit Volksdeutsche, jako například v malém městě Zawada ležícím asi deset kilometrů od Zamośći, jak to konstatuje Ludwig Fischer, člen jednotek SA, bojovník NSDAP od roku 1926, správce Varšavy a blízký Franka, během jedné návštěvy v květnu 1943. Odborníci SS si dokonce přáli umístění Volksdeutsche původem z různých regionů Evropy do každé vesnice, které měly být kontrolovány Říší, aby bylo zabráněno vzniku solidárnosti mezi osadníky ze stejného regionu. Ve městě Zawada, které bylo navštíveno Fischerem a mělo být přejmenováno na Wirsing, byl umístěn jeden obyvatel Volksdeutsche ze Srbska, dvanáct z Besarábie, devět z Ruska stejně jako z Chorvatska a dvanáct Volksdeutsche původem z jiných krajů Polska. Tato situace, jež vytvářela „cizince mezi cizinci v cizině“ umožnila nacistickým funkcionářům velký prostor k výkonu jejich výsad a také k zavedení sociální a ekonomické hierarchie mezi osadníky.\n\nI když vyhnání Poláků nebylo ještě zcela dokončeno, na jejich farmách už byli s pomocí SS nastěhováni němečtí osadníci. Cesty obou národů se však neprotnuly. Jedni totiž mířili do selekčních táborů, druzí do svých nových domovů. Přistěhovalecká vlna ze začátku ledna 1943 je už známější. 4. ledna se vybrané rodiny společně se svými věcmi shromáždily ve vesnici, která je měla přijmout. Zde už čekal Dorfführer (velitel vesnice), Wehrbauer (rolnický voják) a člen SS a Němec pocházející z Říše obklopen svými blízkými kolaboranty a také ženské členky nacistických organizací. Ty poslední, především studentky, připravovaly (zejména uklízely) domy, které jejich bývalí majitelé často opustili jen několik dní předtím. Velitel vesnice pak jednotlivé farmy podle pečlivě připravené pozemkové knihy přidělil jednotlivým osadníkům. Na těchto farmách, jejichž pozemek činil 30 hektarů , osadníci našli jak dobytek, tak i zemědělské vybavení, které zde zanechali polští rolníci.\n\nV čele těchto zemědělských kolonií se nacházel probošt obklopený poradcem a soudcem, který plnil svou funkci na základě práv platných v Říši, včetně ustanovení týkajících se zemědělských zákonů, které měly omezit fragmentaci země. 9. května 1943, po pořádkové prohlídce, guvernér lublinského okresu Ludwig Fischer předsedá inauguraci proboštů a vesnických starostů.\n\nPodle nařízení Globocnika se specifický typ náboženství praktikován SS, paganismus, zde měl stát jakýmsi oficiálním náboženským kultem: v koloniích byly hromadně slaveny svátky jako byl festival Yuly či oslavy slunovratu, jichž se museli účastnit všichni osadníci.\n\nVyvlastnění majetku polské populace, ať už židovské či nežidovské, umožnilo rozdělení půdy. Polské území v oblasti Zamość bylo rozděleno na velmi rozsáhlé pozemky. Aby bylo umožněno rozdělení půdy rovným dílem, muselo být německé území rozděleno na menší pozemky, přičemž jednotlivé dlouhé parcely byly odděleny ploty. V souvislosti s jejich rozdělením mohly pozemky taky vynášet větší výnosy. Tyto pozemky, podle bývalého polského způsobu, v realitě využívaly plochu 30 hektarů a byly uspořádány okolo farmy. Předávány byly na základě vůle vlastníka, který sám volil svého nástupce s tím, že přednost dával jednomu ze svých synů. Co se týče německých pozemků, ty byly dány každé rodině, bez nutnosti platit nájem, pro období jedné generace. Po uplynutí zkušební doby 33 let rodina získala veškerá práva vycházející z německých zemědělských zákonů z let 1930.\n\nV rámci germanizace území proběhla rovněž germanizace zeměpisných názvů, tak se například Bortatyzce stalo Baltenhofem, Skierbieszów nese germánský název Heidenstein a Zawada musí být označována jako Wirsing.\n\nPlány Himmlera a Globocnika mají za následek také reakce ze strany místního lidu. Aby se obyvatelé vyhnuli nuceným přesunům, unikají a tvoří partyzánské skupiny. Existence a četná aktivita těchto partyzánů donutila Němce zahájit v roce 1943 vojenské operace..\n\nPo vyhlazení Židů se místní populace rozděluje na polskou a ukrajinskou, do vesnic s polskou většinou a s ukrajinskou většinou. Vzhledem k předcházejícímu dvacetiletému období, kdy Polsko utlačovalo ukrajinskou menšinu, se generál Hans Frank pokouší vyprovokovat Ukrajince proti Polákům.\n\nNejprve, ušetřeni evakuací, jsou Ukrajinci využiti jako nárazník mezi Poláky, tj. nepřáteli, a Němci. Navíc je z Ukrajinců vybrána spousta nacistických kolaborantů, jako např. Hiwi (Hilfswillige, Hilfswissenschaftler), dobrovolníci pro Schutztruppen (vojska do Afriky), ukrajinští představitelé SS, nespolehliví a využívající beztrestnosti, využívaní především v operacích proti partyzánům a při etnických čistkách. Avšak i přes kolaboraci Ukrajinců si němečtí funkcionáři, Globocnik a Frank, nepřejí zachovat ukrajinskou populaci. Ve vesnicích určených na opětovné osídlení Němci jsou Ukrajinci zbaveni majetku a odsunuti, ale dostávají výměnou majetek a pozemky získané od Poláků a Židů, často mnohem rozsáhlejší než jejich původní statky, ale většinou na méně úrodné půdě.\n\nČást polské populace, které bylo umožněno zůstat na okupovaném území, je podrobena nejrůznějším přesunům a represím ze strany Němců a ukrajinských kolaborantů. Tito obyvatelé z části zastávají postoj pasivního odporu vůči okupantům a jejich místním spojencům a z části podporují vojenský odpor tvořený obyvateli na útěku, sovětskými dezertéry a uprchlíky z blízkých vězeňských táborů pocházejících z různých armád (sovětská, francouzská).\n\nRozdíl v přístupu k těmto dvěma skupinám obyvatel donutil některé Poláky, aby se pokusili o to být zapsáni na seznamy ukrajinského obyvatelstva (vytvořených okupanty), což odpovědní ukrajinští kolaboranti tolerují výměnou za to, že tito Poláci konvertují na pravoslavné křesťanství; to způsobuje komplikace a odlišnosti ve zprávách a oznámeních od okupantů a od církve.\n\nOdsunuté obyvatelstvo přichází posílit odbojové skupiny, které se rychle rozšiřují, zejména po začátku bojů na východní frontě..\n\nAby polský odboj, který je rychle obeznámen s původem a velikostí plánů kolonizace v Zamośći, mohl bojovat proti německým čistkám, připravuje podmínky pro příchod vesničanů, kteří jsou cílem potenciálních etnických čistek, a tak utíkají, zejména pod rouškou noci a mlhy, přinášejí s sebou část jejich osobního majetku, zemědělského nářadí a svůj dobytek. Tito utečenci se přidávají na stranu odboje nebo vytváří tajné ilegální spolky, které využívají pomoc svých vlastenců. Pod hlavičkou odboje působí také různí jiní obyvatelé, kteří bojují proti Říši: polští vojáci, kteří nebyli povolání v roce 1939, sovětští a francouzští váleční zajatci z táborů, Židé uniknuvší zajetí .\n\nPolští odbojáři, stále lépe organizovaní, navíc v úzkém kontaktu s polskou „Zemskou armádou“, rozšiřují své bojové operace proti okupaci a pátrání po nositelích čisté německé krve ve zdejší oblasti: pokouší se systematicky likvidovat obecní matriky.Avšak z důvodu limitovaných prostředků mají odbojářské jednotky nařízeno nedostávat se do styku s nepřítelem mimo případ obrany civilistů. Jedná se o nařízení, které není vždy respektováno, příkladem je noční zásah z 27. na 28. prosince 1942 proti třem Němci obydleným vesnicím kolem Lipska: během této akce jsou tyto vesnice vypáleny, Němci se pokoušejí bránit, ovšem rychle vyklízejí své pozice, nechávají za sebou několik desítek mrtvých a zraněných. Na jaře roku 1943 jsou místní německé autority paralyzovány či rovnou ohrožovány odbojářskými útoky, což má za následek opětovné nasazení německých jednotek do této oblasti.\n\nPoprvé německá opatření podcenila rozsáhlost a prostředky, kterými disponuje odboj. Poté, jako pokračování útoků z prosince 1942, se objevuje v Lipsku, 8 km od Zamośći, skupina 80 četníků, kteří zastřelí 15 náhodných lidí a stahují se zpět. Následujícího dne, 30. prosince 1942, se objevuje skupina 100 četníků posílených 300 dalšími lidmi z Volksdeutsche ozbrojenými za pomocí SS, která chce dostat zpět ztracenou oblast. Tato jednotka naráží na těžce ozbrojené jednotky dohromady 130 partyzánů podpořených 37 sověty, které se stahují až po pěti hodinách boje a po zásahu Luftwaffe. Partyzáni během boje ztrácí 8 mužů, Němci počítají 200 mrtvých a 30 zraněných. Během následujících dní odbojáři organizují pozoruhodné akce, zejména během noci na Nový rok 1943, kdy přerušují železniční dopravu v celé oblasti.\n\nOdbojářské operace mají za následek řetězec operací německé represe, ty jsou s postupujícím časem stále násilnější. Na začátku června 1943 je zmasakrováno 183 ze 196 obyvatel vesnice Sochy. Cette spirale culmine avec les opérations Werwolf I et II, menées avec le soutien de supplétifs ukrainiens Tyto německé akce kulminují operacemi Werwolf I a II, které jsou vedeny s podporou Ukrajinců a jsou zahájeny od 23. června; nejenže tyto dvě operace ničí zemědělskou produkci, ale znovu přináší plány Himmlera, který žádá celou oblast znovu podrobit okupaci po setbě.Aby mohly být represe proti partyzánům úspěšně vedeny, Himmler do oblasti posílá Ericha von dem Bach-Zelewskim, zplnomocněného v boji proti partyzánským tlupám, aby společně s Frankem upřesnili postupy později praktikované v boji proti partyzánům.\n\nPoté Globocnik angažuje do první protiodbojové akce nejen policii a četnictvo z Lublinu, ale i šest oddílů motorizované policie a dva oddíly SS složené z ukrajinských kolaborantů, což dělá 10 000 vojáků vyzbrojených i letectvem a dělostřelectvem. Akce má za cíl obec Alexandrow a její okolí obývané 7 000 lidmi. Tyto vojenské manévry se ovšem rychle stanou neúspěšnými, posilují odboj, navíc vesničané zbaveni vlastnictví zamezují německému obyvatelstvu v osidlování zabraných statků..\n\nBěhem bojových operací proti odboji v roce 1943 SS pokračuje, tentokrát pod záminkou boje proti partyzánům, v násilném odsunu a selekci obyvatelstva: 36 500 lidí prochází přes tábor SS v Zamośći. 264 obyvatel je prohlášeno za germanizovatelné (kategorie I a II), 29 000 z kategorie III je posláno na nucené práce do Polska nebo do Říše a 4 500 dětí je posláno buď na adopci a převýchovu do Říše nebo na smrt..\n\nV měsících, které předcházely osamostatnění oblasti, odboj dosahuje takového rozsahu, že paralyzuje její ekonomickou aktivitu, jak potvrzuje guvernér Lublinu Himmlerovi v dopise 3. května 1944. V posledních momentech okupace území, v únoru 1944, je odhaleno středisko sovětských a ukrajinských partyzánů. Vzhledem k tomuto odhalení (cca 5 000 bojovníků, neustále posilováno během následujícího měsíce) je založena obranná milice.\n\nSovětské plány tlačí okupanty (ať už se jedná o vojáky Říše nebo členy Volksdeutsche) od března k opuštění regionu. Na jaře 1944 se z oblasti stává bitevní pole, ovšem Wehrmacht i SS postupně vyklízejí své pozice i přes mnoho nových dobrovolníků v SS..\n\nAvšak vzhledem k sovětským úspěchům v Haliči a v Polsku němečtí okupanti opouštějí město a s ním i plány na okupaci území: region je vyklizen velmi rychle po zahájení útoku 12. července 1944. Od 23. července se polský odboj, podporovaný exilovou vládou z Londýna, zmocňuje vlády, než ustoupí před komisí v Lublinu 3. srpna.\n\n"}
{"id": "1112433", "url": "https://cs.wikipedia.org/wiki?curid=1112433", "title": "Česká fotbalová liga 1992/93", "text": "Česká fotbalová liga 1992/93\n\nČeská fotbalová liga 1992/93\nPoznámky:\n"}
{"id": "1112438", "url": "https://cs.wikipedia.org/wiki?curid=1112438", "title": "Blue Mountains (Oregon, Washington)", "text": "Blue Mountains (Oregon, Washington)\n\nBlue Mountains je pohoří na severozápadě Spojených států amerických. Leží na severovýchodě státu Oregon a jihovýchodě státu Washington.\nRozkládá se mezi Kaskádovým pohořím a Skalnatými horami. Blue Mountains je součástí Kolumbijské plošiny a představuje její největší horský komplex.\nNejvyšší horou je Rock Creek Butte (2 776 m), následují Elkhorn Peak (2 722 m) a Red Mountain (2 721 m).\n\nPohoří má celkovou rozlohu 10 500 km². Nadmořská výška pohoří se pohybuje mezi 2 500 až 2 800 m, výška nad terénem je pouze okolo 700 m. Pohoří se člení na menší celky - \"Ochoco\", \"Aldrich\", \"Strawberry\", \"Greenhorn\" a další. Mezi horami se vyskytují kotliny, známá je například \"John Day Basin\".\n"}
{"id": "1112440", "url": "https://cs.wikipedia.org/wiki?curid=1112440", "title": "Státní svátky Ázerbájdžánu", "text": "Státní svátky Ázerbájdžánu\n\nToto je seznam státních svátků, které se slaví v Ázerbájdžánu.\n\n"}
{"id": "1112443", "url": "https://cs.wikipedia.org/wiki?curid=1112443", "title": "Kirsten Flagstadová", "text": "Kirsten Flagstadová\n\nKirsten Flagstadová, rodným jménem \"Kirsten Målfrid Flagstad\" (12. července 1895, Hamar, Norsko – 7. prosince 1962, Oslo, Norsko) byla norská sopranistka, později mezzosopranistka. Je považována za přední představitelku wagnerovských rolí, v nichž vystupovala na světových operních scénách.\n\nNarodila se v roce 1895 v norském městě Hamaru. Oba její rodiče byli profesionální hudebnící; otec Michael Flagstad (1869–1930) byl dirigent a matka Maja, učitelka zpěvu a pianistka, byla zároveň i její první učitelkou hudby. Ve studiích zpěvu pokračovala v Oslu u Ellen Schyte-Jacobsenové a ve Stockholmu u Dr. Gillise Bratta. Od svého operního debutu v roce 1913 v Oslu, ztvárnila mnoho rolí v operách, operetách a muzikálech nejprve ve Skandinávii a později i v Evropě a USA.\n\nV roce 1940 plánovala omezit svoje zahraniční pracovní závazky a chtěla se vrátit do Norska. Její plány ale narušila německá okupace Norska a Dánska a návrat do vlasti se jí podařil až v roce 1941. Její druhý manžel měl ale obchodní kontakty s Němci a po 2. světové válce byl odsouzen za kolaboraci a uvězněn. Stín špatné pověsti padl i na jeho ženu Kirsten Flagstadovou a trvalo několik let, než se jí podařilo očistit svoji pověst. Po smrti manžela se znovu rozjela do světa a svým uměním si získávala obdiv i víru ve svůj charakter.\n\nV roce 1958 byla jmenována první ředitelkou Norské státní opery a baletu (Den Norske Opera & Ballett). Zemřela v Oslu v roce 1962. V roce 1985 bylo v jejím rodném domě v Hamaru otevřeno muzeum Kirsten Flagstadové.\n\nDebutovala v Oslu v roce 1913 a ve Skandinávii zůstala až do roku 1933, kdy poprvé vystoupila na Hudebních slavnostech v Bayreuthu v roli Sieglinde ve \"Valkýře\" skladatele Richarda Wagnera. V této roli se pak představila s velkým úspěchem v Metropolitní opeře v New Yorku v roce 1935. Další úspěch pro ni znamenala role Isoldy v opeře téhož autora \"Tristan a Isolda\". Tu pak ztvárnila mnohokrát, mezi nejzdařilejší se řadí inscenace z roku 1952, dirigovaná Wilhelmem Furtwänglerem. S tímto německým dirigentem spolupracovala Kirsten Flagstadová často, například při vystoupení v inscenaci \"Der Ring\" v milánské La Scale v roce 1950, nebo ve \"Fideliovi\" na Salcburském festivalu o rok později. 22. května 1950 vystoupila v Royal Albert Hall v Londýně ve světové premiéře posledního díla Richarda Strausse \"Vier letzte Lieder\", op. 150. V roce 1951 slavila úspěch v opeře \"Dido a Aeneas\" skladatele Henryho Purcella na scéně londýnského divadla Mermaid Theatre.\nV letech 1948 – 1951 vystupovala též v Royal Opera House v Londýně. V roce 1955 ukončila veřejné vystupování a věnovala se nahrávání pro rozhlas a gramofonová studia (například nahrávka z roku 1958 Richard Wagner: \"Das Rheingold\" (Zlato Rýna nebo též Rýnské zlato) s dirigentem Georgem Soltim).\n\nKompletní diskografie Kirsten Flagstadové zde \n\n\n"}
{"id": "1112445", "url": "https://cs.wikipedia.org/wiki?curid=1112445", "title": "Margherita De Calová", "text": "Margherita De Calová\n\nMargherita De Cal (* 10. srpna 1950, Benátky, Itálie) je bývalá reprezentantka Itálie v judu.\n\nS judem začala v 19 letech v rodném městě pod vedením Paola Biasuttiho. Její oblíbenou technikou bylo harai-goši a nepatrně odlišná technika hane-goši. Na přelomu 70. a 80. let patřila mezi největší osobnosti italského, ale i evropského juda.\n\n\n"}
{"id": "1112450", "url": "https://cs.wikipedia.org/wiki?curid=1112450", "title": "Miloš Urban (fotbalista)", "text": "Miloš Urban (fotbalista)\n\nMiloš Urban (1. prosince 1930 – 2006) byl český fotbalový útočník.\n\nPocházel z bratislavské Petržalky, ale jeho rodiče se ještě před II. světovou válkou přestěhovali do Prahy. Z prvního manželství s Ludmilou Urbanovou, roz. Krýzovou, měl dvě děti, dcera Lea (nar. 1953) však zemřela v roce 1973 na těžkou infekci jater. Syn Miloš (nar. 1958) žije a podniká v Praze.\n\nV československé lize hrál za Slavia Praha, Duklu Praha a Duklu Pardubice. Nastoupil ve 167 ligových utkáních a dal 32 gólů. Za juniorskou reprezentaci nastoupil v jediném utkání. Finalista Československé poháru 1963. S Duklou získal 2 mistrovské tituly.\n\n\n"}
{"id": "1112458", "url": "https://cs.wikipedia.org/wiki?curid=1112458", "title": "Marjolein van Unenová", "text": "Marjolein van Unenová\n\nMarjolein van Unen (* 7. prosince 1962) je bývalá reprezentantka Nizozemska v judu.\n\nPatřila k prvním osobnostem nizozemského juda. Připravovala se pod vedením Chrise De Korta. Od roku 1997 se věnuje trenérské činnosti. Na vrcholné sportovní akce připravila celou řadu nizozemských reprezentantek – Elisabeth Willeboordseová, Deborah Gravenstijnová a další.\n\n"}
{"id": "1112461", "url": "https://cs.wikipedia.org/wiki?curid=1112461", "title": "Hluboký Kovač", "text": "Hluboký Kovač\n\nHluboký Kovač je přírodní památka ev. č. 5808 nalézající se asi 1,5 km jihozápadně od obce Kovač v okrese Jičín zahrnující lesní rybník Hluboký Kovač a okolní zamokřené pozemky. Oblast spravuje Agentura ochrany přírody a krajiny ČR.\n\nPředmětem ochrany je lesní rybník a okolní zamokřené pozemky pro zajištění stabilní populace kuňky ohnivé a dalších chráněných druhů obojživelníků a plazů - čolka velkého, čolka obecného, skokana zeleného, ropuchy obecné, rosničky zelené, skokana štíhlého, skokana ostronosého, skokana skřehotavého, ještěrky živorodé nebo užovky obojkové vhodnou údržbou stávajících biotopů, ve vazbě na využívání rybníka Hluboký Kovač a okolních pozemků\nNejvětší část lokality zabírá samotný rybník, který je hojně pokryt vodní vegetací úzkolistých rdestů. Vyskytuje se zde rdest vláskovitý (\"Potamogeton trichoides\"), dále rdest maličký (\"Potamogeton pusillus\") a rdest hřebenitý (\"Potamogeton pectinatus\").\n\nVodní plocha je lemována břehovými porosty. V keřových porostech dominuje vrba popelavá (\"Salix cinerea\"). V části rybníka u přítoku je převažující dřevinou olše lepkavá (\"Alnus glutinosa\").\n\nPodrost je tvořen mokřadními rostlinami, z nichž jsou mnohé zařazeny na červený seznam, např. řeřišnice bahenní (\"Cardamine dentata\"), okřehek trojbrázdý (\"Lemna trisulca\"), svízel prodloužený (\"Galium elongatum\"), pomněnka bahenní pravá (\"Myosotis palustris subsp. palustris\").\n\nPřítomna je ohrožená ostřice vyvýšená (\"Carex elata\") a ostřice česká (\"Carex bohemica\").\n\n\n"}
{"id": "1112467", "url": "https://cs.wikipedia.org/wiki?curid=1112467", "title": "Bondi", "text": "Bondi\n\nBondi může znamenat:\n\n\nMůže být též součástí slovních spojení:\n\n"}
{"id": "1112478", "url": "https://cs.wikipedia.org/wiki?curid=1112478", "title": "Soudní dohled nad výchovou nezletilého", "text": "Soudní dohled nad výchovou nezletilého\n\nSoudní dohled na výchovou nezletilého je výchovné sankční opatření, které nařizuje soud v případě, že péče rodičů o dítě je nedostatečná, ale svým charakterem nemusí být dosud nařízena ústavní výchova. Používá se v situacích, kdy je šance na zlepšení rodinných poměrů dítěte a rodina je ochotná spolupracovat s orgánem sociálně-právní ochrany dětí. Je uložen na základě zákona o sociálně právní ochraně dětí a občanského zákoníku. Smyslem dohledu je pravidelné sledování podmínek života dítěte. Důvodem pro jeho stanovení může být nedostatečná péče o dítě ze strany rodičů případně osob odpovědných za jejich výchovu, výchovné problémy nezletilého, záškoláctví, drobná kriminalita apod. \nPodnět k zahájení řízení o uložení dohledu dává většinou orgán sociálně-právní ochrany dětí (OSPOD) nebo může být stanoven v rámci opatrovnického řízení u soudu. Provádí se ve spolupráci se školou dítěte, s orgánem sociálně-právní ochrany dětí, případě dalších institucí (dětský lékař, zájmové kroužky apod.), osob (širší rodina, kamarádi, sousedé), které působí v místě bydliště dítěte. Na základě vyhlášky č. 37/1992 Sb. vyžaduje soud prvního stupně v pravidelných obdobích, nejméně jednou za šest měsíců, zprávy o výchově nezletilého a jeho chování od příslušného orgánu sociálně-právní ochrany dětí, školy nebo internátu, nebo požádá o pravidelné zasílání těchto zpráv v určených obdobích. Zprávy zasílané soudu orgánem sociálně-právní ochrany dětí vycházejí z dlouhodobé spolupráce s rodinou, z péče o dítě, z rozhovorů, sociálních šetření apod. Soudní dohled končí dosažením zletilosti dítěte nebo rozhodnutím soudu na základě návrhu podaného účastníky řízení. \n\nZákonná úprava dovoluje také obecnímu úřadu obce s rozšířenou působností v rámci správního řízení stanovit dohled nad výchovou dítěte. Je nařizován, vyžaduje-li to zájem dítěte, a je prováděn za součinnosti školy, případně dalších institucí a osob v místě bydliště dítěte. V praxi však OSPOD tuto možnost využívají vůbec nebo velmi málo. Preferují ukládání dohledu soudem, které je ze strany klientů více respektováno a má vyšší účinek.\nVyžaduje-li to zájem na řádné výchově dítěte může soud případně orgán sociálně-právní ochrany dětí kromě dohledu stanovit ještě jiná výchovná opatření: \n"}
{"id": "1112483", "url": "https://cs.wikipedia.org/wiki?curid=1112483", "title": "Červená Hora (hrad)", "text": "Červená Hora (hrad)\n\nČervená Hora () je zřícenina hradu asi 0,6 km severozápadně od obce Červená Hora v okrese Náchod. Hrad stál na významné křižovatce Kladsko-polské a Úpské stezky. Ze tří stran byl obtékán řekou Úpou v místech, kde dnes u Slatinského mlýna protíná silnice z Červené Hory Babiččino údolí. Od roku 1964 je chráněn jako kulturní památka.\n\nVznikl jako další z hradů budovaných rodem Třmene (v Děpoltickém údělu od r. 110–1223), za souhlasu a podpory bratranců českých panovníků. Prvním doloženým vlastníkem hradu a přilehlého panství byl v roce 1291 Sezema II. z Červené Hory, syn Petra ze Skalice (kastelána v Čáslavi, stavitele hradu Skalice, Vízmburka aj.). Hrad se vypínal na vysokém ostrohu červené pískovcové skály, po které získal název Červená Hora. Ještě v roce 1260, jak dokládá břevnovská listina, bylo Červenokostelecko\" široká, děsící pustina\".\n\nHrad vznikl nejspíš společně s hrady Stárkovem a Adršpachem, za hrady Střmen, Skalice, Vízmburk. Ve své době byl velice rozsáhlou stavbou s prostranným nádvořím. Jestliže se zde usadil Sezema II. Červenohorský, znamená to, že zde měl již stálé, rodové sídlo budované jeho otcem Petrem ze Skalice nebo ještě dědou Sezemou I. na Střmeni, kteří kolonizovali zdejší území až k Poříčí u Trutnova a k Teplicím nad Metují. Po smrti Tase z Březovic a Rýzmburka r. 1362 přešel hrad Červená Hora do rukou Mikuláši Písklovi, 1372 je majetkem pražského arcibiskupa Jana z Jenštějna a jeho bratrů Václava a Pavla. Posledním vlastníkem hradu byl až do vypálení a zboření husitskými vojsky 8. června 1427 Hynek z Dubé (s rodem Třmene spřízněn Eliškou z Ratibořic, nevlastní sestrou Aleše ml. Vřešťovského). Hrad oblehla a zbořila \"spanilá jízda\".\n\nNa jeho kdysi majestátních hradbách vyrostly mohutné stromy a do dnešních dnů se zachovalo jen nepatrné torzo zdiva. K červenohorskému panství v táhlém údolí Červenokosteleckého potoka byla vybudována ves Kostelec. První zpráva o ní pochází z 22. srpna 1362, kdy umírá majitel Tasson z Březovic (rodu Třmene) a na faru v Kostelci přichází farář Heřman. Nejspíš je to stejný Heřman, kterému v roce 1402 daroval tvrz ve Vižňově příbuzný Mikeš, syn Tasse, příslušníci rodu Třmene.\n\n"}
{"id": "1112512", "url": "https://cs.wikipedia.org/wiki?curid=1112512", "title": "Hrádek u Vrbice", "text": "Hrádek u Vrbice\n\nHrádek u Vrbice je zaniklá tvrz asi 800 metrů severovýchodně od Vrbice v okrese Rakovník. Dochovalo se z ní tvrziště objevené a zdokumentované v roce 2013.\n\nV písemných pramenech se hrádek neuvádí a absence archeologických nálezů neumožňuje ani přibližné datování doby jeho vzniku a zániku. Hypoteticky se na něj dá vztáhnout první písemná zmínka o vsi Vrbice z roku 1275, kdy jsou uváděni Bohuslav a Sulislav, synové Sulislava z Trnovan. Kromě Vrbice je v této listině zmíněno i Bedlno. Další zmínka o vsi pochází z roku 1382, kdy majetek v obci po smrti Hanuše a jeho sestry Alžběty získává od panovníka jako odúmrť Oldřich Slepec. A do třetice by se k hrádku mohla vázat i zmínka z roku 1391, kdy po smrti pražského měšťana Henslina Bartošova získal vsi Očihovec a Vrbice jako odúmrť panovník. Ani v jednom případě však není hrádek výslovně zmíněn, a je možné, že neměl žádnou spojitost s Vrbicí a příslušel k jiné, dnes již zaniklé, vsi.\n\nTvrziště je vejčitého tvaru a přizpůsobeno zužující se ostrožně, na které se nachází. Délka centrálního pahorku je asi 24 metrů, maximální šířka pak 18 metrů. Přístup vedl od východu, kde hrádek od okolního terénu odděluje šíjový příkop a částečně i val. Ten se v malé míře dochoval také na jihozápadní straně. Vlastní pahorek je narušen řadou amatérských výkopů, profesionální archeologický výzkum lokality nebyl proveden.\n\n"}
{"id": "1112514", "url": "https://cs.wikipedia.org/wiki?curid=1112514", "title": "Minský motorový závod", "text": "Minský motorový závod\n\nMinský motorový závod ( \"Минский моторный завод\") je běloruský výrobce dieselových motorů.\n\n\n26. května 1960 bylo vydáno ustanovení ÚV KSSS a Rady Ministrů SSSR č. 563 „O zahájení stavby motorového závodu ve městě Minsk pro výrobu dieselových motorů“. První produkcí podniku byly čtyřválcové motory D 50, prototypy byly smontovány v říjnu 1962 a sériová výroba začala v roce 1963.\n\nV roce 1983 na bázi Minského motorového závodu byla založena výrobní společnost Minský Motorový Závod. V roce 2008 bylo MMZ přejmenováno na Otevřenou akciovou společnost Minský Motorový Závod.\n\nV podniku je zavedena sériová výroba motorů o výkonu od 60 do 350 ks pro automobily, traktory a kombajny splňující emisní normy EURO-3. Na začátku roku 2008 začalo testování nového motoru splňující emisní normu EURO-4, jeho sériová výroba byla v plánu od roku 2009.\n\nPodnik exportuje výrobky do Ruska, Moldávie, Uzbekistánu a na Ukrajinu. Přitom hlavním odběratelem jsou běloruské a ruské továrny na výrobu automobilů (MTP, MAZ, Amkodor, GAZ, ZIL, PAZ a další).\n\nV roce 2007 podnik vyrobil 132 780 motorů (o 24,8 % více, než v roce 2006), z nich na export dodáno 64 159 (o 31,2 % více, než v roce 2006).\n\nZa rok 2008 na export bylo odesláno 50 851 motorů. Celkem na prodej odesláno téměř 124 tisíc motorů - o 6,7 % méně, než v roce 2007. Tržba za výrobky za rok 2008 byla 953,9 miliard rublů.\n\nKromě toho podnik vyrábí zboží pro obyvatele jako jsou např.: lapač na krtky, hliníková umyvadla, vrtáky do ledu, benzínové vrtačky do ledu, kleště pro uchopení pánve v libovolném míst, pánve a další.\n\nPodnik byl několikrát oceněn vyznamenáním\n"}
{"id": "1112515", "url": "https://cs.wikipedia.org/wiki?curid=1112515", "title": "Tanec smrti", "text": "Tanec smrti\n\nTanec smrti (francouzsky ', německy ') je výtvarné téma, rozšířené v Evropě zejména na přelomu středověku a novověku. Znázorňuje Smrt v podobě kostry nebo umrlce, jak tančí s živými osobami různých společenských stavů a sociálních vrstev. Tance smrti měly divákům připomenout jejich konečnost v duchu výzvy \"\" i fakt, že nikdo, bez ohledu na své postavení, nemůže smrti uniknout. Výjev tak býval výzvou k pokání a obrácení a snad i způsobem, jak se vyrovnat s masivní úmrtností během morových ran.\n\nMotiv tance smrti se zřejmě poprvé objevil někdy mezi roky 1410 a 1425 v La Chaise-Dieu v Auvergne na nástěnné malbě, která měla původně 30 tanečních párů, z nichž se dochovalo 23. Roku 1424 vznikl tanec mrtvých na zdi pařížského Hřbitova Neviňátek, který se však nedochoval a je znám pouze z dřevořezů, jež vydal roku 1485 pařížský tiskař Guyot Marchant. Ještě před polovinou 15. století motiv přes švýcarskou Basilej pronikl do německého jazykového prostoru, kde se stal velmi populárním nejen na zdech hřbitovů, v kostelech a kostnicích, ale i v reprodukční grafice. Ze známých výtvarníků ztvárnili toto téma např. Hans Holbein ml. (série dřevořezů, 1538), Michael Wolgemut nebo Albrecht Dürer. V některých výtvarných zpracováních bývají živí seřazeni jako při řetězovém tanci podle svého společenského postavení, od papeže a císaře přes měšťany a řemeslníky až po žebráky.\n\nZnovu se téma tance smrti stalo populárním v době baroka. Z tohoto období pochází i cyklus 50 maleb na zdech špitálu v českém Kuksu, které svým duchovním obsahem měly doplnit místní sérii alegorických soch Ctností a Neřestí.\nV 19. a 20. století se tanec smrti stal inspirací i pro umělecká díla mimo oblast výtvarného umění. Ke známým patří např. Strindbergovo drama Tanec smrti, Lizstova symfonická skladba \"Tanec smrti\" (S. 126), Saint-Saënsův \"Tanec kostlivců,\" Musorgského \"Písně a tance smrti\" či próza českého básníka Jakuba Demla \"Tanec smrti\".\n\nDanse macabre je název písně Jaromíra Nohavici na albu Divné století. \"(Šest milionů srdcí vyletělo komínem...)\"\n\n"}
{"id": "1112516", "url": "https://cs.wikipedia.org/wiki?curid=1112516", "title": "Ikaria (regionální jednotka)", "text": "Ikaria (regionální jednotka)\n\nIkaria (řecky: ) je jednou z 5 regionálních jednotek kraje Severní Egeis v Řecku. Zahrnuje území obydlených ostrovů Ikaria, Fournoi, Thymaina a Agios Minas a menších okolních neobydlených ostrovů. Hlavním městem je Agios Kirykos. Břehy omývá Egejské moře.\n\nRegionální jednotka Ikaria se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1112521", "url": "https://cs.wikipedia.org/wiki?curid=1112521", "title": "Maria Teresa Mottaová", "text": "Maria Teresa Mottaová\n\nMaria Teresa Motta (* 19. duben 1963 Sanremo, Itálie) je bývalá reprezentantka Itálie v judu.\n\nS judem začínala v Udine. V 80. letech se připravovala v Padově a přípravu na olympijské hry v Barceloně v roce 1992 absolvovala v Římě. Do Barcelony neodjížděla jako favoritka a neprošla ani přes první kolo. Po skončení reprezentační kariéry pracovala jako trénérka.\n\n"}
{"id": "1112525", "url": "https://cs.wikipedia.org/wiki?curid=1112525", "title": "Marie Leopoldina ze Šternberka", "text": "Marie Leopoldina ze Šternberka\n\nHraběnka Marie Leopoldina ze Šternberka, kněžna lichtenštejnská, (celým jménem \"Marie Leopoldina Valpurga Eva\", 11. prosince 1733 ve Vídni - 1. března 1809 ve Valticích) byla kněžna z Lichtenštejna, jíž se stala sňatkem s budoucím knížetem František Josef I. z Lichtenštejna 6. července 1750.\n\nPo smrti svého manžela se přestěhovala ke své dceři Marii Josefě Hermegildě do Vídně.\n\nMarie Leopoldina se 6. července 1750 ve Valticích vdala za budoucího knížete Františka Josefa I. z Lichtenštejna (1726 - 1781).\n\nZ manželství vzešlo osm dětí:\n"}
{"id": "1112529", "url": "https://cs.wikipedia.org/wiki?curid=1112529", "title": "Jan Paleček", "text": "Jan Paleček\n\nJan Paleček († asi 1470), zvaný bratr Paleček, byl dvorní šašek krále Jiřího z Poděbrad. Pocházel z rodiny drobné šlechty (bývá označován jako rytíř) z vesnice Páleč, proto získal přízvisko Pálček a později Paleček. „Bratr“ se mu říkalo patrně pro jeho sympatie k Jednotě bratrské, pozdější podání vysvětlovalo přezdívku tím, že každému bez ohledu na společenské postavení říkal „bratře“. V jeho údajných skutcích a výrocích se odráží mnohé z postojů tehdejších radikálních náboženských reformátorů: například podle jedné historky královně Johaně vytkl, že podnikla pouť do Sázavského kláštera; Bohu by podle Palečka bylo jistě milejší, kdyby tento čas vyplnila prací pro chudé. Paleček nesloužil králi jen pro pobavení, ale díky svému ostrovtipu a smyslu pro spravedlnost se stal také jeho váženým rádcem.\n\nO reálné existenci Jana Palečka svědčí informace, které podává Viktorin Kornel ze Všehrd. Později se Paleček stává populárním hrdinou knížek lidového čtení, kde nabývá řadu rysů podobných s Tillem Eulenspiegelem jako rouhavý šprýmař a idealizovaný ochránce bezbranných v jedné osobě. Jan Herben zpracoval jeho osudy v próze \"Bratr Jan Paleček, šašek krále Jiřího\", Josef Hiršal a Jiří Kolář vydali ilustrovanou dětskou knihu \"Paleček krále Jiřího\". Emanuel Frynta věnoval Palečkovi kapitolu v antologii \"Moudří blázni\", zmiňuje ho také Luboš Y. Koláček v knize \"Šašci a blázni králů\". Svatopluk Čech napsal báseň \"Král a šašek\", Paleček je také hlavním hrdinou Nerudovy \"Balady české\". Některé jeho příhody také přeložil do ruštiny Lev Nikolajevič Tolstoj pod názvem \"O bratru Palečkovi\" (česky 1947). Brněnské studio Československé televize natočilo roku 1988 film \"Bratr Paleček\", v němž hrál titulní roli Jaroslav Kuneš.\n\n\n\n"}
{"id": "1112535", "url": "https://cs.wikipedia.org/wiki?curid=1112535", "title": "Niki Mäenpää", "text": "Niki Mäenpää\n\nNiki Mäenpää (* 23. ledna 1985, Espoo) je fotbalový brankář a reprezentant aktuálně působí v anglickém klubu Brighton & Hove Albion.\n\nMimo Finsko hrál na klubové úrovni ve Francii, Nizozemsku a v Anglie.\n\nVe Finsku hrál v klubu Helsingin Jalkapalloklubi (HJK Helsinki), v roce 2003 přestoupil do francouzského klubu RC Lens, tam chytal tři sezóny za rezervní tým. Poté vystřídal nizozemské týmy FC Den Bosch, Willem II Tilburg, AZ Alkmaar a potom jako volný hráč přešel do klubu VVV-Venlo, kde mu v červnu 2015 skončila smlouva. Na konci roku 2015 přestoupil do anglického klubu Brighton & Hove Albion\n\nK prvnímu reprezentačnímu zápasu za A-tým Finska nastoupil 2. 6. 2008 v Turku v mezistátním utkání proti Bělorusku (remíza 1:1).\n\n"}
{"id": "1112537", "url": "https://cs.wikipedia.org/wiki?curid=1112537", "title": "Harpokratés", "text": "Harpokratés\n\nPodle egyptské mytologie byl Horus zplozen Esetou, bohyní matkou, a Usirem, původním božským králem Egypta, který byl zavražděn svým bratrem Sutechem a stal se tak bohem podsvětí. Řekové spojili Usira s jejich bohem podsvětí, Hádem, aby tak vytvořili boha Serapida.\n\nStély zobrazující boha Heru-pa-Khered stojícího na krokodýlím hřbetě a držícího hady v jeho roztažených rukách byly vztyčovány na nádvořích egyptských chrámů, kde byly ponořeny do vody; tato voda pak byla používána pro žehnání a léčebné úkony, jelikož jméno Heru-pa-Khered bylo spojováno s mnohými ochrannými a léčivými silami. \n\nV období na přelomu tisíciletí, kdy se v Alexandrii a Římě znovu stávají populárními mysterijní kulty, bylo uctívání Hora velmi rozšířené společně s uctíváním Esety (jeho matky) a Serapida (Usira, jeho otce).\n\n„Tito bohové jsou totožní s bohy, kteří jsou v Egyptě zváni Serapis a Isis, ačkoli Harpokratés mi svým prstem dává najevo, abych byl zticha. Ti samí první bohové byli v Latiu zváni Saturn a Ops.“\n\nNijak drahé terakotové odlitky Harpokratovy podoby, vhodné i pro domácí svatyně, jsou nalézány roztroušeny po celém území bývalé Římské říše.\n\nPlútarchos napsal, že Harpokrates byl druhým synem Esety a že se narodil předčasně a s chromýma nohama. Horus dítě se stal zvláštním ochráncem dětí a jejich matek. Poté co ho Re uzdravil po kousnutí jedovatým hadem, stal se Harpokratés symbolem naděje mezi bohy opatrujícími trpící lidstvo.\n"}
{"id": "1112539", "url": "https://cs.wikipedia.org/wiki?curid=1112539", "title": "Růstové rozprasky", "text": "Růstové rozprasky\n\nRůstové rozprasky je neinfekční, neparazitické poškození rostlin, vzniklé vlivem překotného růstu nebo zvětšování objemu buněk pletiv působením abiotických podmínek. Je častěji popisováno u hlíz druhu lilek brambor u plodů třešní nebo plodů druhu rajče jedlé, ale vyskytuje se i u plodů jabloní, či kořenů mrkve. Praskat nadbytkem vody nebo překotným růstem mohou i dužnaté stonky. K praskání plodů hroznů révy vinné dochází vlivem napadení plísní šedou, nebo při poškození postřikem přípravky s obsahem síry. K praskání kmenů dřevin dochází při teplotních změnách v předjaří, nebo při fyzikálních změnách pletiv vlivem úderu bleskem.\n\nRůstové rozprasky jsou zpravidla výsledkem výkyvů počasí, především vlivem nadměrných srážek po období sucha. Výsledkem nadměrného tlaku vody v rostoucích plodech (rajčat, třešní atp.) dochází k praskání pokožky. Mikroskopické trhliny jsou přičítány nerovnoměrné zálivce, rychlému osýchání mokrých plodů. Poškozené plody bývají dále napadeny patogeny, což vede k dalšímu poškození. Přesný mechanismus vzniku není popsán.\n\nPoškození hlíz bramboru snižuje možnost použití pro některé potravinářské úpravy. Plody a zemědělské výpěstky s rozprasky jsou neatraktivní.\n\n"}
{"id": "1112540", "url": "https://cs.wikipedia.org/wiki?curid=1112540", "title": "Václav Zeman", "text": "Václav Zeman\n\nVáclav Zeman (* 29. srpna 1947) je bývalý český fotbalista.\n\nV československé lize hrál za Spartu Praha. Nastoupil v 5 ligových utkáních a dal 2 góly. Začínal v Roudnici nad Labem.\n\n\n"}
{"id": "1112544", "url": "https://cs.wikipedia.org/wiki?curid=1112544", "title": "Miroslav Libovický", "text": "Miroslav Libovický\n\nMiroslav Libovický (* 27. prosince 1943) je bývalý český fotbalový brankář. Po skončení aktivní kariéry působil jako tlumočník a překladatel.\n\nV československé lize hrál za SONP Kladno.\n\n\n"}
{"id": "1112549", "url": "https://cs.wikipedia.org/wiki?curid=1112549", "title": "Svatá Julie", "text": "Svatá Julie\n\nSvatá Julie z Kartága je světice, která byla urozeného původu. Zemřela mučednickou smrtí u města Korsika. Byla ponechána na kříži bez jídla a pití. Svátek má 10.12 [Prosinec] \n\nNarodila se pravděpodobně kolem roku 400, podle legendy pocházela z křesťanské rodiny z Kartága. Její pán, u něhož sloužila, byl pohan, ale ve víře jí nebránil. Její mučednická smrt je spojena s donucováním k účastem na pohanských obětech, když byla předtím unesena a prodána do otroctví.\n\nJe patronkou ostrova Korsika a měst Brescia, Bergamo, Livorno.\n\nBývá zobrazována s křížem, s palmovou ratolestí nebo jako ukřižovaná.\n\n"}
{"id": "1112552", "url": "https://cs.wikipedia.org/wiki?curid=1112552", "title": "Vitalij Pesňak", "text": "Vitalij Pesňak\n\nVitalij Pesňak (: ), (* 16. ledna 1961 Baranavičy, Sovětský svaz) je bývalý sovětský a běloruský zápasník – judista a sambista.\n\nS bojovými sporty (sambo) začal v 11 letech v rodném městě pod vedením Arnolda Mickiewicze. Se studiem střední školy se přesunul do Minsku, kde se připravoval pod vedením Ernsta Mickiewicze. Jeho hlavním zaměřením bylo sambo, ale potom co se Sovětům nepodařilo sambo protlačit na olympijské hry v Moskvě v roce 1980 přešel k judu.\n\nNový trenér sovětské sborné Gennadij Kaletkin ho poprvé vzal do soustředění do Japonska už v roce 1980. Na pozici reprezentační jedničky se však prosadil až o tři roky později, kdy nahradil Alexandra Jackeviče. Účast na olympijských hrách mu však nebyla souzena. Kvůli bojkotu východního bloku přišel o start na olympijských hrách v Los Angeles v roce 1984. Dříve v roce 1980 doplatil na tehdejší pravidla, která na olympijské hry nominovala vítěze sovětského mistrovství (neúčastnil se ho). Před olympijskými hrami v Moskvě měl lepsi formu než Alexandr Jackevič, který nakonec vybojoval bronz. V roce 1988 mistrovství sovětského svazu vyhrál, ale tehdejší šéftrenér sborné určil nominační turnaj – světový pohár v Tbilisi, ve kterém selhal a o nominaci ho nečekaně připravil Vladimir Šestakov.\n\nPo rozpadu Sovětského svazu bydlel v Minsku. V roce 2003 byl krátce předsedou Běloruského judistického svazu.\n\n"}
{"id": "1112553", "url": "https://cs.wikipedia.org/wiki?curid=1112553", "title": "Jiří Škvára", "text": "Jiří Škvára\n\nJiří Škvára (* 4. dubna 1947) je bývalý český fotbalista. Po skončení aktivní kariéry působil jako trenér.\n\nV československé lize hrál za SONP Kladno. Dal 1 ligový gól.\n\n\n"}
{"id": "1112558", "url": "https://cs.wikipedia.org/wiki?curid=1112558", "title": "Občina Radeče", "text": "Občina Radeče\n\nObčina Radeče je jednou z 212 občin ve Slovinsku. Nachází se v Posávském regionu na území historického Kraňska. Občinu tvoří 23 sídel, její rozloha je 52,0 km² a k 1. lednu 2017 zde žilo 4 240 obyvatel. Správním střediskem občiny je město Radeče.\n\nPři východním okraji občiny protéká hlubokým údolím řeka Sáva. V údolí je nadmořská výška zhruba od 190 do 220 m. Směrem na západ se však krajina zvedá do hor, kde nadmořská výška dosahuje 960 m. Velká část terénu je zalesněná.\n\nObčina se dělí na sídla: Brunk, Brunška Gora, Dobrava, Čimerno, Goreljce, Hotemež, Jagnjenica, Jelovo, Log pri Vrhovem, Loška Gora, Močilno, Njivice, Obrežje, Počakovo, Prapretno, Radeče, Rudna vas, Stari Dvor, Svibno, Vrhovo, Zagrad, Zavrate, Žebnik.\n\n"}
{"id": "1112559", "url": "https://cs.wikipedia.org/wiki?curid=1112559", "title": "Domènec Terradellas", "text": "Domènec Terradellas\n\nDomingo Miguel Bernabé Terradellas, katalánsky Domènec Terradellas, v Itálii znám jako Domenico Terradeglias (pokřtěn 13. února 1711 Barcelona – 20. května 1751 Řím) byl španělský hudební skladatel žijící a tvořící v Itálii.\n\nNarodil se v Barceloně jako syn nádeníka. O jeho hudebních počátcích není nic známo. Traduje se, že studoval u barcelonského skladatele Francisca Vallse, ale žádné přímé důkazy nebyly nalezeny. Jisté je, že 23. května 1732 se stal studentem neapolské konzervatoře \"Conservatorio dei Poveri di Gesù Cristo\" a že na této škole studoval skladbu u věhlasného nepolského skladatele Francesca Duranteho.\n\nV té době putovala řada hudebních skladatelů ze zahraničí na studium do Itálie, neboť italská opera tehdy v Evropě dominovala. Mimo jiné např. Georg Friedrich Händel, Johann Adolf Hasse a Johann Christian Bach z Německa, Josef Mysliveček z Čech, Thomas Arne z Anglie a Vicente Martín y Soler ze Španělska. Někteří se po studiu vraceli do svých rodných zemí, ale Domenico zůstal v Itálii a zcela přijal italský hudební styl.\n\nJeho první větší prací bylo oratorium \"Giuseppe Riconosciuto\" na text Pietra Metastasia, které bylo provedeno v Neapoli roku 1736. Šlo zřejmě o skladbu, kterou vytvořil ještě v době studia na konzervatoři. První operou byla opera \"Astarto\", provedená v Římě v době karnevalu roku 1739. Patrně spolupracoval s Gaetanem Latillou na opeře \"Romolo\" provedené v Neapoli téhož roku, i když v libretu je uveden jako skladatel pouze Latilla.\n\n1. května 1743 byl Terradellas jmenován kapelníkem (\"maestro di capella\") v Římě v kostele \"San Giacomo e San Ildefonso degli Spanuoli\", který byl navštěvován převážně obyvateli španělské národnosti. V této době zkomponoval minimálně čtyři mše, několik motet a řadu drobnějších prací určených k bohoslužebným účelům. Po neshodách s jedním ze svých podřízených toto místo v srpnu roku 1745 opustil.\n\nV roce 1746 odjel do Londýna, kde v \"King's Theatre Opera House\" uvedl operu \"Annibale in Capua\". S úspěchem se setkaly i jeho další opery \"Mitridate\" a \"Bellerofonte\". V roce 1750 se vrátil do Itálie a představil v Turíně operu \"Dido\". Ve stejném roce uvedl ještě v Benátkách operu \"Imeneo in Atene\" . Jeho posledním velkým dílem byla opera \"Sesostri, re d'Egitto\", která byla hrána v Římě v roce 1751. Krátce po jejím uvedení skladatel zemřel.\n\n\n\n\n\n"}
{"id": "1112564", "url": "https://cs.wikipedia.org/wiki?curid=1112564", "title": "Rybník Strašidlo", "text": "Rybník Strašidlo\n\nRybník Strašidlo je přírodní památka ev. č. 5807 nalézající se asi 0,8 km jihozápadně od obce Kovač v okrese Jičín zahrnující lesní rybník Strašidlo a okolní zamokřené pozemky. Oblast spravuje Agentura ochrany přírody a krajiny ČR.\nCílem ochrany je zajištění stabilní populace kuňky ohnivé (\"Bombina bombina\") a dalších chráněných druhů obojživelníků – čolka obecného (\"Triturus vulgaris\"), ropuchy obecné (\"Bufo bufo\"), skokana štíhlého (\"Rana dalmatina\"), skokana skřehotavého (\"Rana ridibunda\") a skokana ostronosého (\"Rana arvalis\").\nVodní plocha rybníka je v mělkých částech silně zarostlá jak vegetací úzkolistých rdestů, tak vegetací litorálních a obojživelných druhů; například v rozsáhlých porostech se vyskytuje psárka plavá (\"Alopecurus aequalis\"), hojně též halucha vodní (\"Oenanthe aquatica\"), žabník jitrocelovitý (\"Alisma plantago-aquatica\"), zevar jednoduchý\n(\"Sparganium emersum\").\n\nVegetaci úzkolistých rdestů tvoří rdest vláskovitý (\"Potamogeton trichoides\"), dále rdest maličký (\"Potamogeton pusillus\") a rdest hřebetnitý (\"Potamogeton pectinatus\"). Dále se zde vyskytuje též šejdračka bahenní (\"Zannichellia palustris\").\n\nBřehové porosty tvoří monocenózy rákosu (\"Phragmites australis\"). Na jejich okrajích (mezi rákosem a lesními porosty) se vyskytuje několik charakteristických vlhkomilných druhů jako například třtina šedavá (\"Calamagrostis canescens\"), ostřice pobřežní (\"Carex riparia\"), ostřice měchýřkatá (\"Carex vesicaria\"), kosatec žlutý (\"Iris pseudacorus\".\n\nV okolí rybníka rostou starší kultury dubu s hojnou příměsí habru, lísky a lípy srdčité. Bohatý podrost je tvořen běžnými lesními druhy; ptačinec velkokvětý (\"Stellaria holostea\") a sasanka hajní (\"Anemone nemorosa\"). Z dalších druhů je možno uvést hrachor černý (\"Lathyrus niger\"), svízel lesní (\"Galium sylvaticum\"), brčál menší \"(Vinca minor\") a konvalinku vonnou (\"Convallaria majalis\").\n\nNa ploše PP byly v kategoriích ohrožených druhů (C3) a druhů vyžadujících další pozornost (C4) zaznamenány tyto:\nOstřice česká (\"Carex bohemica\") (C4), Ostřice pobřežní (\"Carex riparia\") (C4), Okřehek trojbrázdý (\"Lemna trisulca\") (C4), Rdest vláskovitý (\"Potamogeton trichoides\") (C3), Skřípinec jezerní (\"Schoenoplectus lacustris\") (C4), Žluťucha lesklá (\"Thalictrum lucidum\") (C3).\n\n\n"}
{"id": "1112581", "url": "https://cs.wikipedia.org/wiki?curid=1112581", "title": "Otto Hausner", "text": "Otto Hausner\n\nOtto Hausner (1827 Brody – 27. února 1890 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nPatřil do původem etnicky německé rodiny, která se koncem 18. století usadila v haličských Brodech a postupně splynula s polským prostředím.\n\nStudoval na Lvovské univerzitě, pak lékařství na univerzitě ve Vídni a na Berlínské univerzitě. Během revolučního roku 1848 se jako student zapojil v Berlíně a Vídni do politického dění. V berlínské studentské legii nejprve bojoval proti pruské vládě. Uprchl pak do Vídně, kde se v říjnu 1848 stal účastnikem revolučních nepokojů, při nichž byl zraněn. Následně odešel studovat agronomii na škole v Hohenheimu. Roku 1850 se oženil a pak se vrátil na Halič. Zde spravoval zde svůj statek. Zabýval se jako publicista odbornými otázkami v oblasti statistiky a dějin umění. Byl veřejně a politicky aktivní. V roce 1870 usedl do okresního zastupitelstva ve Lvově. Od roku 1872 zasedal ve vedení úvěrního spolku Towarzystwo Kredytowe Ziemskie Galicyjskie.\n\nOd roku 1873 zasedal jako poslanec Haličského zemského sněmu. Působil i jako poslanec Říšské rady (celostátního parlamentu), kam usedl v doplňovacích volbách roku 1878 za kurii velkostatkářskou v Haliči. Slib složil 8. února 1878. V roce 1878 se uvádí jako Otto Hausner, statkář, bytem Lvov. Mandát obhájil ve volbách roku 1879, nyní za městskou kurii, obvod Sambir, Stryj, Drohobyč. Opětovně zde byl zvolen ve volbách roku 1885. Poslancem byl až do své smrti roku 1890. Pak ho v parlamentu nahradil Gustaw Roszkowski. V parlamentu byl členem významných výborů. V roce 1879 se rozešel s Polským klubem v otázce okupace Bosny a Hercegoviny, kterou ve shodě s německými liberály odmítal. Náležel mezi zdatné parlamentní řečníky. Měl pozitivní vztah k Čechům.\n\nZemřel v únoru 1890.\n\nJeho bratr Alfred Hausner (1822–1887) byl rovněž politikem a poslancem Říšské rady.\n"}
{"id": "1112582", "url": "https://cs.wikipedia.org/wiki?curid=1112582", "title": "Poutní kostel", "text": "Poutní kostel\n\nPoutní kostel ( \"Wallfahrtskirche\") je kostel, který je pravidelným cílem poutí, nebo kostel který se nachází na cestě takové pouti, jako například zastavení na Poutní cestě z Prahy do Staré Boleslavi, nebo světoznámá Svatojakubská cesta (\"Camino de Santiago\"), hojně navštěvovaná poutníky.\n\nPoutní kostely často bývají umístěny při hrobech světců, nebo uchovávají portréty, kterým jsou přisuzovány zázračné schopnosti nebo svaté ostatky, které jsou schraňovány církvemi k uctívání. Tyto ostatky mohou zahrnovat kosti světců, knihy, či části oděvu, někdy též úlomky Ježíšova kříže, části trnové koruny, hřeby, kterými byl přibit na kříž a další podobné předměty. Poutní kostely se často stavěly také na místech, kde se udály zázraky.\n\nViz také seznam katolických poutních míst v Česku.\n\n"}
{"id": "1112583", "url": "https://cs.wikipedia.org/wiki?curid=1112583", "title": "Jan Mrázek (1946)", "text": "Jan Mrázek (1946)\n\nJan Mrázek (* 4. srpna 1946 Praha) je český basketbalista, později muzikant a komik.\n\nByl účastníkem Mistrovství Evropy juniorů 1964 a je pětinásobný bronzový medailista Československé basketbalové ligy. Po skončení sportovní kariéry se stal v 80. letech členem Banjo Bandu, populární hudební skupiny Ivana Mládka, kde zpívá a hraje na různé nástroje. Vystupoval také v Mládkových televizních estrádách a seriálech.\n\nBasketbal začal hrát v družstvu žáků Sparty Praha, které trénoval Vladimír Heger. S družstvem dorostenců Sparty Praha byl mistr Československa 1964.\n\nV československé basketbalové lize odehrál celkem 15 sezón (1963–1978), z toho 12 sezón za Spartak Sokolovo / od roku 1965 Sparta ČKD Praha, 2 sezóny za tým Dukla Olomouc a jednu sezónu za Slavoj Litoměřice. Se Spartou Praha získal 5 bronzových medailí za třetí místa (1964, 1966, 1968, 1969, 1976). V československé basketbalové lize po roce 1962 (zavedení podrobných statistik zápasů) zaznamenal 3262 bodů.\n\nZa československou basketbalovou reprezentaci hrál na Mistrovství Evropy juniorů 1964 v italské Neapoli (5. místo). Odehrál 5 zápasů, zaznamenal celkem 38 bodů. Za reprezentační družstvo Československa mužů v letech 1967–1974 hrál celkem 38 zápasů. \n\n\n\n\n\n\n\n"}
{"id": "1112586", "url": "https://cs.wikipedia.org/wiki?curid=1112586", "title": "Aurélio Miguel", "text": "Aurélio Miguel\n\nAurélio Fernández Miguel, (* 10. března 1964 São Paulo, Brazílie) je bývalý brazilský zápasník – judista katalánského původu. Olympijský vítěz z roku 1988.\n\nV dětství ho trápila bronchitida a na doporučení lékaře ho rodiče zapsali ve čtyřech letech na judo. Jeho trenérem (učitelem) byl Massao Shinohara. Byl vyznavačem pasivního stylu boje s kvalitní fyzickou přípravou a krásným aši-waza. V brazilské seniorské reprezentaci se pohyboval od 16 let. S vedením svazu a reprezentačními trenéry však měl neustálé konflikty. Jeho hlavním rivalem v reprezentaci byl Dougles Vieira. Vieru pravidelně porážel, přesto nedostával na velkých akcích příležitost. V roce 1984 přišel o účast olympijských hrách v Los Angeles, kde nakonec Vieira bral stříbro. Reprezentační jedničkou se stal od roku 1987 a v roce 1988 jako první brazilec získal zlatou olympijskou medaili v judu na olympijských hrách v Soulu. Rok na to se však opět nepohodl s vedením svazu a tatami se vrátil až s blížícími se olympijskými hrami v Barceloně v roce 1992. Do domoviny svých předků nepřijel v optimální formě a nakonec skončil bez umístění. V roce 1996 mu v zisku druhé zlaté olympijské medaile na olympijských hrách v Atlantě zabránil tehdy neporazitelný Polák Paweł Nastula. Sportovní kariéru ukončil v roce 2001.\n\n"}
{"id": "1112587", "url": "https://cs.wikipedia.org/wiki?curid=1112587", "title": "Denkmäler der Tonkunst in Österreich", "text": "Denkmäler der Tonkunst in Österreich\n\nDenkmäler der Tonkunst in Österreich (zkr. DTÖ) je řada výtisků věnovaných historické hudbě v Rakousku od doby baroka po klasicismus. Byla založena v roce 1893 a vydávána zpočátku Guido Adlerem, později Erichem Schenkem. Paralelou pro hudbu německých skladatelů jsou \"Denkmäler deutscher Tonkunst\" (zkr. \"DDT\").\n\n\n"}
{"id": "1112588", "url": "https://cs.wikipedia.org/wiki?curid=1112588", "title": "Ruská barevná bolonka", "text": "Ruská barevná bolonka\n\nRuská barevná bolonka nazývaná také ruský barevný boloňský psík (rusky: ﻿﻿Русская цветная болонка) je ruské psí plemeno.\n\nPředci ruské barevné bolonky jsou dlouhosrstí společenští psi lhasa apso, shih-tzu a bišonků. Toto psí plemeno se začalo formovat v 50. letech 20. století v Rusku, především v Leningradu (dnešním Petrohradu) a stála za tím Žanetta Augustovna Česnokovová. Roku 1958 proběhl první zápis do plemenné knihy pod názvem bolonka, dále roku 1966 schválen standard plemene Všesvazovou kynologickou radou. Asi největší rozkvět plemeno zažilo v 90. letech 20. století, kdy se zvyšovaly jejich počty a zakládaly se nové kluby.\n\nPrvní jedinci plemene ruská barevná bolonka s platným průkazem původu se do České republiky dostali v roce 2003. Oficiální používaná zkratka v Česku je BPB a plemeno zde zastřešuje Klub chovatelů bišonků.\n\nМalý pes téměř čtvercového rámce s harmonickou a lehkou stavbou těla. Působí atraktivně díky bohaté srsti různých barev. Délka trupu nesmí převyšovat výšku v kohoutku o víc než o 15%. Hloubka hrudníku přibližně do poloviny kohoutkové výšky. Srst, která pokrývá celé tělo, je dlouhá, sametová, lesklá, s podsadou. Preferuje se celočerná nebo celohnědá, dle standardu jsou ale povoleny všechny barvy krom bílé. Znak na hrudi je povolený.\n\nTito psi jsou hraví, milí, čilí a vyrovnaní a klidní. Jsou to učenliví a bystří psi, závislí na svém majiteli či rodině. Musí mít častý kontakt s majitelem. Ruská barevná bolonka je vhodná k dětem, ale příliš malé děti ještě nedovedou dobře rozlišit důsledky svého jednání a s psíkem často zacházejí necitlivě. To se samozřejmě může později odrážet na povaze psa. Snese se s jinými psy, ale jen těžko vychází s velkými zvířaty. K cizím se chová přátelsky a mile, není to dobrý hlídač.\n\nSrst ruské barevné bolonky je poměrně náročná a vyžaduje častou péči. Je nutné ji pravidelně, třeba denně, pročesávat, především na břiše a na nohou. Nutností je kontrolovat zvukovod, ve kterém mohou odumřelé a vypadnuté chlupy způsobit zánět. Často je třeba vystřihávat srst mezi polštářky. Není vhodné srst často mýt vodou, ztrácí tak na kvalitě. Jedná se o nelínavé plemeno, jehož srst se stříhá.\n\nRuská barevná bolonka nevyžaduje pohyb, ale dokáže se přizpůsobit svému chovateli. Není vhodné nechávat psa běhat v prašném prostředí nebo nechávat plavat v hluboké vodě, těžká srst by psa mohla utopit.\n\nNení těžké toto plemeno cvičit a vychovávat, majitel se ale ke psu musí chovat vlídně a zvolit spíše taktiku s odměnami, než s tresty.\n\nPlemeno vhodné pouze pro celoroční pobyt v domě či bytě.\n\nFeny barevných boloňských psíků nemají problémy při krytí, dobře zabřezávají, vrhy jsou početné. Porody spontánní, feny jsou schopné rodit a postarat se o štěňata jen za dohledu chovatele.\n\n"}
{"id": "1112593", "url": "https://cs.wikipedia.org/wiki?curid=1112593", "title": "Jan Chełmecki", "text": "Jan Chełmecki\n\nJan Chełmecki (25. ledna 1816 Żmiąca – 17. listopadu 1887 Krakov) byl rakouský římskokatolický kněz a politik polské národnosti z Haliče, v 2. polovině 19. století poslanec Říšské rady.\n\nVystudoval gymnázium v Nowém Sączu. Studoval pak v letech 1839–1843 bohoslovectví na semináři v Tarnówě a získal titul doktora teologie. Působil jako kaplan a vikář v Ryglicích a Przecławi.\n\nOd roku 1876 zasedal jako poslanec Haličského zemského sněmu, kam byl opětovně zvolen roku 1878. Působil i jako poslanec Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Nowy Sącz, Limanowa, Nowy Targ atd. Mandát obhájil ve volbách roku 1879. V roce 1873 se uvádí jako Johann Chełmecki, kněz a gymnaziální profesor, bytem Krakov. V parlamentu zastupoval opoziční slovanskou pravici. Patřil do parlamentní frakce Polský klub.\n\nZemřel v listopadu 1887.\n"}
{"id": "1112596", "url": "https://cs.wikipedia.org/wiki?curid=1112596", "title": "Bitterroot Range", "text": "Bitterroot Range\n\nBitterroot Range je pohoří na severozápadě Spojených států amerických, ve státech Idaho a Montana. Pohoří se rozkládá podél hranic obou států na ploše 62 740 km²\n, je součástí Skalnatých hor. Nejvyšší bod je \"Scott Peak\" (3 473 m).\nNázev pohoří je po květině levísii (\"Lewisia rediviva\"), kterou má ve znaku Montana.\n\n"}
{"id": "1112598", "url": "https://cs.wikipedia.org/wiki?curid=1112598", "title": "Bondi (příjmení)", "text": "Bondi (příjmení)\n\nPříjmení Bondi (případně Bondy) pochází z označení dítěte v židovských rodinách, které se narodilo na velký svátek. \"Svátek\" = hebrejsky \"jom tov\" = \"dobrý den\" = \"bonus dies\" latinsky. Ženskou variantou je Bondiová.\n\n\n"}
{"id": "1112599", "url": "https://cs.wikipedia.org/wiki?curid=1112599", "title": "Peter Kováč", "text": "Peter Kováč\n\nPeter Kováč (* 16. února 1955, Bratislava) je český kunsthistorik, umělecký kritik a průvodce. Jako novinář se věnoval současnému československému umění a publikoval odborné články o umění gotiky a renesance. Je autorem pěti knih série Stavitelé katedrál, v nichž zpřístupňuje dějiny umění široké vrstvě čtenářů se zájmem o období středověku. Roku 2019 byl oceněn Zlatou svatovojtěšskou medailí Arcibiskupství pražského.\n\nV letech 1975-1980 studoval dějiny umění na Filozofické fakultě Univerzity Karlovy u prof. Jaroslava Pešiny, Jaromíra Homolky, Petra Wittlicha a Jiřího Kropáčka. Během studia v letech 1977-1978 absolvoval dva semestry na Varšavské univerzitě v semináři pro středověké a renesanční umění u prof.Jana Bialostockého a Piotra Skubiszewského. Roku 1980 ukončil studia na FF UK Praha obhajobou disertační práce \"Švihovští z Ryžmberka a pozdně gotické sochařství a malířství v jihozápadních Čechách\".\n\nOd roku 1980 byl redaktorem kulturní rubriky deníku Rudé právo a v letech 1989-2018 deníku Právo. Jako výtvarný kritik psal převážně o současném československém umění. Přispíval články také do Čtvrtletníku pro současné umění, časopisu Salon, Ateliér, Revue Art.\n\nRoku 1990 založil umělecko-historickou agenturu a později i cestovní agenturu a nakladatelství ARS AURO PRIOR. Od roku 2009 provozuje specializované webové stránky o historii a dějinách umění \"Stavitelé katedrál\", kam přispívá odbornými články.\n\nJako historik umění se specializuje na středověké a renesanční umění. \nRoku 2012 se podílel se na dvou výstavních projektech: \n\nEuropa Jagellonica byla v roce 2012 nejnavštěvovanější výstavou v České republice.\n\nKnižní projekt Stavitelé katedrál představuje evropské umění a architekturu 13. století. Přípravě prvního dílu o katedrále v Chartres se Peter Kováč věnoval soustavně od roku 1991 a roku 2000 dostal jako dosud jediný z českých historiků zvláštní povolení francouzské Správy památek k prohlídce jinak nepřístupných míst katedrály a fotografování stavby ze střechy a ochozů. V červnu 2009 byl přizván do mezinárodního týmu v rámci semináře \"Seeking the Origins of Chartres\", který organizuje uznávaný znalec francouzské rané gotiky John James.\n\nPět dosud vydaných svazků má dohromady celkem 2730 stran a dva tisíce původních fotografií. Jsou zde poprvé publikovány některé překlady latinských středověkých dokumentů a traktátů v českém jazyce. Na textech spolupracovalo 34 renomovaných odborníků z devíti zemí, mezi nimi např. Jacques Le Goffa (Francie), Petr Kurmann (Švýcarsko), Willibald Sauerländer (Německo), Max Seidel (Itálie). Projekt je unikátní i tím, že všechny knihy Peter Kováč vydal vlastním nákladem. Dne 15. června 2019 mu při slavnosti sv. Víta ve Svatovítské katedrále na Pražském hradě předal kardinál Dominik Duka Zlatou svatovojtěšskou medaili, jako zvláštní ocenění tohoto výjimečného díla, které vznikalo v průběhu čtvrtstoletí. \n\n"}
{"id": "1112600", "url": "https://cs.wikipedia.org/wiki?curid=1112600", "title": "Gwilym Prichard", "text": "Gwilym Prichard\n\nGwilym Prichard, původně Pritchard (4. března 1931 – 7. června 2015) byl velšský malíř, který se věnoval převážně krajinám.\n\nNarodil se roku 1931 ve vesnici Llanystumdwy na poloostrově Llŷn v severozápadním Walesu. Studoval umění na Birmingham College of Art a později pracoval jako učitel na Anglesey. Roku 1953 se jeho manželkou stala výtvarnice Claudia Williams. Později z původního příjmení „Pritchard“ vynechal písmeno „t“, aby nebyl zaměňován s jiným výtvarníkem téhož jména, se kterým sdílel výstavu. Později pracoval pro galerii výtvarného umění Royal Cambrian Academy, ale od sedmdesátých let zůstalo jeho jediným povoláním malířství. Počátkem osmdesátých let se svou manželkou cestoval po Evropě, ale nakonec se opět usadili ve Walesu – v Pembrokeshire. Roku 1995 získal stříbrnou medaili na Société Académique des Arts-Sciences-Lettres de Paris a také čestné členství na University of Wales. Zemřel roku 2015. Jeho syn Ceri Prichard se rovněž věnoval umění.\n"}
{"id": "1112602", "url": "https://cs.wikipedia.org/wiki?curid=1112602", "title": "Moravská gobelínová manufaktura", "text": "Moravská gobelínová manufaktura\n\nMoravská gobelínová manufaktura, spol. s r. o., /zkratka MGM, spol. s r.o./ je manufaktura na výrobu gobelínů nacházející se ve Valašském Meziříčí ve Zlínském kraji. Manufaktura se již déle než 50 let zabývá ruční výrobou a restaurováním klasických gobelínů i uměleckých tapiserií s moderními motivy. Je považována za první manufakturu na výrobu gobelínů v Československu a jedinou svého druhu na Moravě a v Českém Slezsku.\n\nDílna, textilní manufaktura a muzeum jsou rovněž známé díky své spolupráci s českými umělci a architekty. Zaměřují se především na zachování základních technologických metod jemné ruční práce. Manufaktura a škola na výrobu gobelínů, u jejichž založení stál malíř a tvůrce gobelínů Rudolf Shlattauer, existují už více než sto let.\n\nPrvní etapa vývoje Moravské gobelínové manufaktury ve Valašském Meziříčí spadá do 19. století, kdy Rudolf Schlattauer otevřel první tkalcovskou dílnu na výrobu gobelínů. Poté, co vystudoval malířství na Akademii výtvarných umění ve Vídni, Schlattauer studoval a zdokonaloval své malířství v dalších evropských městech. Ve Skandinávii se seznámil s tamní výrobou ručně tkaných koberců. Schlattauerův skandinávský pobyt je obecně považován za zlom v jeho další profesionální činnosti. Po svém návratu ze severských zemi založil v roce 1898 dílnu na tkaní koberců ve vesnici Zašová nedaleko Valašského Meziříčí. Místní tradice podomní výroby textilu a s tím spojená existence kvalifikované pracovní síly představovaly velkou výhodu pro úspěšný chod dílny.\n\nNavzdory tomu se továrna během prvních let své existence potýkala s ekonomickými potížemi. Vleklý problém nakonec vedl k žádosti o státní finanční podporu, což nakonec vyústilo k převzetí manufaktury Moravskou oblastní komisí a následnou přeměnu na Jubilejní zemskou tapiserii a školu se sídlem ve Valašském Meziříčí. Z uměleckého hlediska je počáteční období školy ve znamení textilních návrhů vytvořených jejím ředitelem Rudolfem Schlattauerem: jeho tapiserie, plátna a polstrování nábytku zdobí secesní motivy, tvary a ornamenty. Stejného významu byla i spolupráce manufaktury s českým malířem a Schlattauerovým spolužákem z vídeňské akademie Hanušem Schwaigerem. Továrna vyráběla gobelíny se Schwaigerovým ozdobným vzorem, jehož variace byly často žádány i v pozdějších letech. Tkané nástěnné tapiserie spolu s druhým hlavním produktem manufaktury – ručně vázanými koberci – byly považovány za potenciálně stylové ozdobné prvky v tvorbě interiérů, a tak se manufaktura zaměřila na spolupráci s architekty. Mezi nimi byli i Dušan Jurkovič, Jan Kotěra a množství jejich studentů a následovníků, z nichž řada působila po svých pražských studiích na Odborné škole pro zpracování dřeva ve Valašském Meziříčí, což byla první škola uměleckoprůmyslového charakteru na Moravě. Tkaniny vyrobené za ředitelování Schlattauerova následníka Jaro Kučery jsou charakteristické ozdobným stylem Art Deco a tematicky se věnují osobám veřejného života v nově vzniklém Československu.\n\nVe 20. století pokračovala úspěšná spolupráce mezi vedením podniku a výtvarníky, kteří nadále převáděli malby do textilní podoby; vznikaly tapiserie podle návrhů Václava Špály, Františka Süssera a mnoha dalších. Následující 30. léta byla ve znamení minimalismu a charakteristických návrhů koberců ve funkcionalistickém stylu. Během první světové války výroba stagnovala kvůli nedostatku kvalitního materiálu pro tkaní. V roce 1946 bylo jmenováno nové vedení firmy, které rozšířilo její činnost na restaurování historických gobelínů a produkci ručně tkaných koberců. Následujícího roku byla zahájena spolupráce se zahraničními firmami, mezi nimiž byla i tradiční gobelínová dílna z francouzského Aubussonu. V 50. letech byl podle návrhu Pravoslava Kotíka vyroben gobelín pro Triennale v Miláně a další, podle návrhu Ludmily Kybalové, pro světovou výstavu Expo '58 v Bruselu. V 60. letech manufaktura spolupracovala s textilním designérem Antonínem Kybalem a početnou skupinou jeho žáků. Jan Timotej Strýček, současný ředitel Moravské gobelínové manufaktury, byl také jedním z Kybalových žáků na Vysoké škole uměleckoprůmyslové v Praze. Strýček stojí v čele manufaktury už od začátku 90. let. Kromě navrhování vzorů také inicioval projekt Actual Textile Art, jehož cílem je vzkřísit lety ověřenou spolupráci manufaktury se současnými umělci. V průběhu let tak dostala řada významných umělců ztělesňujících různé styly a estetické přístupy možnost vyjádřit se prostřednictvím vlny.\n\n"}
{"id": "1112605", "url": "https://cs.wikipedia.org/wiki?curid=1112605", "title": "Ambroży Janowski", "text": "Ambroży Janowski\n\nAmbroży Janowski, ukrajinsky \"Amvrosij Janovskyj\", cyrilicí Амвросій Яновський (17. prosinec 1810 – březen 1884 Řím), byl rakouský politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nByl poslancem Haličského zemského sněmu. Ten ho roku 1870 zvolil do Říšské rady (celostátního parlamentu), tehdy ještě volené nepřímo zemskými sněmy. Opětovně byl do parlamentu vyslán zemským sněmem roku 1871. Zastupoval kurii venkovských obcí v Haliči. Uspěl i v prvních přímých volbách do Říšské rady roku 1873, za kurii venkovských obcí v Haliči, obvod Žovkva, Sokal, Rava atd. V roce 1873 se uvádí jako Ambros Janowski, c. k. školní rada a ředitel gymnázia, bytem Lvov. V parlamentu zastupoval provládní Rusínský klub. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Jako člen rusínského klubu se uvádí i v roce 1878.\n\nZemřel náhle v březnu 1884 v Římě.\n\n"}
{"id": "1112612", "url": "https://cs.wikipedia.org/wiki?curid=1112612", "title": "Llŷn", "text": "Llŷn\n"}
{"id": "1112618", "url": "https://cs.wikipedia.org/wiki?curid=1112618", "title": "Anna Marie Šemberová z Boskovic a Černé Hory", "text": "Anna Marie Šemberová z Boskovic a Černé Hory\n\nBaronka Anna Marie Šemberová z Boskovic a Černé Hory (* 1575 ve Vídni – 6. června 1625 v Plumlově) pocházela z moravského panského rodu Šemberů z Boskovic a Černé Hory a svobodných pánů z Aussee. Sňatkem s Karlem I. z Lichtenštejna se stala první kněžnou z Lichtenštejna a zároveň vévodkyní opavskou a krnovskou. Jejími rodiči byli Jan Černohorský z Boskovic a jeho manželka Anna z Krajku.\n\nAnna Marie se vdala za budoucího knížete Karla I. z Lichtenštejna (1569–1627). Společně měli čtyři děti:\n\n\nAnna Marie zemřela 6. června 1625 v Plumlově a byla pochována v lichtenštejnské rodinné hrobce ve Vranově.\n\nJejí sestra Kateřina se vdala za jednoho z bratrů manžela Anny Marie, barona Maxmiliána z Lichtenštejna. Po smrti svého otce v roce 1597 obě sestry společně zdědily jeho panství (včetně boskovického zámku), jelikož nebylo žádného mužského potomka.\n\n"}
{"id": "1112626", "url": "https://cs.wikipedia.org/wiki?curid=1112626", "title": "Glanamman", "text": "Glanamman\n\nGlanamman ( ) je hornická vesnice ležící v údolí řeky Amman ve velšském hrabství Carmarthenshire. Předtím, než zde byly nalezeny velké zásoby uhlí byla tato oblast (Glanamman a sousední ves Garnant) známá jako Cwmamman (tj. ve velštině „údolí řeky Amman“). Vesnice leží 13 kilometrů severně od Swansea v nejzápadnější části Národního parku Brecon Beacons zvané Black Mountain. Pochází odtud například herec Ryan Davies, regbista Shane Williams či kriketista Gerwyn Edwards.\n"}
{"id": "1112628", "url": "https://cs.wikipedia.org/wiki?curid=1112628", "title": "Polygamie v mormonismu", "text": "Polygamie v mormonismu\n\nPolygamii (praxi, kdy muž může mít více žen a žena více mužů) zavedl v 19. století jako součást chrámového Obdarování mormonský zakladatel Joseph Smith. Jeden z jeho nástupců, Brigham Young, ji poté určil jako Boží přikázání všem členům mormonských církví. Některé mormonské církve na Youngovu výzvu nereagovaly a polygamii odmítly (např. Kristova komunita).\n\nDnes většina mormonů polygamii nepraktikuje (s výjimkou Fundamentalistické církve Ježíše Krista svatých posledních dnů - viz článek Mormonismus). Mnozí však věří, že ji při svém druhém příchodu opět zavede Ježíš Kristus.\n\nAmerický teolog Joseph Smith učil, že už na samotném počátku mormonského \"znovuzřízení\" mu andělé i Bůh řekli o posvátné praktice plurálního manželství. Ve svém učení a knize Nauka a Smlouvy Smith učil, že polygamie je biblická praxe, do níž Bůh zasvětil všechny významné proroky, včetně Abraháma, Mojžíše a dalších (viz polygamie v Bibli).\n\nJiž v letech 1832-1834 prý získával zjevení ohledně důležitosti tohoto principu a začal paralelní vztah ke svému oficiálnímu manželství (viz Fanny Alger). Tyto rané pokusy o polygynní vztahy však vyústily v mnoho problémů. Josephova manželka se dozvěděla o jeho tajném vztahu a jeho nejsilnější pomocník při znovuzřizování mormonské církve a přítel Oliver Cowdery se k němu obrátil zády a nazval vztah s Fanny Alger \"špinavou aférou\".\n\nK dalším pokusům o reálná plurální manželství došlo teprve v letech 1836-1838 v tzv. \"kirtlandské éře\". Tehdy pojal mormonský prorok svou první oficiální polygamní manželku (Lucindu Morgan Harrisovou). Teprve v letech 1842-1844 však došlo ke skutečnému rozšíření polygamie mezi mormony. Joseph Smith ji začal v úzkém okruhu lidí učit jako Boží zjevení a sám dohlížel na pečetění většiny nových párů (pocházejících v drtivé většině případů z Navoo). V této době bylo oddáno několik desítek až stovek lidí.\n\nTeprve v době Brighama Younga (který se stal druhým prezidentem CJKSPD a vůdcem hlavní větve mormonismu po smrti Proroka) se polygamii dostalo masivního rozšíření. Podle statistik byla třetina až polovina mormonů v 19.století polygamisty. V některých utažských městech bylo procento polygamistů skoro 70%. Brigham Young navíc polygamii oficiálně zveřejnil jako náboženskou praxi mormonů.\nMnohoženství bylo po dlouhém nátlaku federálních orgánů USA zrušeno čtvrtým prezidentem CJKSPD Wilfordem Woodruffem v roce 1890. To bylo mj. podmínkou pro přijetí mormonského státu Utah do Unie. V opačném případě by však CJKSPD hrozila konfiskace majetku a uvěznění dalších autorit (Woodruffův předchůdce John Taylor se do své smrti musel skrývat před federálními úřady).\n\nMormonská polygamie byla praktikována tajně i po oficiálním zrušení. Dnes ji praktikuje například Fundamentalistická mormonská církev (FLDS) a jiné odnože mormonismu. Existují i mormonské církve, které zjevení o polygamii neuznaly a nikdy tuto praxi nezavedly (například Kristova komunita).\n\"Polygamie\" podle definice znamená praxi, v níž může mít muž více žen a žena více mužů. \"Plurální manželství\" je termín, který je pro polygamii používán v mormonských Písmech a zjeveních jako popis určité duchovní praxe, kterou podle mormonského svatého Písma (Nauka a Smlouvy, oddíl 132) přikázal Bůh.\n\nKdyž Joseph Smith několik málo let před svou smrtí tajně zaváděl plurální praktiky v Navoo, nesla tato nová duchovní tradice všechny skutečné polygamie. Muži pojímali více žen (což je nazýváno \"polygynie\") a byly i ženy, které měly více manželů (\"polyandrie\") . Pozdější mormonská polygamie (trvající oficiálně od roku 1854 do roku 1890, v praxi však od smrti proroka Josepha Smithe 1844 do jejího legálního zákazu v Utahu v roce 1935) byla v drtivé většině případů pouze mnohoženstvím, tedy polygynií (1 muž měl více žen).\n\nPolygynie (neboli \"mnohoženství\") se vyskytuje v biblických knihách od Starého do Nového zákona a byla užívaná i mnohými dalšími národy světa. Největší abrahámovské monoteistické náboženství, vzešlé ze semitské tradice (islám), dnes praktikuje polygynii v omezené míře.\n\nMnohoženství se v historii užívalo většinou ze společenských, ekonomických nebo praktických důvodů (jako například po světová válce, kdy zemřelo mnoho ruských mužů a byla převaha žen ). Velkou roli také někdy hrála neplodnost první ženy.\n\nV případě mormonismu jsou tyto důvody spíše menšinové. Důraz byl vždy kladen na fakt, že je polygamie (a tedy i polygynie) zjevená Bohem jako povinnost \"Svatých\".\n\nPolyandrie (neboli mnohomužství) je v náboženstvích světa oproti polygynii spíše výjimečná. Byla praktikována spíše ve starověkých nebo domorodých kultech a dodnes přežívá v totemistických společnostech.\n\nMormonská polyandrie (\"1 žena a více mužů\") fungovala ve většině případech bez sexuálního spojení ženy s druhým či třetím manželem. O skutečné míře sexuálních styků v mormonské polyandrii však nelze uvést nic jistého a průkazného. Sám prorok Joseph Smith měl 11 manželek, které v době svého pečetění měly žijícího manžela. Někteří z nich o pečetění svých žen zcela jistě nevěděli (jako třeba mormonský apoštol Orson Hyde, který byl v té době na roční misii v Palestině).\n\n7 manželek Josepha Smithe si po jeho smrti vzalo za dalšího polygamního manžela jeho nástupce v CJKSPD, Brighama Younga, který měl kromě toho dalších 11 manželek, jež žily v polyandrickém vztahu (měly 2 nebo více manželů ve stejné době). Některé manželky Josepha Smithe měly za svůj život například i 4 nebo více manželů.\n\nPo smrti Josepha Smithe v roce 1844 praxe polyandrie pozvolna upadala a v dnešní době se o ní většina mormonských zdrojů nezmiňuje. Byla \"znovuobjevena\" teprve v 60. a 70. letech 20.století, když se otevřely některé části mormonských historických archivů a došlo k hlubšímu zkoumání mormonské historie.\nPřesná čísla o počtu plurálních manželek mormonských proroků jsou stále předmětem vědeckých a historických studií. CJKPDS se však s většinou ne-ormonských historiků shodla na přibližném počtu polygamních manželek mormonských vůdců.\n\nLegální manželkou Josepha Smithe byla Emma Hale. Jako první plurální manželku si Smith nejspíš vybral mladičkou dívku, Fanny Alger, která sloužila v jejich domě. V přibližně stejné době navázal kontakt s Marindou Nancy Johnson, která se jeho manželkou stala až o několik let později (tehdy již v polyandrickém svazku). Historicky druhou plurální ženou se tak nejspíš stala Lucinda Morgan Harrisová (taktéž v polyandrickém svazku).\n\nMezi další plurální manželky Josepha Smithe patřily například:\n\nMormonský zakladatel Joseph Smith tvrdil, že Bůh ve všech dobách zjevoval svým prorokům praxi plurálního manželství (polygamie). Podle něj však muži začali pokaždé tuto praktiku zneužívat k ovládání žen, a tak docházelo v historii opakovaně k odebrání pravomoci mnohočetných svazků. Jako součástí mormonského \"znovuzřízení všech věcí\" docházelo v Navoo tajně a postupně k zavádění polygynie a polyandrie.\n\nZavádění tajného duchovního pečetění lidí \"na věčnost\" od počátku způsobovalo rozpory v nově založené mormonské církvi a zapříčinilo podle všeho i smrt zakladatele a Proroka mormonismu, Josepha Smithe.\n\nZakladatel mormonismu učil, že rodiny spolu mohou žít na věčnost v nebesích. V dnešní době většina mormonů i největší mormonská církev CJKSPD tuto nauku stále uznává a bere jako stěžejní ve své nauce a víře. Mormonská Písma (Nauka a Smlouvy) učí, že lidé by kromě civilních (dočasných / pozemských) svazků měli uzavírat také věčné (nebeské / duchovní) svatby. Těmto duchovním svatbám se říká \"pečetění\". Jejich účel je spojit k sobě celé generace, rody i jednotlivce pomocí Boží pečetě, která umožní, aby se tito lidé po smrti v duchovním světě mohli najít a po vzkříšení jako oslavení lidé mohli žít navěky věků spolu.\n\nJoseph Smith a mormonští proroci i apoštolové učili, že kromě našeho Boha Otce a Ježíše Krista a Ducha Svatého existuje ve věčnostech mnoho dalších bohů. Ti podle mormonské nauky žili v polygamních svazcích, aby mohli zabydlet planety, galaxie a vesmíry svými dětmi. Dnes CJKSPD i Kristova komunita tuto nauku popírají nebo ignorují.Stála však u zrodu mormonské teologie 19.století a ovlivnila mormonský pohled na Bibli.\n\nDruhý prezident CJKSPD, Brigham Young, učil, že polygamie je nutná k získání exaltace (oslavení).\n\n\"Jenom ti muži, kteří vstoupí do řádu polygamie, se stanou Bohy.\" prorok Brigham Young \n\n\"Pokud zatracujete nauku plurálního manželství, budete sami zatraceni.\" prorok Brigham Young \n\n\"Zakladatelé Říma vytvořili zákony, upřednostňující monogamii, a tento systém převažuje i v nynější křesťanské civilizaci. Právě tato vnucená monogamie byla a je zdrojem prostituce a manželské nevěry a zasáhla svým rozkladem všechna města Starého i Nového světa.\" prorok Brigham Young \n\n\"Jen se zeptejte historiků, kdy byla praxe monogamie ustanovena na této zemi. Bylo to, když první bukanýři dorazili na pobřeží Říma a prosadili zákon, že každý už smí mít jen jednu ženu. Tehdy začal úpadek plurálního manželství...\" prorok Brigham Young \n\nNauka o tom, že Ježíš Kristus měl nejen manželku, ale dokonce více manželek, bylo učena a široce zmiňována hlavními mormonskými vůdci v 19.století. Brigham Young, který tuto nauku učil také , podporoval její šíření a hlásání na generálních konferencích. Množství a konkrétní identita Ježíšových manželek byla předmětem diskuzí. Většina mormonských proroků se však shodla na počtu 3 manželek a jména, která se často opakovala, byla především Marie Magdalena a Lazarovy sestry Marie a Marta.\n\nPosledním z mormonských proroků, o němž existují záznamy, že tyto teorie učil, byl Joseph F Smith, který byl prezidentem CJKSPD (a tedy pro členy této církve Prorokem) mezi lety 1901-1918. V 20.století mormonští proroci učili pouze to, že Ježíš byl ženat (jako například Joseph Fielding Smith v roce 1963), ale již nemluví o jeho polygamních vztazích. Jako odůvodnění napsal v dopisu, že mormoni věří v Ježíšova manželství, ale nechtějí o tom již mluvit veřejně před světem, neboť se \"perly nemají házet sviním, jinak se svině rozzlobí a ušlapou nás\"... \n\n\"Ježíš byl skutečným ženichem na svatbě v Káni galilejské. Pokud jím nebyl on, řekněte mi prosím, kdo jím byl. Tvrdíme, že to byl Kristus, kdo byl oddán, aby mohlo být splněno proroctví, že Mesiáš uvidí své sémě (potomky) dříve, než bude ukřižován.\" apoštol Orson Hyde \n\n\"Ve svém proslovu na poslední konferenci jsem učil, že Marie, Marta a další byly manželkami Ježíše Krista a porodily mu děti.\" apoštol Orson Hyde \n\n\"Jeden z hlavních důvodů, proč byl Ježíš pronásledován pohany, bylo to, že měl více manželek - Alžbětu, Marii a další. Po Spasitelově odchodu vstoupily i apoštolové do stejného řádu, jako jejich Učitel. Je evidentní, že otevřená polygamie Ježíše a jeho apoštolů byla důvodem pobouření v tehdejší společnosti, ovládané Římem.\" apoštol Jedediah M. Grant\n\n\"Víme, že nastávají veliké rozepře, když se mluví o počtu žen a dětí, které Kristus měl...\" mormonský oficiální časopis Millenial star\n\n\"Jednou všichni uvidí, že Veliký Mesiáš, zakladatel křesťanství, byl polygamista...\" apoštol Orson Pratt\n\n\"Jak to bylo s Marií a Martou, a jinými ženami, které následovaly Ježíše? Ve starých časech ženy, dokonce i Abrahámova Sára, nazývaly své manžele slovem \"Pán\" (Lord). Když Marie přišla k hrobu v první den po sabatu, uviděla dva anděly v bílém a oni jí řekli: \"Ženo, proč pláčeš?\" Řekla jim, \"Protože vzali mého manžela a já nevím, kde ho položili.\" apoštol Orson Hyde\n\nJen málo mormonských mužů se vysloveně bránilo tomu, aby si vzali další ženu. Problém však nastal, pokud Prorok nějakému muži, který již praktikoval polygynii (mnohoženství), aby dal svou ženu ke spečetění jinému muži. Právě tyto polyandrické výzvy stály za rozporem mezi některými ranými mormonskými vůdci. Možností však bylo více (například Smithův blízký poradce a vedoucí mormonů Sidney Rigdon polygamní zjevení nikdy neuznal a cítil se silně dotčen, když ho Joseph požádal o ruku jeho mladičké dcery, jíž bylo v té době 19 let). Do dnešních dob se zachoval například dopis, který prorok mladičké Nancy Rigdonové napsal. \n\nPolygamie (a především polyandrie) čelila v době Josepha Smithe i po něm obavám lidí a morálnímu odsuzování. Proto Prorok vysvětloval nauku plurálního manželství jen některým lidem ze svého blízkého okolí. Až do jeho smrti v roce 1844 většina mormonů nevědělo, že se polygamie v církvi skutečně praktikuje. Její oficiální přiznání o 10 let později způsobilo šok u mnohých členů CJKSPD. Proto se vždy nejsilnější jádro polygynní praxe vyskytovala v oblasti Utahu a jeho okolí, kde sídlila mormonská církev, vedená po smrti Josepha Smithe otevřeným polygamistou Brighamem Youngem. Dnes se mormonské fundamentalistické komunity nacházejí i v jiných státech USA.\n\nPrvní a jediná legální manželka mormonského zakladatele, Emma Smithová, polygamní zjevení nikdy neuznala a po smrti svého muže zůstala v Navoo, místo aby s většinou členů odešla s Brighamem Youngem dál na západ. Její syn později sjednotil všechny mormony, kteří uznávali pouze monogamní svazky, a založil (reorganizoval) Kristovu komunitu.\n\nOd počátku mormonské polygamie (1831/1832) do jejího oficiálního zveřejnění (1854) byla polygamie, neboli praxe plurálního manželství, zapírána. Zakladatel mormonismu a původce praktiky Joseph Smith několikrát veřejně i písemně lhal o svém zapojení do polygamie.\n\nPolitikou mormonské církve bylo polygamii praktikovat tajně a zároveň ji veřejně popírat. Tento přístup byl mormonskými vedoucími užíván nejprve mezi lety 1832-1854, kdy byla polygamie praktikována bez vědomí většiny členů, pouze v úzkém okruhu církevních vedoucích. Druhé období, kdy bylo opět nutno sáhnout k veřejnému zapírání, byla doba mezi lety 1890-1904, kdy hrozilo soudní stíhání ze strany USA.\n\nV roce 1835 byla vydána raná verze mormonského svatého Písma, Nauky a Smluv. V ní se nacházela \"Deklarace o manželství\", zvaná také \"zjevení o monogamii\". Ve vydání z roku 1835 je tento dokument nazván \"Oddíl 101, zatímco ve vydání z roku 1844 (roku, kdy zemřel prorok Joseph Smith) je text očíslován jako \"Oddíl 109\". \n\nDeklarace monogamního manželství byla součástí mormonského svatého Písma až do roku 1854, kdy byla v CJKSPD nahrazena \"zjevením o polygamii\". Kristova komunita (liberální mormonská odnož) Deklaraci o monogamii stále považuje za součást Písma a polygamní zjevení (\"oddíl 132\") nikdy neuznala.\n\nZjevení o monogamii bylo slavnostním prohlášením, že mormoni věří v monogamii. V dokumentu se doslova píše: \"\"Tato církev Krista byla obviňována z hříchu cizoložství a polygamie. My však deklarujeme, že věříme, že muž má mít jen jednu ženu a žena pouze jednoho muže...\"\" Na konci dokumentu je podepsáno mnoho vlivných členů mormonismu, kteří tento dokument prezentovali členům mormonské církve jako Boží Písmo a pravdu, ačkoliv v té době polygamii potají praktikovali. Z lidí, kteří dokument podepsali, ačkoliv sami byli zapojeni v polygamní rodině, můžeme kromě Josepha Smithe jmenovat například jeho ženu Emmu Smithovou (věděla o tajné praxi polygamie minimálně kvůli svému několikanásobnému odhalení Josephových skrytých manželek), dále Elizu R. Snow (byla tajnou manželkou Josepha Smithe a Brighama Younga) nebo Elizabeth Ann Whitney (která dala Josephu Smithovi svou sedmnáctiletou dceru za tajnou plurální manželku). \n\nPod dokumentem je také podepsáno několik apoštolů a proroků mormonské CJKSPD, jmenovitě John Tylor (třetí prezident církve, měl 7 nebo více žen) nebo Wilford Woodruff (čtvrtý prezident církve, měl 9 manželek). \n\n\n"}
{"id": "1112634", "url": "https://cs.wikipedia.org/wiki?curid=1112634", "title": "Berňák", "text": "Berňák\n\nHovorový výraz berňák může znamenat:\n\n"}
{"id": "1112642", "url": "https://cs.wikipedia.org/wiki?curid=1112642", "title": "Józef Jasiński", "text": "Józef Jasiński\n\nJózef Jasiński (1828 Rozwadów – 12. června 1898 Krakov) byl rakouský politik polské národnosti z Haliče, v 2. polovině 19. století poslanec Říšské rady.\n\nMěl titul rytíře. Byl prezidentem zemského soudu.\n\nZasedal jako poslanec Haličského zemského sněmu, který ho roku 1870 zvolil i do Říšské rady (celostátního parlamentu), tehdy ještě volené nepřímo zemskými sněmy. Opětovně byl do Říšské rady vyslán roku 1871. V Říšské radě zastupoval kurii venkovských obcí v Haliči. Jeho mandát 21. dubna 1873 byl pro dlouhodobou absenci prohlášen za zaniklý. Do parlamentu se vrátil v prvních přímých volbách roku 1873 za kurii venkovských obcí v Haliči, obvod Jasło, Gorlice, Krosno atd. Mandát obhájil ve volbách roku 1879 a volbách roku 1885. Rezignace oznámena na schůzi 11. října 1887. V roce 1873 se uvádí jako Josef Jasiński, c. k. rada zemského soudu, bytem Lvov. V parlamentu zastupoval opoziční slovanskou pravici. Patřil do parlamentní frakce Polský klub.\n\nZemřel v červnu 1898.\n"}
{"id": "1112648", "url": "https://cs.wikipedia.org/wiki?curid=1112648", "title": "Klášter Tintern", "text": "Klášter Tintern\n\nKlášter Tintern ( '; ') se nachází u vesnice Tintern ležící na řece Wye v hrabství Monmouthshire na jihovýchodě Walesu ve Spojeném království. Založil jej dne 9. května 1131 baron Walter z Clare. Budovy byly postupně rozšiřovány, přičemž velká rekonstrukce probíhala ve třináctém století. Za vlády Jindřicha VIII. Tudora proběhlo rušení klášterů, přičemž tento klášter byl odevzdán do královských rukou 3. září 1536. Budovy v následujících staletích chátraly. Anglická heavymetalová skupina Iron Maiden zde natočila hudební videoklip k písni „Can I Play with Madness“ (1988).\n"}
{"id": "1112653", "url": "https://cs.wikipedia.org/wiki?curid=1112653", "title": "Pembrokeshire", "text": "Pembrokeshire\n\nPembrokeshire ( \"\") je hrabství na jihozápadě Walesu. Na východě hraničí s Carmarthenshire a na severovýchodě s Ceredigion. S celkovou rozlohou 1590 km² jde o páté největší hrabství Walesu. Sídlem hrabství je město Haverfordwest. Přes celé pobřeží tohoto hrabství prochází turistická stezka Pembrokeshire Coast Path. Počínaje rokem 1988 má hrabství vlastní vlajku.\n"}
{"id": "1112659", "url": "https://cs.wikipedia.org/wiki?curid=1112659", "title": "Rattle That Lock", "text": "Rattle That Lock\n\nRattle That Lock je čtvrté studiové album britského kytaristy a zpěváka Davida Gilmoura. Vydáno bylo v září 2015.\n\nNa desce \"Rattle That Lock\", jejíž název odhalil Gilmour na akci Borris House Festival of Writing and Ideas konané 6. června 2015 v irském Carlow, pracovali s Gilmourem, mimo jiné, také jeho dlouholetý spolupracovník Phil Manzanera, který je rovněž koproducentem alba, Jools Holland a Gilmourova manželka, spisovatelka a textařka Polly Samson. Právě ona uvedla, že tématy textů jsou „carpe diem“, užij si každý okamžik, a „prostě to udělej“ (neboj se a neohlížej se za sebe). Album \"Rattle That Lock\" bylo nahráno v letech 2014 a 2015 v Gilmourových studiích Medina (v Hove) a Astoria.\n\nTitulní píseň, jež byla vydána jako singl ke stažení dne 17. července 2015, byla inspirována znělkou francouzských drah od Michaëla Boumendila, kterou Gilmour zaslechl na nádraží při návštěvě svých známých. Text skladby napsala Polly Samson, která zase vycházela z druhé knihy \"Ztraceného ráje\".\n\nAlbum bylo vydáno 18. září 2015 ve čtyřech variantách jako CD, LP a dvě deluxe edice: CD+DVD a CD+BD, přičemž na bonusových discích se bude nacházet doplňkový audiovizuální materiál a další tři verze alba (včetně 5.1 zvuku a stereo verze ve vysoké kvalitě). Autorem fotografie na přebalu alba je Rupert Truman ze StormStudios, který na ní spolupracoval s Davem Stansbiem (The Creative Corporation) a Aubreym Powellem (Hipgnosis). V britském žebříčku se album \"Rattle That Lock\" umístilo na prvním místě, v americké hitparádě \"Billboard 200\" skončilo nejlépe páté.\n\nPři příležitosti vydání alba proběhlo od září 2015 do září 2016 Gilmourovo sólové turné, z něhož vzešlo koncertní album a koncertní film \"Live at Pompeii\".\n\n\n"}
{"id": "1112660", "url": "https://cs.wikipedia.org/wiki?curid=1112660", "title": "Antoni Juzyczyński", "text": "Antoni Juzyczyński\n\nAntoni Juzyczyński, též Antoni Juzuczyński (1815 – říjen 1886), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nPůsobil jako profesor na Lvovské univerzitě a rektor duchovního semináře. Od roku 1864 byl kustodem a v letech 1882–1885 kapitulní katedrály v Přemyšli.\n\nAngažoval se i v politice. Byl poslancem Haličského zemského sněmu. Ten ho roku 1861 zvolil do Říšské rady (celostátního parlamentu), tehdy ještě volené nepřímo zemskými sněmy. Zastupoval kurii venkovských obcí v Haliči, obvod Žovkva. Znovu se do Říšské rady dostal v prvních přímých volbách roku 1873, za kurii venkovských obcí v Haliči, obvod Přemyšl, Bircza, Mościska atd. V roce 1873 se uvádí jako Anton Juzyczyński, řeckokatolický duchovní, bytem Přemyšl. V parlamentu zastupoval provládní Rusínský klub. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Juzyczyński náležel mezi 10 rusínských poslanců z řad řeckokatolického kléru. Jako člen Rusínského klubu se uvádí i v roce 1878.\n\nZemřel v říjnu 1886 ve věku 71 let.\n"}
{"id": "1112665", "url": "https://cs.wikipedia.org/wiki?curid=1112665", "title": "Franz Xaver Messerschmidt", "text": "Franz Xaver Messerschmidt\n\nFranz Xaver Messerschmidt (6. února 1736, Wiesensteig – 19. srpna 1783, Bratislava) byl německo-rakouský barokní sochař, jeden z nejznámějších v 18. století, především díky jeho poněkud kuriózní sérii „charakterových hlav“.\n\nNarodil se na jihozápadě Německa, tehdy bavorském, dnes švábském Wiesensteigu. Vyrostl v Mnichově v domě svého strýce, sochaře Johanna Baptisty Strauba, později prožil dva roky v dílně dalšího sochaře z rodiny, strýce Philippa Jakoba Strauba, ve Štýrském Hradci.\n\nV devatenácti letech odešel studovat na Akademii výtvarných umění do Vídně. Po ukončení studia zůstal ve Vídni, kde získal zakázky císařského domu, dvořanů a šlechty. Některé z těchto zakázek, vytvořených v barokním stylu, se dochovaly dodnes, např. bronzové sochy Marie Terezie a Františka Štěpána Lotrinského, které jsou uloženy v rakouské galerii v Belvederu.\n\nMesserschmidt tvořil sochy nezvykle realistické a jednoduché, pod rozhodujícím vlivem Balthasara Ferdinanda Molla. K tomuto stylu patří i dvě nadživotní cínové sochy císařského páru, vytvořené mezi lety 1764 až 1766, a díla s náboženskou tematikou. Svou barokní tvorbu zakončil bustou soudního lékaře Gerarda Swietenia, kterou daroval císařovně.\n\nK přelomu v jeho tvorbě, došlo ve v období 1760 až 1765, kdy Messerschmidt podnikl studijní cesty do Říma, Paříže a Londýna. Poté se začala objevovat jeho neoklasická díla, v nichž Messerschmidt zúročil zkušenosti získané během těchto cest. Jedním z úvodních děl tohoto období je busta známého lékaře Franze Antona Mesmera. Do tohoto období (1770–1772) spadá i začátek jeho tvorby „charakterových hlav“, který byl spojen s jistými paranoidními myšlenkami a halucinacemi, kterými začal trpět. Později se jeho stav zhoršil natolik, že v roce 1774, když opětovně žádal o funkci vedoucího profesora na Akademii, kde vyučoval od roku 1769, byl vyloučen z výuky. V dopise císařovně hrabě Kounic sice chválil Messerschmidtovy schopnosti, ale napsal, že kvůli povaze jeho nemoci (odvolává se na „zmatek v hlavě“) by výkon funkce Messerschmidtem instituci spíše škodil.\n\nRozhořčený Messerschmidt opustil Vídeň a odstěhoval se nejprve do rodného Wiesensteigu, odtud v témže roce do Mnichova. Zde čekal dva roky na slíbené místo u dvora. Nakonec ale odešel v roce 1777 do Bratislavy, kde pracoval jeho bratr Johann Adam jako sochař. Zde strávil posledních šest let života a živil se prodejem svých děl, přičemž se věnoval i tvorbě známých „šklebících se hlav“.\n\nJde o sérii 52 bust, které jsou fascinující, protože jejich často nejednoznačný výraz je bizarní a znepokojivý. Messerschmidt si je ponechával, nebyly určeny k prodeji.\n\n\"\"Rozruch vyvolaly první výstavy bust ve Vídni, kam se dostaly, když je jistému vídeňskému kuchaři prodal sochařův bratr Jan, žijící v Bratislavě. Přibližně tehdy se objevil i jejich souhrnný název Charakterové hlavy, jakož i pojmenování jednotlivých hlav s krátkým výkladem. Odborníci se k položkám stavějí s odstupem, protože ani název, ani krátký výklad k hlavám, nebyl výsledkem žádného seriózního bádání, ale pouze výmyslem.\"\" \nToto pojmenování se však přesto dodnes používá.\nByly i vytvořeno několik odlitků hlav; v roce 1816 si nechal vyrobit soubor odlitků kníže Lichtenstein, a umístil ho ve svém zámku ve Valticích.\nMožné vysvětlení jejich vzniku je skryto ve zveřejněném přepisu rozhovoru německého spisovatele C. F. Nikolaie, který navštívil Messerschmidta roce 1781, v jeho ateliéru v Bratislavě. Messerschmidt zřejmě trpěl Crohnovou chorobou a toto byl jeho způsob odreagování se od svých problémů.\nVysvětlení je však několik. Jiným je jeho duševní nemoc, která podle jeho přesvědčení byla zapříčiněna duchem, který ho trápil svými grimasami. Jeho zvěčněním ho Messerschmidt „zneškodnil“.\n\nVe Slovenské národní galerii je vystaveno několik odlitků těchto hlav.\nV Galerii města Bratislavy je podobně záhadný \"Kapucín\", který možná patří do této „série“.\n\nV roce 1894 byla ve vídeňském Währing (18. vídeňský obvod) pojmenována jedna z ulic \"Messerschmidtgasse\".\n\nMesserschmidtova postava se objevuje v krátkém iluzorním příběhu v knize Márie Ďuríčkové Bratislavské pověsti.\n\nV letech 2009/2010 byl natočen slovenský film Čas grimas, hraný dokument o životě F. X. Messerschmidta v režii Petra Dimitrova. Scénář napsali Dušan Mitana a Peter Dimitrov, hlavní roli v něm ztvárnil český herec Marek Vašut.\n\nV roce 2005 byly v New Yorku v aukční síni Sotheby's vydraženy dvě z jeho charakterových hlav, první za 2,48, druhá za 4,8 milionu amerických dolarů. Ta je nyní majetkem Louvru.\n\n"}
{"id": "1112667", "url": "https://cs.wikipedia.org/wiki?curid=1112667", "title": "Rattle That Lock Tour", "text": "Rattle That Lock Tour\n\nRattle That Lock Tour bylo třetí sólové turné britského kytaristy a zpěváka Davida Gilmoura. Probíhalo od září 2015 do září 2016 při příležitosti vydání jeho čtvrtého sólového alba \"Rattle That Lock\". Z turné vyšlo živé dvojalbum \"Live at Pompeii\" doplněné též videozáznamem.\n\n\nHosté na koncertě 23. září 2015:\n\nHost na koncertě 25. září 2015:\n\nHosté na koncertě 25. června 2016:\n\nHost na koncertě 28. září 2016:\n\nSetlist byl na koncertech obdobný, s menšími variacemi. Program koncertu tvořil mix písní z alba \"Rattle That Lock\" a výběr známých skladeb Pink Floyd. Setlist obsahoval i jednu, či dvě písně z předchozího Gilmourova alba \"On an Island\".\n\nUvedený setlist pochází z prvního koncertu v Brightonu z 5. září 2015.\n\nPrvní polovina\n\nDruhá polovina\n\nPřídavky\n\nBěhem evropských koncertů 2016 byla v první polovině setlistu někdy hrána také skladba „The Great Gig in the Sky“ a trvalou součástí koncertu se během celého roku 2016 stala píseň „What Do You Want from Me“. Většinu druhého setlistu evropských vystoupení v roce 2016 zahajovala místo písně „Astronomy Domine“ skladba „One of These Days“. Na některých koncertech roku 2015 a na všech koncertech v roce 2016 byla během druhé poloviny hrána také píseň „Coming Back to Life“, někdy místo „On an Island“. Výjimečností byla píseň „Dancing Right in Front of Me“, která zazněla pouze na třech evropských koncertech v létě 2016 uprostřed druhé poloviny setlistu.\n"}
{"id": "1112672", "url": "https://cs.wikipedia.org/wiki?curid=1112672", "title": "Șiria", "text": "Șiria\n\nȘiria (, , ) je obec v rumunské župě Arad. Žije zde obyvatel. Obec má rozlohu 12 106 ha a leží na rozhraní aradské plošiny a pohoří Zărandului, 28 km východně od města Arad.\n\nV roce 1849 se zde odehrála kapitulace u Világoše, v níž se zbytky revoluční maďarské armády vzdaly před ruským generálem Paskevičem. Z obce Șiria pocházel spisovatel Ioan Slavici (1848–1925) a působil zde také skladatel Emil Monția (1882–1965).\n\n"}
{"id": "1112676", "url": "https://cs.wikipedia.org/wiki?curid=1112676", "title": "Maurycy Kabat", "text": "Maurycy Kabat\n\nMaurycy Kabat (5. září 1814 Sambir – 8. prosince 1890 Lvov) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nStudoval práva na Lvovské univerzitě, kde roku 1838 získal doktorát. Působil pak jako pedagog na Lvovské univerzitě, byl docentem na katedře dějin polského práva. Od roku 1841 měl advokátní kancelář. V roce 1870 se stal profesorem pro občanský soudní řád. V období let 1875–1876 zastával funkci děkana právnické fakulty. Zasazoval se o posílení polského charakteru Lvovské univerzity. Od roku 1888 působil jako prezident lvovské advokátní komory.\n\nV letech 1865–1876 zasedal jako poslanec Haličského zemského sněmu. Byl i poslancem Říšské rady (celostátního parlamentu). Usedl sem v prvních přímých volbách roku 1873 za kurii velkostatkářskou v Haliči. V roce 1873 se uvádí jako rytíř Moriz von Kabat, advokát a c. k. univerzitní profesor, bytem Lvov. Patřil do parlamentní frakce Polský klub.\n\nZemřel v prosinci 1890.\n"}
{"id": "1112680", "url": "https://cs.wikipedia.org/wiki?curid=1112680", "title": "Občina Polzela", "text": "Občina Polzela\n\nObčina Polzela je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 8 sídel, její rozloha je 34,0 km² a k 1. lednu 2017 zde žilo 6 176 obyvatel. Správním střediskem občiny je vesnice Polzela.\n\nJižní a západní hranici občiny tvoří řeka Savinja. Nadmořská výška oblasti se pohybuje od 276 do 733 m. Jižním cípem občiny prochází v krátkém úseku dálnice A1, spojující města Lublaň, Celje a Maribor.\n\nObčina se dělí na sídla: Andraž nad Polzelo, Breg pri Polzeli, Dobrič, Ločica ob Savinji, Orova vas, Podvin pri Polzeli, Polzela, Založe.\n\nSousedními občinami jsou: Šoštanj a Velenje na severu, Žalec na východě, Prebold na jihu, Braslovče na jihozápadě a Šmartno ob Paki na západě.\n\n\n"}
{"id": "1112681", "url": "https://cs.wikipedia.org/wiki?curid=1112681", "title": "Mazda MX-5", "text": "Mazda MX-5\n\nMazda MX-5 (v Americe známa pod názvem Miata, v Japonsku Roadster) je lehký, dvousedadlový kabriolet s klasickou koncepcí, tj. motorem uloženým vpředu a pohonem zadních kol. Výrobcem je Mazda, sídlící v Japonské Hirošimě.\n\nMazda začala s výrobou první generace MX-5 (zvané NA) v roce 1989 a byla vyráběna v motorizacích 1.6 a 1.8, stejně jako její zmodernizovaná verze NB, která přišla v roce 1998. V roce 2006 vznikla třetí generace NC s motory 1.8 a 2.0. Zatím poslední generací je MX-5 ND, která je novinkou roku 2015 s motorizacemi 1.5 a 2.0. Koncepce MX-5 je převzatá od britských sportovních kabrioletů ze 60. let, především Lotus Elan nebo Triumph Spitfire. Je to vůz s jednou z nejlepších ovladatelností na světě a těží především ze své nízké hmotnosti (u všech generací okolo 1000 kg). V roce 2011 byla MX-5 zapsána do Guinnessovy knihy rekordů jako nejprodávanější sportovní vůz na světě.\n\nPrvní generace Mazdy MX-5, zvaná NA, byla představena 10. února 1989 na autosalonu v Chicagu. V Americe a Japonsku se začala prodávat už v roce 1989, Evropa si musela počkat do roku 1990. MX-5 vzbudila obrovský ohlas, reakce novinářů byly nadšené a poptávka přesáhla výrobní možnosti Mazdy.\n\nVůz měl motor uložený vepředu, pohon zadních kol a plátěnou stahovací střechu. První verze měla 86kw (117 koní), hmotnost byla okolo 950kg (dle výbavy). Později přibyla verze s objemem 1.8 litru a výkonem 96kw (131 koní) a slabší levnější verzí 1.6 s výkonem 66kw (90 koní). Základem všech motorizací byla pětistupňová manuální převodovka, ale v Japonsku i USA se nabízel také automat. Ten se však příliš úspěšným nestal. Na stejných trzích byl k dostání také zadní diferenciál s omezenou svorností.\n\nVýroba první generace skončila v roce 1997 a dnes se z ní pomalu stává vyhledávaná klasika s rostoucí hodnotou.\nVýroba druhé generace začala v roce 1998. Byla to v podstatě výrazně modernizovaná první generace. Nejvýraznější rozdílem oproti první generaci je absence výklopných světel, tzv. \"mrkaček\", díky čemuž se zlepšila aerodynamika auta. Oproti první generaci má o něco vyšší hmotnost. V této generaci byla také poprvé možnost mít šestistupňovou manuální převodovku.\n\n<br>\nTřetí generace byla představena v roce 2006. Oproti druhé generaci je opět o něco větší, těžší, ale také bezpečnější.\n\n<br>\nČtvrtá generace byla představena v roce 2015. Oproti třetí generaci je menší a o něco lehčí, protože je vyrobena z lehčích materiálů podle současné filosofie Mazdy \"Skyactiv\". Vnější design je vytvořen podle současného designového stylu Mazdy nazvaného \"Kodo\" s ostře řezanými tvary.\n"}
{"id": "1112682", "url": "https://cs.wikipedia.org/wiki?curid=1112682", "title": "Mária Ďuríčková", "text": "Mária Ďuríčková\n\nMária Ďuríčková (vl. jménem Mária Masaryková, rozená Piecková; 29. září 1919, Zvolenská Slatina – 15. března 2004, Bratislava) byla slovenská spisovatelka, překladatelka, scenáristka a autorka literatury pro děti a mládež.\n\nNarodila se 29. září 1919 ve Zvolenské Slatině v rolnické rodině a vzdělání získala ve Zvolenské Slatině, Zvoleně a na učitelském ústavu v Lučenci, později pokračovala ve studiu při zaměstnání na pedagogické fakultě v Bratislavě, ale studium nedokončila. Pracovala jako učitelka např. v obcích Horný Tisovník, Omastiná a pak v Bratislavě. V roce 1951 byla šéfredaktorkou časopisu \"Družba\", v roce 1952 se stala šéfredaktorkou časopisu \"Zornička\". Od roku 1954 byla redaktorkou nakladatelství Mladé letá a v letech 1969–1970 šéfredaktorkou obnoveného časopisu \"Slniečko\". Od roku 1971 se plně věnovala literární tvorbě.\n\nSvá první díla začala publikovat v různých časopisech (\"Zornička\", \"Ohník\") a její první knižní debut vyšel v roce 1954. Její tvorba se zaměřovala výhradně na díla pro děti a mládež. Ve svých dílech dokázala citlivě zachytit životní zážitky dospívající mládeže, její citové kolize a konflikty, často používala žákovský slang, ale také dokázala klást velký důraz na charakter postav. Nechává otevřenou hranici mezi reálným a fantastickým, které se navzájem prolíná. Kromě vlastní tvorby se věnovala také sestavováním sborníků a výběrů, ve kterých často sahala po lidových námětech a lidové slovesnosti. Také se věnovala překladům z ruštiny, češtiny a němčiny (pohádky \"bohatýr Kremienok\", \"Sedmibarevný kvítek\", \"Krása nesmírná\" či příběhy o \"Neználkovi\").\n\n\n\n\n"}
{"id": "1112686", "url": "https://cs.wikipedia.org/wiki?curid=1112686", "title": "Stepan Kačala", "text": "Stepan Kačala\n\nStepan Kačala, cyrilicí Степан Качала, polsky Stepan Kaczała (1815 Firlejiv – 10. listopadu 1888 Šelpaky), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nByl poslancem Haličského zemského sněmu. Působil rovněž jako poslanec Říšské rady (celostátního parlamentu), kam usedl v prvních přímých volbách do Říšské rady roku 1873, za městskou kurii v Haliči, obvod Tarnów, Bochnia. V roce 1873 se uvádí jako Stefan Kaczala, řeckokatolický farář, bytem Šelpaky. V parlamentu byl zpočátku řazen mezi opoziční slovanský blok. Roku 1874 je ale popisován jako kolísající poslanec, který je sice členem parlamentní frakce Polský klub, ale národností je Rusínem a v etnických otázkách hlasuje s Rusíny, jejichž Rusínský klub tehdy postupoval odlišně od ostatních slovanských poslanců a řadil se spíše mezi spojence německé liberální levice. V dubnu 1874 se uvádí, že před krátkou dobou odešel z Polského klubu. Ovšem v roce 1878 je opětovně zmiňován jako člen Polského klubu. V roce 1888 ho nicméně tisk zmiňuje jako předsedu Rusínského klubu na Haličském zemském sněmu.\n\nZemřel v listopadu 1888.\n"}
{"id": "1112690", "url": "https://cs.wikipedia.org/wiki?curid=1112690", "title": "Brynamman", "text": "Brynamman\n\nBrynamman ( \"\") je vesnice ležící na řece Amman ve velšském hrabství Carmarthenshire. Leží u oblasti Black Mountain, které je součástí pohoří Brecon Beacons. Řeka Amman vesnici dělí na dvě části: Upper Brynamman se nachází blíže k Black Mountain (severně od řeky), zatímco Lower Brynamman leží na druhé straně. Brynamman leží 16 mil severně od Swansea.\n"}
{"id": "1112702", "url": "https://cs.wikipedia.org/wiki?curid=1112702", "title": "Marek Rosa", "text": "Marek Rosa\n\nMarek Rosa (* 1979 Bratislava) je slovenský programátor, vývojář počítačových her a podnikatel. Je známý jako výkonný ředitel a zakladatel společnosti Keen Software House – studia zabývajícího se tvorbou počítačových her, které vydalo hry Space Engineers a Medieval Engineers. Je zakladatelem, výkonným a technickým ředitelem společnosti GoodAI, která se zabývá výzkumem a vývojem univerzální umělé inteligence.\nMarek Rosa začínal jako programátor. Poté co vybudoval Keen Software House se proslavil především díky úspěchu druhého titulu studia –  Space Engineers.\n\nSpace Engineers je sandbox hra o návrhu, konstrukci a údržbě vesmírných objektů. Hráči staví vesmírné lodě a stanice rozličných velikostí a účelu (civilní i vojenské), pilotují lodě a těží na asteroidech.\n\nSpace Engineers používá realistický volumetrický (objemový) fyzikální engine: všechny objekty mohou být smontovány, rozebrány, poškozeny nebo zničeny. Hra byla vydána v říjnu 2013 a během prvního roku se prodal 1 milion kopií. Do poloviny roku 2017 se jich prodalo přes 2,3 miliony.\n\nDalším úspěchem Keen Software House Marka Rosy je Medieval Engineers, sandbox hra o navrhnování, stavbě a údržbě architektonických děl a strojů za použití středověkých technologií.\n\nV roce 2009 Marek vyvinul herní engine VRAGE, zobrazující 8 km dlouhé, zcela zničitelné volumetricke asteroidy.\n\nV roce 2010 se podílel na knize \"GPU Pro Advanced Techniques of rendering\" kapitolou \"Destroyable Volumetric Terrain\". \n\nV roce 2013 vedl vývoj volumetrickeho deformovatelného herního engine VRAGE 2, který jako první ukázal rozsáhlé objekty v dynamické mřížce, které se mohly deformovat a zničit v reálném čase.\n\nV roce 2014 vyvinul systém strukturální integrity pro Medieval Engineers, což byla první hra vůbec, která použila tento mechanizmus na předmětech velkého měřítka v reálném čase, a tím umožnila hráčům stavět hrady a mosty, které se mohly zhroutit, pokud by byla jejich integrita narušena.\n\nV roce 2015 Rosa inicioval vývoj planetárního systému ve své hře Space Engineers. Velkoformátové planety přidané do hry jsou volumetrické, plně deformovatelné a persistentní. Změny ve sluneční soustavě, která je vybudována v realistickém měřítku, probíhají plynule a v reálném čase.\n\nV lednu 2014 Rosa začal aktivně pracovat na poli univerzální umělé inteligence (dále jen AI). V rozhovoru pro Singularity Weblog vysvětloval, že už od dětství ho zajímalo, jak funguje svět, a snil o fungující AI, ale rozhodl se nejdříve programovat hry, aby se finančně připravil na dlouhodobý výzkum a vývoj AI. Rosa vnímá univerzální AI jako nástroj, který lidstvu pomůže automatizovat a optimalizovat práci v medicíně, vědě a technologiích. Univerzální AI má být použita “na pomoc lidstvu a k pochopení vesmíru”.\n\n7. července 2015 Marek Rosa veřejně oznámil existenci své společnosti GoodAI, zabývající se výzkumem a vývojem univerzální umělé inteligence. Osobně do ní investoval 10 milionů dolarů a aktivně se v ní podílí na výzkumu.\n\nGoodAI je mezinárodní společnost, čítající 20 výzkumníků se sídlem v Praze v České republice. Její činnost zahrnuje několik oblastí:\n\n●    Framework – popisuje jak GoodAI vnímá a definuje inteligenci a poskytuje nástroje ke studiu, měření a testování různých schopností / dovedností AI.\n\n●    Roadmap – uspořádaný seznam dovedností / schopností (s vyznačenými výzkumnými cíli), které univerzální AI musí získat, aby dosáhla lidské úrovně inteligence.\n\n●    Škola pro AI – optimalizovaná sada výukových úkolů, určených pro AI k postupnému a cílenému učení nových dovedností.\n\n●    Growing Topology Architectures – implementace prototypů architektur, které podporují postupné akumulování dovedností, se zaměřěním na modulární sítě, rostoucí síťové topologie a přenos znalostí pro nové úlohy.\n\n●    AI Roadmap Institute – nová iniciativa porovnávající a studující roadmapy pro AI a univerzální AI vytvořené výzkumníky z oboru. Cílem je zmapovat oblast schopností a dovedností univerzální AI (témata výzkumu, otevřené problémy a navrhovaná řešení). Tento přehled pak umožní výzkumným skupinám s různými přístupy a terminologiemi spolupracovat a efektivně porovnávat své přístupy.\n\n●    Brain Simulator – softwarová open-source platforma vyvinutá v GoodAI pro rychlé prototypování architektur AI.\n\n●       Arnold Simulator – softwarová platforma v experimentálním stádiu vývoje, navržená pro rychlé prototypování systémů AI s velice dynamickými topologiemi neurálních sítí.\n\nV roce 2017 GoodAI spustilo General AI Challenge, mezinárodní soutěž s cenami v hodnotě 5 millionů dolarů. Cílem soutěže je pomoci vyřešit zásadní problémy výzkumu univerzální AI. První kolo soutěže je zaměřené na graduální (postupné) učení a bylo připraveno výzkumným týmem GoodAI ve spolupráci s tvůrci CommAI-env platformy od Facebook AI Research. Soutěž podporuje Microsoft CZ&SK a NVIDIA. Marek Rosa a GoodAI chtějí inspirovat a nasměrovat nadané lidi po celém světě, aby se zaměřili na vývoj bezpečné a prospěšné umělé inteligence. Soutěž je organizována v duchu citizen science s cílem naškálovat výzkum a rozšířit ho za hranice stávající AI komunity.\n\nV roce 2016 Marek Rosa představil GoodAI Applied, sesterskou společnost GoodAI, zaměřenou na implementace prototypů univerzální umělé inteligence do podniků.  Klienti GoodAI pocházejí z řad Industry 4.0, automobilového a finančního sektoru.\n\nMarek Rosa často přednáší na konferencích o vývoji her a AI a na různých setkáních včetně TEDx.\n\n\n[https://www.youtube.com/watch?v=fKkQU0h_V40 <nowiki>[1]</nowiki>] GDS 2015: Marek Rosa – Applying General AI in Space Engineers\n\n[https://www.youtube.com/watch?v=cQx25ORahwY <nowiki>[2]</nowiki>] Startup Grind Prague hosts Marek Rosa, CEO GoodAI & Keen Software House\n\n[https://www.youtube.com/watch?v=PWuEYBQxuI0 <nowiki>[3]</nowiki>] Games Development video: Space Engineers\n\n[https://www.youtube.com/watch?v=7fPWOlB7c4k <nowiki>[4]</nowiki>] Three Pillars of Successful General AI Development – Marek Rosa, GoodAI\n"}
{"id": "1112703", "url": "https://cs.wikipedia.org/wiki?curid=1112703", "title": "Abergwili", "text": "Abergwili\n\nAbergwili je vesnice v hrabství Carmarthenshire ve Walesu ležící na soutoku řek Towy a Gwili. Nachází se zde Biskupský palác, který se stal sídlem biskupů ze St Davids v roce 1542 poté, co tehdejší biskup William Barlow odešel ze St Davids. Budovy pravděpodobně vznikly v letech 1283 až 1291. Později zde sídlila vysoká škola. Roku 1903 byla budova přestavěna poté, co zde vypukl požár. Podle sčítání obyvatel z roku 2011 zde žilo 1612 lidí.\n"}
{"id": "1112724", "url": "https://cs.wikipedia.org/wiki?curid=1112724", "title": "Klekovača", "text": "Klekovača\n\nKlekovača (v srbské cyrilici Клековача) je vápencové pohoří v Bosně a Hercegovině. Přesněji se nachází v západní části země v blízkosti měst Bosanski Petrovac a Drvar. Nejvyšší vrchol pohoří má výšku celkem 1969 m n. m.\n\nPřes pohoří Klekovača prochází hranice mezi oběma entitami Bosny a Hercegoviny. Severní strana pohoří tak administrativně spadá pod opštinu Drinić, zatímco jižní je součástí općiny Drvar. Pohoří je dopravně dobře dostupné, především díky tomu, že během existence socialistické Jugoslávie se na Klekovači nacházela řada objektů jugoslávské lidové armády. Tyto objekty jsou v současné době opuštěné a chátrají.\n\nHoru obklopují ze všech stran husté lesy, jejichž severní hranici představuje nadmořská výška 1500 m. Na svazích Klekovače také roste Plesnivec alpský.\n"}
{"id": "1112725", "url": "https://cs.wikipedia.org/wiki?curid=1112725", "title": "Lelija", "text": "Lelija\n\nLelija (v srbské cyrilici Лелија) je pohoří v Bosně a Hercegovině. Nachází se v blízkosti města Kalinovik v Republice srbské. Jeho nejvyšší vrchol Velika Lelija dosahuje nadmořské výšky 2032 m. Má také ještě dva menší vrcholy (Todor (1949) a Salikov Vrh (1562). \n\nZ jihovýchodní strany hora postupně přechází v horský masiv Zelengora, který je součástí národního parku Sutjeska. \n"}
{"id": "1112726", "url": "https://cs.wikipedia.org/wiki?curid=1112726", "title": "Čvrsnica", "text": "Čvrsnica\n\nČvrsnica (v srbské cyrilici Чврсница) je pohoří v Bosně a Hercegovině. Nachází se v jižní části země v blízkosti města Posušje. Nejvyšší vrchol Pločno dosahuje výšky 2228 m n. m.\n\nČvrsnici obklopuje z východní strany hluboké údolí řeky Neretvy, do které přitékají potoky Doljanka a Drežanka, představující další přirozené bariéry k přístupu k pohoří. Z jižní strany se poté rozprostírá rovina Dugo polje (\"Dlouhé pole\") a ze západu hora Vran. V samotném pohoří se nachází několik vrcholů, které dosahují nadmořské výšky přesahující 2000 m. (Pločno 2228 m, Veliki Jelinak 2179 m, Veliki Vilinac 2118 m). Nachází se zde také značný počet jezer (Blidnje, Crepulja a Crvenjak).\n"}
{"id": "1112727", "url": "https://cs.wikipedia.org/wiki?curid=1112727", "title": "Vlasulja", "text": "Vlasulja\n\nVlasulja (v srbské cyrilici Власуља) je hora v Bosně a Hercegovině. Přesněji se nachází v blízkosti města Foča v Republice srbské. Její výška činí 2314 m a je nejvyšším vrcholem v pohoří Volujak. V jejím blízkosti se také nachází Bosanski Maglić, nejvyšší vrchol Bosny a Hercegoviny a i Republiky srbské. Několik set metrů jihovýchodně od vrcholku se pak nachází hranice nedaleké Černé Hory.\n\nNázev hory v češtině doslova znamená paruku.\n"}
{"id": "1112728", "url": "https://cs.wikipedia.org/wiki?curid=1112728", "title": "Raduša", "text": "Raduša\n\nRaduša (v srbské cyrilici Радуша) je pohoří v Bosně a Hercegovině. Přesněji se nachází v blízkosti města Gornji Vakuf ve Federaci Bosny a Hercegoviny. Nejvyšší vrchol Idovac má nadmořskou výšku 1 956 m. Pohoří představuje přirozenou hranici mezi zelenou Bosnou a vyprahlou Hercegovinou. \n\nV současné době je prostor Raduši rozvíjen jako centrum zimních sportů. Bylo vybudováno ski-centrum, které je napojené na nedaleké město Uskoplje. \n\nBěhem druhé světové války hrála Raduša jistou roli během bojů mezi fašistickými okupanty Balkánu a jugoslávskými partyzány. Partyzáni připravili ofenzivu, která se uskutečnila v ramském údolí; cílem bylo obsadit železniční trať Sarajevo-Mostar. Vrcholky Raduše sloužily jako klíčový pozorovatelský bod. Navíc z nich bylo možné ostřelovat rozsáhlé údolí a kontrolovat přístup k Sarajevu. \n"}
{"id": "1112729", "url": "https://cs.wikipedia.org/wiki?curid=1112729", "title": "Hold", "text": "Hold\n\nHold může znamenat:\n\n\nDalší významy, převážně z anglického \"hold\" (\"drž\"):\n"}
{"id": "1112732", "url": "https://cs.wikipedia.org/wiki?curid=1112732", "title": "Zelengora", "text": "Zelengora\n\nZelengora (v srbské cyrilici Зеленгора) je pohoří v Bosně a Hercegovině. Přesněji se nachází v jihovýchodní části země, v blízkosti Foči v Republice srbské. Je součástí národního parku Sutjeska. Nejvyšší vrchol pohoří (Bregoč) dosahuje výšky 2014 m. Kromě toho existuje ještě několik dalších vrcholků, které se svojí výškou blíží dvou tisícům metrů. \n\nPohoří Zelengora je známé díky značnému počtu ledovcových jezer, mezi která patří například Kotlaničko jezero, Orlovačko jezero, Štirinsko jezero, Jugovo jezero, Donje Bare, Gornje Bare apod. Součástí pohoří je také Prales Peručica.\n"}
{"id": "1112744", "url": "https://cs.wikipedia.org/wiki?curid=1112744", "title": "Křížová cesta (Přepychy)", "text": "Křížová cesta (Přepychy)\n\nKřížová cesta v Přepychách na Rychnovsku se nachází přibližně 1 kilometr jihovýchodně od centra obce v Dřízenském údolí.\n\nKřížová cesta byla postavena v zalesněném údolí Dřízna, ve kterém se dostává na povrch spodní voda. Vyvěrá tu pramen tvořící studánku, z té pak odtéká potůček a zásobuje rybník u přepyšského kostela svatého Prokopa.\n\nV roce 1889 byla farníky z popudu tehdejšího kaplana v Přepychách Aloise Mádra postavena poblíž pramene kaple Panny Marie, kterou doplnila zastavení křížové cesty – čtrnáct výklenkových kapliček s nikou postavených v kruhu a kaple Božího hrobu poblíž studánky.\n\n"}
{"id": "1112746", "url": "https://cs.wikipedia.org/wiki?curid=1112746", "title": "Smrk pod Ovčím vrchem", "text": "Smrk pod Ovčím vrchem\n\nSmrk pod Ovčím vrchem je památný strom. Jde o smrk ztepilý (\"Picea abies\"), který roste nad rybníkem Dorňák v údolí nad levým břehem potoka Tichá na úpatí Ovčího vrchu (670 m n. m.). Zdaleka viditelný, bizarně větvený strom má širokou hustou korunu, která sahá do výšky 25 m. Pod uraženým vrcholem vyrůstá přeslen bajonetových větví. Jedna ze silných větví se vylomila při orkánu dne 29.10. 2017. Na konci roku 2018 byl strom odborně ošetřen arboristickou firmou.\n\nObvod kmene měří 380 cm (měření 2014). Strom je chráněn od roku 2011 jako krajinná dominanta, esteticky zajímavý strom s významným vzrůstem.\n\n\n"}
{"id": "1112748", "url": "https://cs.wikipedia.org/wiki?curid=1112748", "title": "Pedro Luís Guido Scarpa", "text": "Pedro Luís Guido Scarpa\n\nMons. Pedro Luís Guido Scarpa (7. února 1925 Benátky – 20. října 2018) byl italský římskokatolický kněz a emeritní biskup Ndalatanda v Angole a člen Řádu menších bratří kapucínů.\n\nNarodil se 7. února 1925 v Benátkách. Po střední a základní škole vstoupil roku 1943 Řádu menších bratří kapucínů. Dne 16. listopadu 1944 složil své dočasné sliby a dne 8. prosince 1947 své doživotní sliby. Na kněze byl vysvěcen 26. března 1950.\n\nDne 22. července 1983 jej papež Jan Pavel II. jmenoval pomocným biskupem arcidiecéze Luanda a titulárním biskupem z Korčuli. Biskupské svěcení získal 16. října 1983 z rukou arcibiskupa Eduarda André Muacy a spolusvětiteli byli arcibiskup Fortunato Baldelli a biskup José Francisco Moreira dos Santos.\n\nDne 26. března 1990 jej papež ustanovil diecézním biskupem nově vzniklé diecéze Ndalatando.\n\nDne 23. července 2005 přijal papež Benedikt XVI. jeho rezignaci na post biskupa Ndalatanda z důvodu dosažení kanonického věku 75 let.\n\n"}
{"id": "1112749", "url": "https://cs.wikipedia.org/wiki?curid=1112749", "title": "Rájovec cejlonský", "text": "Rájovec cejlonský\n\nRájovec cejlonský (někdy též Belontie cejlonská, \"Belontia signata\") je druh ryby patřící do čeledi guramovití.\n\nRájovec cejlonský je velká cca 125 mm. Zlato-barevné tělo tohoto druhu je pokryto síťovým vzorem, protože každá šupina má tmavý červenohnědý okraj. Všechny ploutve jsou jemné, modravě zabarvené. Samec má více zašpičatělé ploutve. Vyskytuje se převážně na Srí Lance. Samice je menší. Je to všežravec.\n\nChov tohoto druhu je velmi jednoduchý. Teplota nádrže by měla být 24 °C. Doporučuje se ho chovat ve středně velké nádrži. Je považován za bojovný druh, proto společně chované ryby by měly být dost velké, aby nebyly tyranizovány.\n"}
{"id": "1112757", "url": "https://cs.wikipedia.org/wiki?curid=1112757", "title": "Ordinace (protestantství)", "text": "Ordinace (protestantství)\n\nOrdinace je termín pro pověření protestantských duchovních ke službě v církvi. Obvykle jsou při této příležitosti konány tzv. \"ordinační bohoslužby\", při nichž většinou přijímá ordinaci větší počet kandidátů kazatelské služby. Tito se také zpravidla podílejí na přípravě a průběhu těchto bohoslužeb, ale nemusí to platit beze zbytku. Koná se vždy v některém farním sboru a je veřejně přístupná.\n\n"}
{"id": "1112760", "url": "https://cs.wikipedia.org/wiki?curid=1112760", "title": "Galliarda", "text": "Galliarda\n\nGalliarda (francouzsky \"gaillarde\", italsky \"gagliarda\") je renesanční tanec v 6/4 rytmu. Jedná se o tanec rychlý a skočný, typickým prvkem je čtveřice kroků následovaná delším skokem na poslední dvě doby.\n\nV 16. století byla galliarda velmi populární po celé Evropě, údajně ji ráda tancovala i anglická královna Alžběta I..\n\nJako hudební forma se galliarda rozšířila až poté, co samotný tanec již vyšel z módy. Najdeme ji například v díle Williama Byrda nebo Orlanda Gibbonse. Často se objevuje ve dvojici s pavanou, kontrastní celek pomalé pavany v sudém taktu a rychlé galliardy v taktu lichém bývá považován za počáteční podobu barokní taneční suity.\n"}
{"id": "1112762", "url": "https://cs.wikipedia.org/wiki?curid=1112762", "title": "Krásenská lípa", "text": "Krásenská lípa\n\nKrásenská lípa byl památný strom lípa malolistá (\"Tilia cordata\") v Krásné, části obce Tři Sekery v okrese Cheb.\n\nRostl v obci u hlavní silnice na soukromém pozemku. Z důvodu prodloužení životnosti lípy bylo nutné provést radikální snížení koruny. Sesazení a zmenšení objemu koruny, nové zastřešení dutiny a instalaci nových vazeb v souvislosti s havarijním stavem lípy provedla v roce 2005 plzeňská firma Prostrom Bohemia. Torzo stromu s nízko rozdvojeným kmenem a nově se tvořící korunou sahalo do výšky 13 m, obvod kmene měřil 559 cm (měření 2014). Strom byl chráněn od roku 2005.\n\nRadikálním odlehčením stromu formou snížení koruny, provedeným v lednu 2007 krátce před orkánem Kyrillem, došlo k částečné stabilizaci lípy a prodloužení její životnosti. V roce 2017 se koruna jednoho kmene olistila jen velmi řídce, což svědčilo o blížícím se zániku stromu. Naplnily se předpoklady z tahové zkoušky stromu o nevyhovující bezpečnosti. Na jaře roku 2018 musel být strom poražen.\nNa žádost vlastníků pozemků došlo vyhláškou Městského úřadu v Mariánských Lázních ke zrušení ochrany památného stromu ke dni 20.3.2018.\n\n\n"}
{"id": "1112764", "url": "https://cs.wikipedia.org/wiki?curid=1112764", "title": "Hamídijské masakry", "text": "Hamídijské masakry\n\nArménské řeže byly sérií násilností spáchanou na Arménech žijících na území Osmanské říše. Probíhaly v letech 1894–1896 a o život při nich přišlo 100–300 tisíc lidí. Došlo k nim za vlády sultána Abdulhamida II., podle nějž jsou také někdy nazývány jako hamídijské masakry. Sultán tak reagoval na vzestup národnostního cítění Arménů.\n\nNásilí vypuklo v létě roku 1894 v oblasti Sasun (v dnešním Turecku, provincii Batman). Následujícího roku se nepokoje šířily od města Trapezunt na pobřeží Černého moře na jih do téměř každého většího města s arménskou populací. Vyvrcholily vypálením arménské katedrály ve městě Urfa, v níž se ukrývaly asi tři tisíce lidí. \n\nCelkový počet obětí již není možné přesně stanovit. Touto otázkou se důkladně zabýval mj. německý evangelický teolog a orientalista Johannes Lepsius (1858–1926), který došel zhruba k počtu 200 tisíc obětí. Podle jeho výpočtů při násilnostech zemřelo přes 88 tisíc Arménů. Dalších 100 tisíc však podle něj v důsledku těchto událostí podlehlo hladomoru a nemocem. Dále bylo zničeno dva a půl tisíce vesnic, přičemž obyvatelé asi 500 z nich byli donuceni konvertovat k islámu. Došlo ke znesvěcení asi 650 kostelů a klášterů, z nichž asi polovina byla přestavěna na mešity. \n\n\n"}
{"id": "1112769", "url": "https://cs.wikipedia.org/wiki?curid=1112769", "title": "Dub U oříšku", "text": "Dub U oříšku\n\nDub U oříšku byl památný strom, vysoký dendrologicky zvláštní dub letní (\"Quercus robur\"). Rostl na rozhraní louky a pole východně od Tří Seker v okrese Cheb. Jednalo se o jedenáct těsně sousedících kmenů, z nichž některé spolu ve spodní části srůstaly.\n\nPři pohledu z dálky tato skupina vytvářela dojem jednoho mohutného stromu s širokou, polokulovitou korunou. Koruna sahala do výšky 17 m, obvod srostlých kmenů měřil 709 cm (měření 2014).\n\nStrom byl chráněn od roku 2005 jako krajinná dominanta a strom s významným vzrůstem.\n\nStrom nebyl nijak ošetřován až do poloviny léta 2018, kdy se vylomily dva kmeny. Došlo k narušení stability stromu. Bylo navrženo spojit zbylé kmeny pevnou vazbou, jinak strom při první příležitosti spadne. K tomu skutečně došlo při vichřici z 23. na 24.10.2018. Po vichřici zůstal stát pouze jediný kmen. Zcela vyhnilý kořenový systém ukázal, že strom byl již na konci své životnosti.\nKe zrušení ochrany památného stromu došlo vyhláškou Městského úřadu v Mariánských Lázních dne 17.12.2018.\n\n\n"}
{"id": "1112770", "url": "https://cs.wikipedia.org/wiki?curid=1112770", "title": "Zelkova pilovitá", "text": "Zelkova pilovitá\n\nZelkova pilovitá (\"Zelkova serrata\") je listnatý, opadavý strom pěstovaný pro krásně zbarvené listy. Je domovem ve Východní Asií a v České republice se ojediněle vysazuje jako nenáročná okrasná dřevina.\n\nDruh pochází z Japonska, Koreje, Tchaj-wanu, Mandžuska a přilehlých Kurilských ostrovů. Roste tam v nevelkých počtech v opadavých lesích od nižších poloh až do hor, nejčastěji v nadmořské výšce okolo 800 m. Na severu svého areálu se vyskytuje často v blízkosti termálních pramenů. Je tradičně pěstován v jihovýchodní Asii (a následně téměř po celém světě) jako okrasná alejová dřevina. Do Evropy byl tento druh dovezen pravděpodobně v roce 1861.\n\nV Čechách byla zelkova pilovitá prvně vysázena v Průhonickém parku v roce 1924 nebo 1927. Největší skupina, asi 100 statných exemplářů starých asi 80 let, roste na jižní Moravě nedaleko zámku Lednice; největší z nich je vysoký 26 m a má průměr kmene 90 cm. Zelkova pilovitá je k vidění také v Průhonickém parku. V České republice se tento druh volně v přírodě nešíří ani se nekříží s domácími druhy.\n\nJako nejsilnější v Evropě je uváděn strom v Banské Štiavnici na Slovensku, který má kmen o průměru 136 cm. Nejmohutnější strom na světě, známý jako „Noma no ókejaki - 野間の大欅“, roste u Ósaky v Japonsku, je vysoký 25 m, má průměr kmene více 380 cm a údajně je starý 1000 roků.\n\nZelkova pilovitá vyžaduje během vegetace dostatek srážek a vlhkou půdu, nesnáší však podmáčené stanoviště. Mladá rostlina snese i silné zastínění, starší strom však pro vývoj koruny potřebuje plné oslunění. Nejlépe se mu daří v hlubokých, propustných půdách dostatečně zásobených živinami. Není náchylný k poškození mrazem, velmi dobře snáší i městské prostředí, nevadí mu zasolená půda a napadá ho jen velmi málo škůdců. Je středněvěkou dřevinou.\n\nOpadavý, listnatý, jednodomý strom, dorůstající do výšky 20 až 30 m, který má korunu nejdříve vejčitou a později kulovitou. Kmen stromu je obvykle krátký, často bývá křivý a vícekmený. Mohutný kořenový systém je tvořen výrazným středním, až kůlovitým kořenem a množstvím široce větvených, silných a dlouhých postranních kořenů. Kůra mladého stromu je stříbřitě šedá, později se odlupuje ve větších šupinách. Mladé větvičky jsou světle hnědé, starší šedivé.\n\nZ jara vyrůstající pupeny jsou tupě kuželovité, hnědé zbarvené a mají větší počet šupin, počínají rašit již v únoru a březnu. Listy s opadavými, nahnědlými palisty a krátkými řapíky vyrůstají střídavě ve dvou řadách a bývají 5 až 12 cm dlouhé a 2 až 5 cm široké. Eliptické až vejčitě kopinaté čepele jsou symetrické, jednoduché, pilovité a jednotlivé zuby mají obloukovitě ohnuté. Na svrchní straně jsou tmavě zelené a na spodní světlejší, mají zpeřenou žilnatinu se žilkami končícími ve špici zubů. Na podzim se listy barví od žluté přes oranžově červenou až po bronzovou barvu.\n\nStrom začíná kvést asi od 20 let věku. Krátce stopkaté, nazelenalé květy, se čtyřmi až šesti okvětními lístky, jsou jednopohlavné a vyvíjejí se zároveň s listy. Samčí květy, 3 mm velké, vyrůstají v chomáčcích ve spodní části letorostů a mají tyčinek tolik, co okvětních lístků. Samičí květy, 1,5 mm velké, vyrůstají jednotlivě nebo po dvou v paždích listů v horní části letorostů, jejich jednopouzdrý semeník nese přisedlou dvouramennou bliznu. Někdy se místo samičích květů objevují květy oboupohlavné. Květy rozkvétají od března do dubna a bývají opylovány větrem.\n\nPlodem je malý, tmavě hnědý oříšek ledvinovitého tvaru o velikosti asi 4 mm, který je obalen vytrvalým okvětím. Ploidie druhu je 2n = 28. Tento poměrně exotický druh lze rozmnožovat výsevem semen (oříšky) nebo roubováním na jilm.\n\nZelkova pilovitá má ceněné dřevo zlatohnědé barvy se zřetelnými letokruhy v příčném i tangenciálním řezu. Dřevo je relativně těžké (průměrně 700 kg/m³), odolné proti hnilobě a dobře se opracovává. V Asii z něj zhotovují dřevěné konstrukce, nábytek, parkety, dýhy i drobné dekorativní předměty, pro jeho nevelký výskyt však jen v omezeném množství.\n\nV Evropě se v lesních porostech nepěstuje, roste velmi pomalu a mívá nízký kmen, jenž je často rozdvojený. Používá se nejčastěji jako solitéra nebo doplněk menších skupin, někdy se vysazuje jako alejová dřevina. Snáší velmi dobře stříhání a tvarování, je výhodným objektem pro tvorbu bonsají.\n"}
{"id": "1112773", "url": "https://cs.wikipedia.org/wiki?curid=1112773", "title": "Limoges CSP", "text": "Limoges CSP\n\nLimoges Cercle Saint-Pierre je francouzský basketbalový klub, založený roku 1929. Týmové barvy jsou zelená a bílá, domácí zápasy hraje v hale Palais des sports de Beaublanc v Limoges. Klub je účastníkem nejvyšší francouzské soutěže, kterou jedenáctkrát vyhrál. Historickým úspěchem je vítězství v Eurolize 1993, když ve finále Limoges porazilo italského mistra Benetton Treviso. Bylo to 15. dubna 1993 a CSP se stalo prvním francouzským klubem v historii, který vyhrál nejdůležitější pohárovou soutěž v kolektivním sportu: o měsíc později se to podařilo fotbalistům Olympique de Marseille. Za klub hráli stošedesátinásobný reprezentant Francie Richard Dacoury, Slovinec Jure Zdovc nebo Američan Billy Knight, zvolený do all-stars týmu National Basketball Association 1977.\n\n\n"}
{"id": "1112774", "url": "https://cs.wikipedia.org/wiki?curid=1112774", "title": "Courante", "text": "Courante\n\nCourante (též \"courant\", \"corant\", \"corrente\") je třídobý tanec z období pozdní renesance a baroka.\n\nSlovo \"courante\" ve francouzštině znamená \"běžící\" a původní italský lidový tanec tohoto jména skutečně byl rychlý, skočný a veselý. Během svého šíření po Evropě však prošel vývojem a pozdější barokní podoba, která se tančila například u francouzského dvora, je spíše pomalejší a důstojná.\n\nV baroku se courante objevuje také jako hudební forma, bývá po allemandě druhou částí taneční suity. I zde zůstává zachováno dělení na dva typy - rychlý, též zvaný italský, a pomalý francouzský. V barokních suitách se běžně vyskytují oba typy , někdy (např. v Bachových klavírních partitách) jsou rozlišeny použitím italského (corrente), resp. francouzského (courante) názvu.\n"}
{"id": "1112775", "url": "https://cs.wikipedia.org/wiki?curid=1112775", "title": "Jakub Velenský", "text": "Jakub Velenský\n\nJakub Velenský (* 30. listopadu 1979 Praha) je český basketbalista, rozehrávač. Je vysoký 185 cm.\n\nV české basketbalové lize odehrál celkem 10 sezón (1998-2009). Hrál za kluby Sparta Praha (7 sezón, 1998-2005), BK Sadská (1 sezóna, 2005/06) a BK Kolín (2 sezóny, 2007-2009). Se Spartou Praha získal čtvrté místo (2004), dvě pátá místa (2000, 2001), šesté místo (2005), dvě sedmá místa (1997, 2003) a osmé místo (2004), s družstvem BK Sadská 12. místo (2006) a BK Kolín dvě 11. místa (2008, 2009). V české basketbalové lize zaznamenal 2091 bodů. Hrál třikrát v All-Star zápasech české basketbalové ligy (2001, 2002, 2003).\n\nS týmem Sparta Praha se zúčastnil 3 ročníků FIBA Poháru Korač v letech 1999, 2001 a 2002. Zaznamenal celkem 22 bodů ve 4 zápasech FIBA evropských pohárů klubů. \n\nHrál s družstvem České republiky na Světových univerziádách. V roce 2001 v Pekingu (Čína). V roce 2003 v Daegu (Korea) skončil na 13.místě a zaznamenal 24 bodů v 7 zápasech. V roce 2005 v Izmiru (Turecko) skončil rovněž na 13. místě.\n\nPo skončení basketbalové kariéry se věnuje pedagogické a novinářské činnosti.\n\n\n\n\n\n\n"}
{"id": "1112778", "url": "https://cs.wikipedia.org/wiki?curid=1112778", "title": "Tuleň karibský", "text": "Tuleň karibský\n\nTuleň karibský (\"Monachus tropicalis\" nebo \"Neomonachus tropicalis\") byl tuleň z rodu \"Monachus\".\n\nŽil v Karibiku a Mexickém zálivu. Poprvé ho objevil Kolumbus v roce 1494. Jeho hlavními predátory byli žraloci a člověk. Naposledy byl zpozorován v roce 1952 u Jamajky. Po pětiletém hledání byl v roce 2008 oficiálně prohlášen za vyhynulý druh. Důvodem vyhynutí byl jeho nadměrný lov pro olej, kožešinu a nadměrný rybolov v oblasti, kde získával potravu.\n\nMezi tuleni nešlo o velký druh. Dospělí samci vážili 170 až 270 kg a byly dlouzí 2 až 2,4 m. Samice byly trochu menší. Měl šedivě hnědou kůži. Na ústech byl žlutě zbarvený. Obýval skalnaté a písečné pobřeží v karibské oblasti. Živil se úhoři, humry, chobotnicemi a rybami. Nebyl plachý ani agresivní, což přispělo k jeho zániku. O způsobu života a rozmnožování neexistuje mnoho informací.\n\n"}
{"id": "1112787", "url": "https://cs.wikipedia.org/wiki?curid=1112787", "title": "Kostel Narození svatého Jana Křtitele (Stará Ves nad Ondřejnicí)", "text": "Kostel Narození svatého Jana Křtitele (Stará Ves nad Ondřejnicí)\n\nKostel Narození svatého Jana Křtitele je spolu s renesančním zámkem nejcennější historickou památkou obce Stará Ves nad Ondřejnicí. Vybudován byl mezi roky 1587–1589 Ctiborem Syrakovským z Pěrkova v goticko-renesančním slohu, na místě původního dřevěného kostela. Kostel je zasvěcen sv. Janu Křtiteli, jehož vyobrazení od Jiřího Fremla zdobí retabl hlavního oltáře. Kostel se nachází v bezprostřední blízkosti barokní budovy fary postavené mezi roky 1809–1810. Nalezneme jej při silnici č. 58 v polovině cesty mezi Příborem a Ostravou, v severní části středu obce na mírném návrší.\n\nKostel byl vystavěn mezi lety 1587–1589 na pokyn Ctibor Syrakovský z Pěrkova, tehdejšího držitele statku, jak jeho osobu popisuje pamětní kniha obce. Ten je taktéž v tomto kostele, spolu se svou ženou Aleziou z Vičkova, pohřben. Kostel byl posvěcen, jak je vytesáno v pamětní desce nad hlavním vstupem do kostela, 28. dubna 1591 olomouckým biskupem Stanislavem Pavlovským.\n\nText nad hlavním vstupem zní následovně: \"„Roku 1591 urozený rytíř Tiburcius Syrakovský z Pierkova, pán ve Staré Vsi a Paskově, nejvyšší písař markrabství moravského, postavil tento kostel ke cti a slávě boží a sv. Jana Křtitele, který nejdůstojnější kníže pán a z apoštolské milosti biskup olomoucký, rytíř a tajný císařský rada posvětil v neděli Misericordia dne 28. dubna 1591.“\"\n\n\nNovější opravy kostela v roce 2000 odhalily další cenný prvek kostela – renesanční figurální fresku z doby založení kostela. Restaurátorské práce, vedené v letech 2001–2002 akademickou malířkou Romanou Balcarovou, odhalily motiv z Kalvárie s figurou Krista, dalšími postavami jsou Áron a Mojžíš.\n\nKostel je jednolodní obdélná stavba s pětibokým závěrem, zevně je goticko-renesanční kostel zajištěn dvanácti opěráky. Kostel má klasické natočení ke světovým stranám dle osy východ-západ.\n\nV interiéru lodní části jsou vkusně vyváženy jak gotické, tak renesanční prvky a v mnoha případech se navzájem doplňují. Lodní prostor zastřešuje valená klenba, do které je vložen síťový žebrový vzorec s pravidelně rozmístěnými svorníky. Klenba spočívá na žebrech dekorativně zkřížených po způsobu pozdní gotiky, které jsou podepřeny patkami. V lodi se pravidelně střídají dva motivy svorníku – erb Syrakovských a hvězdice.\n\nTrojboce uzavřený presbytář je zaklenut paprsčitou klenbou se svorníkem s erbem Syrakovských z Pěrkova. Žebra mají stejný profil jako žebra v hlavní lodní části. Pravá strana presbytáře je zdobena pískovcovými renesančními náhrobky zachycujícími podoby rytířů Jaroše a Ctibora Syrakovského s jejich manželkami. Levou stranu při vstupu do sakristie zdobí freska odhalená při rekonstrukci roku 2000, vyobrazující motiv Kalvárie s Kristem, Áron a Mojžíš. Naproti presbytáři je postaven kůr, na který se lze dostat pomoci boční přístavby nebo po točitém schodišti. Kůr byl kdysi prodloužen dřevěnými pavlačemi po obou stranách. Teď na kůru najdeme dřevěné lavice a za lavicemi varhany. Ty jsou od firmy Rieger a byly vystavěny roku 1934. Vysvěceny byly 24. června 1934 na svátek patrona kostela sv. Jana Křtitele. Kůr je podepřen renesanční klenbou se dvěma iónskými sloupy a dvěma polosloupy zapuštěnými v bočních zdech, zábradlí je zdobeno pozlaceným motivem gotických oken. Okna umístěná v lodi jsou půlkruhová, kdežto všechny kostelní portály a okna do věže jsou gotické, lomené. Portály do sakristie, která se nachází na levé straně presbytáře při pohledu od hlavního vstupu, i do samotné lodi z bočního vstupu, jsou završeny lomeným obloukem, avšak s renesančním rámováním. Ve věži jsou tři zvony – Jan Křtitel, sv. Maria, sv. Cyril a Metoděj.\n\nNa jižní straně se nachází boční vchod. Před ten byla v roce 1837 postavena nízká přístavba (tzv. žebračka), která měla za úkol chránit renesanční pískovcový portál. Nalevo se nachází další přístavba, v níž je umístěn vchod na kůr. Na kůr se dá také dostat točitým schodištěm situovaným po pravé straně hlavního vchodu. Celému objektu vévodí kostelní věž završená křížem. Dle historických pramenů zde byl kdysi místo kříže umístěn kohout. Hlavní portál je zakončen lomeným gotickým obloukem. Stejný oblouk se nachází jak z levé, tak z pravé strany věže, ale neslouží jako portál, je zazděn a má zřejmě pouze dekorativní funkci. Střecha kostelní věže je z tmavého plechu, zbytek střechy, nad hlavní lodí a presbytářem, je z keramické prejzové krytiny. Na rozích bílé věže a na vnějších stranách opěráků se objevuje renesanční bosáž. Mezi opěráky se nachází vždy jedno půlkruhové dřevěné okno, které bylo původně štíhlé vysoké s lomeným převýšeným obloukem. Z druhé strany, v zadní části presbytáře je přilehlá sakristie, kterou kryje prodloužená střecha. Zdi chrámu jsou vybudovány z lomového kamene a byly původně bez omítky.\n\n\n\n"}
{"id": "1112788", "url": "https://cs.wikipedia.org/wiki?curid=1112788", "title": "Fernando Navarro", "text": "Fernando Navarro\n\nFernando Navarro Corbacho (* 25. června 1982, Barcelona) je katalánský fotbalový obránce a bývalý reprezentant Španělska, od roku 2015 hráč klubu Deportivo de La Coruña.\n\nNavarro byl členem španělských mládežnických reprezentací.\n\nV A-mužstvu Španělska přezdívaném \"La Furia Roja\" debutoval 4. 6. 2008 v Santanderu v přípravném zápase proti týmu USA (výhra 1:0). Svůj druhý a poslední zápas v A-týmu absolvoval 18. června na EURU 2008 proti Řecku (výhra 2:1). Španělé nakonec šampionát vyhráli a Navarro se tak mohl těšit ze zisku zlaté medaile.\n\nŠpanělsko \n\n"}
{"id": "1112790", "url": "https://cs.wikipedia.org/wiki?curid=1112790", "title": "Rubén de la Red", "text": "Rubén de la Red\n\nRubén de la Red Gutiérrez (* 5. června 1985, Móstoles) je bývalý španělský fotbalový obránce a reprezentant, vítěz EURA 2008 v Rakousku a Španělsku.\n\nKariéru ukončil v roce 2010 kvůli problémům se srdcem.\n\nBěhem své kariéry hrál v Realu Madrid. Pouze v sezóně 2007/08 hrál v Getafe CF.\n\nRubén de la Red byl členem španělských mládežnických reprezentací U19 a U21.\n\nV A-mužstvu Španělska přezdívaném \"La Furia Roja\" debutoval 31. 5. 2008 v přípravném zápase před EUREM 2008 proti týmu Peru (výhra 2:1). Na EURU 2008 nastoupil 18. června proti Řecku (výhra 2:1) a vstřelil jeden gól. Španělé nakonec šampionát vyhráli a Rubén se tak mohl těšit ze zisku zlaté medaile.\n\nŠpanělsko \n\n"}
{"id": "1112792", "url": "https://cs.wikipedia.org/wiki?curid=1112792", "title": "Vladimír Kayser", "text": "Vladimír Kayser\n\nVladimír Kayser (* 18. března 1951) je bývalý slovenský fotbalista. Profesí je sportovní lékař. Působil jako lékař fotbalistů ŠK Slovan Bratislava.\n\nV československé lize hrál za Spartak Trnava. Gól nedal. Ve druhé nejvyšší soutěži hrál za Matador Bratislava.\n\n\n"}
{"id": "1112793", "url": "https://cs.wikipedia.org/wiki?curid=1112793", "title": "Jozef Brath", "text": "Jozef Brath\n\nJozef Brath (* 5. července 1955) je bývalý slovenský fotbalista.\n\nV československé lize hrál za Spartak Trnava. Gól nedal. Ve druhé nejvyšší soutěži hrál za Matador Bratislava.\n\n\n"}
{"id": "1112795", "url": "https://cs.wikipedia.org/wiki?curid=1112795", "title": "Emanuel Mihálek", "text": "Emanuel Mihálek\n\nEmanuel Mihálek (20. července 1944 – 29. ledna 1996) byl slovenský fotbalista, univerzální fotbalista.\n\nV československé lize hrál za Spartak Trnava a Jednotu Trenčín. Nastoupil v 65 ligových utkáních, ve kterých dal 4 góly.\n\n\n"}
{"id": "1112799", "url": "https://cs.wikipedia.org/wiki?curid=1112799", "title": "Měšťanský dům u radnice v Kroměříži", "text": "Měšťanský dům u radnice v Kroměříži\n\nMěšťanský dům u radnice je budova č.p. 20 stojící na rohu Kovářské ulice a Velkého náměstí v centru města Kroměříž. Budova je chráněna jako nemovitá Kulturní památka České republiky pod číslem 18636/7-6009.\n\nV Měšťanském (někdy označovaném jako Starý šenkovní dům) domě u kroměřížské radnice se v roce 1612 připomíná měšťan Lukáš Ouštěcký. V roce 1661 jej koupil biskupský obroční písař Jakub Zubřický a jeho vdovu Marianu si potom vzal dobrodružný biskupský mincovní vardajn (někdy vardín, vardejn nebo gvardejn - zástupce mincmistra odpovědný za provoz biskupské mincovny Šimon Ondřej Sinapi (jako vardajn užíval mincovní značku SAS - Simon Andreas Sinopi). Jeho památka je v Kroměříži znamenána dvěma krásnými barokovými sousošími, zhotovenými francouzsko-švédským sochařem Jeanem Baptistem Dusartem (psáno i Dieussard) v roce 1696. Jsou dnes umístěny v ulicích Na Kopečku a Chobot a dosud objednatelem nezaplaceny. Štukové pole mezi okny v patře původně neslo malovaný výjev Korunování Panny Marie, nad nárožním pilířem je druhotně umístěn erb kardinála Františka Dietrichsteina s nápisem „FRAN*CARD*A DIETRICHSTAIN EPUS OLOM*PRINCEPS“ (František kardinál z Ditrichštejnu, biskup olomoucký, kníže). V roce 1770 koupil za 4000 zl. r. dům obchodník z železem Jiří Rösner. Dědictví po něm převzala jeho jediná dcera Terezie provdaná za Františka Pípala, který nechal v roce 1832 postavit na cholerovém hřbitově v Kroměříži kamenný kříž nyní stojící u potoka Stonáč v místní části Bílany. V roce 1872 koupil dům poslední německý purkmistr města dr. August Benesch, dal zdvihnout nad průčelí balustrádu se čtyřmi múzami podle návrhu architekta Gustava Meretty. Kompozici terakotových soch na balustrádě z obou stran uzavírá vždy dvojice dekorativních váz s pokličkou. Od roku 1893 vlastnil dům advokát dr. Alois Kusák, redaktor a vydavatel místního útočného časopisu Velehrad. Roku 1899 byl exekučně prodán konfekcionářovi a obchodníkovi Leopoldovi Stránskému.\n\nOd roku 1939 v tomto domě žil a zde také zemřel historiograf města František Václav Peřinka.\n\nGenerální renovace domu byla provedena v letech 1963–64. V roce 2001 byl proveden restaurátorský zásah na sochařské výzdobě balustrády. V rámci další rekonstrukce byl v roce 2016 na střeše budovy otevřen \"Bar s terasou\" s vyhlídkou na Velké náměstí s barokní kašnou a Mariánským sloupem a na Arcibiskupský zámek.\n\n"}
{"id": "1112801", "url": "https://cs.wikipedia.org/wiki?curid=1112801", "title": "Křížová cesta (Vracov)", "text": "Křížová cesta (Vracov)\n\nKřížová cesta se nachází ve Vracově na Hodonínsku v centru obce u kostela svatého Vavřince.\n\nKřížová cesta vznikla v letech 2003–2004 zásluhou místního faráře Antona Kasana. Tvoří ji čtrnáct kamenných křížů v jejichž středu je vždy skleněná vitráž. Kříže jsou doplněny sochou Ježíše Krista jako symbolem Vzkříšení. Cesta je je volně přístupná na zahradě za kostelem svatého Vavřince v centru obce.\n\n\n"}
{"id": "1112803", "url": "https://cs.wikipedia.org/wiki?curid=1112803", "title": "Morčák (rozcestník)", "text": "Morčák (rozcestník)\n\nMorčák může být:\n\n"}
{"id": "1112805", "url": "https://cs.wikipedia.org/wiki?curid=1112805", "title": "Detlef Ultsch", "text": "Detlef Ultsch\n\nDetlef Ultsch, (* 7. listopadu 1955 Sonneberg, Německo) je bývalý reprezentant Východního Německa v judu. Je majitelem bronzové olympijské medaile.\n\nJudu se věnoval od 13 let v rodném městě. V roce 1974 se stal členem Dynama Hoppegarten (vrcholové sportovní centrum) nedaleko Berlína. Odsud měl cestu do reprezentace volnou. V roce 1976 si zajistil nominaci na na olympijské hry v Montreálu, ale formu optimálně nevyladil a skončil v prvním kole.\n\nV roce 1980 odjížděl na olympijské hry v Moskvě jako aktuální mistr světa, ale z předpokládaného finále proti Sovětu Jackevičovi nakonec sešlo. Ve čtvrtfinále mu čáru přes rozpočet udělal Kubánec Isaac Azcuy, resp. rozhodčí kteří ho verdiktem (hantei) poslali do oprav. Nakonec vybojoval bronzovou olympijskou medaili. V roce 1984 přišel kvůli bojkotu východního bloku o účast na olympijských hrách v Los Angeles. Jeho styl boje byl charakteristický pro střední Evropu. Primárním cílem bylo ustát soupeřovi nástupy, unavit ho a v závěru vybodovat kokou, jukem.\n\nPo skončení sportovní kariéry pokračoval ve sportu jako trenér. Řadu let vedl německou reprezentaci. Je známý schopností vybrousit diamant i z méně nadaných sportovců.\n\n"}
{"id": "1112815", "url": "https://cs.wikipedia.org/wiki?curid=1112815", "title": "Moncton", "text": "Moncton\n\nMoncton je město v okrese Westmorland provincii Nový Brunšvik v Kanadě. V roce 2011 mělo 69 074 obyvatel. Aglomerace (\"Census Metropolitan Area\") se 138 644 obyvateli je největší v provincii a druhá největší v Pobřežních provinciích. Město se rozkládá v údolí řeky Petitcodiac přibližně v geografickém středu Pobřežních provincií.\n\n"}
{"id": "1112821", "url": "https://cs.wikipedia.org/wiki?curid=1112821", "title": "Maroubra", "text": "Maroubra\n\nMaroubra může znamenat:\n\n"}
{"id": "1112837", "url": "https://cs.wikipedia.org/wiki?curid=1112837", "title": "Finanční záruka", "text": "Finanční záruka\n\nFinanční záruka je jeden ze způsobů, jak zajistit dluh. Jde o závazkový vztah mezi třemi a více osobami (věřitel, dlužník, výstavce), v rámci kterého se \"výstavce\" (třetí osoba) zavazuje uhradit dluh za dlužníka v rozsahu a za podmínek uvedených v \"záruční listině\".\n\nPrávně je upravena v § 2029–2039 občanského zákoníku.\n\nPřed úpravou novým občanským zákoníkem byla finanční záruka upravena zákonem č. 513/1991 Sb., obchodní zákoník, jako bankovní záruka. Mohly ji tedy poskytovat pouze banky pro obchodní vztahy. Nově může být finanční záruka poskytnuta nejen bankou, ale jakoukoliv jinou fyzickou či právnickou osobou. Proto bylo přijato zakotvení finanční záruky nikoli z důvodu změny věcného obsahu institutu, ale kvůli k tomu, že dle návrhu občanského zákoníku výstavcem takové záruky může být nejen banka.\n\nZákon stanoví: „\"Finanční záruka vzniká prohlášením výstavce v záruční listině, že uspokojí věřitele podle záruční listiny do výše určité peněžní částky, nesplní-li dlužník věřiteli určitý dluh, anebo splní-li se jiné podmínky určené v záruční listině. Je-li výstavcem banka, zahraniční banka nebo spořitelní a úvěrní družstvo, jedná se o bankovní záruku.\"“\n\nZáruční listina musí mít písemnou formu. Zákon nedefinuje náležitosti takové listiny, ale z charakteru závazku vyplývá, že musí obsahovat: \n\nPodle druhu závazku se finanční záruky dělí na:\n\nFinanční záruka je vystavena na příkaz dlužníka a uzavírá ji výstavce s dlužníkem smlouvou. Pokud dlužník neuhradí svůj dluh, či jsou splněny jiné podmínky, které byly uvedeny v záruční listině, je vyzván vystavitel finanční záruky věřitelem o plnění. Pro plnění z finanční záruky musí být doručena písemná výzva k plnění vystaviteli a dle zákona se nevyžaduje výzva dlužníkovi, aby splnil dluh. Pokud vystavitel finanční záruky zcela uhradí závazek vyplývající z finanční záruky, nepřechází na něj pohledávka z původního dluhu a pohledávka zanikne splacením.\n\nSe zánikem se v zákoně počítá pouze se zánikem záruky, která je vystavena na dobu určitou, a to uplynutím doby. Nepředpokládá se, že by záruka zanikla zánikem zajišťovaného dluhu a jiné možnosti záruky mohou být určeny v listině.\n"}
{"id": "1112851", "url": "https://cs.wikipedia.org/wiki?curid=1112851", "title": "Andrés Palop", "text": "Andrés Palop\n\nAndrés Palop Cervera (* 22. října 1973, L'Alcúdia, Španělsko) je bývalý španělský fotbalový brankář, vítěz EURA 2008 v Rakousku a Švýcarsku a trojnásobný vítěz Poháru UEFA.\nPo skončení hráčské kariéry se stal fotbalovým trenérem.\n\nBěhem své kariéry hrál ve španělských klubech Valencia CF, Villarreal CF, Sevilla FC. Na sklonku kariéry přestoupil do Německa, kde v sezóně 2013/14 působil jako náhradní brankář za Berndem Lenem v Bayeru Leverkusen. Po sezóně ukončil kariéru.\n\nV A-mužstvu Španělska přezdívaném \"La Furia Roja\" neodehrál ani jeden zápas. Zúčastnil se však jako třetí brankář EURA 2008 (na turnaji si nepřipsal žádný start). Španělé nakonec šampionát vyhráli a Palop se tak mohl těšit ze zisku zlaté medaile.\n\nV únoru 2015 se stal asistentem trenéra Carlose Sempereho ve španělském klubu CD Alcoyano.\n\nŠpanělsko \n\n"}
{"id": "1112857", "url": "https://cs.wikipedia.org/wiki?curid=1112857", "title": "IMAM Ro.57", "text": "IMAM Ro.57\n\nIMAM Ro.57 byl italský jednomístný dvoumotorový přepadový stíhací letoun z období druhé světové války.\n\nRo.57 byl vyvíjen od roku 1939 ing. Giovanni Galassem ve společnosti Societa Anonima Industrie Meccaniche e Aeronautiche Meridionali (IMAM) v Neapoli. Letoun měl být rychlý a s dobrou stoupavostí, určený pro ochranu vybraných cílů na italské pevnině proti případným náletům bombardérů.\n\nPrototyp, zalétaný v roce 1941, byl řešen jako samonosný dolnoplošník smíšené konstrukce. křídlo bylo celodřevěné, trup letadla měl základní příhradovou kostru svařenou z ocelových trubek, potah tvořil dural. Pohon zajišťovala dvojice hvězdicových čtrnáctiválců Fiat A-47 RC.38 po 618 kW pod širokými kryty NACA s regulačními klapkami na zadním obvodu. Vrtule byly stavitelné, třílisté. Podvozek prototypu byl plně zatahovací, sériové stroje létaly s pevným kapotovaným ostruhovým kolem. Hlavňovou výzbroj tvořily dva pevné kulomety Breda-SAFAT ráže 12,7 mm v přídi trupu.\n\nLetové testy prokázaly značnou podmotorovanost stroje, která měla za následek nízkou maximální rychlost i stoupavost. Sériová výroba proto byla oproti původním záměrům značně omezena.\n\nVětší část strojů Ro.57 byla upravena na verzi Ro.57bis, která byla určena pro střemhlavé a bitevní akce. Kulometnou výzbroj doplnily dva kanóny MG 151 ráže 20 mm, pod trup přibyl závěs pro pumu do 500 kg a pod každou polovinu křídla byly instalovány sklopné mřížové brzdící klapky pro snížení střemhlavé rychlosti.\n\nPrvní Ro.57 byly dodány v roce 1942 k přepadovým stíhacím jednotkámv Itálii, postupně však byly upraveny na stíhací bombardovací. Pod trupem pak nesly jednu pumu o hmotnosti 500 kg.\n\nRo.57 i Ro.57bis byly nasazeny při obraně Sicílie, v menším počtu byly dislokovány také v Africe.\n\nKrátce před kapitulací Itálie v roce 1943, bylo u 97. přepadové skupiny v Crotone ještě 15 kusů Ro.57.\n\n\n\n"}
{"id": "1112864", "url": "https://cs.wikipedia.org/wiki?curid=1112864", "title": "Christian Günter", "text": "Christian Günter\n\nChristian Günter (* 28. února 1993, Villingen-Schwenningen, Německo) je německý fotbalový obránce a reprezentant, v současnosti působí v německém klubu SC Freiburg.\n\nV profesionálním fotbale debutoval v dresu SC Freiburg, kde působil i v mládežnických týmech.\n\nGünter reprezentoval Německo v mládežnických kategoriích.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nV A-týmu německé reprezentace debutoval 13. 5. 2014 v přátelském utkání v Hamburku proti Polsku (remíza 0:0).\n\n"}
{"id": "1112870", "url": "https://cs.wikipedia.org/wiki?curid=1112870", "title": "Slovník českých knihovníků", "text": "Slovník českých knihovníků\n\nSlovník českých knihovníků (zkratka SCK) je databáze, která zpřístupňuje informace o osobnostech českého knihovnictví (minulých i současných). Jedná se o kooperační projekt Národní knihovny ČR, krajských a vybraných odborných knihoven, který byl iniciován Sdružením knihoven ČR (SDRUK) v roce 2007.\n\n\n\n"}
{"id": "1112872", "url": "https://cs.wikipedia.org/wiki?curid=1112872", "title": "Židovská radnice v Kroměříži", "text": "Židovská radnice v Kroměříži\n\nBudova bývalé Židovské radnice (hebrejsky bejt ha-am) v Kroměříži se nachází v Moravcově ulici č.p. 259 v blízkosti centra města. Je chráněna jako nemovitá Kulturní památka České republiky pod číslem 33532/7-6009.\n\nBarokní budova byla postavená Židům za věrné služby v období po třicetileté válce (tragický osud kroměřížských Židů během třicetileté války barvitě líčí Kroměřížská selicha) biskupem Karlem Lichtenštejnem v letech 1687-88, snad podle plánů italského stavitele Giovanniho Pietra Tencally. Má architektonicky významné průčelí členěné pilastry. Přízemí je zaklenuto valenou klenbou. Nad vchod, opatřeným portálem, byl v prvních desetiletích 18. století zasazen pískovcový znak kardinála Wolfganga Hannibala von Schrattenbach. Bývalo zde středisko židovské obce od dávných dob. Král Jan Lucemburský povolil již v roce 1322 biskupu Konrádovi, aby usadil na svém zboží jednoho žida lichevního. Tím bylo v českých zemích poprvé překročeno tzv. židovské právo, dle kterého mohli Židy (servi camerae regiae) ve svých městech držet pouze králové. Když v roce 1606 dal kardinál František z Ditrichštejna kroměřížským židům výsadní listinu, bylo tu už 21 židovských domů i se špitálem, později 35 domů a v každém několik rodin. V ghettu byla i synagoga a židovský hřbitov. Moravcova ulice původně Velká Židovna (pojmenovaná podle Františka Moravce (1734–1814) historika a profesora kroměřížského piaristického gymnázia) tvořila spolu s dnešní Tylovou ulicí původně Malou Židovnou, později ulicí Svatomichalskou a částí ulice Farní židovské ghetto oddělené od křesťanské části města separační zdí (její část stále stojí na Riegrově náměstí u kostela Nanebevzetí Panny Marie). Když bylo v roce 1849 zrušeno výjimečné postaveni Židů, začaly se rodiny stěhovat i do vnitřního města, na náměstí, do přilehlých hlavních ulic. Téměř sto let (až do roku 1880) byla v budově i židovská škola (v roce 1947 při generální visitaci visitoval kardinál Maxmilián Josef Sommerau-Beckh také židovskou školu a židé mu vystavěli slavnostní bránu) a rituální lázeň. V letech 1974–1980 byla budova rekonstruována a sídlil zde Školský úřad, poté Okresní kulturní středisko. V současné době je budova v soukromém vlastnictví.\nDějiny židovské obce v Kroměříži vylíčil rabín dr. Adolf Frankel-Grün (1847 Uherský Brod-1916 Kroměříž) v knize \"Geschichte der Juden in Kremsier\" (Dějiny Židů v Kroměříži), která vyšla ve Vratislavi v roce 1896. Život v kroměřížském ghettu věrně popisuje ve svých povídkách i zdejší rodák, německy píšící židovský publicista Max Grünfeld (1856-1933), pravidelně přispívající do časopisu Zeitschrift für die Geschichte der Juden in der Tschechoslowakei (česky Časopis pro dějiny Židů v Československu). Knihy jeho povídek vyšly v 90. letech 19. století pod názvy \"Mährische Dorfjuden\" (česky Příběhy z kroměřížského ghetta, Olomouc, Votobia 1997), \"Die Leute des Ghetto\" (česky Lidé ghetta, Olomouc, Votobia 2000) a \"Leben und Lieben im Ghetto\" (česky Život a láska v ghettu, Brno, Tribun EU 2009).\n\nV roce 2017 byla budova rekonstruována a 6. listopadu 2017 byly před vchodem do budovy instalovány čtyři kameny zmizelých připomínající rodinu posledního židovského rabína Joachima Astela (1. 11. 1901 Přemyšl – 24. 6. 1942 Osvětim).\n\n\n"}
{"id": "1112873", "url": "https://cs.wikipedia.org/wiki?curid=1112873", "title": "Fasciace", "text": "Fasciace\n\nFasciace (svazčitost) je abnormalita růstu rostlin, u rostlin příznak choroby, poškození nebo genetické poruchy. Projevuje se srůstem několika lodyh nebo letorostů, popřípadě jejich zploštěním. Větve nebo stonky mají nápadně zploštělý průřez. Jev je také někdy nazýván svazčitost. Pupeny jsou rozmístěny nepravidelně. Fasciaci lze udržet vegetavním množením. Podle některých zdrojů je specifickou, geneticky ustálenou formou fasciace jsou růžice některých druhů zeleniny, květáku a brokolice, nebo květenství některých okrasných rostlin.\n\nPůvodcem fasciace jsou fyziologické šoky a napadení chorobami a škůdci. Mimo napadení roztoči, houbami, viry, bakteriemi může fasciaci způsobit ozáření, nedostatek vody nebo poškození chemickými přípravky na ochranu rostlin.\n\nFasciace může být příznakem napadení rostliny chorobou, například virem nebo fytoplazmou. Jev u genetických poruch patří do skupin projevů, které jsou nazývány chiméry nebo chimérismus.\n\n"}
{"id": "1112877", "url": "https://cs.wikipedia.org/wiki?curid=1112877", "title": "Šota Chabareli", "text": "Šota Chabareli\n\nŠota Chabareli (: ), (* 26. prosince 1958 Dzlevisdžvari (Kareli), Sovětský svaz) je bývalý reprezentant Sovětského svazu v judu. Je olympijským vítězem z roku 1980.\n\nV mládí se věnoval gruzínskému zápasu. Judo ho zaujalo v době po olympijských hrách v Mnihově v roce 1972, kde získal zlatou olympijskou medaili jeho krajan Šota Čočišvili. Místní učitel juda Givi Zautašvili ho však nepřijal kvůli pokročilejšímu věku.\n\nS judem se blíže seznámil až během vojenské služby koncem roku 1977. V armádním klubu ho vedl Džemal Natelašvili. Po fyzické i zápasnické stránce byl hotový, s úchopem na zádech problémy neměl a do několika měsíců se stal členem sovětské sborné. Judo se však nikdy pořádně nenaučil, na druhou stranu ho obohatil o několik nových technik. Velmi populární byl svého času strh \"Khabareli\".\n\nV roce 1979 poprvé reprezentoval svou vlast na velké akci. Na mistrovství světa v Paříži sice propadl, ale v olympijském roce uhájil pozici jedničky před Alexejem Volosovem a startoval na domácích olympijských hrách v Moskvě. K favoritům na vítězství nepatřil ani při neúčasti favoritů z Japonska a Jižní Koreje (bojkot). Sovětský svaz však čtvrtý den čekal na zlatou medaili a rozhodčí byli v mnoha případech benevolentní. Turnajem se doslova probojoval do finále, kde ve vyrovnaném zápase porazil na juko Kubánce Ferrera a získal zlatou olympijskou medaili.\n\nSe sportovní kariérou se rozloučil v roce 1986.\n\nOd roku 1987 vedl gruzínskou reprezentaci v rámci Sovětského svazu až do jeho rozpadu v roce 1991. V dalších letech podnikal a ke kormidlu se vrátil v roce 1997. V zlatém období gruzínského juda přivedl k olympijskýmm zlatým medailím Zuraba Zviadauriho a Irakli Cirekidzeho. Byl několikrát vyhlášen evropským trenérem roku. Jeho práce u reprezentace skončila s novými pravidly juda zavedenými od roku 2010.\n\nV roce 2012 podporoval ve volbách vítěznou stranu \"Georgian Dream\". Je členem parlamentu.\n\n"}
{"id": "1112879", "url": "https://cs.wikipedia.org/wiki?curid=1112879", "title": "Mariano Hood", "text": "Mariano Hood\n\nMariano Hood (* 14. srpna 1973 Buenos Aires) je vysloužilý profesionální argentinský tenista - levák, který se specializuje na čtyřhru.\n\nBěhem své kariéry vyhrál 13 z 26 finále ve čtyřhře, kterých se zúčastnil. Profesionálně začal hrát v roce 1993, momentálně žije ve svém rodném městě, Buenos Aires. Jeho příjem dosáhl výše 806,888 dolarů, byl trénován Danielem Orsanicem. První titul ve čtyřhře získal v roce 1998 v Santiagu v Chile, poslední získal v roce 2005 v Palermu. 27. října 2003 dosáhl svého nejlepšího umístění ve světové dvacítce.  Přestože měl i jiné partnery, nejvíce svých titulů vyhrál se Sebastiánem Prieto a Lucasem Arnoldem Kerem.\n\nPo nezákonném požití finasteridu byl poté, co se v roce 2005 dostal do čtvrtfinále French Open, vyloučen ITF. Proto měl v plánu odejít do profesního důchodu. Přesto se v roce 2008 vrátil. Naposledy hrál v roce 2009.\n\nNa svém prvním turnaji v tomto roce nastoupil v semifinále s José Acasusem na Copa Telmex. O týden později utvořil tým s Eduardem Schwankem, s nímž v Santiagu v Chile Challenger vyhrál ITF Men's Circuit. O svého partnera přišel o dva týdny dřív a spojil se tak s Guillermo Coriou, s nímž se dostal do Naples Challenger semifinále. Následně se s Luisem Hornou dostal do semifinále Monza Challenger. Těsně po tom získal svůj druhý titul v Chaissu ve Švýcarsku s Alberto Martínem v Challenger event. O dva týdny později přišel třetí triumf, když zvítězil nad Marcem Fornellem and Caio Zampierim společně s Guillermo Garcíou Lópezem. Po několika dalších turnajích dostal divokou kartu s Rafaelem Nadalem na šampionát Queen's Club v roce 2008.\n"}
{"id": "1112880", "url": "https://cs.wikipedia.org/wiki?curid=1112880", "title": "Mystéria", "text": "Mystéria\n\nMysterijní náboženství, posvátná mystéria či jenom mystéria byly náboženské školy řecko-římského světa, jejichž učení bylo vyhrazeno pouze zasvěceným (\"mystai\"). Hlavním znakem tohoto náboženství je mlčenlivost ohledně iniciačního rituálu a rituální praxe, kteréžto nemohou být zjeveny člověku mimo kult. Nejznámější mystéria antického světa byla eleusínská mystéria, která svým stářím předcházela dokonce i temné období. Mysterijní školy vzkvétaly během pozdního starověku; Julianus Apostata (4. st.) je znám tím, že byl zasvěcen hned do tří odlišných mystérií – obzvláště do Mithrova kultu.\n\nJustin Mučedník ve 2. století otevřeně poznamenal, že tyto kulty jsou „démonické imitace“ pravé víry a že „ďáblové, napodobujíce to, co bylo řečeno Mojžíšem, tvrdí, že Proserpina byla dcera Jupitera a podněcovali lidi k tomu, aby vytvořili její podobiznu jménem Koré“ (\"První apologie\"). Mezi 1. a 4. stoletím křesťanství stálo v přímé opozici k přívržencům mysterijních škol.\n\nPojem mystérium (latinsky \"mysterium\") vychází z řeckého \"mysterion\", tedy „tajný rituál“ či „tajné učení“. Jedinec následující mystéria byl zván \"mystes\", tedy „ten, který byl zasvěcen“. Tento výraz byl odvozen ze slovesa \"myein\", „zavřít, uzavřít“, v odkazu na tajemství (zavření „očí a úst“) nebo na to, že jedině zasvěcencům bylo dovoleno sledovat a účastnit se rituálů. Mystéria byla tedy školou, ve které všechny náboženské funkce byly uzavřeny nezasvěceným a ve které byl vnitřní chod držen v tajnosti před vnějším světem.\n\n Mysterijní náboženství tvoří jeden ze tří typů helénistického náboženství, přičemž druhým typem byl císařský kult či regionální náboženství (podle národa nebo státu) a třetím typem bylo filosofické náboženství, jako např. novoplatonismus. To je také reflektováno Varronovým rozčleněním teologie na tři části: civilní/politická teologie (týkající se státního náboženství a jeho stabilizačního vlivu na společnost), přirozená teologie (filosofické spekulace ohledně podstaty božského) a mystická teologie (zaměřená na mýtus a rituál).\n\nMystéria spíše doplňovala občanské náboženství, než aby s ním soupeřila. Jedinec mohl jednoduše pozorovat rituály státního náboženství, být zasvěcen do jednoho či více mystérií a zároveň být stoupencem určité filosofické školy. Na rozdíl od veřejných rituálů či civilního náboženství, na nichž se předpokládala účast všech členů společnosti, zasvěcení do mystérií bylo v rámci řecko-římského polyteismu dobrovolné. Mnoho aspektů lidového náboženství se v rámci mystérií znovu opakuje, jako např. oběti, rituální pokrmy, rituální očista atd., pouze s tím rozdílem, že se odehrávaly v tajnosti a byly určeny jen úzkému kruhu zasvěcenců. To má značný význam v kontextu raného pronásledování křesťanů. Křesťanství bylo římskou vládnoucí skupinou považováno za zcela nepřijatelné, ne kvůli svým principům a zásadám, ale kvůli tomu, že se raní křesťané rozhodli považovat svoji víru za překážku v účasti na císařském kultu, což bylo římskou vládnoucí vrstvou vnímáno jako podvratná činnost.\n\nMysterijní školy nabízely možnost, jako zachovat starobylé náboženské rituály a máme důvod domnívat se, že byly velmi konservativní. Eleusínská mystéria přetrvala více než tisíciletí a zatímco se během této doby rituály veřejného náboženství značně změnily, od náboženství doby bronzové, přes dobu železnou, k hrdinskému kultu helénistického období, až k císařskému kultu římské doby, rituál mystérií zůstal, podle toho co víme, nezměněn.\n\nZ tohoto důvodu je možné se domnívat, že starší řecká mystéria odrážela některé určité aspekty indoevropského náboženství, s paralelou v indo-íránském náboženství. Mysterijní školy řecko-římského světa zahrnují eleusínská mystéria, dionýská mystéria a orfická mystéria. Někteří z mnoha bohů, kteří byli Římany převzati z jiných kultur, byli také uctíváni v rámci mystérií, jako například egyptská Eset, perský Mithras, thrácký Sabazius a fryžská Kybelé.\n\nV 19. a na počátku 20. st. byly mysterijní školy předmětem fascinace německých a francouzských učenců. Tato literatura měla ohromný význam na evropskou kulturu v pozdním 19. st. Psychiatr a psychoanalytik Carl Gustav Jung si z této literatury vypůjčil řadu metafor, aby přeformuloval svoje teorie a založil na nich své charismatické hnutí.\n\n"}
{"id": "1112881", "url": "https://cs.wikipedia.org/wiki?curid=1112881", "title": "Křížová cesta (Adršpach)", "text": "Křížová cesta (Adršpach)\n\nKřížová cesta v Adršpachu na Náchodsku vede přírodní rezervací Křížová cesta po lesní cestě mezi skalami na Křížový vrch, který je 1,5 kilometrů severovýchodně od Dolního Adršpachu. Je chráněna jako nemovitá Kulturní památka České republiky.\n\nKřížovou cestu tvoří litinové, částečně polychromované reliéfy zasazené do skal (formou bas-reliefu), zhotovené v 17. století.\n\nNa vrcholu skal je umístěný železný kříž z roku 1857 na pískovcovém podstavci s plastikami svaté Anny, Josefa a Jana Nepomuckého.\n\n"}
{"id": "1112889", "url": "https://cs.wikipedia.org/wiki?curid=1112889", "title": "Tomahowgh", "text": "Tomahowgh\n\nTomahowgh je debutové studiové album české rockové skupiny Dead Daniels z roku 2015.\n\n\n\nDead Daniels\n"}
{"id": "1112893", "url": "https://cs.wikipedia.org/wiki?curid=1112893", "title": "Absaroka Range", "text": "Absaroka Range\n\nAbsaroka Range je pohoří ve Skalnatých horách. Rozkládá se z jihu Montany přes severovýchodní část Yellowstonského národního parku na severozápad Wyomingu. Nejvyšší horou je Francs Peak se 4 009 m.\nCelkem 47 vrcholů je vyšších než 3 700 m.\nJméno pohoří pochází od původních obyvatel Absaroků (\"Apsáalooke\"), kteří náleželi k siuské jazykové skupině.\n\nAbsaroka Range se rozkládá na hranicích obou států, Montany a Wyomingu, od severozápadu na jihovýchod. Má délku okolo 280 km. Ze své západní strany tvoří hranici Yellowstonského národního parku, z východní strany ohraničuje Bighornskou pánev.\n\nGeologicky je Absaroka Range tvořeno brekcií, severní části pak především granitem a rulou.\n"}
{"id": "1112899", "url": "https://cs.wikipedia.org/wiki?curid=1112899", "title": "Záslužný řád Německého orla", "text": "Záslužný řád Německého orla\n\nZáslužný řád Německého orla (, od roku 1943 , zkratka DAO) bylo vyznamenání nacistického Německa určené především zahraničním diplomatům. Řád zřídil Adolf Hitler 1. května 1937, přestal být udělován po zhroucení nacistického režimu na konci druhé světové války.\n\nVyznamenání bylo určeno významným cizincům, zčásti diplomatům, u kterých se předpokládaly sympatie k nacismu. Jedním z nich byl například v červenci 1938 Henry Ford.Kromě cizinců obdrželi zvláštní verzi řádu () říšský protektor a říšský ministr zahraničí. Zvláštní verzi obdrželi Konstantin von Neurath, Joachim von Ribbentrop u příležitosti jmenování ministrem zahraničí v roce 1938 a v roce 1943 Dr. Wilhelm Frick poté, co se stal říšským protektorem.\n"}
{"id": "1112900", "url": "https://cs.wikipedia.org/wiki?curid=1112900", "title": "Leopold Maria Zeithammer", "text": "Leopold Maria Zeithammer\n\nLeopold Maria Zeithammer (19. prosince 1834 Písek – 17. března 1905 České Budějovice), byl český hospodářský správce, pedagog, publicista a spisovatel.\n\nLeopold Maria Zeithammer se narodil 19. prosince 1834 v Písku. Jeho otec Řehoř Zeithammer byl profesorem na píseckém gymnáziu. Rodina přesídlila do Prahy a mladý Leopold tam absolvoval gymnázium, poté studoval na německé hospodářské škole v Libverdě a následně složil zkoušky u pražské českoněmecké Vlastenecko-hospodářské společnosti (\"K. und k. Ökonomisch-patriotische Gesellschaft für Böhmen\"). Poté vstoupil do schwarzenberských služeb, dál se vzdělával a cestoval po Bavorsku, Švýcarsku a Belgii. Absolvoval hospodářkou akademii v uherských Starých Hradech (\"Mosonmagyaróvár\"). Působil při schwarzenberském hospodářském úřadě v Cítolibech u Loun, byl správcem panství v Libějovicích u Vodňan a vyučoval na knížecí rolnické škole v Rábíně. Za působení na rolnické škole vynalezl vyorávač na cukrovku, za nějž byl v roce 1873 oceněn pochvalným uznáním na světové výstavě ve Vídni. Od 1. ledna 1871 byl přeložen do Českého Krumlova na schwarzenberské ústřední ředitelství. Následně působil v Třeboni na hospodářském ředitelství. Od 1. července 1880 byl jmenován hospodářským správcem ve Vimperku, kde setrval až do odchodu na odpočinek. Psal česky i německy a účastnil se práce v odboru \"Národní jednoty pošumavské\". Svojí stěžejní práci \"České Budějovice a okolí\" věnoval tehdejšímu poslanci říšské rady JUDr. Bedřichu Schwarzenbergovi. Leopold Maria Zeithammer žil od roku 1897 v Českých Budějovicích a 17. března 1905 tam i zemřel.\n\n"}
{"id": "1112906", "url": "https://cs.wikipedia.org/wiki?curid=1112906", "title": "Teton Range", "text": "Teton Range\n\nTeton Range je pohoří na severozápadě Wyomingu, v severozápadní části Spojených států amerických. Severní částí zasahuje Teton Range do Yellowstonského národního parku, jižní část, která zahrnuje i nejvyšší horu pohoří Grand Teton (4 197 m), je pak součástí Národního parku Grand Teton.\nPohoří náleží do Skalnatých hor.\n\nTeton Range se rozkládá od severu k jihu, má délku 50 km a šířku 15 až 25 km. Dalšími nejvyššími vrcholy po Grand Tetonu jsou \"Mount Owen\" (3 940 m), \"Middle Teton\" (3 903 m), \"Mount Moran\" (3 842 m), \"South Teton\" (3 814 m).\nNa východním úpatí pohoří se nachází několik jezer, největší je jezero \"Jackson\". Teton Range je obklopeno dalšími rozlehlými horami, proto bylo objeveno až na počátku 19. století.\n"}
{"id": "1112910", "url": "https://cs.wikipedia.org/wiki?curid=1112910", "title": "Natalia Gončarovová", "text": "Natalia Gončarovová\n\nNatalia Sergejevna Gončarovová, rusky Наталья Сергеевна Гончарова (4. červen 1881, Něgajevo – 17. říjen 1962, Paříž) byla rusko-francouzská malířka, kostýmní výtvarnice a scénografka. Je autorkou nejdražšího obrazu, který namalovala žena – její obraz \"Španělka\" byl v únoru 2010 vydražen v dražební síni Christie's za 6,43 milionu liber.\n\nPocházela z významné ruské rodiny, která umění podporovala. Její prateta byla manželkou básníka Alexandra Sergejeviče Puškina, otec byl architekt.\n\nDětství trávila na statku svých prarodičů v Ladyžině u Tuly, kde ji trvale ovlivnil ruský folklór. Roku 1898 se na přání otce zapsala ke studiu lékařství, ale brzy přestoupila na studium sochařství na Moskevské škole malířství, sochařství a architektury. Zde se roku 1900 seznámila s malířem Michailem Larionovem, který ji také přesvědčil, aby se místo sochařství věnovala malířství. S ním pak žila do konce života, od roku 1955 jako manželka. \n\nAbsolvovala roku 1903. Silně na ní zapůsobila vlna avantgardy, zejména postimpresionismus, kubismus a fauvismus. Gončarová brzy přišla se svým osobitým rozvinutím těchto směrů, které kombinovala s prvky tradiční ruské lidové kultury, zejména s tradicí pravoslavných ikon.\n\nV roce 1910 s Larionovem založili uměleckou skupinu \"Pikový spodek\", ale záhy oba přestoupili do radikálnější avantgardní skupiny \"Oslí ocas\". Kolem roku 1913 se podílela na sepsání tzv. \"Rayonistického manifestu\", ale protože jedinými představiteli rayonismu byla sama Natalia a Larionov, směr brzy zanikl.\n\n20. dubna 1914 Gončarovová a Larionov přesídlili do Paříže, kde začala pracovat pro \"Ballets Russes\" Sergeje Ďagileva. Pro tuto slavnou scénu navrhovala kulisy a kostýmy. Ďagilev oba partnery dokázal dobře zabezpečit, avšak roku 1930 zemřel a finanční situace Gančarovové a Larionova se zhoršila. Ona se pak pokusila živit ilustracemi knih. 8. září 1938 jí bylo uděleno francouzské občanství.\n\nPo druhé světové válce se oba partneři propadli do úplné chudoby. V roce 1950 Larionova ranila těžká mrtvice a musel být natrvalo umístěn v pečovatelském domě. Gončarovová jedla v té době jen jediné jídlo denně - polévku, kterou dostávala zdarma v jedné pařížské restauraci. V červnu 1955, bídě navzdory, uzavřeli po padesáti letech partnerství Gončarovová a Larionov sňatek.\n\nV závěru života už Gončarovová téměř netvořila, avšak posledním tvůrčím impulsem se pro ni stal let družice Sputnik v roce 1957. Ten v ní probudil vlastenecké city, a tak namalovala více než dvacet pláten oslavujících let Sputniku. To bylo její poslední dílo, které vytvořila za obrovských bolestí na lůžku, sužovaná rakovinou a artritidou.\n\nZemřela roku 1962, její tělo bylo pohřbeno na hřbitově v Ivry. Michail Larionov zemřel o dva roky později a byl pohřben po Nataliině boku.\n"}
{"id": "1112914", "url": "https://cs.wikipedia.org/wiki?curid=1112914", "title": "GIBS (rozcestník)", "text": "GIBS (rozcestník)\n\nZkratka ze čtyř písmen G, I, B a S může mít více významů:\n\n"}
{"id": "1112916", "url": "https://cs.wikipedia.org/wiki?curid=1112916", "title": "Hagen Melzer", "text": "Hagen Melzer\n\nHagen Meltzer (* 16. června 1959, Budyšín) je bývalý východoněněmecký atlet, jehož specializací byl běh na 3000 metrů překážek, tzv. steeplechase, mistr Evropy z roku 1986.\nJeho speciální disciplínou byl běh na 3000 metrů překážek. Na mistrovství Evropy v roce 1982 skončil ve finále běhu na 3000 metrů překážek čtvrtý, v premiéře světového šampionátu v Helsinkách o rok později doběhl jedenáctý. Životním úspěchem pro něj byl titul mistra Evropy v běhu na 3000 metrů překážek z roku 1986. Na mistrovství světa v Římě v roce 1987 získal stříbrnou medaili v osobním rekordu 8:10,32. Při startech na světových soutěžích v následujících letech se mu už medaili získat nepodařilo.\n\n"}
{"id": "1112919", "url": "https://cs.wikipedia.org/wiki?curid=1112919", "title": "Wasatch Range", "text": "Wasatch Range\n\nWasatch Range je pohoří na západě Spojených států amerických, ve státě Utah a částečně i Idaho. Rozkládá se z Bannock County v jihovýchodním Idahu, podél východní hranice Velké pánve, do Sanpete County ve středním Utahu.\nWasatch Range je součástí Skalnatých hor. Tvoří jejich západní okraj, z východní strany uzavírá Velkou pánev.\n\nRozkládá se od severu k jihu v délce okolo 260 km. Západně od Wasatch Range leží Velké Solné jezero, východně navazuje na pohoří v kolmém směru pohoří Uinta Mountains. Nejvyšší horou Wasatch Range je Mount Nebo s nadmořskou výškou 3 636 m.\nK dalším významným vrcholům náleží Mount Timpanogos (3 582 m), Lone Peak (3 430 m), Twin Peaks (3 450 m) a Mount Olympus (2 751 m). \n\nVegetaci v oblasti tvoří především jehličnaté lesy mírného pásma. Rostou zde douglaska tisolistá (\"Pseudotsuga menziesii\"), jedle plstnatoplodá (\"Abies bifolia\"), smrk Engelmannův (\"Picea engelmannii\"), smrk pichlavý (\"Picea pungens\"), topol osikovitý (\"Populus tremuloides\") a v předhůří také bílý dub (\"Quercus gambelii\"). \n"}
{"id": "1112921", "url": "https://cs.wikipedia.org/wiki?curid=1112921", "title": "Fábio Paím", "text": "Fábio Paím\n\nFábio Miguel Malheiro Paím (* 15. února 1988, Estoril) je profesionální portugalský fotbalista s angolskými kořeny, momentálně bez angažmá. \n\nMěří 1,76 m a váží 66 kg. Hraje na pozici křídelníka. Nosí číslo 7. Má sourozence Diogo Paíma, který se také věnuje fotbalu. \n\nPozn.: → šipka znamená hostování\n\n\n\n"}
{"id": "1112922", "url": "https://cs.wikipedia.org/wiki?curid=1112922", "title": "Anna Marie z Lichtenštejna", "text": "Anna Marie z Lichtenštejna\n\nAnna Marie Antonie z Lichtenštejna (11. září 1699 ve Vídni – 20. ledna 1753 tamtéž) byla kněžna z Lichtenštejna. Byla panující lichtenštejnskou kněžnou v několika obdobích.\n\nAnna Marie se poprvé vdala 9. září 1716 za hraběte Jana Arnošta z Thun-Hohenštejna (1694–1717), který ovšem zemřel rok poté a manželství zůstalo bezdětné.\n\nRok po smrti svého prvního manžela se 19. dubna 1718 znovu vdala, tentokrát za svého bratrance, knížete Josefa Václava I. z Lichtenštejna (1696–1772). Měli pět dětí, z nichž všechny zemřely v raném dětství:\n\nAnna Marie zemřela 20. ledna 1753 ve věku 53 let a byla pochována ve vídeňském \"Paulanerkirche\", kde byla nedlouho předtím pochována taktéž její matka, hraběnka Eleonora Barbora. Postupem času byly ovšem hrobky ze zmíněného kostela zapečetěny a v současné době jsou již považovány za zničené.\n\n"}
{"id": "1112928", "url": "https://cs.wikipedia.org/wiki?curid=1112928", "title": "Shoshone Mountains", "text": "Shoshone Mountains\n\nShoshone Mountains () je pohoří v centrální části Nevady, ve Spojených státech amerických. Leží v krajích Nye County a Lander County.\nNejvyšší horou je \"North Shoshone Peak\" (3 143 m). K dalším vrcholům náleží: \"South Shoshone Peak\" (3 067 m), \"Buffalo Mountain\" (2 754 m) nebo \"Mount Ardivey\" (2 867 m). Pohoří se rozkládá ze severu k jihu, má délku přes 200 km.\nNázev pohoří je podle indiánského národa Šošonů.\n"}
{"id": "1112937", "url": "https://cs.wikipedia.org/wiki?curid=1112937", "title": "Adresář knihoven a informačních institucí v ČR", "text": "Adresář knihoven a informačních institucí v ČR\n\nCentrální adresář knihoven a informačních institucí v ČR (báze ADR) je databáze spravovaná Oddělením souborných katalogů Národní knihovny České republiky, která obsahuje záznamy o knihovnách a informačních institucích v České republice. Databáze vznikla v roce 1996 sloučením databází Oddělení souborných katalogů NK ČR a Knihovnického institutu NK ČR a je budována především v návaznosti na Souborný katalog České republiky (SK ČR, dříve CASLIN) - slouží k propojení jeho služeb. V roce 2015 byl původní Adresář knihoven a informačních institucí ČR sloučen s Evidencí knihoven Ministerstva kultury ČR. V současné době zahrnuje údaje o téměř 8 000 institucích zahrnujících kromě různých typů knihoven také informační střediska podniků.\n\n\n\n"}
{"id": "1112938", "url": "https://cs.wikipedia.org/wiki?curid=1112938", "title": "Llansadwrn", "text": "Llansadwrn\n\nLlansadwrn je vesnice v hrabství Carmarthenshire ve Walesu. Leží přibližně v polovině cesty mezi vesnicemi Llanymddyfri a Llandeilo, nedaleko od hlavní silnice A40. Podle legendy vesnici založil křesťanský vůdce Sadwrn. Podle sčítání obyvatel z roku 2011 zde žilo 517 lidí.\n"}
{"id": "1112942", "url": "https://cs.wikipedia.org/wiki?curid=1112942", "title": "Etnokřesťané", "text": "Etnokřesťané\n\nEtnokřesťané jsou vyznavači křesťanství, kteří etnicky nepocházejí z židovského národa a nejsou tedy židokřesťané. Jedná se o termín, jímž odborníci, v Česku například Ctirad Václav Pospíšil, nahrazují tradičnější, zato však zkreslující výraz „pohanokřesťané“, který je vhodný pouze pro označení těch křesťanů, kteří se na křesťanskou víru obrátili z pohanství. Protože první křesťané nežidovského původu se rekrutovali ze sympatizantů s judaismem a měli těsnější nebo volnější předchozí kontakt s místní synagógou, jejímiž členy již nebyli vnímání jako pohané, ale jako „bohabojní“ ( , \"Jir’ej Adonaj\") neboli lidé z národů, kteří věří „v jediného Boha“, je vhodnější označovat křesťany, kteří nemají židovský původ, jako „etnokřesťany“.\n"}
{"id": "1112944", "url": "https://cs.wikipedia.org/wiki?curid=1112944", "title": "Cendín Damdin", "text": "Cendín Damdin\n\nCendín Damdin nebo Damdin Cend (31. března 1957 – 22. února 2018) byl mongolský zápasník – judista a sambista, stříbrný olympijský medailista z roku 1980.\n\nPocházel z ajmagu Chentí z chalchské kočovné rodiny. Od dětství se věnoval tradičnímu mongolskému zápasu böch. V mongolské judistické a sambistické reprezentaci se pohyboval od roku 1977 v lehké váze do 71 kg. V roce 1979 získal titul mistra světa v zápasu sambo ve váze do 68 kg. V roce 1980 startoval na olympijských hrách v Moskvě v judo v nižší pololehké váze do 65 kg ve výborné formě. Ve druhém kole vybodoval favorizovaného Francouze Yvese Delvingta a v semifinále Poláka Janusze Pawłowského. Ve finále proti domácímu Nikolaji Soloduchinovi byl po celou hrací dobu rovnoceným soupeřem a prohrál nejmenším možným rozdílem po jedné penalizaci. Získal stříbrnou olympijskou medaili. Sportovní kariéru ukončil v roce 1984 potom co kvůli mongolskému bojkotu nemohl startovat na olympijských hrách v Los Angeles. Věnoval se trenérské práci.\n\nV letech 1985 až 1992 působil jako reprezentační trenér Mongolska. Od roku 1993 působil ve Spojených státech a po návratu na Univerzitě tělesné výchovy a sportu (BDTS). Mezi lety 2000 až 2004 byl tajemníkem Mongolského olympijského výboru. Oba jeho synové se věnovali úpolovému sportu vrcholově. Mladší syn Süldbajar startoval v roce 2004 na olympijských hrách v Athénách v judo. Zemřel v roce 2018.\n\n\n"}
{"id": "1112950", "url": "https://cs.wikipedia.org/wiki?curid=1112950", "title": "Křížová cesta (Křepice)", "text": "Křížová cesta (Křepice)\n\nKřížová cesta v Křepicích na Břeclavsku vede k poutnímu místu U Svaté, vzdálenému přibližně 900 metrů jihovýchodně od centra obce.\n\nKřížová cesta byla postavena roku 2002 z iniciativy otce Metoděje Kuběny. Tvoří ji čtrnáct dřevěných křížů, které zhotovil místní truhlář. Na nich jsou připevněny tabule s netradičními vypálenými kachličkami s obrazy. Patnácté zastavení je u třímetrové dřevěné sochy Krista jako symbolu Vzkříšení.\n\nCesta vede takzvaným údolím kapliček k poutnímu místu zvanému U Svaté. Zde podle pověsti vytryskl pramen z přičinění svatého Cyrila. Tak vznikla tradice, že se jedná o svatou vodu a proto se pramen jmenuje Svatá. Za vstupní branou do areálu stojí dvojice sloupů se sochou Panny Marie Neposkvrněné a Hostie, mezi kterými je zasazen Kristův obraz.\nSoučástí poutního místa zvaného \"U Svaté\" je kromě křížové cesty také údolí s kapličkami a kopie sochy Krista z Rio de Janeira, kterou doplňuje sousoší svatých Cyrila a Metoděje. Nachází se zde celkem tři kapličky, zasvěcené Panně Marii, sv. Cyrilu a Metodějovi a sv. Gorazdovi. Pod posledně jmenovanou vyvěrá Gorazdův pramen s vodou, která se svým složením podobá vodě světoznámého poutního místa Lurdy.\n\nSlavnostní pouť se zde koná v neděli nejbližší svátku Cyrila a Metoděje.\n\n\n\n"}
{"id": "1112954", "url": "https://cs.wikipedia.org/wiki?curid=1112954", "title": "Ervín Kukuczka", "text": "Ervín Kukuczka\n\nErvín Kukuczka (* 27. května 1944 Jistebná, Polsko) je český kazatel, básník a publista, v letech 1994 až 2006 zastupitel města Ústí nad Orlicí, v letech 2011 až 2017 člen Rady Českého rozhlasu.\n\nNarodil se na Těšínsku. Jeho matka Marie trpěla tuberkulózou (v roce 1946 jí podlehla), a tak byl krátce po porodu poslán do německého výchovného ústavu. Domů se vrátil až po válce. Dětství prožil v Jablunkově, bylo však poznamenáno napjatými vztahy s otcem Karlem a zejména s macechou. Vše vyvrcholilo odchodem otce v Kukuczkových 13 letech. Po dokončení osmiletky se přihlásil na Odborné učiliště pracovních záloh v Třinci, kde v letech 1958 až 1961 vystudoval obor hutník-ocelář.\n\nPo absolvování prezenční vojenské služby nastoupil do zaměstnání v Třineckých železárnách. Po třech letech však byl kvůli svému vystoupení na celopodnikové schůzi propuštěn a odešel do Prahy. Dostal se do prostředí Divadla Orfeus, kde v letech 1967 až 1969 působil jako herec. V tomto prostředí se seznámil s jednou z vůdčích postav undergroundu, a to Egonem Bondym. Vzniklo tak mnohaleté přátelství.\n\nPo Srpnu 68 se zapojil do odporu proti okupantům. V roce 1969 nastoupil na Husovu československou bohosloveckou fakultu v Praze, studia však byl nucen přerušit. Přesídlil do Svitav, kde v letech 1970 až 1971 pracoval jako dělník v textilce Vigona. Následně se vrátil do Prahy a v letech 1971 až 1974 byl zaměstnaný jako ošetřovatel v Psychiatrické léčebně v Bohnicích. Při nočních službách opisoval a ve vlastní samizdatové edici \"Louč\" vydával díla Jaroslava Seiferta, Jana Skácela, Oldřicha Mikuláška, Anny A. Achmatovové či Egona Bondyho.\n\nV roce 1974 se oženil s Lidmilou Řehákovou, farářkou Církve československé husitské, a přestěhovali se do Hostinného. V letech 1974 až 1976 tak Kukuczka pracoval jako ošetřovatel na interním oddělení Nemocnice ve Vrchlabí. Seznámil se s Václavem Havlem a několikrát byl hostem na Hrádečku. V roce 1976 byl s pomocí královéhradského biskupa Josefa Pochopa přijat jako kazatel pro náboženskou obec Vrchlabí.\n\nV roce 1978 mu hrozila ztráta státního souhlasu pro výkon duchovenské služby kvůli svým kontaktům na underground, a proto byl raději přeložen do Hlinska v Čechách. O čtyři roky později se i se ženou přestěhoval do Ústí nad Orlicí a byl ustanoven kazatelem v Žamberku a Nekoři. Na konci 80. let dálkově dokončil bohoslovecká studia a v roce 1989 byl vysvěcen na kněze. Od stejného roku slouží v Žamberku a Nekoři jako farář Církve československé husitské.\n\nAngažuje se v kulturním a duchovním životě v Ústí nad Orlicí, publikuje v regionálním tisku, organizuje literární pásma \"Putování za duší\", stále vydává svá i cizí díla v edici \"Louč\". V 90. letech začal dělat koláže. Aktivně se domluví polsky i rusky.\n\nV Listopadu 89 se aktivně zapojil do tehdejších událostí, vystoupil s projevem na orlickoústeckém náměstí, angažoval se v Občanském fóru. V komunálních volbách v roce 1994 byl zvolen jako nestraník za ODS zastupitelem města Ústí nad Orlicí. Mandát obhájil jak ve volbách roku 1998 (nestraník za Sdružení nezávislých kandidátů), tak ve volbách roku 2002 (nestraník za Sdružení nezávislých a Občanského klubu pro město Ústí nad Orlicí).\n\nVe volbách do Senátu PČR v roce 2004 kandidoval jako nestraník za SNK-ED v obvodu č. 46 – Ústí nad Orlicí. Získal 6,32 % hlasů a skončil tak na 5. místě.\n\nV červnu 2011 byl zvolen Poslaneckou sněmovnou PČR členem Rady Českého rozhlasu, získal 86 hlasů ze 171 možných. V březnu 2017 se rozhodl obhajovat post člena Rady Českého rozhlasu, jelikož v červnu 2017 mu skončilo funkční období. V následné volbě však neuspěl.\n\nJINDRA, Martin: Samorost Erwin Kukuczka. \"Voknoviny,\" 2017, č. 14, s. 36–39.\n\nJINDRA, Martin: Samorost Erwin Kukuczka a samizdatová edice Louč. In: Petráš, Jiří – Svoboda, Libor (eds.): Bezčasí. Československo v letech 1972–1977. ÚSTR a Jihočeské muzeum v Českých Budějovicích, Praha 2018, s. 45–53.\n\nKESSELGRUBEROVÁ, Ludmila: Stvořené a tvořené. (Nejen) Výtvarný svět Erwina Kukuczky. Klub přátel umění Ústí nad Orlicí, Ústí nad Orlicí 2009.\n\nKUKUCZKA, Erwin: \"Z mého kalicha I\". Louč, Ústí nad Orlicí 2005.\n"}
{"id": "1112964", "url": "https://cs.wikipedia.org/wiki?curid=1112964", "title": "Někrasov", "text": "Někrasov\n\nPříjmení Někrasov nosí více osob:\n\n"}
{"id": "1112965", "url": "https://cs.wikipedia.org/wiki?curid=1112965", "title": "Vazgen Sarkisjan", "text": "Vazgen Sarkisjan\n\nVazgen Sarkisjan (5. března 1959, Ararat – 27. října 1999 Jerevan) byl arménský vojenský velitel a politik. V závěru 80. let se stal vůdčí osobností hnutí usilujícího o připojení Náhorně-karabašské autonomní oblasti k Arménii.\n\nV letech 1991–1992 zastával jako první funkci ministra obrany Arménie, znovu jím byl v letech 1995–1999. V červnu roku 1999 se stal premiérem země. Ještě téhož roku v říjnu byl spolu s dalšími politiky zastřelen při jednání v budově parlamentu poté, co do ní vtrhla pětice ozbrojených útočníků.\n\nKromě Sarkisjana tehdy zahynul ještě předseda parlamentu Karen Demirčjan, dva jeho místopředsedové, jeden ministr a tři poslanci. Devět dalších lidí bylo zraněno. Útočníci, kteří podle svého vyjádření chtěli svým činem potrestat zkorumpované činitele, byli v roce 2003 odsouzeni k smrti.\n"}
{"id": "1112974", "url": "https://cs.wikipedia.org/wiki?curid=1112974", "title": "Constantine (seriál)", "text": "Constantine (seriál)\n\nConstantine je americký fantasy televizní seriál natočený na motivy komiksu \"Hellblazer\" vydavatelství DC Comics. Premiérově byl vysílán na stanici NBC v letech 2014–2015, kdy v jedné řadě vzniklo celkem 13 dílů. Seriál je své komiksové předloze věrnější než stejnojmenný film z roku 2005. V titulní roli lovce démonů Johna Constantina se představil Matt Ryan, jenž si tuto postavu po ukončení vysílání zopakoval i v seriálech \"Arrow\" a \"Legends of Tomorrow\".\n\nJohn Constantine, lovec démonů a částečně okultní mistr, se musí vypořádat se svými hříchy z minulosti. Mezitím se snaží chránit nevinné před stále četnějšími nadpřirozenými hrozbami, které se v lidském světě objevují kvůli „povstávající temnotě“.\n\n\nPo ukončení seriálu se Matt Ryan v roli Johna Constantina objevil na podzim 2015 v epizodě „Haunted“, pátém díle čtvrté řady seriálu \"Arrow\", čímž se Ryanova postava Constantina začlenila i do společného fikčního světa, ve kterém se odehrávají seriály \"Arrow\", \"The Flash\" a \"Legends of Tomorrow\". Na podzim 2017 a na jaře 2018 v téže roli hostoval také v seriálu \"Legends of Tomorrow\", přičemž od podzimu 2018 v tomto seriálu účinkuje pravidelně.\n\n"}
{"id": "1112976", "url": "https://cs.wikipedia.org/wiki?curid=1112976", "title": "Gerasimov", "text": "Gerasimov\n\nPříjmení Gerasimov nosí více osob:\n\n"}
{"id": "1112990", "url": "https://cs.wikipedia.org/wiki?curid=1112990", "title": "Občina Kozje", "text": "Občina Kozje\n\nObčina Kozje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 23 sídel, její rozloha je 89,7 km² a k 1. lednu 2017 zde žilo 3 077 obyvatel. Správním střediskem občiny je sídlo Kozje.\n\nRoku 1981 byl vyhlášen Kozjanský park (slovinsky \"Kozjanski Park\", do roku 1999 nesl název \"Kozjanský regionální park\"), který zaujímá 89 % území občiny. Část parku zasahuje také do sousedních občin: Brežice, Krško, Podčetrtek a Bistrica ob Sotli.Občinu Kozje protíná řeka Bistrica, která patří do povodí Dunaje. Oblast občiny, která je mírně kopcovitá se nachází na severním okraji Dinárských hor a na jižním okraji Panonské roviny.\n\nObčinu tvoří sídla: Bistrica, Buče, Dobležiče, Drensko Rebro, Gorjane, Gradišče, Gubno, Ješovec pri Kozjem, Klake, Kozje, Lesično, Ortnice, Osredek pri Podsredi, Pilštanj, Podsreda, Poklek pri Podsredi, Topolovo, Vetrnik, Vojsko, Vrenska Gorca, Zagorje, Zdole, Zeče pri Bučah.\n\nObčina Kozje sousedí s 5 občinami: Šentjur na severozápadě, Podčetrtek na severovýchodě a východě, Bistrica ob Sotli na východě, Brežice na jihovýchodě a jihu a Krško na západě.\n\n\n"}
{"id": "1112994", "url": "https://cs.wikipedia.org/wiki?curid=1112994", "title": "David Bradley (herec)", "text": "David Bradley (herec)\n\nDavid John Bradley (* 17. dubna 1942) je anglický herec. Mezi jeho nejznámější role patří role Arguse Filche v sérii Harry Potter a role Waldera Freye v sérii stanice HBO \"Hra o trůny\". Přesto je také zasloužilým divadelním hercem, získal například ocenění Laurence Olivier Award za svou roli v produkci \"Krále Leara\".\n\nDalší herecké zásluhy má například  v sérii BBC Naši přátelé na severu, sérii ITV \"Broadchurch\" (za kterou získal v roce 2014 Televizní cenu britské akademie za nejlepší herecký výkon ve vedlejší roli, sérii FX \"The Strain\", a ve filmech \"Jednotka příliš rychlého nasazení\" a \"\". V roce 2013 Bradley ztvárnil Williama Hartnella, herce, který hrál Prvního doktora, v dramatu \"Doctor Who\" - \"An Adventure in Space and Time\".\n\nBradley se narodil v Yorku, kde navštěvoval katolickou školu sv. Jiřího, kde byl také členem sboru. Jeho první vystoupení na pódiu bylo v muzikálové produkci jako člena mládežnického klubu, společně s Rowntree Youth Theatre. Po skončení školy absolvoval pětileté učení zabývající se optickými nástroji u firmy Cooke, Troughton & Simms a u této firmy zůstal až do roku 1966, kdy se přestěhoval do Londýna, aby studoval herectví na Královské akademii dramatických umění.\n\nBradley se připojil ke Královské Shakespearovské společnosti a na začátku 70. let vystupoval se společností Národního divadla Laurence Oliviera. V roce 1971 se poprvé objevil v televizi jako policejní důstojník v úspěšné komedii \"Nearest and Dearest\". V roce 1991 získal ocenění Laurence Oliviera za vedlejší roli v \"Králi Learovi\" v Královském národním divadle. V roce 1997 se objevil v Královském národním divadle v produkci \"The Homecoming\", stejně jako v produkci \"The Caretaker\" v Sheffieldově divadle a mezi lety 2006 a 2007 v divadle Tricycle.\n\nV roce 1996 hrál Bradley smyšleného člena Parlamentu Eddieho Wellse a vyhrál cenu za roli v sérii stanice BBC Two \"Our Friends in the North\". V tomtéž roce se objevil jako gangster Alf Black v \"Band of Gold\". V roce 1998 se objevil v adaptaci BBC \"Jarmark marnosti\" v roli lakomého Sira Pitta Crawleyho, a v \"Náš vzájemný přítel\" jako darebný Rogue Riderhood. Další televizní role zahrnují sérii \"The Way We Live Now\" z roku 2001, režírovanou Davidem Yatesem, který s Bradleym pracoval také o pět let později na filmech o Harry Potterovi.\n\nMezi lety 2002 a 2004 hrál Bradley jako Jake v komediální sérii BBC \"Wild West\". Bradley také hrál v roce 2004 v hudebním dramatu \"Blackpool\" na BBC One. V roce 2005 se objevil v BBC dramatu \"Mr. Harvey Lights a Candle\", v němž hrál halasného učitele autoškoly, který svoje neovladatelné žáky bere na výlet do katedrály v Salisbury, a v roce 2006 také v dramatu \"\". V tomtéž role měl malou roli v sérii \"Taggart\". V roce 2003 hrál Toma ve \"Vraždách v Midsomeru\" v epizodě „Zelený muž“. Jako gangster Stemroach se objevil v komediální sérii BBC \"Ideal\" a jako Electric v \"Thieves Like Us\", stejně jako v sérii \"True Dare Kiss\" v letech 2007–2008.\nV roce 2002 se objevil ve filmu Nicholase Nicklebyho, a v roce 2007 v malé roli v komedii \"Jednotka příliš rychlého nasazení\", kde hrál farmáře, jež nelegálně zadržuje zbraně. Hrál Barbara Cohena v adaptaci Sky One ve filmu \"Barva kouzel\" z roku 2008. V tom samém roce se objevil jako Spooner v produkci \"No Man's Land\" u divadla Gate, které se později změnilo v London's West End.\n\nV roce 2009 se Bradley objevil jako zastánce práv zvířat v populárním dramatu BBC \"Ashes to Ashes\",  a v sérii BBC \"The Street\". Bradley ztvárnil Willa Somerse, blázna u soudu Jindřicha VIII. v epizodě Showtime seriálu \"Tudorovci z roku \"2009. V roce 2010 se objevil ve filmu \"Another Year\", za něž získal nominaci za vedlejší roli z London Film Critics Circle Awards. V roce 2011 a poté znovu v roce 2013 se Bradley objevil jako Lord Walder Frey v sérii HBO \"Hra o trůny\".\n\nV roce 2012 hrál Bradley Solomona, nemilosrdného korzára v epizodě seriálu \"Doctor Who\" s názvem „Dinosaurs on a Spaceship“. Svůj hlas poskytl \"The Sarah Jane Adventures\" seriálu \"Death of the Doctor\". V lednu roku 2013 bylo oznámeno, že byl obsazen jako William Hartnell v \"An Adventure in Space and Time\", v dokumentárním dramatu BBC o vzniku \"Doktora Who\" v roce 1963. \n\nOd roku 2014 Bradley hraje profesora Abrahama Setrakiana, který přežil holokaust, kde byl přeměněn v lovce upírů v televizní sérii \"The Strain\". Jeho hlas také dostane Lord High Admiral Suvarov v počítačové hře \"The Mandate\".\n\nV roce 2015 se Bradley stal veřejným stoupencem Chapel Lane Theatre Company založené v Stratford-Upon-Avon, UK.\n\nBradley je předsedou Second Thoughts Drama Group, která vystupuje po Stratford-upon-Avon. Je vášnivým fanouškem Aston Villa a York City. 17. července 2012 mu byl udělen čestný doktorát univerzity ve Warwicku. 22. listopadu 2014 přijal roli ve videu vzdávajícímu hold Astonu Villovi při výročí 140. narozenin klubu.\n"}
{"id": "1112995", "url": "https://cs.wikipedia.org/wiki?curid=1112995", "title": "Izraelská hokejová liga", "text": "Izraelská hokejová liga\n\nIzraelská liga ledního hokeje (hebrejsky: ליגת ההוקי קרח הישראלית) je nejvyšší ligou ledního hokeje v Izraeli. Vznikla v roce 1990 a v sezóně 2014–15 ji hrálo 9 týmů.\nLední hokej se začal hrát v Izraeli v 80. letech 20. století. Na jeho rozvoji se velkou měrou podíleli ruští imigranti z tehdejšího SSSR, z nichž někteří byli ve své bývalé vlasti profesionálními hokejisty. Jeden z nich, Boris Mindel, založil juniorskou přípravku při Kanadském sportovním centru. Později Kanaďan Roger Neilson, trenér z NHL a významný inovátor ledního hokeje, zorganizoval letní hokejový kemp v Metule. V 90. letech následně vznikla v kanadském Montrealu organizace \"Kanadského přátelství izraelskému svazu ledního hokeje\". Na jejím vzniku v roce 1991 se hlavní měrou podíleli David Lisbona a Larry Markowitz. Organizace obstarávala pro izraelské hokejisty potřebné vybavení. Nakonec byla otevřena \"Kanadsko-izraelská hokejová škola\", která nabírá mladé talenty bez rozdílů náboženství. Škola vznikla na úplném severu Izraele v Metule.\nNejvyšší hokejová liga je rozdělená na dvě skupiny. V sezóně 2014–15 skupinu Sever hrály 4 kluby (HC Ma'alot, Kanadská hokejová škola, Haifa Hawks a HC Metula) a skupinu Střed 5 klubů (Rišon le-Cijon Ice Devils, HC Bat Yam, HC Kfar Saba, Dragons Nes Cijona a Raanana Hitman). Severní skupina se hraje ve sportovním středisku Kanadského centra. Skupina střed se odehrává na zimním stadionu v Cholonu, kde se kvůli menším rozměrům kluziště hraje pouze 4 na 4.\n\nV sezóně hraje každý s každým dva zápasy. Následně dva nejlepší týmy z každé skupiny postupují do play-off. Semifinále a finále se hrají na kluzišti v Kanadském centru v Metule na jedno vítězné utkání.\n\nTýmy hrající sezónu 2014 – 2015\nSeznam vítězů:\n\n"}
{"id": "1113012", "url": "https://cs.wikipedia.org/wiki?curid=1113012", "title": "Motrogon (národní přírodní rezervace)", "text": "Motrogon (národní přírodní rezervace)\n\nNárodní přírodní rezervace Motrogon se nachází v geomorfologickém celku Vihorlatské vrchy.\n\nJe součástí chráněné krajinné oblasti Vihorlat. Nachází se v katastrálním území obce Zemplínske Hámre v okrese Snina v Prešovském kraji, kde zabírá prudké severní svahy stejnojmenného vrchu s vrcholem v nadmořské výšce 1017,9 m. Národní přírodní rezervace byla vyhlášena v roce 1980 (později novelizovaná) na ploše 60,63 ha.\n\nPředmětem ochrany jsou suťové svahy porostlé přirozeným porostem bukové javořiny, ploché části území jsou vyplněny rašeliništi s výskytem významných druhů rostlin, jako jsou klikva bahenní (\"Oxycoccus palustris\"), rosnatka okrouhlolistá (\"Drosera rotundifolia\"), suchopýr pochvatý (\"Eriophorum vaginatum\") a jiné. Součástí NPR je rašeliniště \"Hypkaňa\" o výměře 2,09 ha a jezírko \"Kotlík\" o výměře 1,03 ha. V podrostu lesa roste i vzácný pablen kraňský.\n\nJihovýchodním okrajem NPR prochází červeno-značená turistická trasa ze Sninského kameně (1006 m) do obce Remetské Hámre. Na opačné straně turistické trasy se nachází přírodní rezervace Baba pod Vihorlatom.\n\n\n"}
{"id": "1113013", "url": "https://cs.wikipedia.org/wiki?curid=1113013", "title": "Kohoutek věncový", "text": "Kohoutek věncový\n\nKohoutek věncový (\"Lychnis coronaria\") je vytrvalá bylina, okrasná svým květem i listem. Bývá pěstována v okrasných zahradách a parcích, kde po několik let vyrůstá bez nutností náročné péče.\n\nPůvodně jihoevropský druh, který je rozšířen od Španělska přes Apeninský a Balkánský poloostrov, přes Malou Asií a oblast okolo Kavkazu až do Íránu a Pákistánu. Severní hranice původního středoevropského rozšíření sahala po jih Slovenska. Druhotně se dostal do Západní Evropy a Severní i Jižní Ameriky. Zplaněl také v teplejších oblastech České republiky, kde je považován za naturalizovaný neofyt. Je v české přírodě hojně rozšířen, často bývá pěstován na zahradách a jeho semena se tak snadno dostávají do volné přírody.\n\nRoste v pásmu nížin až pahorkatin na lesních světlinách, podél lesních cest i na stráních s řídkými křovinami. Objevuje se také v okolí lidských sídel, na smetištích i polních úhorech. Nejlépe mu vyhovují slunná, sušší stanoviště s výživnou, propustnou a neutrální zeminou která může být i kamenitá. V těžších a zamokřených půdách vyhnívá.\n\nKohoutek věncový je krátkověká trvalka s vystoupavou nebo přímou, jednoduchou neb v horní části vidličnatě rozvětvenou lodyhou, vysokou 30 až 70 cm. Listová růžice, ve které rostlina přezimuje, roste z chomáče světlých, tenkých kořenů. Růžice, z níž vyrůstají lodyhy, má listy elipsovité až podlouhlé kopinaté a u báze zúžené do křídlatého řapíku. Lodyžní listy jsou přisedlé, vstřícné a mají čepele elipsovité až obkopinaté, 8 až 11 cm dlouhé a 2 cm široké. Lodyha i všechny listy jsou oboustranně plstnaté.\n\nKvětenství má tvar laty nebo se skládá z několika malokvětých vidlanů. Je tvořeno pětičetnými, oboupohlavnými květy na nestejně dlouhých stopkách s úzkými listeny. Plstnatý, zubatý kalich je trubkovitý a bývá dlouhý 1,5 až 2,5 cm. Plochá koruna má celokrajné, nebo na vrcholu plytce vykrojené, obvejčité lístky. Korunní lístky bývají dlouhé 1,5 až 2 cm a 1 cm široké a každý má vespod dva šídlovité výrůstky (pakorunku); mohou být zbarvené purpurově nebo tmavě červenofialově, méně často jsou růžové nebo bílé. Semeník má pět čnělek.\n\nRostlina kvete obvykle v červenci a srpnu. Po opylení vyrůstají elipsoidní až vejčité, plstnaté tobolky, asi 15 mm dlouhé a 8 mm široké, které se ve zralosti otvírají pěti zuby. Obsahují šedá, 1 mm velká semena, výrazně hrbolatá. Semena jsou hlavním způsobem rozmnožování, šlechtěné kultivary se pro zachování získaných vlastností množí dělením trsů nebo řízkováním. Ploidie druhu je 2n = 24.\n\nRostlina je obvykle v zahradnictví pěstována jako tzv. „divoce rostoucí trvalka“, která je okrasná svým stříbřitým listem i po odkvětu. V zahradnické architektuře se nejčastěji používá při tvorbě květnatých luk, v bylinných směsích pro osetí svahů nebo pro lemy záhonů na osluněných a suchých místech. Je vhodná též pro osázení suchých zídek, vyšších skalek nebo pro střešní zahrady. Bývá obvyklou rostlinou okrasných částí venkovských zahrad.\n\nByla vyšlechtěna řada kultivarů různě vysokých a s různě zbarvenými květy, např. růžový 'Atrosanguinea', karmínový plnokvětý 'Gardener's World', bílý 'Alba', bílý s růžovým očkem 'Angel's Blue' nebo s krémově panašovanými listy 'Hutchinston's Cream'.\n\n"}
{"id": "1113015", "url": "https://cs.wikipedia.org/wiki?curid=1113015", "title": "Ben Spijkers", "text": "Ben Spijkers\n\nBernhard \"Ben\" Hendrikus Martinus Spijkers, (* 10. března 1961 Nijmegen, Nizozemsko) je bývalý reprezentant Nizozemska v judu. Je majitelem bronzové olympijské medaile.\n\nPřipravoval se v rodném Nijmegenu pod vedení Wima Vissera. V 80. letech patřil k předním evropským judistům ve střední váze. Na absolutní světovou špičku však často nestačil. V roce 1988 korunoval kvalitní formu bronzovou medaili na olympijských hrách v Soulu.\n\nPo skončení sportovní kariéry se pokoušel prosadit mezi profesionálními zápasníky. Trénoval určité období rakouský reprezentační tým. Začátkem nového tisíciletí pracoval jako manažer ve farmaceutické společnosti. Později se prosadil jako špičkový sudí.\n\n"}
{"id": "1113017", "url": "https://cs.wikipedia.org/wiki?curid=1113017", "title": "Libor Machala", "text": "Libor Machala\n\nLibor Machala (* 7. června 1970) je český spisovatel sci-fi a fantasy. Je především autorem povídek, první samostatná kniha mu vyšla roku 2015.\n\n\n"}
{"id": "1113019", "url": "https://cs.wikipedia.org/wiki?curid=1113019", "title": "Teen Choice Awards 2015", "text": "Teen Choice Awards 2015\n\nTeen Choice Awards 2015 se konaly dne 16. srpna 2015.\n\n\nPrvní vlna nominací byla oznámena 9. června 2015. Druhá vlna nominací přišla 8. července 2015.\n\nVýherci jsou označeni tučně.\n"}
{"id": "1113025", "url": "https://cs.wikipedia.org/wiki?curid=1113025", "title": "Návštěvní kniha", "text": "Návštěvní kniha\n\nNávštěvní kniha je kniha nebo sešit, kam lze zapsat jakýkoliv vzkaz či připomínku týkající se místa, kde dochází k návštěvě. Před rozvojem internetu se návštěvní knihy typicky vyskytovaly v prostředí kulturních či přírodních památek jako např. v muzeích, na zámcích, u turistických zastavení apod., nebo v rekreačních a stravovacích zařízeních (např. v hotelech, penzionech či restauracích) atd., a měly papírovou podobu, kam bylo možné zapsat vzkaz ručně propiskou, perem, tužkou apod. S rozvojem internetu mohou mít návštěvní knihy také elektronickou on-line podobu a vzkazy lze zanechávat na internetových stránkách navštívené instituce či místa nezávisle na tom, zda se v danou chvíli návštěvník na daném místě právě fyzicky nachází či ne.\n\nPokud se papírové návštěvní knihy vyskytují ve venkovním prostředí, jsou obvykle umístěny v ochranné schránce, která je chrání před nepříznivými vlivy počasí a která dále obsahuje psací náčiní, pomocí něhož lze do návštěvní knihy vzkaz zapsat. Typickým příkladem takových návštěvních knih jsou vrcholové knihy umístěné na vrcholcích hor.\n\nV prostředí internetu mohou mít návštěvní knihu (popř. \"vzkazník\") jakékoliv internetové stránky (tj. nejen stránky významných míst a památek); v takovém případě se vzkazy či připomínky týkají příslušných internetových stránek nebo výrobků či služeb, které nabízejí, návštěvní knihy mají virtuální (obvykle formulářovou) podobu a k návštěvě na místě ve fyzickém světě (tj. například kamenné prodejny internetového obchodu), pokud existuje, nemusí vůbec dojít.\n\n\n"}
{"id": "1113027", "url": "https://cs.wikipedia.org/wiki?curid=1113027", "title": "Petr Totek", "text": "Petr Totek\n\nPetr Totek (* 14. listopadu 1975) je český spisovatel sci-fi a fantasy. Je především autorem povídek. První samostatná kniha mu vyšla roku 2013. Působí rovněž jako webový správce fanovských stránek literární série \"Agent John Francis Kovář\" a stránek příznivců díla Miroslava Žambocha.\n\n"}
{"id": "1113028", "url": "https://cs.wikipedia.org/wiki?curid=1113028", "title": "Celmira", "text": "Celmira\n\nCelmira je město, které se nachází v provincii Chiriquí v Panamě. V roce 2008 zde žilo 1 058 obyvatel.\n\nCelmira je město nacházející se zhruba 364 km od Panama City, hlavního města Panamy. Město leží poblíž hranic z Kostarikou\n\nCelmira si zakládá především na turistice - je obklopena čistou středoamerickou přírodou a není příliš drahá.\n"}
{"id": "1113030", "url": "https://cs.wikipedia.org/wiki?curid=1113030", "title": "Škola sv. Augustina", "text": "Škola sv. Augustina\n\nŠkola svatého Augustina je mateřská a základní škola, které v roce 2010 založila Česká provincie Řádu sv. Augustina. Od 1. září 2019 byla výuka rozšířena o gymnázium. Sídlí v Hornokrčské ulici v Praze 4 – Krči. Podoba vyučování vychází z augustiniánské pedagogiky. Za výuku se platí nepovinný příspěvek.\n\nMateřská škola má tři třídy, rozdělené podle věku dětí. Třídy se nazývají Augustínek, Patricius a Sv. Monika, poslední dvě jména odkazují na rodiče sv. Augustina.\nZákladní škola má po jedné třídě v každém ročníku. Třídy jsou pojmenované podle důležitých míst, spjatých s Augustinovým jménem, jako je Tagaste, Madaura, Kartágo, Řím či Milán. Pro děti, které dokončí pátou třídu základní školy, chystá provozovatel školy otevření osmiletého gymnázia.\n\nV objektu se rovněž nachází soukromá kaple kongregace školských sester spadající pod správu michelské farnosti.\n\nŠkola má dvě budovy, vlastní počítačovou učebnu, knihovnu, tělocvičnu, venkovní hřiště, kapli a jídelnu. Od první třídy ZŠ (Tagaste) se žáci učí dva jazyky, angličtinu a španělštinu. Kromě obvyklých předmětů ve škole probíhá výuka náboženství, předmětu Práce a finance a informační a mediální výchovy. Děti od druhé třídy výš jezdí na každoroční lyžařské kurzy.\n\nVe škole probíhají bezplatné kurzy španělštiny pro rodiče. Existuje tu školní pěvecký sbor, divadelní kroužek, fotbalové a florbalové družstvo a kroužek stepu.\n\nKaždý rok škola pořádá Svatováclavský běh, Drakiádu, společnou výrobu adventních věnců, vánoční besídku, školní a farní ples, maškarní rej, pečení misijních koláčků, Den tatínků a Den maminek, školní pouť do kláštera ve Svaté Dobrotivé, slavnost Fiestas a tábory školy a školky. Několikrát ročně se koná školní bazar.\n\nDěti od třetí třídy výš jezdí v létě na pravidelné čtrnáctidenní setkání žáků evropských augustiniánských škol do španělského města Palencia.\n\nNa jaře 2015 se Škola sv. Augustina stala fakultní školou Pedagogické fakulty Univerzity Karlovy. Dále spolupracuje s Nadačním fondem Adeodatus, který pomáhá spolufinancovat její provoz, a také se Základní školou Ružinovská pro děti se zdravotním postižením\n\nAugustiniánský řád provozuje po světě 270 škol a 10 univerzit. Pedagogika sv. Augustina má být harmonickou syntézou mezi myšlenkou a praxí, ideálem a skutečností. Hlavním úkolem vychovatele je v ní podporovat originalitu a kreativitu každého žáka, pomoci nacházet mu jeho vlastní, hlubší identitu.\n\n"}
{"id": "1113031", "url": "https://cs.wikipedia.org/wiki?curid=1113031", "title": "Křížová cesta (Slavonín)", "text": "Křížová cesta (Slavonín)\n\nKřížová cesta ve Slavoníně v jižní části města Olomouc se nachází u kostela svatého Ondřeje.\n\nKřížová cesta je tvořena původně šestnácti výklenkovými kapličkami osazenými v ohradní zdi bývalého hřbitova u kostela svatého Ondřeje. Křížová zastavení pocházejí z roku 1807 a byla vyzdobena obrazy malíře Jana Zapletala. Obrazy byly v 70. letech 20. století zničeny, zůstaly jen výklenky v obvodové zdi.\n\nDo prázdných výklenků kapliček zhotovili zdarma roku 2008 nové obrazy amatérští malíři z Holandska Rob van Dolron a Wima Barends. Ty slavonínský kostel zaujal při jejich toulkách Evropou. Samotné tvorbě předcházely zhruba čtyři měsíce příprav. Po měsíci nepřetržité práce v Olomouci vytvořili čtrnáct klasických zastavení na rozměrných plechových tabulích. Další dva obrazy znázorňující Jidášův polibek a Vzkříšení jsou umístěny ve vstupu do kostela svatého Ondřeje.\n\n"}
{"id": "1113033", "url": "https://cs.wikipedia.org/wiki?curid=1113033", "title": "Theo Meijer", "text": "Theo Meijer\n\nTheodorus \"Theo\" Johannes Meijer, (* 18. února 1965 Amersfoort, Nizozemsko) je bývalý reprezentant Nizozemska v judu. Je majitelem bronzové olympijské medaile.\n\nPřipravoval se pod vedení Chrise de Korta. Jako úspěšný junior se však mezi seniory dlouho hledal. Záblesky formy často střídaly výpadky v prvních kolech. V roce 1992 se dokázal plně koncentrovat na olympijské hry v Barceloně a vybojoval bronzovou olympijskou medaili.\n\nSportovní kariéru ukončil v roce 1994. Veškerý volný čas investoval do vybudování sportovního centra v Leusdenu.\n\n"}
{"id": "1113034", "url": "https://cs.wikipedia.org/wiki?curid=1113034", "title": "Netopýr velkouchý", "text": "Netopýr velkouchý\n\nNetopýr velkouchý (\"Myotis bechsteinii\" nebo \"Myotis bechsteini\") je druh netopýra z čeledi netopýrovití. Žije v západní a střední Evropě a v Malé Asii. Na Slovensku je široce rozšířen. V Česku je rozšířen ostrůvkovitě.\n\nNetopýr velkouchý patří mezi středně velké druhy netopýrů. Jeho předloktí je dlouhé 39–47 mm. Tělo je dlouhé 45–55 mm a ocas je dlouhý 41–45 mm. Váží 7–12 gramů. Srst je okrově hnědá. Mláďata tohoto druhu jsou šedá. Je to dlouhověké zvíře. Známé jsou i případy kdy se dožili až 21 let.\n\nŽije zejména ve smíšených a listnatých lesích, kde loví a obývá dutiny stromů. Žije v koloniích, které se skládají ze 3–10 jedinců. Většinou zimuje ve štolách nebo v jeskyních.\n\n"}
{"id": "1113040", "url": "https://cs.wikipedia.org/wiki?curid=1113040", "title": "Jindřich Nygrín", "text": "Jindřich Nygrín\n\nJindřich Nygrín (18. dubna 1890, Velké Hamry ‒ 29. ledna 1962, Ústí nad Orlicí) byl muzejník, regionální historik, archivář a konzervátor Statní památkové péče.\n\nV dubnu 1914 přišel jako úředník C. k. státních drah do Ústí nad Orlicí a železničním zaměstnancem (po r. 1918 u Československých státních drah) zůstal po větší část svého aktivního života. V květnu 1929 se stal v Ústí starostou, když ve volbách kandidoval za Československou stranu národně socialistickou. V tomto úřadu přivítal dne 21. června 1929 při krátké zastávce v Ústí prezidenta Tomáše Garrigua Masaryka, který městem projížděl při soukromé cestě do Rybné nad Zdobnicí za dětmi svého syna Herberta.\n\nVe funkci starosty města působil Nygrín do prosince 1935 a zasadil se o realizaci některých místních kulturně-společenských aktivit. V květnu 1932 bylo po přestěhování do budovy dnešního městského úřadu znovu otevřeno ústecké muzeum, v červenci 1935 došlo k položení základního kamene k divadlu (dnes Roškotovo divadlo). V prosinci téhož roku byl Nygrín opět zvolen do městské rady s funkcí referenta muzejní a letopisecké komise a v dubnu 1936 byl zvolen předsedou místní osvětové komise. V roce 1937 založil vlastivědný časopis \"Letopisy kraje a města Ústí nad Orlicí\", zaměřený na dějiny a současnost města a jeho blízkého okolí, který sám redakčně vedl. Následkem persekuce v období nacistické okupace bylo na jaře 1941 vydávání \"Letopisů\" úředně zakázáno, druhé číslo roku 1941 vydal Nygrín jako soukromá osoba pod názvem \"Ústí nad Orlicí a okolí v minulosti\". I přes výrazné omezení společenských aktivit byl 5. března 1944 pod hlavičkou Klubu českých turistů založen \"Sbor pro záchranu hradu Lanšperka\" a Nygrín se stal jeho předsedou.\n\nBezprostředně po válečných událostech byl Nygrín v květnu 1945 jmenován do ustaveného ONV v Ústí nad Orlicí, kde působil do roku 1948. Od téhož roku byl činný jako městský archivář, poté přešel jako vedoucí do formující se Okresní archivní služby. Poté, co v roce 1950 odešel ze svého zaměstnání u železnice do výslužby, nastoupil 1952 do Okresního archivu, kde pracoval dalších osm let. Jeho zájem o historii jej mimo jiné přivedl ve 20. a 30. letech ke sběratelství starých tisků, které Nygrín příležitostně zapůjčoval k různým výstavám. Část této sbírky daroval ještě za svého života Státní knihovně ČR v Praze (dnes Národní knihovna České republiky), zbývající část byla po jeho smrti jeho blízkými příbuznými rozprodána do antikvariátů. Jeho jméno nese jedna z ústeckých ulic.\n\n\n\n"}
{"id": "1113042", "url": "https://cs.wikipedia.org/wiki?curid=1113042", "title": "Myslivna (Novohradské hory)", "text": "Myslivna (Novohradské hory)\n\nMyslivna je výrazná hora v Novohradských horách, vysoká 1040 m n. m., druhá nejvyšší v české části pohoří. Nachází se 5 km jihovýchodně od Pohorské Vsi, 3 km severo-severozápadně od Pohoří na Šumavě a 2,5 km západně od česko-rakouské hranice.\n\nV 60. letech 20. století stála na vrcholu Myslivny vidová hláska PVOS s až pětičlennou posádkou. Na začátku 70. let po zrušení systému Elektrické zařízení k ochraně hranice a vybudování SIS (signální stěny) byla hláska přemístěna k Pohoří na Šumavě. Po hlásce na Myslivně zůstala budova (lesní chata), která je majetkem Lesů ČR. V roce 2009 Astronomický ústav Akademie věd představil záměr vybudovat na Myslivně observatoř pro zkoumání asteroidů nebezpečných pro Zemi. Tento záměr byl již v březnu 2009 jednomyslně odsouhlasen zastupitelstvem Pohorské Vsi a observatoř měla být postavena přibližně v roce 2013, což se však nestalo.\n\nNa severozápadním svahu se rozkládá přírodní památka Myslivna. Předmětem ochrany jsou relativně přirozené porosty květnatých, horských acidofilních smrkových a suťových klenových bučin s charakteristickým floristickým složením a druhově početnou avifaunou.\nNa Myslivnu nevede žádná značená cesta a přístup je proto orientačně náročnější. Jednou z možností je jít od hráze Pohořského rybníka po lesní silnici, která vede nejprve na východ a po zhruba 1,5 km se stočí na sever. Po dalších 1,5 km z ní odbočuje doleva další cesta, která po necelém kilometru končí u hájovny na vrcholu.\n\nJihovýchodně od vrcholu vybíhá z Myslivny poměrně výrazný hřbet s několika osamocenými skalisky a balvany. Jde o vedlejší vrchol, pojmenovaný autory projektu Tisícovky Čech, Moravy a Slezska Myslivna - JV vrchol (1026 m, souřadnice ). Ani na něj nevede značená cesta, je přístupný jen průsekem od vrcholu Myslivny, od něhož ho dělí necelých 600 metrů.\n\n"}
{"id": "1113043", "url": "https://cs.wikipedia.org/wiki?curid=1113043", "title": "Sawatch Range", "text": "Sawatch Range\n\nSawatch Range je pohoří ve střední části Colorada, ve Spojených státech amerických.\nLeží v krajích Lake County, Chaffee County a Pitkin County.\nV pohoří se nachází osm z dvaceti nejvyšších vrcholů Skalnatých hor, včetně nejvyšší hory Mount Elbert (4 401 m). Patnáct hor má nadmořskou výšku vyšší než 4 200 m. Přestože se jedná o velehory, většinu vrcholů lze zdolat po turistických trasách bez horolezecké výbavy.\n\nNázev pohoří pochází od původních indiánských obyvatel, ze slova \"Saguache\". To značí \"Vody modré Země\", podle řady pramenů v okolí hory Mount Princeton, které stékaly do dnes již zaniklého jezera v údolí San Luis Valley. Evropští osadníci však toto slovo nedokázali vyslovit, a tak se jméno upravilo na Sawatch.\n\nSawatch Range se rozkládá od řeky Eagle River na severu k průsmyku Monarch Pass na jihu. Délka pohoří od severu k jihu je okolo 160 km, šířka je okolo 60 km. Západně od Sawatch Range leží pohoří Elk Mountains, jižně pohoří San Juans a Sangre de Cristos, východně se nachází údolí řeky Arkansas a za ním Mosquito Range. Severně pak leží Gore Range. Jedním z center pohoří Sawatch Range je menší město Leadville.\nV Sawatch Range se nachází čtyři z pěti nejvyšších hor státu Colorado: Mount Elbert (4 401 m), Mount Massive (4 398 m), Mount Harvard (4 396 m) a La Plata Peak (4 372 m). K dalším nejvyšším vrcholům náleží Mount Antero (4 351 m), Mount Shavano (4 338 m), Mount Princeton (4 329 m), Mount Belford (4 329 m) nebo Mount Yale (4 328 m).\n\n"}
{"id": "1113045", "url": "https://cs.wikipedia.org/wiki?curid=1113045", "title": "Radegunda", "text": "Radegunda\n\nRadegunda (také \"Radikunda, Raicunda\" nebo \"Ranikunda\") (5. století - kolem 510) byla langobardská královna, manželka krále Wacha. Pocházela z kmene Durynků. Její otec byl durynský král Bisinus, matkou byla Menie, pocházející z kmene Langobardů.\n\nMěla tři bratry pojmenované Herminafried, Berthachar a Baderich, kteří si po smrti svého otce rozdělili království mezi sebou. Radegunda odešla s matkou k Langobardům. Kolem roku 510 se provdala za langobardského krále Wacha, ale krátce nato zemřela.\n"}
{"id": "1113046", "url": "https://cs.wikipedia.org/wiki?curid=1113046", "title": "Beograd-Centar", "text": "Beograd-Centar\n\nBeograd-Centar (v srbské cyrilici Београд-Центар; neformálně též známá pod názvem Prokop/Прокоп) je železniční stanice v srbské metropoli Bělehradu. Nachází se jižně od centra města (v blízkosti křižovatky Mostar) a slouží pro regionální dopravu (vlaky systému Beovoz a další). Její slavnostní otevření se uskutečnilo dne 26. ledna 2016 za přítomnosti premiéra země Aleksandra Vučiće.\n\nRozhodnutí o výstavbě nového nádraží padlo na přelomu 60. a 70. let 20. století, kdy dynamicky rostoucí Bělehrad pod vedením primátora Branka Pešiće přemýšlel nad možností modernizace svého železničního uzlu. Nakonec bylo rozhodnuto o vybudování nového, podzemního nádraží, které by nahradilo dosavadní hlavní nádraží. Koncipováno bylo jako průjezdné; umístěno na železniční spojnici, která se na západní straně napojuje na trať ve směru na Nový Bělehrad a na východ se rozpojuje do dvou směrů (pod centrem města na Vršac a na jih do Niše). Výhledově mělo být napojeno na síť metra, která však nikdy nebyla vybudována.\n\nModerní projekt, který byl roku 1974 navržen s kapacitou deseti tisíc lidí za hodinu, značným způsobem rozděloval bělehradskou veřejnost. I přesto však byl nakonec zrealizován. Výstavba začala v roce 1977 a skončila roku 1979. Vzhledem k rozsáhlým hospodářským problémům socialistické Jugoslávie však nebyla výstavba dokončena, ale zakonzervována, neboť rozsáhlý projekt nového nádraží, který financovalo dílem město Bělehrad, dílem Jugoslávské železnice a dílem republika Srbsko, přestal být politicky podporován. Do popředí se dostávala stále více jeho cena a otázkou zůstávala i jeho skutečná potřebnost.\n\nNa počátku 90. let byla výstavba opětovně obnovena, a to i přes faktický rozpad Jugoslávie, který znemožňoval v podstatě jakoukoliv investiční aktivitu v zemi. Byly položeny koleje, dokončeny jen ty nejnutnější části stavby a nádraží začalo sloužit prvním cestujícím. Spolu s podzemním nádražím Vukov spomenik, které se nachází blíže centru města, začalo sloužit pro příměstskou dopravu a tuto roli má do dnešní doby. Zprovozněny byly nakonec 2 nástupiště z celkem pěti; stavba byla dokončena zhruba do své poloviny.\n\nPo roce 2000 bylo vyhlášeno hned několik výběrových řízení na dostavbu nádraží; některé však byly neúspěšné a jiné byly zrušeny pro podezření z podvodů.\n\nV souvislosti s ekonomickým oživením země byla v roce 2014 obnovena výstavba nádraží, která skončila roku 2016. Projekt přemístění historického nádraží byl oživen v souvislosti s koncepcí Beograd na vodi, která počítá s likvidací starého nádraží; především kvůli uvolnění klíčových prostor pro novou výstavbu v centru srbské metropole. Finanční prostředky na dostavbu nádraží zajistil Kuvajtský fond pro arabský investiční rozvoj.\n\nSlavnostní otevření se uskutečnilo v lednu 2016, kdy na nádraží začaly zajíždět i meziměstské vlaky z Nového Sadu a Pančeva. Do roku 2018 má být poté dokončeno i obchodní centrum nad krytým nástupištěm nádraží.\n\nV červnu 2019 uvedli do provozu dva dodatečně vybudované výtahy.\n"}
{"id": "1113048", "url": "https://cs.wikipedia.org/wiki?curid=1113048", "title": "San Juan Mountains", "text": "San Juan Mountains\n\nSan Juan Mountains je pohoří v jihozápadní části Colorada, ve Spojených státech amerických.\nJedná se o nejrozlehlejší pohoří ve státě Colorado a největší pohoří v amerických Skalnatých horách. Má rozlohu více než 26 000 km². Deset hor pohoří je vyšších než 14 000 stop (4 267 m)\na osmnáct vrcholů převyšuje 4 000 m. Nejvyšším bodem je Uncompahgre Peak (4 361 m).\n\nPohoří se rozkládá od severozápadu k jihovýchodu, má délku přibližně 140 km a šířku 110 km. \nLeží jižně od řeky Gunnison, západně od údolí San Luis Valley a východně od řeky Dolores. Na severu na San Juan Mountains navazuje pohoří Sawatch Range, na východě se za údolím San Luis rozkládá Sangre de Cristo Mountains.\nV San Juans se nachází největší přírodní rezervace v Coloradu Wemuniche Wilderness. V pohoří pramení řada řek, k nejznámějším náleží Rio Grande nebo San Juan. Právě řeka Rio Grande rozděluje San Juan Mountains na dvě části. \n\nSan Juan Mountains jsou geologicky odlišné od okolních pohoří. Jedná se o nepravidelné navrstvení láv z období miocénu až pleistocénu. Celkem je známo šest vulkanických fází. Charakteristickým rysem pohoří je velké množství výrazných horských štítů, které dosahují k nadmořské výšce 4 000 m a výše. O San Juan Mountains se říká, že žádné pohoří v Coloradu není tak členité a divoké. Pohoří je také známé svahovými pohyby - sesuvy půdy a kamennými lavinami.\n\n"}
{"id": "1113049", "url": "https://cs.wikipedia.org/wiki?curid=1113049", "title": "Tischberg", "text": "Tischberg\n\nTischberg (česky doslova stolová hora) je rakouská hora, s výškou 1063 m n. m. čtvrtá nejvyšší v celých Novohradských horách. Jedná se o nejvyšší horu okresu Gmünd a celého dolnorakouského regionu Waldviertel.\n\nLeží 2,5 km východně od českého Pohoří na Šumavě, 2,5 km severozápadně od rakouské obce Karlstift, kterou prochází hlavní evropské rozvodí Labe-Dunaj, a 5 km východně od Kamence, který je jejím mateřským vrcholem.\n"}
{"id": "1113050", "url": "https://cs.wikipedia.org/wiki?curid=1113050", "title": "Gelfand", "text": "Gelfand\n\nPříjmení Gelfand nosí více osob:\n\n"}
{"id": "1113061", "url": "https://cs.wikipedia.org/wiki?curid=1113061", "title": "Jozef Iľko", "text": "Jozef Iľko\n\nJozef Iľko (* 28. února 1939 Lastovce) je slovenský meteorolog.\n\nJozef Iľko se narodil 28. února 1939 v obci Lastovce, v okrese Trebišov, v šestičlenné rodině. V roce 1961 ukončil vysokoškolské vzdělání na Přírodovědecké fakultě Univerzity Komenského v Bratislavě a získal titul RNDr. Titul kandidáta věd získal na Karlově univerzitě v Praze. Pracoval v Hydrometeorologickém ústavu v Bratislavě, později také jako vedoucí Meteorologické služebny letiště Sliač. V letech 1982 až 1987 zastupoval Československo v pracovní skupině Světové meteorologické organizace v Ženevě. \n\nJe autorem mnoha vědeckých článků a literatury (např. \"Minilexikón meteorológie\" z roku 1990). Věnuje se předpovědím počasí ve spolupráci s masmédii (hlavně Slovenský rozhlas a TV Markíza).\n\nOd roku 1994 je vdovec. Má dvě dcery, starší pracuje v počítačové firmě, mladší Katarína Rašlová je lékařkou.\n\n"}
{"id": "1113062", "url": "https://cs.wikipedia.org/wiki?curid=1113062", "title": "Vladimír Fekete", "text": "Vladimír Fekete\n\nVladimír Fekete (* 7. července 1958) je bývalý slovenský fotbalista, útočník.\n\nV československé lize hrál za Spartak Trnava. Nastoupil ve 25 ligových utkáních a dal 1 ligový gól. Do Trnavy přišel z TJ Poľnohospodár Senec.\n\n\n"}
{"id": "1113063", "url": "https://cs.wikipedia.org/wiki?curid=1113063", "title": "Ostrá Lúka", "text": "Ostrá Lúka\n\nOstrá Lúka je obec ve středním Slovensku ležící jihozápadně od města Zvolen. První písemná zmínka o ní pochází z roku 1332. V jižních partiích obce stojí kostel a také renesanční kaštel, který zde mezi roky 1636 a 1641 nechal vybudovat šlechtický rod Ostrolúckých, jemuž sídlo v té době patřilo.\n\nKe zdejším osobnostem patří Adela Ostrolúcka, jež se stala múzou Ľudovíta Štúra, s nímž se po jejím přestěhování do Zemianského Podhradí na česko-slovenském pomezí scházela v tamním kostele.\n\n"}
{"id": "1113064", "url": "https://cs.wikipedia.org/wiki?curid=1113064", "title": "Křížová cesta (Čistá)", "text": "Křížová cesta (Čistá)\n\nKřížová cesta v Čisté u Svitav se nachází v centru obce a vede ke kostelu svatého Mikuláše.\n\nKřížová cesta vznikla v době působení faráře Franze Horského, který zde žil do roku 1849. Tvoří ji sedm pískovcových sloupků na opukovém podstavci s nikou v horní části, kde je do pískovce vytesán reliéf pašijového obrazu.\n\nZvláštností je počet zastavení, kdy tradičních je 14. Sedm zastavení bylo obvyklých v německých zemích v 15. a 16. století. Sedm byl symbolický počet hlavních hříchů a hlavních ctností. Později papež Klement ustanovil jako obvyklý a jediný správný počet 14 zastavení.\n\nKřížová cesta byla restaurována v roce 2011. Restaurátorské práce spočívaly hlavně v doplnění některých drobných poškození a v konzervaci pískovcových soch.\n\n\n"}
{"id": "1113078", "url": "https://cs.wikipedia.org/wiki?curid=1113078", "title": "Austrigusa", "text": "Austrigusa\n\nAustrigusa (také Ostrogota) byla na počátku 6. století langobardská královna, dcera neznámého gepidského krále. Stala se druhou manželkou langobardského krále Wacha. Spolu s Wachem měli dvě děti. První dcera Wisigarda se provdala za Theudeberta I., krále Austrasie z rodu Merovejců. Druhou dceru Waldradu otec Wacho poprvé provdal za Theudebalda z Austrasie, podruhé za Chlothara I., krále Franků, a potřetí za Garibalda I. Bavorského.\n"}
{"id": "1113081", "url": "https://cs.wikipedia.org/wiki?curid=1113081", "title": "Lémnos (regionální jednotka)", "text": "Lémnos (regionální jednotka)\n\nLémnos (řecky: ) je jednou z 5 regionálních jednotek kraje Severní Egeis v Řecku. Zahrnuje území obydlených ostrovů Lémnos a Agios Efstratios a menších okolních neobydlených ostrovů. Hlavním městem je Myrina. Břehy omývá Egejské moře.\n\nRegionální jednotka Lémnos se od 1. ledna 2011 člení na 2 obce, které odpovídají hlavním obydleným ostrovům:\n"}
{"id": "1113084", "url": "https://cs.wikipedia.org/wiki?curid=1113084", "title": "Lípa v Salajně", "text": "Lípa v Salajně\n\nLípa v Salajně je památný strom lípa malolistá (\"Tilia cordata\") v Salajně, části obce Dolní Žandov v okrese Cheb. Roste na západním okraji obce, nad statkem čp. 24 u hrázděné kapličky z roku 1751. Lípa je pravděpodobně stejně stará jako kaplička. Dutina v kmeni se v minulosti stala odkladištěm různého materiálu. Strom se obdivuhodně vyrovnává s nepřízní osudu a za to získal v roce 2005 v anketě Strom roku titul Strom hrdina.\nKorunou stromu sahá do výšky 20 m, boulemi znetvořený kmen má obvod 578 cm (měření 2014). Lípa je chráněna od roku 2011 jako strom významný stářím a vzrůstem, jako krajinná dominanta a součást kulturní památky.\n\n\n \n"}
{"id": "1113086", "url": "https://cs.wikipedia.org/wiki?curid=1113086", "title": "Josef Prokeš (spisovatel)", "text": "Josef Prokeš (spisovatel)\n\nJosef Prokeš (* 17. prosince 1947, Brno) je vysokoškolský pedagog, docent v oboru dějin české literatury, působící na Fakultě informatiky Masarykovy univerzity. \n\nV dětství na lidové škole umění chodil 7 let do houslí a 4 roky do B trubky. Během studií zpíval basbaryton v Brněnském akademickém sboru vedeném Lubomírem Mátlem. Vystudoval Pedagogickou fakultu UJEP (dnes Masarykova univerzita) a po ní dálkově i Filozofickou fakultu UJEP. \n\nPo vysokoškolských studiích působil v letech 1970-1992 na různých typech základních i středních škol. Externě přednášel na Filozofické fakultě MU a na Fakultě výtvarných umění VUT v Brně. \n\nV 80. letech 20. století byl 10 let ve svobodném povolání písničkáře a v rozhlase natáčel své písně kromě vlastní studiové skupiny i s orchestrem Gustava Broma, orchestrem Studio Brno nebo s rockovou formací Progress Organization. V 90. letech 20. století měl několik úspěšných výstav svých obrazů a dřevěných skulptur. Na své chalupě a jejím okolí v oblasti Přírodního parku Rokytná tři desítky let vytváří Land art. Desítky jeho povídek, recenzí a odborných studií vyšly v Hostu, Tvaru, Literárních novinách i jinde. Jeho autorská čtení jsou často uváděným pořadem brněnských alternativních scén a klubů. \n\nV roce 1998 založil a vede studentské ProFIdivadlo, kde působí jako dramaturg a režisér. \nJe zakladatelem a řádovým členem Neofeministického sdružení FI MU, zakládajícím členem kulturního občanského sdružení NAPŘÍČ, členem Obce spisovatelů a Ochranného svazu autorského pro práva k dílům hudebním. Práva k provozování jeho divadelních her zastupuje divadelní, literární a audiovizuální agentura DILIA.\n\nHabilitoval se v roce 2004. V rámci vědeckovýzkumné činnosti se jako hlavní řešitel či spoluřešitel věnuje několika desítkám grantů. Nikdy nebyl členem žádné politické strany. Je dvakrát rozvedený, má dceru, vnuka a vnučku. \n\n\n\n\n\n\n"}
{"id": "1113087", "url": "https://cs.wikipedia.org/wiki?curid=1113087", "title": "Frank Wieneke", "text": "Frank Wieneke\n\nFrank Wieneke (* 31. ledna 1962 Hannover, Německo) je bývalý reprezentant Německa v judu. Je olympijským vítězem z roku 1984\n\nPřipravoval se ve Wolfsburgu. V roce 1984 odjížděl na olympijské hry v Los Angeles bez většího mezinárodního úspěchu. Role outsidera mu však sedla a ve finále se utkal s největším favoritem Britem Adamsem. Od úvodu odrážel jeden Britův nástup za druhým, aby ho nakonec unaveného v závěru poslal kombinací uči-mata+seoi-nage na ippon. Získal zlatou olympijskou medaili.\n\nV roce 1988 se opět dokázal koncentrovat na nejdůležitější turnaj olympijských her v Soulu. Ve finále se mu však Poláka Waldemara Legieńa uštvat nepodařilo a musel se spokojit se stříbrnou olympijskou medaili. Se sportovní kariérou se rozloučil po domácím mistrovství Evropy v roce 1990.\n\nŽije v Kolíně nad Rýnem. Od roku 2001 vedl dvě olympijská období německou reprezentaci. V roce 2008 připravil k zisku zlaté olympijské medaile Ole Bischofa.\n\n"}
{"id": "1113088", "url": "https://cs.wikipedia.org/wiki?curid=1113088", "title": "Josefina Pepa Mařáková", "text": "Josefina Pepa Mařáková\n\nJosefina Pepa Mařáková (19. března 1872 Vídeň – 19. června 1907 Praha) byla malířka konce 19. a začátku 20. století, dcera malíře Julia Mařáka.\n\nJosefina (Pepa) Mařáková se narodila se ve Vídni 19. března 1872. Její otec Julius Eduard Mařák byl malíř, její matka Ida Pfeffermanová byla dříve ve vídeňských uměleckých kruzích známou malířkou (pseudonym Hans Idar).\n\nZpočátku mluvila Josefina Mařáková jen německy, ale k Čechám měla vřelý vztah. Do Prahy se přestěhovala s rodiči roku 1887, když byl otec Julius Mařák povolán na AVU jako profesor na malířskou akademii. Její zdraví bylo chatrné, podobně jako matčino. Zpočátku jí otec sám vzdělával v malířském oboru. Později byla žákyní Františka Brunera (Dvořáka) a v Praze prof. Maxmiliána Pirnera a Václava Brožíka.\n\nAčkoliv byl její otec známou a váženou osobností v Praze, Pepa se společenského života nezúčastňovala. Byla elegantní a ušlechtilou ženou, žijící v ústraní se svou matkou. Po otcově smrti si zřídila vlastní ateliér, vyučovala malbě a kreslení. Pracovala a žila spolu s matkou. Byla pochována na Vyšehradském hřbitově, vedle svého otce (hrob 6B–36).\n\nKromě žánru krajinomalby a několika neobvyklých kresebných karikatur se zejména věnovala figurální portrétní malbě v duchu dobového symbolistního dekadentního proudu. Portrétovala malíře Otokara Lebedu, politika Františka Ladislava Riegra, manželku básníka Adolfa Heyduka, či mecenáše Josefa Hlávku. Kromě vlastní tvorby vypomáhala též svému otci. \n\nJejí dílo je dnes v majetku Národní galerie v Praze, Městské galerie v Litomyšli a v Památníku národního písemnictví v Praze. Velká část jejích prací je také v soukromých sbírkách. Zvláště ceněná byla podobizna dr. Františka Ladislava Riegra, která zdobí zasedací síň Zemské banky království Českého. Namalovala náladové obrazy Vůně, Prvosenky, Resignace, Za soumraku a svůj obraz s otcem. \n\nPepa Mařáková debutovala roku 1897 na výstavě Krasoumné jednoty v Rudolfinu obrazem vlastní podobizny s otcem, Juliem Mařákem a dalšími dvěma obrazy (portrét a pastel \"Petrklíče\"). Profesionální i osobní vztah nadané malířky k proslavenému otci je vidět na pozadí tohoto autoportrétu z roku 1896. Pohled mladé umělkyně k jejímu otci nepředstavuje jen obdiv učednice s paletou ke geniálnímu umělci.\n\n\n"}
{"id": "1113094", "url": "https://cs.wikipedia.org/wiki?curid=1113094", "title": "Křížová cesta (Černá Hora)", "text": "Křížová cesta (Černá Hora)\n\nKřížová cesta v Černé Hoře na Blanensku se nachází v severní části města a vede na kopec Paseka (Zámecký vrch) severním úbočím ke kapli svaté Rodiny.\n\nKřížová cesta byla postavena roku 1864 nákladem Flory Friesové a tvoří ji čtrnáct zastavení. Na kamenném základu stojí cihlová výklenková kaplička vystavěná z místních, ručně vyráběných cihel pocházejících z poloviny 19. století. V cihlové stavbě a opukových rámech je zasazen litinový reliéf vyobrazující jednotlivé fáze Kristovy poutě. Reliéfy byly odlity v blanenských železárnách. V horní cihlové části je zazděno do pískovce vytesané číslo zastavení, celá stavba je uzavřena opukovou stříškou s litinovým křížem. Vpředu je kamenné klekátko, navazující na základové kameny.\n\nPo druhé světové válce křížová cesta pustla. Kořeny okolních lip vyvracely jednotlivá zastavení, některá i spadla. V letech 1999 – 2002 skupina mladých dobrovolníků ze Sdružení pro Černou Horu obnovila cestu a opravila kapličky. Bylo třeba znovu zhotovit řadu pískovcových prvků a zajistit staré, ručně vyráběné cihly. Náročné práce v obtížném terénu byly dokončeny roku 2004.\n\nObnovená křížová cesta byla slavnostně otevřena 24. října 2004.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1113098", "url": "https://cs.wikipedia.org/wiki?curid=1113098", "title": "České sekce ve Francii", "text": "České sekce ve Francii\n\nČeské sekce ve Francii vznikly roku 1990, navázaly na sekce československé, které byly zřízeny za první republiky na třech středních školách – Lycée Carnot v Dijonu, Lycée Claude Debussy v Saint-Germain-en-Laye a Lycée Alphonse Daudet v Nîmes.\n\nPůvodní sekce byly určeny pro nadané děti z celého Československa, studium bylo tříleté, ukončené francouzskou maturitou. \"Sekce\" (z francouzského „section“) znamená „oddělení“. Název už se vžil, přestože není úplně přesný, protože studenti nebyli umisťováni společně do zvláštního oddělení. Byli zařazováni – po jednom či po dvou maximálně – do tříd, kde studovali francouzští středoškoláci. Stipendium bylo jednostranné, poskytovala ho francouzská vláda coby pomoc mladé republice – možnost studovat měly dostat nadané děti, i ty, které pocházely ze sociálně slabších rodin. Absolvovalo ho zhruba deset studentů na sekci a na ročník. Na československé straně zajišťovalo organizaci (dokumenty, pojištění, cesty) ministerstvo školství, studenty doprovázeli českoslovenští pedagogové vysílaní ministerstvem školství. Pobývali se studenty po celý rok ve Francii, zprostředkovávali různé úřední záležitosti.\n\nOd počátku šlo o politický projekt (viz níže, v části Politické pozadí), od něhož si Francie slibovala posílení svého vlivu ve střední Evropě, kdežto Československo vyjadřovalo svou přináležitost k západním demokraciím. V roce 1990 však se situace v Československu ještě před rozpadem republiky v roce 1993 začala komplikovat, česká strana projevila o pokračování tradice zájem, zatímco slovenská strana nikoli – hledala vlastní cestu. Také na francouzské straně nebyly postoje neměnné, k určitému zlomu došlo v roce 2010 v souvislosti s reorganizací školství ve Francii a změněnému vnímání nových členských států EU. Postupně se měnil jak způsob výběru studentů, tak financování a organizace studia.\n\n\"Vznik\". První československá sekce byla v roce 1920 otevřena v Lycée Carnot v Dijonu (zprvu chlapecké lyceum), v roce 1923 vznikla dívčí sekce v Lycée Claude Debussy v Saint-Germain-en-Laye, a v roce 1924 byla zřízena další chlapecká sekce v Lycée Alphonse Daudet v Nîmes. Výlučně chlapecká či dívčí gymnázia byla postupně ve Francii rušena, v současnosti existuje pouze smíšené střední školství.\n\n\"Místa pobytu\". Vybrána byla ministerstvem v Paříži. Při rozhodování se zvažovaly důvody geografické: burgundský Dijon byl v půli cesty mezi Paříží a Prahou, politickoekonomické (Dijon byl před válkou silně ovlivňován německým prvkem, příliv středoevropských studentů měl představovat protiváhu, hlavní investor první Československé republiky, burgundský rodák Eugène Schneider, se stal majoritním vlastníkem akcií Škodovky a preferoval Dijon). Významné byly i důvody kulturněhistorické – v Burgundsku nebyly české a slovenské země neznámé, kulturní spolupráce byla dlouholetá, nezačala až ve dvacátém století.\n\nSvou roli sehrály názory známých osobností, jako byli např. Ernest Denis nebo Edvard Beneš, který v Dijonu vystudoval práva. Oba se vyslovili pro Dijon.\n\nDalším kritériem byla kapacita a vybavenost školského zařízení, velikost obce – nebylo žádoucí umisťovat studenty do velkoměstského prostředí, dále eventuální existence jiných sekcí (proto bylo vyloučeno Nancy, kde byla plánována sekce pro polské studenty, anebo Lille, které cílilo na studenty ruské).\n\nLokální autority v Dijonu a v Saint-Germain-en-Laye údajně ve dvacátých letech neprojevovaly z povinnosti přijmout československé studenty nadšení, přijetí v Nîmes prý bylo naproti tomu od samého počátku vřelejší, což se ukázalo později být důležité pro přežití sekcí (podrobněji viz Znovuotevření sekcí: 1990–2010)\n\nVlivem času byli studující z Československa vnímáni pozitivněji, i když se přístup k nim měnil v závislosti na měnící se mezinárodně politické situaci. Slušné studijní výsledky a pozdější kariéry absolventů přispěly k dobrému renomé. Někteří absolventi se proslavili, nejen na československé úrovni. Slavní a často zmiňovaní jsou kupříkladu Jiří Voskovec, Čestmír Císař, Václav Jamek, Zdeněk Troška, ale zajímavých osobností bylo více.\n\n\"Financování pobytů a výběr studentů\". Sekce byly zřízeny pro stipendisty francouzské vlády. Stávalo se, že se na lyceum hlásily děti československých pracovníků v zahraničí a už za první republiky pomáhaly údajně pobyty (spolu)financovat firmy. Některé bohatší rodiny studium svým dětem platily.\n\nVždy však převažovali řádní stipendisté, kteří byli vybíráni výhradně podle studijních výsledků po prvním pololetí v prvním ročníku československých středních škol. (Podmínkou účasti v konkurzu byla výborná z francouzštiny a vyznamenání). Konkurzy se konaly v krajích a v hlavních městech, aby byla rovnoměrně zastoupena celá republika. Adepti prošli dvěma koly, hodnocení prováděla francouzsko-československá komise. Počet stipendistů kolísal podle momentálního politického dění, v nejlepších letech jich bylo v každé sekci dvanáct.\n\n\"Osudy absolventů.\" Nejsou známy, nebyla jim ze strany veřejnosti věnována zvláštní pozornost, i když občasné zmínky se v médiích objevovaly. Nejznámější jsou prvorepublikoví absolventi, nejméně známé jsou osudy studentů z šedesátých let.\n\nPrvní větší souhrnnou prací na téma sekcí je kniha Jiřího Hnilici Fenomén Dijon (viz Literatura).\n\nObecně se snad dá konstatovat, že bývalí studenti sekcí nebyli perzekvováni, většina z nich si vybudovala obstojné kariéry, někteří studium ve Francii nestavěli na odiv, protože se obávali předsudků, jež panovaly jak v Československu, tak ve Francii, a sílily či slábly v závislosti na politické situaci v obou zemích.\n\nV roce 2009 založilo několik mladších absolventů Association des anciens élèves des sections tchèques et tchécoslovaques de Dijon, de Nîmes et de Saint-Germain-en-Laye (Spolek bývalých studentů z Dijonu, Nîmes a Saint-Germain-en-Laye), na svých webových stránkách publikují medailonky absolventů z polistopadové éry. Významným absolventem je např. Stanislav Štech (současný ministr školství) anebo Lukáš Macek (ředitel nově zřízené školy Sciences Politiques v Dijonu). Spolek se snaží zvýšit povědomí o sekcích a informovat potenciální kandidáty na studium.\n\n\"Osudy sekcí\". Osudy jednotlivých sekcí se lišily a byly velmi spletité. (Viz odkazy na lycea.) Za druhé světové války byly některé sekce zrušeny, po válce obnoveny, v roce 1948 opět zrušeny, za Pražského jara v roce 1967 obnoveny, v roce 1973 opět (potřetí) zrušeny, v roce 1990 obnoveny jakožto sekce české, viz níže.\n\n\"Znovuotevření dvou sekcí.\" \"Změna názvu.\" Už v roce 1989 nastolil otázku sekcí ministr zahraničí Jiří Dienstbier, nejvíce se ale o znovuotevření zasadil Čestmír Císař při oficiální návštěvě Francie. Kvůli nezájmu lokálních činitelů nebyla obnovena sekce v Saint-Germain-en-Laye na Lycée Claude Debussy. Naproti tomu nikde nebyly námitky proti oddělení na Lycée Daudet v Nîmes ani na Lycée Carnot v Dijonu.\n\nPotíže bylo nutno řešit jak na francouzské, tak na československé straně. Od roku 1968 totiž školská agenda spadala pod samostatná ministerstva školství v České a Slovenské republice, nebyla společná federální úroveň. Ministerstvo zahraničí po roce 1989 společné bylo, jenže někteří slovenští aktéři jednání je nepřijali za své a žádali vlastní ministerstvo zahraničí, které by nebylo na českou stranu vázáno. Z těchto spletitostí vzešly tři bilaterální smlouvy, k jejichž podepsání došlo za druhé návštěvy Françoise Mitteranda v Praze.\n\nProto byly v roce 1990 sekce obnoveny pouze coby „české“. (Slovenští činitelé vyvinuli vlastní iniciativy, dosáhli založení slovenské sekce v Bordeaux, jež časem zanikla pro nezájem studentů. Důvod výběru Bordeaux, viz Hnilica, s. 353) Vše se událo ještě před rozpadem Československa.\n\nČeské sekce fungovaly do roku 2013 zhruba podle prvotního modelu, tzn. stipendia byla jednostranná – poskytovaná francouzskou vládou, tříletá, ukončená maturitou uznávanou v České republice. První informace o možnosti studia dostávali studenti v prvním ročníku středních škol, podmínkou kandidatury byl i nadále výborný prospěch (přesněji vyznamenání a jednička z francouzštiny) a úspěch v dvoukolovém konkurzu hodnoceném francouzsko-českou komisí.\n\nZpůsob fungování byl změněn až v roce 2013, ale zrod reorganizace spadá už do roku 2010, kdy ve Francii začalo přehodnocování francouzských i českých institucí zřízených či reorganizovaných po roce 1989 (CEFRES, České centrum v Paříži, Francouzský institut, České sekce ve Francii, francouzská oddělení na gymnáziích v ČR). Velvyslanectví Francie znovunastolilo otázku jednostrannosti poskytování stipendií a smysluplnosti takovéto instituce v nové době, kdy navíc výuka francouzštiny klesala. (Stoupala – tentokrát z ekonomických příčin, protože v zemi se etablovalo mnoho ruských podniků – výuka ruštiny.)\n\nČeská strana měla jakožto argument jen sílu tradice, rozdíly v povaze vzdělání, etický rozměr celé záležitosti, kariéry a nadšení absolventů. Už zmíněný Spolek bývalých studentů českých sekcí ve Francii projevil velké úsilí a vyvolal velkou mediální kampaň, díky níž české sekce v nové podobě přežily.\n\nDošlo ke změnám ve výběru studentů, více se na něm podílí česká strana, je vyžadována vyšší spoluúčast studentů (sociálně slabší kandidáti mohou požádat o příspěvek nově zřízený Lycejní stipendijní fond), příspěvek poskytuje také Velvyslanectví Francie v Praze. Základním požadavkem zůstává dobrý prospěch kandidátů, nově je u konkurzu požadována zkouška z matematiky, hlásit se mohou rovněž žáci devátých tříd. Stále jde o studium mimořádně přínosné, tříleté stipendium zakončené maturitou uznávanou v ČR, což je podstatný rozdíl oproti jiným – komerčně zaměřeným – jazykovým pobytům, které navíc nejsou včleněny do českého vzdělávacího systému.\n\nPo první světové válce vznikly v roce 1918 ve střední Evropě nové státy, mj. Československo. Hledaly spojence, kteří by jim pomohli při vytváření nových struktur státu, a očekávaly od nich záštitu i v otázkách zahraniční bezpečnosti.\n\nČeskoslovensko se za první republiky (1918–1938) výrazně orientovalo na Francii. Podle francouzského vzoru byly organizovány úřady, pošta, policie, armáda, četnictvo. Příklon k Francii vyjadřoval vůli zůstat v západní civilizaci a zároveň touhu po rovnováze – měl být vyvážen německý vliv, z něhož byly obavy. (I nevyřešené vztahy s Německem vedly k první světové válce.) Mezi politickými elitami a veřejností vládla v tomto ohledu víceméně shoda, a to vysvětluje obrovský československý zájem o studium ve Francii i obrovský zájem o studium francouzštiny vůbec. Byla posílena výuka francouzštiny na československých školách, vznikl Francouzský institut v Praze (původně Institut Ernesta Denise).\n\nNa francouzské straně byla zjevná podpora ze strany nejvyšších vládních míst, Francie také hledala spojence a možnost rozšíření svého vlivu ve střední Evropě. Opírala se o názory některých známých čechofilů (zejména Ernesta Denise), veřejné mínění možná bylo méně nadšené než na československé straně (viz zmínka o neochotě lokálních úřadů v Saint-Germain-en-Laye výše), pokud vůbec o vzniku Československa mělo ponětí. Celkem však bylo toto meziválečné období, které je už dostatečně popsané a zmapované, zlatým věkem vzájemných vztahů.\n\nMnichovská dohoda v roce 1938 způsobila prudké ochlazení na obou stranách, toto období je dostatečně popsáno a zdokumentováno v jiných článcích, stejně jako druhá světová válka, která následovala (1939–1945).\n\nPokud jde o sekce, ty kopírovaly mezinárodní politickou situaci. Po mnichovské dohodě byly postupně likvidovány, za druhé světové války byly zavřené.\n\nTímto názvem se označoval ideologický a politický konflikt mezi „Západem“ a „Východem“ v období přibližně od konce druhé světové války do pádu komunistických režimů východního bloku v devadesátých letech dvacátého století.\n\nV roce 1945 československé vládní kruhy deklarovaly vůli pokračovat v orientaci na Západ. Francouzská strana v roce 1945 rovněž měla v úmyslu udržet si vliv ve střední Evropě. Rozhovory o znovuotevření československých sekcí proběhly už před koncem války, byla podepsána nová dohoda a sekce byly opět otevřeny. Atmosféra v československé společnosti ale už byla jiná, veřejnost žila „mnichovskou zradou“ a sympatie k Francii i k francouzštině slábly.\n\nPo únoru 1948 se změnil i postoj nejvyšších československých míst. Československo se přesunulo do východního bloku vedeného Sovětským svazem.\n\nDohoda s Francií byla z československé strany vypovězena, československé sekce byly podruhé uzavřeny.\n\nČeskoslovenský režim byl v padesátých letech – době stalinismu – silně represívní, nestalinisté byli tvrdě pronásledováni.\n\nVše bylo represívním systémem ovlivněno, i vzdělávací systém a výuka jazyků. Prvním vyučovacím (a povinným) jazykem se stala ruština, francouzština se sice vyučovala jako volitelný jazyk, ale s malým počtem hodin a ne vždy valnou úrovní. Počty studentů klesly.\n\nZ hlediska oficiálních československo-francouzských vztahů byla padesátá léta obdobím plným tenzí a vzájemného osočování.\n\nV šedesátých letech se československo-francouzské vztahy zlepšily, vzdor stále probíhající světové studené válce. Vyplynulo to z politiky generála Charlese De Gaulla, jenž se stal francouzským prezidentem. Odmítl podřízené postavení Francie vzhledem k USA, byl proti vstupu Británie do Evropského hospodářského společenství. Hodlal z Evropy učinit třetí mocenské centrum (vedle Spojených států a Sovětského svazu), a to na základě karolinské koncepce. V této koncepci, inspirované říší Karla Velikého, by rozhodující role připadla Francii podporované Německem, Británie by zůstala mimo. De Gaulle položil základy francouzsko-německého spojenectví, které vydrželo do začátku osmdesátých let. 22. 1. 1963 podepsal spolu s Konradem Adenauerem, s nímž ho prý pojilo ryzí přátelství , Elysejskou smlouvu o francouzsko-německém přátelství.\n\nFrancie vystoupila z vojenských struktur NATO a zahájila vlastní a vstřícnější politiku vůči sovětským satelitům.\n\nZáhy se to promítlo do existence československých sekcí. V roce 1964 se opět počalo jednat o obnovení. Došlo k zajímavé osobnostní konstelaci, kdy jednotlivci dokázali dosáhnout zlepšení vztahů. Na francouzské straně působil ve prospěch sekcí jeden z nejbližších De Gaullových spolupracovníků Christian Fouchet, válečný letec, rodák ze Saint-Germain-en-Laye . Na československé straně se ve prospěch sekcí angažoval zejména absolvent Carnotova lycea Čestmír Císař, který se v roce 1963 stal ministrem školství. Důležitým aktérem dění byl dále frankofonní a frankofilní Jiří Hájek, pozdější ministr zahraničních věcí a budoucí mluvčí Charty 77 . Výsledkem jejich snah bylo znovuotevření Lycée Carnot, v roce 1967 Lycée Claude Debussy, v roce 1969 Lycée Daudet.\n\nPo invazi sovětských vojsk nastal obrat. Na československé straně se vytratil zájem o udržení sekcí, již studujícím bylo nicméně umožněno dostudovat. V roce 1973 byly sekce potřetí ve dvacátém století uzavřeny. Zůstaly zavřené až do roku 1990.\n\nPo pádu komunistického režimu došlo k přehodnocování mezinárodně politické orientace. Prvním cílem bylo vymanit se ze sovětského vlivu a zařídit odchod sovětských vojsk z československého území.\n\nZároveň se uvažovalo o potenciálních spojencích, oko opět padlo na Francii, předchozí vazby byly živé. Tehdejší francouzský prezident byl výrazně nakloněn osobnostem pražského jara (známá Snídaně s disidenty) a disentu. Václav Havel se klonil k Mitterandově myšlence celoevropské federace. Ve věci sekcí se nejvíce angažoval několikrát zmíněný Čestmír Císař. (Všechny tyto okolnosti jsou známé a popsané.)\n\nV kontextu českých sekcí jsou důležité tři bilaterální smlouvy, které byly podepsány ministry Jiřím Dienstbierem a Rolandem Dumasem dne 13. 9. 1990 v Praze, stalo se tak během druhé návštěvy Françoise Mitteranda. Přibyla k nim Smlouva o porozumění a přátelství podepsaná 1. 10. 1991 při další Mitterandově návštěvě, kdy oba prezidenti – François Mitterand a Václav Havel – slavnostně otevřeli renovovaný Francouzský institut ve Štěpánské 35. Francouzský institut poté zažil druhé období mimořádného rozkvětu, které trvalo zhruba dvacet let, i když se zanedlouho týkalo jen České republiky, viz níže. Jeho knihovna se stala centrem dění, jazykové centrum nestíhalo uspokojovat zájem veřejnosti o studium francouzštiny. V obou státech se mladým lidem naskytly nebývalé studijní příležitosti.\n\nVýše popsaný rozkvět probíhal, jak bylo řečeno výše, od roku 1993 jen v České republice. (Slovensko zvolilo vlastní cestu, která není předmětem tohoto článku.) Týkal se však pouze kulturně vzdělávací oblasti, nedoprovázel ho rozkvět politickohospodářské spolupráce.\n\nV první fázi po roce 1989 byly akčnější nefrancouzské firmy, které uspěly při privatizaci automobilky Škoda v Mladé Boleslavi, ČSA, později při dostavbě Temelína. V další fázi v ČR uspěla Komerční banka, Veolia a v současnosti i řada dalších firem.\n\nV prvních letech polistopadové éry však z francouzského hlediska hospodářská spolupráce nebyla valná. Příčiny zatím nebyly analyzovány, zdá se, že se střetly nereálné představy obou zemí o výši investic, o vstřícnosti nepolitické obce, nedostatečně informovaná byla francouzská veřejnost, tudíž i podniky, jimž postkomunistické země splývaly v jednolitý blok hospodářsky zaostalých a mentalitou si podobných zemiček, kde se čas od času vymkl z davu odvážnou akcí nějaký disident. Na české/slovenské straně pak žily přehnané naděje co do důležitosti střední Evropy pro Francii. Určitě se však střetl tradičně byrokratický francouzský přístup opírající se o hierarchické struktury (postup přes ministerstva a ambasády) s pragmatickým uvažováním například německých firem, které ČR znaly lépe a za občas zmatečné porevoluční situace působily přímo „v terénu“ a dokázaly překonat i historickou zátěž.\n\nČeské/slovenské firmy ovšem v prvním desetiletí také neměly snadný přístup na francouzský trh a Francie si – na rozdíl od ČR, která se naprosto otevřela – chránila pracovní trh.\n\nKromě návratu k evropským západním demokraciím se Česká republika po roce 1989 hlásila také k euroatlantickému spojenectví a vstoupila do NATO. V západních zemích to bylo hodnoceno různě. (Francie se taktéž v devadesátých letech vrátila do vojenských struktur NATO, první kroky k návratu podnikl Jacques Chirac, dílo dokončil Nicolas Sarkozy, a dnes je Francie v daleko silnějším a vyhraněnějším postavení, než měla v padesátých letech: NATO bylo založeno v roce 1949.) Sekcí se tento vstup nedotkl.\n\nVstup do EU měl naproti tomu na sekce dopad, a to v mnoha ohledech. V ČR se změnila legislativa, studentům se otevřely další možnosti studia ve Francii. Francouzské vysoké školy nabízely zajímavé stáže, Francie se snažila přitáhnout „mozky“ zejména z technických oborů, ale také přírodovědných, lékařských. Překážkou pro studenty byla často jen jazyková bariéra.\n\nVe Francii proběhla ve státní správě reorganizace. Školství bylo decentralizováno, četné pravomoci přešly na regiony, změnilo se financování škol, a regionální rady si velmi rozmýšlely, komu přednostně poskytnout finance. Také zahraničně politické aktivity byly nově promyšleny a zorganizovány.\n\nFrancie měla nadále v úmyslu prosazovat francouzský jazyk a francouzskou kulturu, jenže „pomoc Východu“ chtěla strukturovat jiným způsobem, přála si podporovat francouzská oddělení místních školských zařízení (v ČR fungují gymnázia, kde je výuka odborných předmětů vedena ve francouzštině – např. Gymnázium Jana Nerudy v Praze) a obecně posílit výuku francouzštiny v ČR. Preferovala studenty přírodovědného a technického zaměření.\n\nZásadní českou námitkou bylo, že důležitá není pouhá jazyková vybavenost absolventů gymnázií, důležitější je působení francouzského prostředí a francouzského myšlení. Studium na francouzské škole v ČR (s českými osnovami) neposkytuje stejné vzdělání jako studium na francouzském gymnáziu ve Francii.\n\nCelosvětová krize dorazila do ČR se zpožděním, kdežto ve Francii se velmi rychle znovu vynořily pochyby o účelnosti a efektivitě poskytování středoškolských stipendií. V roce 2010 byla opět nastolena otázka nebytí sekcí, jakož snad i Francouzského institutu a dalších institucí, a byly dojednány nové podmínky spolupráce (viz České sekce 2010–2013).\n\nSekce prosperují, je těžké nastínit další vývoj, lze očekávat, že existence sekcí bude jako doposud kopírovat politický vývoj a bude ovlivněna osudy EU. Aktuální v tomto okamžiku má být obnovená Elysejská smlouva, jednají o ní Emmanuel Macron a kancléřka Angela Merkelová.\n\n\nVelvyslanectví Francie v České republice\n\nSpolek bývalých studentů českých a československých sekcí v Dijonu, v Nîmes a v Saint-Germain-en-Laye\n"}
{"id": "1113103", "url": "https://cs.wikipedia.org/wiki?curid=1113103", "title": "Kanton Vitry-le-François-Champagne et Der", "text": "Kanton Vitry-le-François-Champagne et Der\n\nKanton Vitry-le-François-Champagne et Der (fr. \"Canton de Vitry-le-François-Champagne et Der\") je francouzský kanton v departementu Marne v regionu Champagne-Ardenne. Tvoří ho 35 obcí. Kanton vznikl v roce 2015.\n\n\n"}
{"id": "1113106", "url": "https://cs.wikipedia.org/wiki?curid=1113106", "title": "Francouzský institut v Praze", "text": "Francouzský institut v Praze\n\nFrancouzský institut v Praze () je multidisciplinární kulturní centrum nacházející se v centru Prahy na ulici Štěpánská. Posláním institutu je prezentace francouzské kultury, výuka francouzského jazyka, pořádání kulturních akcí v kontextu česko-francouzské spolupráce apod. V budově institutu sídlí také francouzští atašé pro kulturu, vědu a školství Francouzského velvyslanectví v Praze.\n\n\nPrvní institut navázal na činnost Francouzské aliance (\"Alliance française\"), vznikl v listopadu 1920. Byl též znám jakožto Institut Ernesta Denise , jenž se o jeho založení zasloužil. \n\nObdobí mezi dvěma válkami bylo dobou největšího rozkvětu Institutu, konaly se zde slavné výstavy, přednášky, bezplatné kurzy francouzštiny.\n\nBěhem německé okupace a po válce byl Institut buď zavřen, anebo živořil. Teprve po roce 1989 se obnovila jeho dřívější sláva. Byl rekonstruován a v roce 1993 jej slavnostně otevřeli François Mitterrand a Václav Havel. V devadesátých letech nastalo další období rozkvětu. V roce 2010 byl reorganizován, některé aktivity byly zredukovány, objevily se však některé nové možnosti (studijní pobyty ve Francii).\n\n\n"}
{"id": "1113107", "url": "https://cs.wikipedia.org/wiki?curid=1113107", "title": "Seznamovací vagón", "text": "Seznamovací vagón\n\nSeznamovací vagón byl podle společného záměru organizace ROPID a Dopravního podniku hl. m. Prahy z května 2013 marketingový název pro speciálně vyhrazené vozy pražského metra, v nichž cestující měli mít možnost seznámit se a případně navázat vztahy. Později byl záměr zredukován (podle marketingové zprávy rozšířen) na komunikační vagón. Původně mělo jít o poslední vozy všech souprav, podle tiskových zpráv z 8. listopadu 2013 měly být seznamovacími vozy od 9. listopadu 2013 každou sobotu všechny prostřední vozy všech souprav na lince A pražského metra. Protože však tyto vozy nebyly nijak označeny, v atmosféře ve vozech se tato marketingová akce nijak neprojevila a celá akce vyšuměla do ztracena a její inciátoři se od ní distancovali. V lednu 2015 se Dopravní podnik hl. m. Prahy pokusil na akci navázat tím, že za komunikační vagón prohlásil jeden prostřední vůz v jedné soupravě na lince A, který je v provozu po celý týden a je v něm umístěna a jednou měsíčně obměňována sada zábavně-naučných propagačních panelů, tzv. vizuálů, na určité téma. Jízdní řád tohoto vozu DPP zveřejňuje na svém webu. \n\n17. května 2013 média oznámila, že budou všechny poslední vozy metra na všech trasách vyhrazeny pro nezadané muže a ženy, aby se mohli lépe seznámit a navázat vztah. Zbývalo prý již jen provést průzkum, jestli se takový nápad cestujícícm bude líbit a zda by tuto možnost využívali. V článku iDnes.cz to jako společný záměr organizace ROPID a Dopravního podniku hl. m. Prahy prezentoval především mluvčí organizace ROPID Filip Drápal, jemuž podle článku přizvukovala za Dopravní podnik hl. m. Prahy Monika Lojínová, jejíž pozici v DPP článek neuvedl. Projekt měl být spuštěn „asi na konci roku“. Zatím se prý podle Drápala ještě zvažovala, jestli má jít o poslední vůz každé soupravy, anebo jestli má akce fungovat jen některý den v týdnu či hodinu. Podle Lojínové by to mohlo být například v době, kdy pojedou mladí ze školy a ze zaměstnání, anebo třeba každou středu. Zmínila riziko, že by mohly být v soupravě ve špičce čtyři vozy přeplněné, zatímco v pátém by nebyl nikdo. Drápal uvedl, že nezadaných je čím dál více, a uvedl, že autoři akce nikoho do zadávání nenutí a že ani zadané z vagonu nikdo vyhazovat nebude. Propagační článek končí tvrzením, že pražské metro by vzhledem k počtu přepravených cestujících bylo patrně největší seznamkou.\n\nHned v prvních dnech po ohlášení si nápadu všimlo několik zahraničních médií. Německojazyčný zpravodajský server Tschechien Online tyto vozy nazval Flirt Waggons. Britský The Telegraph prý napsal, že díky zavedení vozů metra pro singles budou nezadaní z Prahy brzy moci najít ve strádání bez lásky spásu. Akci zmiňoval srbský portál Beta. Z pražské přílohy MF Dnes citoval guatemalský portál Prensa Libre, kolumbijský server Terra, panamský La Estrella a uruguayský Montevieo Comm. Slovenský zpravodajský portál Sme.sk převzal do titulku článku tvrzení, že z pražského metra se možná stane největší seznamka světa.\nChilský deník 24horas.cl prý pochopil pražskou zprávu tak, že poslední vagón má být určen pro ty, kdo si přímo v metru chtějí užít sexuální dobrodružství. \n\nV anketě u článku Idnes.cz v květnu 2013 na otázku, zda se lidem líbí tento nápad, bylo 14657 kladných odpovědí a jen 605 záporných. \n\nNa své facebookové stránce DPP uspořádal propagační anketu, v níž se prý více než 80 procent lidí k záměru vyjádřilo kladně, přičemž „dalších“ (sic!) 32 procent uvedlo, že se v metru už seznámili a vzniklo mezi nimi přátelství či dokonce láska. 61 % respondentů v této webové anketě odsouhlasilo tezi, že lidé dnes dávají přednost virtuálnímu navazování mezilidských vztahů před osobní komunikací.\n\nDopravní aktivista Miroslav Vyka (Svaz cestujících ve veřejné dopravě) na serveru Lidovky.cz uvedl, že se záměr téměř s jistotou nesetká s úspěchem. Hrozilo by podle něj, že by poslední vůz zel prázdnotou, zatímco ostatní by byly přeplněné, nebo že by do vagonu nastupovali pouze partnerky chtiví muži, zatímco ženy by se obávaly pohledů „nadrženců“. Dobíhající lidé by byli znevýhodněni tím, že by do posledního vozu nesměli. Podle Vyky může jít i o snahu odpoutat pozornost od vážných problémů dopravního podniku. Deník Blesk si kladl otázky, kdo by kontroloval, zda je cestující skutečně nezadaný, a jestli by revizoři kvůli tomu museli podstoupit speciální školení.\n\n8. listopadu 2013 oznámil oficiální web města Prahy v tiskové zprávě, která byla stylizována jako redakční zpracování přímé řeči radního pro dopravu Jiřího Pařízka a generálního ředitele DPP Jaroslava Ďuriše, že každou sobotu od zahájení do konce provozu se stává prostřední vagon každé soupravy metra na lince A vagonem komunikačním. \n\nDeklarovaným účelem bylo, aby v době, kdy spolu lidé komunikují prostřednictvím telefonů, SMS zpráv, e-mailů a dalších virtuálních komunikačních prostředků, měli k sobě blíž, což článek vložil do úst radnímu pro dopravu. Jako doporučená témata ke konverzaci, kterou si lze vyložit jako seznamovací, generální ředitel uvedl, že si můžete najít partnera, s kterým byste šli na pivo, do divadla, na houby anebo si zaběhat do Stromovky. Leták vyvěšovaný u vstupu do stanic se tázal: „Hledáš životní lásku, přítele na rozhovor, společnost na posezení, kamarády na výlety, spoluhráče na squash nebo třeba spolubydlící?“ Podle iDnes tak reagoval na obavy některých puritánů, že se z metra stane nestydatá seznamka. Ředitel DPP prezentoval komunikační vozy jako rozšíření původního záměru vytvořit seznamovací vagon pro nezadané. Až po prvním dni akce média citovala tvrzení DPP, že komunikační vagony nebudou sloužit jen nezadaným osobám, jak byl projekt interpretován v počátcích, ale naopak jsou otevřeny všem, tedy školákům, studentům, pracujícím či seniorům bez ohledu na aktuální stav. Generální ředitel ujistil, že tyto vagony nebudou určeny striktně lidem majícím zájem o komunikaci, takže v žádném případě nedojde k narušení kapacity přepravy.\n\nSobota byla prý vybrána proto, že lidé nespěchají a jsou více nakloněni komunikaci. Linka A byla vybrána proto, že je nejméně vytížená. \n\nOd původní představy, že by mělo jít o poslední vozy souprav, se akce zaměřila na prostřední vozy zřejmě proto, aby nešlo v každém směru jízdy o jíné vozy. Dopravní podnik hl. m. Prahy oproti původním představám však nakonec vůbec nepřipustil, aby na dotčených vozech byla akce jakkoliv vyznačena nebo připomenuta. Jedinou připomínkou měly být každou sobotu ve vestibulech stanic na lince A letáky vyvěšené na tabulové stojany, kterými jsou tyto stanice vybaveny pro případ výlukových opatření. Jediným nákladem na akci tak podle údajného tvrzení generálního ředitele byl tisk plakátků. \n\nGenerální ředitel DPP uvedl, že šlo prozatím pouze o pilotní projekt a že DPP bude hodnotit jeho odezvu. Jako prostředek zpětné vazby generální ředitel doporučil facebookovou stránku DPP, která měla sloužit jako prostředek k vyhodnocení celého projektu.\n\nMédia akci hned po prvním dni hodnotila jako naprostý neúspěch a fiasko. Podle iDnes.cz lidé ani nevěděli, že v „komunikačním vagónu“ vůbec jedou, a tabule u vchodu do stanice si většinou ani nevšimli. Cestující se v těchto vozech chovali zcela běžně, tj. většinou měli na uších sluchátka a v ruce drželi mobilní telefon anebo knížku a nijak výrazně po sobě nekoukali. Do těchto vagonů nastupovaly i rodiny s malými dětmi. Cizinci o akci neměli sebemenší tušení. Jediným rozdílem oproti normálnímu stavu byl v těchto vozech vyšší podíl novinářů, kteří také byli většinou téměř jediní, kdo o akci věděli. \n\nLidovky.cz také v reportáži uvedly, že cestující o akci neměli ani tušení. I podle Lidovek byl obrázek byl stejný jako během jiných sobotních dopolední, lidé zadumaní do svých myšlenek si třetí vagon zvolili zcela náhodně a okamžitě po nastoupení hledali po kapsách mobilní telefon. Dokonce i revizor jen mlčky ukazoval odznak při vyžádání jízdních dokladů. Revizor o akci sice něco tušil, ale domníval se že má jít o poslední vůz, jak se původně plánovalo. Komunikační vagóny podle Lidovek zklamaly. Podle redaktorky akce využil pouze náboženský agitátor, který jí na fotoaparát ukázal zadní stranu pohledu s básní o Ježíši.\n\nWeb Extra.cz nazval akci s „vagóny lásky“ přímo fiaskem. Příčinou podle něj bylo, že DPP i přes masivní kampaň v médiích podcenil informovanost cestujících, která tak upozorňovala jen smutná cedule u vstupu do metra, kterou prostě každý přehlédne. I podle tohoto webu se cestující chovali jako obvykle. I redaktor Extra.cz referuje o revizorovi, který sám nevěděl, že nemá jít o poslední vůz. \n\nRadní pro dopravu Jiří Pařízek v reakci na novinářské ohlasy uvedl, že výraznější označení přímo na seznamovacích vagonech by bylo příliš drahé. Mluvčí dopravního podniku Aneta Řehková řekla, že vyhodnocovat projekt, který chce DPP sledovat až do konce roku, po pár hodinách by bylo opravdu předčasné, a vyzvala lidi, aby po celou tuto dobu psali své ohlasy prostřednictvím kontaktních formulářů na webu DPP či příspěvků facebookové stránce DPP. \n\nŘeditel kanceláře primátora Hudečka Ondřej Boháč se prý krátce po uvedení komunikačních vagonů do provozu od akce distancoval: „S výslednou formou nemáme mnoho společného. V této podobě to pro nás moc smysluplné není. Nějakou dobu se to musí nechat běžet, pak se uvidí. V zásadě není na škodu, že je to zrovna teď nefunkční, když to ničemu neubližuje. Může se říct, že dopravní podnik udělal mediální humbuk a nafouknutá bublina splaskla.\n\nRovněž mluvčí ROPIDu Filip Drápal se od výsledné podoby dodatečně distancoval: „V momentě, kdy se ze seznamovacího vagonu stal komunikační, dali jsme od toho ruce pryč. Se změnou názvu souvisela změna konceptu a smysl projektu. V podobě, jaké to je teď, nám to nepřipadalo účelné a vzdálilo se to od původní myšlenky.“ Na původní záměr prý podle něj byla navázána spolupráce se seznamkami. Popovídat si prý lidé mohou i bez speciálních vagonů.\n\nPo třech měsících se k projektu znovu vrátily Lidovky.cz. Podle nich zájem ztratili nejen cestující, ale i ti, kteří projekt prosadili. Ke slibované revizi projektu za tři měsíce provozu sobotních komunikačních vagonů nedošlo. Mluvčí DPP Aneta Řehková slíbila vyhodnotit podněty a projekt případně změnit, zkušební doba podle ní měla trvat šest měsíců, což si Lidovky.cz vyložily tak, že cedule budou dispečeři nosit k eskalátorům ještě další tři měsíce a pak nafouknutá bublina nejspíš opravdu splaskne a zamete se pod koberec. Přes údajné sliby nebyly zavedeny ani hlasové upoutávky. Na dotazy Lidovek.cz prý žádná ze stran neodpověděla.\n\nPo dobu letních prázdnin 2014 prý byl seznamovací vagón, novináři stále nazývaný „vagón lásky“ (není zřejmé, zda již jen jeden), a nově uvnitř ozvláštněn speciální grafikou, se kterou vůz jezdil denně. O sobotách se v něm prý lidé mohli zapojit do různých aktivit, které se konaly v testovacím režimu. Vývoj celého projektu se prý nyní odvíjí především od reakcí a zájmu ze strany cestujících, podle zájmu cestujících se budou přizpůsobovat a průběžně vyhodnocovat. O žádné konkrétní aktivitě se však mluvčí nezmínila. Jako ona „speciální grafika“ byla na ilustrační fotografii z metro.cz vidět čtvrtka papíru nalepená na okně vagónu s ručně načmáraným nápisem propagujícím zřejmě jógu. \n\nV propagačním status na své facebookové stránce 21. října 2014 DPP tvrdí, že komunikační vagón sklízí úspěch u cizinců, a pochlubil se, že připravuje česko-anglické verze vizuálů. Na vystavené fotografii byly v rámečcích ve voze letáky s pestrobarevnými bublinami a nápisy jako „Kominikační vagon“, „You are i the chatting wagon“, „Ask me about the most favourite czech singer“, „Ask me why Czechs don't want to chat in metro“ atd. Zároveň DPP oznámil, že následující den vůz nebude v provozu z důvodu pravidelné revize.\n\nJeště podle informace z ledna 2015 je komunikační vagón určený každému, kdo si chce cestu v metru zkrátit konverzací se spolucestujícími nebo například navázat nové kontakty. Záměrem prý je, aby komunikační vagon fungoval jako zpestření běžného cestování v pražské MHD, a to i ve spolupráci s neziskovými a zájmovými organizacemi.\n\nV lednu 2015 vydal DPP tiskovou zprávu, v níž, aniž by hodnotil úspěšnost předchozího pojetí, prezentoval pro nejbližší období seznamovací vagon v nové kampani jako vzdělávací zábavně-poučnou výstavu: „Seznamte se s“. Každý měsíc měl vagón přinést v podobě osmi „vizuálů“ v reklamních rámečcích 49 × 49 cm jedno téma, o kterém se cestující dozvědí v českém a anglickém jazyce několik zajímavostí. Tématem pro měsíc leden byla Česká republika, především vznik samostatného českého státu, pojmy Čechy a Česko, prezident republiky, vláda, parlament a vstup země do NATO a Evropské unie. V posledním rámečku je doplňující otázka, na kterou lze odpověď nalézt prostřednictvím QR kódu. Do budoucna zamýšlenými tématy byla napříkald česká historie nebo historie DPP. DPP rovněž uvedl, že dává prostor neziskovým organizacím a iniciativám, které mohou přijít se svými nápady na oživení cestování tímto speciálním vagonem. Komunikačním vagón se měl nacházet každý den jako prostřední vůz jedné ze souprav na lince A.\n\nKomunikační vagon má na webu DPP vlastní stránku v rubrice „Zábava a volný čas“. Ještě na konci srpna 2016 byl na webu DPP zveřejněn jízdní řád komunikačního vozu platný od 1. června 2016 (ačkoliv se jízdní řád linky A mezitím dvakrát změnil). Jinak však jde o statickou stránku, aktuální témata vizuálů na webu zveřejňována nejsou.\n\n"}
{"id": "1113108", "url": "https://cs.wikipedia.org/wiki?curid=1113108", "title": "Asociace spisovatelů", "text": "Asociace spisovatelů\n\nAsociace spisovatelů je oborový spolek českých prozaiků a básníků, který vznikl koncem roku 2014.\n\nPodle svých zakladatelů vznikla jako odpověď na rostoucí potřebu funkční a akceschopné oborové organizace. Prosazuje profesionální pojetí spisovatelské činnosti a chce dbát na její prestiž. Úřadujícím předsedou asociace je Ondřej Lipár. Prvním předsedou byl Jan Němec, druhým Václav Kahuda. Ve vedení jsou dále Vít Janota, Iveta Svobodová (publikující pod pseudonymem Ingrid Artezz), Ivana Myšková a Jonáš Hájek. Dříve ve vedení působili např. Adam Borzič a Lukáš Vavrečka.\n\nČleny asociace jsou například prozaici David Zábranský, Tomáš Zmeškal a Jana Šrámková a básníci jako Jonáš Hájek, Petr Borkovec nebo Ondřej Buddeus.\n\n5. a 6. června 2015 uspořádala Asociace spisovatelů v Praze Sjezd spisovatelů 2015, dvoudenní konferenci o literatuře a jejím vztahu ke společnosti a státu, která byla otevřená veřejnosti. Vedle členů asociace zde vystoupili filozofové, sociologové, literární kritici a teoretici jako například Václav Bělohradský, Pavel Janáček, Petr A. Bílek nebo Miroslav Petříček.\n"}
{"id": "1113110", "url": "https://cs.wikipedia.org/wiki?curid=1113110", "title": "Koba Kurtanydze", "text": "Koba Kurtanydze\n\nKoba Kurtanydze (: ), (* 13. října 1964 Kvemo Rieti (Gori), Sovětský svaz — 6. prosince 2005 Gori, Gruzie) byl sovětský a gruzínský zápasník–judista.\n\nS judem začínal v Gori po vzoru svého bratrance Šoty Čočišviliho (jejich matky byly sestry) a pod vedením Givi Zautašviliho a Gurama Papitašviliho. V sovětské seniorské reprezentaci se pohyboval od roku 1985 v polotěžké váze do 95 kg. V roce 1988 přišel o start na olympijských hrách v Soulu kvůli zraněnému kolenu. V roce 1989 vybojoval v jednom roce titul mistra světa a Evropy, ale po rozpadu Sovětského svaz v roce 1991 z finančních důvodů ukončil sportovní kariéru. Zemřel v roce 2005 v kómatu způsobeném zraněními po výskoku z jedoucího auta.\n\nKoba Kurtanydze byl pravoruký judista, který bojoval z opačného gardu (levého úchopu). Měl v oblibě techniky z hlubokého úchopu na zádech – curi-goši, strhy makikomi.\n\n\n\n"}
{"id": "1113111", "url": "https://cs.wikipedia.org/wiki?curid=1113111", "title": "Guna (etnikum)", "text": "Guna (etnikum)\n\nGuna nebo také Kuna je indiánská národnost, jejíž příslušníci v počtu asi 50 000 osob obývají souostroví San Blas v Karibském moři a přilehlé pobřeží Panamy a Kolumbie. Oblast na severovýchodě Panamy, kde tvoří indiáni Guna většinu, je autonomní správní jednotkou pod názvem Guna Yala. Gunové se sami nazývají \"Dule\" nebo \"Tule\", což znamená lidé. Hovoří jazykem guna, který patří mezi čibčské jazyky.\n\nPříslušníci národa Guna žijí ve vesnicích, kterým vládne \"saila\", spojující světskou i náboženskou autoritu. Pro majetkové vztahy je typická matrilinearita. Mezi ostrovy se pohybují na ručně dlabaných kánoích. Živí se rybolovem a kopaničářským pěstováním kokosových ořechů, plantainů a kakaovníku. Tradičním rukodělným výrobkem jsou pestrobarevné látky \"molas\" s geometrickými vzory, které slouží jako ženský kroj i suvenýry pro turisty.\n\nV letech 1921-1925 proběhl velké povstání Gunů proti nelegálnímu obsazování jejich půdy bílými osadníky, 21. února 1925 byla dokonce vyhlášena nezávislost země Guna na Panamě. Povstání bylo potlačeno a následovala tvrdá akulturace, domorodci si však díky odlehlosti svého kraje udrželi řadu původních tradic. Přežívá i původní náboženství, i když řada příslušníků etnika přijala baptismus nebo mormonismus.\n\nMezi etnikem Guna je mimořádně rozšířen albinismus, podle statistik připadá jeden albín na 145 narozených dětí. Albíni tvoří uzavřenou kastu, která hraje v tradičních náboženských představách důležitou roli spojenou s kultem Měsíce.\n\n"}
{"id": "1113113", "url": "https://cs.wikipedia.org/wiki?curid=1113113", "title": "Eleonora Barbora z Thun-Hohenštejna", "text": "Eleonora Barbora z Thun-Hohenštejna\n\nEleonora Barbora Kateřina z Thun-Hohenštejna (4. května 1661 ve Vídni – 10. února 1723 tamtéž), byla hraběnka z Thun-Hohenštejna a sňatkem též kněžna z Lichtenštejna.\n\nNarodila se ve Vídni jako dcera hraběte Michaela Osvalda z Thun-Hohenštejna a jeho druhé manželky, hraběnky Alžběty Lodron-Lateranové (1635–1688), neteře salzburského biskupa Parise Lodrona. Sňatkem s lichtenštejnským knížetem Antonínem Floriánem se stala též kněžnou z Lichtenštejna.\n\n15. října 1679 se Eleonora Barbora vdala za knížete Antonína Floriána z Lichtenštejna (1656–1721).\n\nZ tohoto svazku vzešlo jedenáct dětí:\n\nEleonora Barbora zemřela 15. dubna 1723 ve Vídni a byla pochována ve vídeňském \"Paulanerkirche\". Později zde byla pohřbena také její dcera Anna Marie. Postupem času však byly hrobky v kostele zapečetěny a dnes jsou zřejmě ztraceny.\n"}
{"id": "1113114", "url": "https://cs.wikipedia.org/wiki?curid=1113114", "title": "Saint-Utin", "text": "Saint-Utin\n\nSaint-Utin je francouzská obec v departementu Marne v regionu Grand Est. V roce 2012 zde žilo 88 obyvatel.\n\nBalignicourt (Aube), Corbeil, Margerie-Hancourt, Pars-lès-Chavanges (Aube), Saint-Léger-sous-Margerie (Aube)\n\n\"Počet obyvatel\"\n"}
{"id": "1113120", "url": "https://cs.wikipedia.org/wiki?curid=1113120", "title": "Marie Petzoldová-Sittová", "text": "Marie Petzoldová-Sittová\n\nMarie Petzoldová-Sittová (30. ledna 1852 Praha – 7. ledna 1907 Praha ), byla operní pěvkyní. Patřila mezi významné členy Národního divadla v Praze. Zpívala sopránové party. Jejím manželem byl Václav Petzold, hoteliér a majitel Kaiserštejnského paláce na Malostranském náměstí. Svým uměním oslovovala nejen široký okruh posluchačů, ale i hudebních skladatelů.\n\nMarie Petzoldová-Sittová se narodila 30. ledna 1852 v Praze. Otec byl pražský mistr houslař A. Sitta. Byla žačkou regenschoriho V. Horáka a F. Pivody. Začínala jako koloraturní sopranistka. Bedřich Smetana jí doporučil, aby zpívala v letech 1869 a 1870 v Prozatímním divadle.\n\nDebutovala zde v roli Gildy («Rigoletto»). Průpravu na divadelních scénách získala v Německu a v Brně. Od roku 1873 získala angažmá v Prozatímním divadle. Celý soubor přešel v roce 1881 do Národního divadla, kde zpívala sopránové party. Patřila k předním členům ND v Praze. Hostovala v mnoha evropských městech. Začínala jako koloraturní sopranistka, ale brzy počala střídat party dramatické, lyrické i subretní. Po sňatku s Václavem Petzoldem od roku 1888 vystupovala pod jménem Marie Petzoldová-Sittová. Pěvkyně dávala přednost tragickým a hrdinným úlohám. Pro tyto dramatické party si vytvořila sošné postoje. K nejlepším výkonům patřily role mozartovské, kde se jí v koloratuře nemohl nikdo v ND rovnat. Bedřich Smetana si vážil jejího talentu, ale dával najevo, že plně neodpovídá jeho ideálu pěvkyně–herečky. Její pěvecký projev se vyznačoval velkou citovostí. Herecký projev Marie byl však nevalný. Přesto se stala ideální tzv. \"smetanovskou pěvkyní\".\n\nZe Smetanových oper vystupovala na příklad jako Katuška (\"Čertova stěna\"), Milada (\"Dalibor\"), Mařenka (\"Prodaná nevěsta\"), Karolina i Anežka (\"Dvě vdovy\") a Vendulka (\"Hubička\"). Byla první Libuší při otevření Národního divadla.\n\nZe světového repertoáru ztvárnila např. Donnu Annu (\"Don Giovanni\"), Konstanci (\"Únos ze serailu\"), Královnu noci (\"Kouzelná flétna\"), Filinu (\"Mignon\"), Normu, Aidu, Alžbětu (\"Tannhäuser\"), Leonoru (\"Trubadúr\"), Valentinu (\"Hugenoti\"), Markétku (\"Faust\"), Elsu (\"Lohengrin\" a další. Marie Petzoldová-Sittová byla členkou souboru ND až do roku 1898.\n\nMarie Petzoldová-Sittová se věnovala bohaté koncertní činnosti. Zúčastňovala se večírků Umělecké besedy a Akademie pořádané spolkem českých žurnalistů. Na programu byly například scény z opery Černohorci od Karla Bendla, kantáta Meluzina od Zdeňka Fibicha. Často měla na programu díla Bedřicha Smetany. Mezi nejzajímavější koncertní vystoupení se řadí provedení recitativu a arie Fulvie z Myslivečkovy zpěvohry Euzio. Některé duety zpívala s tenoristou Antonínem Vávrou, basový part zpíval Karel Čech. Někdy s ní vystupoval barytonista Josef Lev. Velkou oslavou L. van Beethovena bylo v roce 1883 provedení jeho jediné opery Fidelio. Někteří hudební skladatelé pěvkyni věnovali svá díla. Bedřich Smetana přímo pro Marii Sittovou napsal roli Vendulky v opeře «Hubička».\n\nNezapomínala na potřebné a některé charitativní koncerty pořádala ve prospěch sirotků atd. Vystoupila na koncertě uspořádaném 20. dubna 1879 ve prospěch dostavění katedrály sv. Víta na Hradčanech. Zde poprvé předvedla dva výjevy z připravované opery B. Smetany Libuše.\n\nZa pozornost stojí, že vstupné na velké kantátové koncerty nejen pokrylo vynaložené náklady, nýbrž stačilo ještě dotovat jiný druh besedních akcí, totiž besedy s konverzační hudbou. V roce 1878 se výbor v Brně jednou rozhodl na naléhavé přání některých vlastenců od koncertu upustiti a zaříditi besedu se zpěvy a konverzační hudbou. Ředitel Leoš Janáček pro sopránové sólo získal sólistku pražského Národního divadla Petzoldovou-Sittovou. Očekávanou velkou hudební událost se vedení německého divadla snažilo zmařit a v poslední chvíli odvolalo členům svého orchestru svolení k účinkování a jen po zakročení vlivných osobností a po zaplacení 100 zl do divadelní pokladny byl zákaz účinkování orchestru zrušen.\n\nMarie Petzoldová-Sittová zřejmě uchvacovala svým uměním natolik posluchače, že jí prominuli herecké nedostatky. Je pochována na Olšanských hřbitovech.\n\n\n"}
{"id": "1113122", "url": "https://cs.wikipedia.org/wiki?curid=1113122", "title": "Timothy Spall", "text": "Timothy Spall\n\nTimothy Leonard Spall, OBE (* 27. února 1957) je anglický herec a příležitostný konferenciér. Známým se stal poté, co se v roce 1983 objevil v ITV komediálně-dramatické sérii \"Auf Wiedersehen, Pet\". Mezi jeho významné role patří Peter Pettigrew v sérii filmů \"Harry Potter\", Winston Churchill v \"Králově řeči \"(2010), Peter Taylor v \"Prokletém klubu \"(2009), Beadle Bamford ve \"\" (2007). Také hrál v televizním dokumentu \"\" (2010–2012). Hlavní roli získal v dramatickém filmu Mika Leigha \"Tajnosti a lži\" (1996), vedlejší pak ve válečném filmu \"Poslední Samuraj\" (2003), také hrál Alberta Pierrepointa v \"Pierrepoint\" (2005).\n\nV roce 2014 vyhrál cenu za nejlepšího herce na filmovém festivalu v Cannes za ztvárnění Turnera v Leighově biografickém filmu \"Mr. Turner\".\n\nSpall byl třetím ze čtyř synů, narodil se v Battersea v Londýně. Jeho matka, Sylvia R., byla kadeřnice a jeho otec Joseph L. Spall pracoval na poště. Studoval v National Youth Theatre a RADA, kde mu byla udělena Bancroftova zlatá medaile jako nejslibnějšímu herci roku. Jeho bratr Matthew je profesionální hráč počítačových her, druhý bratr Richard byl pronajímatelem Astolatova veřejného domu v Guildfordu.\n\nSpall nejprve vystupoval v produkcích pro Birmingham Rep a později pro Královskou Shakespearovskou společnosti, byl obsazen v dílěch jako \"Veselé paničky windsorské\", \"Tři sestry\", \"Nicholas Nickleby\" a \"The Knight of the Burning Pestle\".\n\nPo filmovém debutu v \"Quadrophenii\" a vstoupení do širšího povědomí televizní rolí otravného Barryho Taylora ve všech čtyřech sériích \"Auf Wiedersehen, Pet\", se Kevin objevil ve filmech jako \"Life is Sweet\", \"Crusoe\", Tajemství a lži, \"Shooting the Past\", \"Topsy-Turvy\", \"Vanilkové nebe\", \"Rock Star\", \"Všechno nebo nic\", \"Poslední Samuraj\", \"Lemony Snicket's A Series of Unfortunate Events\" and \"Králova řeč\". Mezinárodní popularity dosáhl jako Peter Pettigrew (\"Červíček\") ve filmové sérii Harry Potter. V roce 1991 hostoval také v 5. řadě Červeného trpaslíka, v epizodě Zpátky do reality. V roce 1993 byl v Rab C. Nesbitt.\n\n31. prosince 1999 se stal Důstojníkem britského impéria (OBE).\n\nSpall je také hlavním hlasem písně \"The Devil is an Englishman\" z filmu Kena Russella \"Noc hrůzy\" (1986), ve kterém ztvárnil Johna Williama Polidoriho.\n\nV roce 2005 si Spall zahrál roli Alberta Pierrepointa ve filmu \"Pierrepoint\", který byl ve Spojených státech vydán pod názvem T\"he Last Hangman (Poslední kat)\". V roce 2006 byl hlasem Barryho MickelthwaiteIna v počítačové hře \"\". V roce 2007 hrál Nathaniela v Disneyho filmu Kouzelná romance a Beadleho Bamforda v produkci Tima Burtona \"\". Také hrál Georgieho Godwina v televizním dramatu \"The Fattest Man in Britain\" na ITV 1, který byl vypuštěn 1. prosince 2009. V tomto dramatu hráli také Bobby Ball, Frances Barber, Aisling Loftus a Jeremy Kyle.\n\nV roce ztvárnil Winstona Churchilla v kritikou oslavovaném filmu Králova řeč, za který byl jako člen amsámblu oceněn Screen Actors Guild Award za výjimečné představení. Spall si roli zopakoval v roce 2012 při závěrečném ceremoniálu Olympijských her. \n\nV roce 2012 Spall natočil Wasteland, společně s herci Matthewem Lewisem a Vanessou Kirby. Film byl promítán také v dubnu 2013 na The Newport Beach Film Festivalu v Newport Beach v Kalifornii.\nV roce 2012 hrál také Charlieho Morgana v \"Comes a Bright Day\".\n\nV roce 2014 vyhrál na festivalu v Cannes ocenění za nejlepšího herce za roli pana\"Turnera v\" biografickém filmu Mr. William TurnerTurner, režirovaném Mikem Leighem.\n\nSpall je ženatý s Shane, se kterou má tři děti: Pascale (*1976), Rafe (*1983), který je také hercem, a Mercedes (*1985). Žije ve Forest Hill, v jihovýchodním Londýně.\n\nV roce 1996, mu byla diagnostikována akutní myeloidní leukémie, od té doby je ale v remisi. O své nemoci říká: \"Nevím, kvůli čemu jsem nemocný, ale stres s tím má co dočinění, teď ho musím překonat. Nutí mě uvědomovat si různé věci a být vybíravější. Míň se obávám o svou práci. Doma se opravdu poctivě učím, abych pak na place nestresoval, že nevím, co mám dělat.\"\n\nVlastní holandský člun, na němž se svou ženou jezdí kolem britských ostrovů jako součást televizní série stanice BBC Four \"Timothy Spall: Back at Sea\".\n"}
{"id": "1113125", "url": "https://cs.wikipedia.org/wiki?curid=1113125", "title": "Dub u Hamrnického zámečku", "text": "Dub u Hamrnického zámečku\n\nDub u Hamrnického zámečku je památný strom, vysoký dub letní (\"Quercus robur\") s košatou korunou. Roste vpravo od silnice od železničního nádraží v Mariánských Lázní do Hamrníků u plotu objektu Nové Karny v okrese Cheb. Na kmeni je ošetřená jizva po zásahu bleskem. V roce 1996 provedla firma EDEN Plzeň kompletní zdravotní řez a ošetření praskliny. Přes snahu o záchranu strom pomalu odumírá. \nKoruna sahá do výšky 25 m, obvod kmene měří 397 cm (měření 2014). Strom je chráněn od roku 1996.\n\n\n"}
{"id": "1113129", "url": "https://cs.wikipedia.org/wiki?curid=1113129", "title": "Laramie Mountains", "text": "Laramie Mountains\n\nLaramie Mountains je pohoří v jihovýchodní části Skalnatých hor, na jihovýchodě Wyomingu a severu Colorada, ve Spojených státech amerických. Pohoří tvoří východní hranici Skalnatých hor. Je severním pokračováním pohoří Front Range.\nLaramie Mountains je pojmenované po řece \"Laramie\". Zároveň také dalo jméno tzv. laramickému vrásnění, které proběhlo přibližně před 70 milióny lety.\n\nVětšina vrcholů má výšku mezi 2 400 m až 2 900 m. Výjimku tvoří nejvyšší hora pohoří \"South Bald Mountain\" (3 354 m) a několik dalších vrcholů, například \"Laramie Peak\" (3 133 m).\nLaramie Mountains je tvořeno především granitovým pásem z období prekambria.\n"}
{"id": "1113131", "url": "https://cs.wikipedia.org/wiki?curid=1113131", "title": "Nathan Kallir", "text": "Nathan Kallir\n\nNathan Kallir, též Natan Kallir (11. listopadu 1821 Brody – 4. února 1886 Vídeň), byl rakouský bankéř a politik židovského původu z Haliče, v 2. polovině 19. století poslanec Říšské rady.\n\nOd roku 1842 působil jako bankéř. Vlastnil banku v rodných Brodech i ve Vídni.\n\nZasedal jako poslanec Haličského zemského sněmu. Byl i poslancem Říšské rady (celostátního parlamentu). Usedl sem v prvních přímých volbách roku 1873 za kurii obchodních a živnostenských komor v Haliči, obvod Brody. V roce 1873 se uvádí jako rytíř N. Kallir, prezident obchodní komory, bytem Brody. Mandát obhájil ve volbách roku 1879 a volbách roku 1885. V parlamentu zasedal do své smrti roku 1886. Pak ho nahradil Maurycy Rosenstock.\n\nV parlamentu zastupoval provládní Ústavní stranu, která byla provídeňsky a centralisticky orientovaná. V roce 1878 se uvádí jako člen poslaneckého klubu levého středu. V říjnu 1879 je pak zmiňován jako člen „staroněmeckého“ Klubu liberálů (\"Club der Liberalen\"). V roce 1881 přešel do nově utvořeného Klubu sjednocené levice, do kterého se spojilo několik útavověrných politických proudů. Po volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho.\n\nZemřel v únoru 1886.\n"}
{"id": "1113135", "url": "https://cs.wikipedia.org/wiki?curid=1113135", "title": "Natalia Ginzburgová", "text": "Natalia Ginzburgová\n\nNatalia Ginzburgová, rodným jménem Natalia Leviová (14. červenec 1916 Palermo – 7. říjen 1991 Řím) byla italská spisovatelka. Ve společenskokritických prózách zobrazovala rozklad etických vzorců a rodinných svazků v moderní společnosti. Získala za ně i cenu Strega, nejvýznamnější italské literární ocenění.\n\n\n\n\n"}
{"id": "1113143", "url": "https://cs.wikipedia.org/wiki?curid=1113143", "title": "Sabráta", "text": "Sabráta\n\nSabráta je město v severozápadní Libyi, rozkládá se na pobřeží Středozemního moře asi 70 km na západ od hlavního města Tripolisu. Žije zde asi 100 tisíc lidí. V roce 1982 bylo zdejší archeologické naleziště z období antiky zapsáno na Seznam světového dědictví.\n\nStarověká Sabráta prosperovala díky námořnímu obchodu se zvířaty a slonovinou z afrického vnitrozemí. Nejvýraznější antickou památkou je divadlo, jehož výstavba byla zahájena na konci 2. století. Po zhruba 200 letech jej však zničilo zemětřesení. Současnou podobu získalo díky rekonstrukci, kterou ve 20. letech 20. století provedli italští archeologové.\n\nCelkový úpadek města nastal ve 4. století.\n\n"}
{"id": "1113147", "url": "https://cs.wikipedia.org/wiki?curid=1113147", "title": "Margerie-Hancourt", "text": "Margerie-Hancourt\n\nMargerie-Hancourt je francouzská obec v departementu Marne v regionu Grand Est. V roce 2012 zde žilo 206 obyvatel.\n\nArrembécourt (Aube), Brandonvillers, Corbeil, Drosnay, Chapelaine, Chavanges (Aube), Lignon, Outines, Pars-lès-Chavanges (Aube), Saint-Utin, Somsois\n\n\"Počet obyvatel\"\n"}
{"id": "1113149", "url": "https://cs.wikipedia.org/wiki?curid=1113149", "title": "Ignacy Kamiński", "text": "Ignacy Kamiński\n\nIgnacy Kamiński, též Ignacy Topór-Kamiński (1819 Vyšnivčyk – 21. května 1902 Deljatyn) byl rakouský právník a politik polské národnosti z Haliče, v 2. polovině 19. století poslanec Říšské rady a starosta Stanislavova.\n\nNavštěvoval školy v Bučač a Lvově. Studoval práva a filozofii na Lvovské univerzitě, kde získal doktorát. V letech 1841–1846 se účastnil na tajných polských spolcích a po jistou dobu byl pod policejním dohledem. V roce 1846 odešel do Vídně, kde byl zatčen. V roce 1848 byl na amnestii propuštěn a přesídlil do haličského Stanislavova, kde se během revolučního roku 1848 zapojil do polského hnutí. V roce 1863 podporoval polské lednové povstání v Ruské říši a za pašování zbraní povstalcům byl zbaven výkonu advokátní praxe. Před zatčením uprchl do Švýcarska, kde získal občanství a usadil se v Sankt Gallenu. V roce 1868 se vrátil do Stanislavova.\n\nRoku 1869 byl zvolen starostou města. A úřad zastával po 19 let. Podílel se na rekonstrukci Stanislavova po požáru roku 1868, kdy vyhořelo 260 domů. Město následně získalo daňové úlevy a prodělalo komplexní obnovu. Vyrostla i nová radnice. Za úřadování Kamiňského byl v Stanislavově zaveden plyn, proběhlo dláždění ulic, výstavba nájemních domů, divadla, sokolovna.\n\nV letech 1873–1888 zasedal jako poslanec Haličského zemského sněmu. Byl i poslancem Říšské rady (celostátního parlamentu). Usedl sem v prvních přímých volbách roku 1873 za městskou kurii v Haliči, obvod Stanislavov, Tysmenicja atd. V roce 1873 se uvádí jako rytíř Ignaz von Kamiński, advokát a starosta, bytem Stanislavov. Mandát obhájil ve volbách roku 1879. Slib složil 9. října 1879, rezignoval dopisem 4. února 1883. V parlamentu zastupoval opoziční Polský klub. Rezignace na mandát poslance souvisela s aférou, do níž byl zapleten počátkem 80. let. Šlo o výstavbu haličské transverzální železniční tratě. Kamińského aféra vyvolala značnou negativní publicitu na celostátní úrovni. Na mandát musel rezignovat i jeho advokát a poslanec Ludwik Wolski.\n\nZemřel v květnu 1902.\n"}
{"id": "1113152", "url": "https://cs.wikipedia.org/wiki?curid=1113152", "title": "Margerie", "text": "Margerie\n\nMargerie může být:\n\n\n"}
{"id": "1113153", "url": "https://cs.wikipedia.org/wiki?curid=1113153", "title": "Genetická bradavčitá uzlovitost jabloně", "text": "Genetická bradavčitá uzlovitost jabloně\n\nGenetická bradavčitá uzlovitost jabloně () je genetická porucha dřevin, která způsobuje tvorbu bradavčitých kořenových výrůstků, zduřenin na kořenovém krčku. Dříve byla porucha fytopatology klasifikována jako nemoc, ve 21. století je zařazována jako porucha. Již není považována za patogenní.\n\nVýskyt poruchy byl popisován dříve u některých vegetativně množených podnoží. Zduřeniny a boule na kmenech jabloní byly studovány ovocnáři a fytopatology přibližně od 20. let 20. století, kdy byly v prodeji podnože typové řady M, na nichž se zduřeniny vyskytovaly častěji. V té době bylo spolehlivě vyvráceno, že by projevy poruchy způsoboval původce bakteriální nádorovitosti (\"Agrobacterium tumefaciens\"), která vyvolává nadměrnou tvorbu kořenů.\n\nDo 21. století byl praktikován negativní výběr, poškození bylo považováno za infekční chorobu způsobovanou houbovými nebo bakteriálními patogeny.\n\nPři výzkumu na počátku 21. století byla vyloučena spoluúčast bakterií \"Erwinia amylovora\" a nebyl potvrzen ani původ poškození vlivem napadení oomycetami rodu Phytophthora nebo houbami rodu Diaphorte a Pezicula. Pracovní hypotéza, s níž přišel výzkumný tým, že má výskyt bradavčitých zduřenin spojitost s tvorbou většího počtu výmladků se také nepotvrdila.\n\nPrvní příznaky jsou nepravidelnosti, obvykle v oblasti kořenového krčku, které vypadají jako hladké oranžové boule. Později v místě vyrůstají zkrácené adventivní kořeny. Zduřeniny mají velikost 5- 30 mm, ale někdy i více než 10 cm. V okolí bradavčitých zduřenin se objevují nekrózy korových pletiv v podobě skořicově hnědých ploch, vystouplých nebo vkleslých. Některé nekrózy mají terčovitý vzhled.\n\nMéně často se symptom vyskytuje na roubové části kmene a na kosterních i vedlejších větvích.\n\nPokud se k adventivním kořenům přihrne půda, vytváří se ze zduřenin běžné kořeny.\n\nVýskyt poruchy je popisován především u vegetativně množených podnoží (například M 7 a MM 106). Na projevení zduřenin podle V. Kůdely působí některé faktory – teplota 20-30 °C, tma, a vysoká vlhkost. V 21. století množené podnože mají nižší náchylnost k výskytu poruchy z důvodu negativního výběru praktikovaného v letech, kdy bylo poškození považováno za infekční.\n\nNáchylnost je zvýšena při výsadbě nebo takovém způsobu štěpování, kdy je místo štěpování výše nad povrchem půdy.\n\nSamotná přítomnost bradavčitých zduřenin na bázi kmene jabloní není nijak škodlivá pro růst a vývoj rostliny. Výskyt zduřenin ovšem může vést k dalším jevům, druhotnému napadení patogeny (především nesytka jabloňová) a tedy procesům, které mohou vést i k vážnému poškození a odumření dřeviny.\n\nPři výskytu uzlovitosti dochází k napadení dřeviny nesytkou jabloňovou (\"Synanthedon myopaerformi\"), která způsobuje poranění, jenž dále vede k pronikání dalších patogenů, vzniku bakteriálních a houbových chorob, které poškozují vodivá pletiva kmene. V případech popisovaných ve studii Výzkumného ústavu rostlinné výroby v roce 2008 je konstatováno, že u poškození kmene dřeviny„ \"které zasahují až k floému a obepínají více než polovinu obvodu kmene, nelze počítat s tím, že budou v budoucnu produktivní.\"“\n\nVhodnější než chemická ochrana proti nesytce se autorům jeví stav, kdy se podaří potlačit vývoj bradavčitých zduřenin, s tím, že v zemích kde se genetická porucha a nesytky dlouhodobě vyskytují, přestává být napadení hmyzem nebezpečné, pokud je zabráněno vzniku zduřenin.\n\nVýzkumný ústav (VURV Praha) navrhl opatření, které při svém naplnění mohou omezit výskyt a při výskytu dopad poruchy:\nPoruchu lze zaměnit například se symptomy napadení patogenem Agrobacterium tumefaciens, tedy za nádorky a boule jiného než genetického původu.\n"}
{"id": "1113159", "url": "https://cs.wikipedia.org/wiki?curid=1113159", "title": "Německý křepelák", "text": "Německý křepelák\n\nNěmecký křepelák (anglicky: German Spaniel, německy: Deutscher Wachtelhund) je německé lovecké psí plemeno.\nPes podobný dnešnímu německému křepelákovi existoval již v roce 1719, později ale vyhynul . Němečtí kynologové se rozhodli toto plemeno obnovit a tak byl pes, podobný tomu původnímu, vyšlechtěn okolo roku 1890. O toto šlechtění se zasloužil především Frederick Roberth. Našel několik podobných psů v Bavorsku a křížil je s vodními psy. Nové plemeno se uchytilo jako lovecký pes, který rád aportuje i z vody. Využíval se především k lovu zajíců a lišek . Přesto se ale poměrně často vyskytovalo příbuzenské křížení, protože zakládajících psů bylo pouze jedenáct. V roce 1960 a později v 70. letech 20. století bylo několik psů importováno i do USA, odkud se později dostalo do Kanady, kde bylo využíváno ke stopování medvědů baribalů, též zvaných jako americký černý medvěd. Plemeno se dříve dělilo na dvě varianty dle zbarvení:\nV současné době se toto rozdělení již neuznává . V roce 1903 uznal plemeno německý křepelák německý klub chovatelů psů. UKC ho uznal roku 1996. Oficiální zkratka používaná v Česku je NK. Plemeno je poměrně málo známé, nejvíce rozšířené v Německu. V Česku je velmi oblíbené mezi myslivci, majitelé jsou povětšinou sdruženi v \"Klubu Německého křepeláka .\nNěmecký křepelák je sebevědomý, rezervovaný a osobitý pes s dobrým nosem a vlohami pro lov. Křepeláci jsou klidní, přítulní, aktivní, poslušní a inteligentní, lehko se cvičí a jsou vhodní i pro začátečníky Vůči svému majiteli či rodině jsou oddaní a zbožňují je. K dětem mají velmi dobrý vztah a leckteré jejich hry přetrpí. Ve svém domácím prostředí jsou ostražití a jsou to dobří hlídači, kteří hlasitě upozorní na každého kolemjdoucího a v případě nutnosti jsou schopní zasáhnout. Vůči cizím psům se chovají většinou přátelsky a dobře se s nimi snášejí.\nPřestože v rodné zemi Německu se stále využívají jako lovečtí psi a aportéři, v Česku a jiných zemích Evropy jsou to hlavně společníci do rodiny. Hodí se pro psí sporty, jako je agility a pro svoji mírumilovnou povahu se hodí i na canisterapii.\n\nSrst německého křepeláka nevyžaduje příliš pozornosti, ale je nutné ji pročesávat a zacuchané chlupy odstřihávat. Kontrola uší je nutností, chlupy, které by ve zvukovodech rostly je nutné vytrhat, protože by mohly způsobit bolestivý zánět. Také je nutné zastřihávat dlouhou srst mezi polštářky na tlapkách. Jeho srst není samočistící, proto je nutné ji mýt vodou, když je špinavá.\n\nNěmecký křepelák vyžaduje hodně pohybu jakéhokoliv typu, od túr po psí sporty. Je vhodné cvičit jej na stopě.\n\nVycvičit německého křepeláka není těžké a zvládne to i začátečník. Musí ale dodržet několik zásad; spíše než trest zvolit pamlsky, výcvik prokládat hrou a nesnažit se psovi vnutit co chceme. Německý křepelák dokáže být tvrdohlavý a pokud se rozhodne, že ho něco nebaví, prostě to dělat nebude. Krom toho je ale velmi učenlivý, bystrý a cviky provádí rychle. Ve štěněcím věku je nutná řádná socializace.\n"}
{"id": "1113160", "url": "https://cs.wikipedia.org/wiki?curid=1113160", "title": "Julian Kirchmayer", "text": "Julian Kirchmayer\n\nJulian Kirchmayer, též Julian Kirchmajer (1827 – 24. dubna 1874 Krakov) byl rakouský politik polské národnosti z Haliče, v 2. polovině 19. století poslanec Říšské rady.\n\nZasedal jako poslanec Haličského zemského sněmu, který ho roku 1870 zvolil do Říšské rady (celostátního parlamentu), tehdy ještě volené nepřímo zemskými sněmy. Do Říšské rady ho zemský sněm delegoval i roku 1871. Mandát byl ale 21. dubna 1873 prohlášen pro dlouhodobou absenci za zaniklý. Do vídeňského parlamentu se vrátil v prvních přímých volbách roku 1873 za kurii venkovských obcí v Haliči, obvod Krakov, Wieliczka atd. Poslancem byl až do své smrti následujícího roku. V roce 1873 se uvádí jako Julian Kirchmayer, statkář, bytem Krzesławice. V parlamentu zastupoval opoziční Polský klub.\n\nZemřel v dubnu 1874.\n"}
{"id": "1113164", "url": "https://cs.wikipedia.org/wiki?curid=1113164", "title": "Jessie Cave", "text": "Jessie Cave\n\nJessica „Jessie“ Cave (* 5. května 1987) je anglická herečka, známá svou rolí Levandule Brownové v sérii filmů Harry Potter.\n\nCave se narodila v západním Londýně, jako druhá nejstarší z pěti sourozenců. Její otec pracuje jako praktický lékař. Její dědeček byl vedoucím tajemníkem Hong Kongu, rozený Tasmánec, Sir Charles Philip Haddon-Cave. Její mladší sestra Bebe je rovněž herečkou.\n\nCave navštěvovala Latymer Upper School v Hammersmithu. Jako bývalá okresní plavkyně a národní tenistka, studovala ilustraci a animaci na Kingstonské Universitě. Původně zamýšlela studovat divadelní správu na Královské akademii dramatických umění a pracovat v Londýně jako kulisák, než se rozhodla věnovat se herectví.\n\nCave debutovala v dramatu S\"ummerhill\", který byl na CBBC uveden na začátku roku 2008.\n\nCave 1. července 2007 získala v otevřeném castingu roli Levandule Brownové ve filmu \"Harry Potter a Princ dvojí krve\". Cave, která přišla skrze agenturu porazila víc než 7 tisíc dívek, které se konkurzu zúčastnily. Levanduli také propůjčila svůj hlas v počítačových hrách \"Harry Potter and Princ dvojí krve \"a \"Harry Potter and Relikvie Smrti: Část 2\".\n\nCave také získala hlavní roli ve filmu Inkoustové srdce\", \"v němž si v roce 2009 zahrála vodní nymfu.\n\nV červnu roku 2009 dosáhla West End debutu, když si zahrála \"Thomasinu\" v revivalu \"Arcadie\" Toma Stopparda v Divadle vévody z Yorku.\n\nCave se objevila také v roli představení \"Breed\" v Divadle 503, kde si zahrála roli Liv. Představení se hrálo od 21.  září do 16. října 2010. Vyhrála ocenění Off West-End stage, když byla volbou publika za nejlepší ženské vystoupení. \n\n4. února 2011 se objevila v roli \"Hermiony\" v dětském dramatu CBBC \"Sadie J.\n\nCave spravuje webové stránky www.pindippy.com, které kromě jiných výtvorů prezentují krátká videa, vytvořená Cave samotnou. Občas se v těchto videích objevují i herci, kteří s ní hráli v Harry Potterovi, jako např. Evanna Lynch, Katie Leung, Scarlett Byrne, Georgina Leonidas a Alfred Enoch. Dalšími účastníky videí jsou například její mladší sestra Bebe, komik Daniel Sloss, herečka Sophie Wu, a hvězda filmu Letopisy Narnie Anna Popplewell.\n\nV roce 2012 hrála Cave hlavní postavu v produkci Mary Rose v divadle DogOrange v Londýně. Hrála Zazzy v poslední epizodě 2. řady Babiččina domu, vysílané 24. května 2012, a roli Elder Biddy ve filmové adaptaci Great Expectations, založené  na novele Charlese Dickense, režírované Mikem Newellem. Během natáčení Great Expectations, nejenže spolupracovala se svou mladší sestrou Bebe (která hraje mladší Biddy), ale znovu se setkala s hvězdami Harryho Pottera, kterými byli Helena Bonham Carter, Robbie Coltrane, a Ralph Fiennes.\n\nV roce 2013 hrála Jessie hlavní roli jako číšnice Angela v druhé sérii Three's \"Pramface\", vysílané 8. ledna, načež se objevila jako Theodora Snitch, postava v YouTube revivalu televizní série N\"ightmare\", Denise v 2. epizodě Coming Up Series 8, a jako Alicia Ferguson v sérii CBBC \"Wizards vs Aliens\" 2- epizoda \"Třinácté podlaží\", načež se objevila jako Anne-Marie ve 2. sérii The Job Lot, a jako Annie Maddocks v dramatu Glue z roku 2014.\n\nNa začátku roku 2015 Cave na sociálních sítích oznámila, že její komiks 'Lovesick' spatří světlo světa 2. července skrze \"Ebury Publishing\".\n"}
{"id": "1113165", "url": "https://cs.wikipedia.org/wiki?curid=1113165", "title": "Kirchmajer", "text": "Kirchmajer\n\nPříjmení Kirchmajer, též Kirchmayer nebo Kirchmaier, nosí tyto osobnosti:\n\n\n"}
{"id": "1113166", "url": "https://cs.wikipedia.org/wiki?curid=1113166", "title": "Augustowský zátah", "text": "Augustowský zátah\n\nAugustowský zátah () byla akce sovětské Rudé armády provedená během července 1945, která měla rozprášit antikomunistické tendence v oblasti Suwałki a Augustova. Vedle jiných se na akci podílely i oddíly NKVD. Zátah se někdy označuje jako „Malá Katyň“.\n\nV období mezi 10. a 25. červencem 1945 provedli příslušníci 3. běloruského frontu Rudé armády a 62 jednotek NKVD rozsáhlou operaci v okolí augustovského lesa a jeho okolí. Z polských vojáků Sovětům nejvíce pomáhal pozdější ministr vnitra Miroslaw Milewski. Příslušníci Rudé armády obehnali zdejší vesnice, pozatýkali jejich obyvatelstvo, které podezřívali ze styků s odpůrci režimu. Zajato tak bylo přes sedm tisíc lidí, které sovětští vojáci uvěznili na více než padesáti místech. V nich zadržované mučili, a spoutané ostnatým drátem vyslýchali. Některé po výslechu poslali domů, ale například 252 Litevců, patřících do uskupení snažící se o nezávislost jejich národa, předali NKVD. Dalších asi 600 lidí polské národnosti ovšem zmizelo beze stopy.\n\nExistuje podezření, že byli převezeni do blízkosti města Grodno a tam v pevnosti zavražděni. V těchto prostorách členové NKVD prováděli popravy již v minulosti. Místem vykonání vražd se zřejmě stala vesnice Naumowicz. Dle polského historika profesora Krzysztofa Jasiewicze probíhaly vraždy u jezera Goldap nebo u obce Rominty, poblíž které se nachází lovecký zámeček \nHermanna Göringa. Autorka knihy o Katyni, ruská profesorka Natalia Lebeděva z Historického ústavu Ruské akademie věd, vyslovila myšlenku, že se polští občané mohli dostat do tajného tábora, v němž pak na nich probíhaly experimenty chemickými nebo biologickými zbraněmi.\n\nRoku 2011 ruský historik Nikita Petrov publikoval šifrované telegramy, jež v červenci 1945 poslal generál Viktor Abakumov, velitel kontrarozvědky, šéfovi NKVD Lavrentiji Berijovi. Depeše se podařilo nalézt během roku 1990 v archivech sovětské tajné služby KGB. V nich stojí, že 20. července 1945 přijela z Moskvy do Olecka speciální skupina pracovníků určená k likvidaci osob zadržených v lesích okolo Augustówa. Těch mělo být 592, což téměř odpovídá počtu osob, jenž během této akce v regionu zmizel.\n\nBěhem srpna proběhla podobná akce Rudé armády a NKVD také na druhé straně hranice v litevském okrese Marijampole.\n\nV listopadu 1945 vyslali obyvatelé obce Giby delegaci za Bolesławem Bierutem, která se zajímala o osudy pohřešovaných osob. Na konci padesátých let se o zmizelé občany zajímali i dva poslanci, Jan Kłoczko a Antoni Palczak, ale nezjistili vůbec nic. Během roku 1987 začala exhumace hrobů v lese u osady Gip, v nichž se měla nacházet těla mrtvých Poláků. Nakonec se ovšem ukázalo, že v hroby ukrývaly těla mrtvých německých vojáků ze druhé světové války.\n\nKomunistické úřady nikdy nepotvrdily realizaci zátahu. Mluvčí vlády Jerzy Urban popřel i zmizení polských občanů. V roce 1992 sice státní zástupce v Suwałkách zahájil vyšetřování. To pak ale bylo následně zastaveno. Další vyšetřování prováděl po roce 2000 Ústav paměti národa. Ten zátah původně klasifikoval jako komunistický zločin a od července 2009 také jako zločin proti lidskosti. Polští vyšetřovatelé se několikrát s žádostí o pomoc obrátili na Ruskou federaci.\n\nNa památku zátahu byl roku 1987 v Gipy zbudován pomník, jehož autorem je Andrzej Strumiłło. V obci se také každoročně konají vzpomínkové akce upomínající na události z roku 1945. Roku 1991, po exhumaci těl z hrobů u Giby, byl na tomto místě vztyčen kříž představující symbolicky hrob. Na deskách u kříže jsou uvedena jména 530 osob.\n\n"}
{"id": "1113168", "url": "https://cs.wikipedia.org/wiki?curid=1113168", "title": "Válečný kříž", "text": "Válečný kříž\n\nVálečný kříž může být:\n\n\n\n\n\n"}
{"id": "1113170", "url": "https://cs.wikipedia.org/wiki?curid=1113170", "title": "Miláček slunce", "text": "Miláček slunce\n\nMiláček slunce (2015) je šesté oficiálně vydané řadové album skupiny Květy. Obsahuje 12 písniček, které jsou autorským dílem Martina Evžena Kyšperského, frontmana kapely. Aranže písní jsou dílem celé kapely.\n\nVyšlo po třech letech od posledního alba, což je nejvíc v historii skupiny. Vyšlo na CD, MC (s krátkou bonusovou skladbou), je také ke stažení v mp3, Flacu či Wavu, na podzim 2015 vyšlo album také LP.\n\nOut take alba, skladba \"Ktosi eště bdie\" (Dežo Ursiny / Ivan Štrpka, aranžmá: Martin Kyšperský), vyšla na desce \"Vinyla 2015\".\n\nAlbum bylo oceněno Andělem v kategorii alternativní hudba.\n\n\n"}
{"id": "1113172", "url": "https://cs.wikipedia.org/wiki?curid=1113172", "title": "Henryk Konopka", "text": "Henryk Konopka\n\nHenryk Konopka (25. ledna 1821 Biskupice – 7. října 1892 Wrząsowice) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nZasedal jako poslanec Haličského zemského sněmu, který ho roku 1870 zvolil do Říšské rady (celostátního parlamentu), tehdy ještě volené nepřímo zemskými sněmy. Do vídeňského parlamentu se vrátil v doplňovacích volbách roku 1876 za kurii velkostatkářskou v Haliči. Slib složil 12. prosince 1876. Mandát zde obhájil ve volbách roku 1879. Rezignaci oznámil dopisem 17. února 1880. V roce 1876 se uvádí jako baron Heinrich von Konopka, statkář, bytem Wrząsowice. V parlamentu zastupoval Polský klub.\n"}
{"id": "1113173", "url": "https://cs.wikipedia.org/wiki?curid=1113173", "title": "Maneuver Combat Vehicle", "text": "Maneuver Combat Vehicle\n\nManeuver Combat Vehicle (MCV) je obrněné vozidlo vyvíjené pro japonské síly sebeobrany. Jeho hlavním úkolem je palebná podpora pěchoty, částečně rovněž nahrazuje starší japonské tanky a mohou být nasazeny k ničení nepřátelských tanků. Jedná se o silně vyzbrojené vozidlo s vysokou taktickou i strategickou mobilitou, což je důležité pro nasazení ve specifických přírodních podmínkách Japonska.\n\nMCV je obrněné kolové vozidlo 8×8 koncepčně podobné americkému typu M1128 Stryker MGS, nebo italskému B1 Centauro. Lze jej přepravovat transportním letounem Kawasaki C-2.\n\nPrvní oficiální informace o vývoji nového obrněného vozidla byly zveřejněny v roce 2004. Následně probíhaly různé koncepční práce. Technickou část vývoje roku 2007 zahájil japonský „Technologický institut pro výzkum a vývoj“ (TRDI – \"Technical Research & Development Institute\"). První prototyp byl vyroben roku 2013 a poprvé představen veřejnosti 9. října 2013. Sériová výroba má probíhat od roku 2016 v koncernu Mitsubishi Heavy Industries. Předpokládá se, že Japonsko odebere 200–300 kusů MCV. Plánován je rovněž vývoj dalších verzí vozidla, například vozidlo se 120mm kanónem.\n\nPosádku tvoří řidič, sedící v pravé části přídě a velitel, střelec a nabíječ sedící v dělové věži. Hlavní výzbroj tvoří 105mm kanón o délce hlavně 52 ráží, který je manuálně nabíjený. Kanón vyrábí společnost Japan Steel Works na základě britského kanónu L7. Zásobu munice tvoří protipancéřové náboje APDS-T a HESH-T. Vedle kanónů se nachází koaxiální kulomet ráže 7,62 mm. Dále vozidlo nese manuálně ovládaný 12,7mm kulomet M2HB na střeše dělové věže. Vozidlo je vybaveno moderní elektronikou, senzory a systémem řízení palby, pocházejícím z tanku typu 10. Bližší podrobnosti o pancéřování nebyly zveřejněny. Pancéřování tvoří několik vrstev oceli (nelze vyloučit, že byla použita nanokrystalická ocel jako u tanku typu 10) a chrání proti pěchotním zbraním. Lze jej doplnit moduly přídavného pancéřování. Pohonný systém je řešen jako powerpack uložený v levé části přídě. Použitý čtyřválcový turbodiesel neznámého výrobce má výkon 570 hp.\n"}
{"id": "1113183", "url": "https://cs.wikipedia.org/wiki?curid=1113183", "title": "Kambrické pohoří", "text": "Kambrické pohoří\n\nKambrické pohoří (, velšsky \"Mynyddoedd Cambria\") je pohoří ve Walesu, na jihovýchodě Velké Británie. Původně byl tento termín používán obecně pro většinu horských oblastí Walesu. Počínaje 50. léty 20. století se takto označují pahorkatiny ve středním Walesu, ve velštině známé jako , která se rozkládá od Plynlimon po Mynydd Mallaen. Oblastí protékají řeky Severn a Wye. Oblast byla v šedesátých a sedmdesátých letech neúspěšně navrhována pro zařazení mezi národní parky.\n\nKambrické pohoří se rozkládá na většině území Walesu, více v severní části. Nejvyšší horou je Snowdon (1 085 m) ležící na severozápadě. Pohoří je tvořeno širokými plochými horskými hřbety. Jižní část pohoří je více plochá, rozdělená hlubokými údolími řek. Velká část pohoří je zalesněna, místy se vyskytují močály.\n\nPohoří vzniklo kaledonským a variským vrásněním v prvohorách. Mladší variské vrstvy se nachází na jihu pohoří. Na jižním úpatí pohoří se nachází karbonská sedimentační pánev se zásobami černého uhlí.\n\n"}
{"id": "1113186", "url": "https://cs.wikipedia.org/wiki?curid=1113186", "title": "Topshelf Open 2015", "text": "Topshelf Open 2015\n\nTopshelf Open 2015 byl společný tenisový turnaj mužského okruhu ATP World Tour a ženského okruhu WTA Tour, který se odehrával v Autotron parku na otevřených travnatých dvorcích. Konal se mezi 8. až 14. červnem 2015 v nizozemském Rosmalenu u 's-Hertogenbosche jako 26. ročník turnaje.\n\nMužská polovina se řadila do kategorie ATP World Tour 250 a její dotace činila 604 155 eur. Ženská část s rozpočtem 250 000 dolarů byla součástí WTA International Tournaments.\n\nNejvýše nasazeným hráčem v mužské dvouhře měl původně být Francouz Jo-Wilfried Tsonga, který se však pro zranění před zahájením turnaje odhlásil. Nejvýše nasazeným se tak stala světová patnáctka David Goffin z Belgie, který nestačil ve finálovém utkání na Francouze Nicolase Mahuta. V ženském singlu plnila roli turnajové jedničky jedenáctá hráčka žebříčku Eugenie Bouchardová z Kanady, která v 1. kole nestačila na kazašskou tenistku Jaroslavu Švedovovou.\n\nSinglové tituly si připsali Nicolas Mahut, který byl v době konání turnaje až 97. hráč světového žebříčku, a třicátá pátá hráčka žebříčku Camila Giorgiová, pro kterou to byl vůbec první vítězný turnaj na okruhu WTA Tour. Mužskou čtyřhru vyhrála dvojice Ivo Karlović a Łukasz Kubot a v ženském deblu triumfoval pár Asia Muhammadová a Laura Siegemundová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako šťastný poražený:\n\n\nNásledující páry obdržely divokou kartu do hlavní soutěže:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n\n\n"}
{"id": "1113208", "url": "https://cs.wikipedia.org/wiki?curid=1113208", "title": "Kenai Mountains", "text": "Kenai Mountains\n\nKenai Mountains je pohoří v jižní části Aljašky, při pobřeží Tichého oceánu (Aljašského zálivu) ve Spojených státech amerických. Pohoří je součástí horského systému Pacifického pobřežního pásma. Leží na \"poloostrově Kenai\". Rozkládá se z jihozápadu směrem na severovýchod a má délku přibližně 200 km.\nJe pokračováním pohoří Chugach, obě pohoří mají stejnou geologickou stavbu. V oblasti se nachází ledovce – \"Hardingův ledovec\" (780 km) a \"Sargentův ledovec\". Největšími řekami pohoří jsou \"Kenai\" a \"Russian River\". Nejvyšší horou je \"Truuli Peak\" (2 015 m). K dalším nejvyšším vrcholům náleží \"Isthmus Peak\" (1 991 m) a \"Peak 6500\" (1 981 m).\n"}
{"id": "1113214", "url": "https://cs.wikipedia.org/wiki?curid=1113214", "title": "Divize C 1999/00", "text": "Divize C 1999/00\n\nV soubojích 35. ročníku České divize C 1999/00 se utkalo 16 týmů dvoukolovým systémem podzim - jaro. Tento ročník začal v srpnu 1999 a skončil v červnu 2000.\n\nZ ČFL 1998/99 nesestoupil nikdo. Z krajských přeborů postoupila vítězná mužstva ročníku 1998/99: SK Viktoria Sibřina z Středočeského přeboru a FK Česká Třebová z Východočeského přeboru. Z divize B sem bylo přeřazeno mužstvo SK Bělá pod Bezdězem.\n\n\nZdroj: \n\nPoznámky:\nMužstvo SK Čelákovice se po sezóně sloučilo s SK Union Čelákovice\n\n"}
{"id": "1113215", "url": "https://cs.wikipedia.org/wiki?curid=1113215", "title": "Netopýr obrovský", "text": "Netopýr obrovský\n\nNetopýr obrovský (\"Nyctalus lasiopterus\", Schreber, 1780) je méně známý a největší evropský netopýr.\n\nŽije v západní Asii, Evropě a na severu Afriky. V České republice je vzácně pozorován na jižní Moravě. Je to lesní druh, osídlující v letním i zimním období stromové dutiny v teplých listnatých lesích.\n\nRozpětí jeho křídel dosahuje až 46 cm. Jeho kožešina je červenohnědá a má relativně dlouhý krk s malou hřívou. Spodní část těla je středně hnědá až žlutá. Živí se hmyzem, který loví v noci a v létě. Minimálně ve Španělsku netopýr hibernuje od prosince do února.\n"}
{"id": "1113218", "url": "https://cs.wikipedia.org/wiki?curid=1113218", "title": "Black Mountain (pohoří)", "text": "Black Mountain (pohoří)\n"}
{"id": "1113219", "url": "https://cs.wikipedia.org/wiki?curid=1113219", "title": "Black Mountain", "text": "Black Mountain\n\nBlack Mountain může být:\n\n\n\n"}
{"id": "1113220", "url": "https://cs.wikipedia.org/wiki?curid=1113220", "title": "Black Mountains (Wales)", "text": "Black Mountains (Wales)\n\nBlack Mountains ( \"\") je skupina kopců sahající přes části hrabství Powys po Monmouthshire v jihovýchodním Walesu a pokračuje přes velšsko-anglické hranice k Herefordshire. Je to východní oblast národního parku Brecon Beacons. V západní části národního parku leží pohoří Black Mountain, které je s touto oblastí zaměňováno. Nejvyšším vrcholem oblasti je Waun Fach (811 m n. m.).\n"}
{"id": "1113221", "url": "https://cs.wikipedia.org/wiki?curid=1113221", "title": "Black Mountains", "text": "Black Mountains\n\nBlack Mountains může být:\n\n\n"}
{"id": "1113224", "url": "https://cs.wikipedia.org/wiki?curid=1113224", "title": "Netopýr dlouhouchý", "text": "Netopýr dlouhouchý\n\nNetopýr dlouhouchý (\"Plecotus austriacus\") je evropský druh netopýra.\n\nJe rozšířen ve velké části Evropy. Podobá se netopýru ušatému. Je šedě hnědé barvy, dlouhý 4 až 6 cm, předloktí má 3,7 až 4,5 cm dlouhé a váží od 5 do 14 g. Obývá níže položené lesy, jeskyně a lidská obydlí.\n\nHnízdiště obývají od dubna do října. Oblíbené jsou půdní prostory a jsou méně teplomilní než ostatní druhy, které obývají tyto prostory.\n\n\n"}
{"id": "1113225", "url": "https://cs.wikipedia.org/wiki?curid=1113225", "title": "Divize C 2000/01", "text": "Divize C 2000/01\n\nV soubojích 35. ročníku České divize C 2000/01 se utkalo 16 týmů dvoukolovým systémem podzim - jaro. Tento ročník začal v srpnu 2000 a skončil v červnu 2001.\n\nZ ČFL 1999/00 nesestoupil nikdo. Z krajských přeborů postoupila vítězná mužstva ročníku 1999/00: FC Velim z Středočeského přeboru a TJ Sokol Deštné z Východočeského přeboru a druhé mužstvo FK Velké Hamry z Severočeského přeboru. Mužstvo SK Čelákovice se sloučilo s SK Union Čelákovice a jeho místo obsadilo mužstvo FK Brandýs nad Labem. Mužstvo FK Slovan Pardubice se sloučilo s AFK Atlantic Lázně Bohdaneč a přvzalo jeho licenci ve 2. lize a jeho pozici zaujalo jeho B-mužstvo.\n\nZdroj: \n\nPoznámky:\n\n"}
{"id": "1113227", "url": "https://cs.wikipedia.org/wiki?curid=1113227", "title": "Vasyl Kovalskyj", "text": "Vasyl Kovalskyj\n\nVasyl Kovalskyj, též Vasyl Damianovyč Kovalskyj, cyrilicí Василь Даміанович Ковальський, polsky Wasyl Kowalśkyj (13. ledna 1826 Brody – 19. března 1911 Vídeň), byl rakouský právník a politik ukrajinské národnosti z Haliče, v 2. polovině 19. století poslanec Říšské rady.\n\nV letech 1844–1848 studoval ve Lvově a Vídni a v letech 1848–1850 znovu ve Lvově. Během roku 1848 dočasně studia přerušil kvůli účasti na revolučním dění. V roce 1848 byl mezi účastníky Slovanského sjezdu v Praze. Tehdy je Vasil (Vasyl) Kovalskyj uváděn jako chovanec řeckokatolického konviktu ve Vídni. Patřil mezi spoluzakladatele rusínského národního domu v Haliči a působil jako jeho prezident. Napsal ukrajinskou čítanku pro nižší gymnázia. Počátkem 50. let se podílel se na prvních oficiálních překladech rakouské legislativy do ukrajinštiny. Zároveň tehdy studoval práva na Vídeňské univerzitě.\n\nProfesí byl soudcem. V roce 1858 nastoupil ke krajskému soudu v Přemyšli. Roku 1867 se stal radou zemského soudu ve Lvově. Roku 1883 získal titul dvorního rady. V období let 1880–1898 zastával funkci rady vrchního soudního dvora a kasačního soudu ve Vídni. Od roku 1898 působil na postu předsedy senátu vrchního soudního dvora. V roce 1894 mu byl udělen Císařský rakouský řád Leopoldův.\n\nByl aktivní i politicky. V letech 1867–1882 (podle jiného zdroje od roku 1873 do 80. let 19. století) působil jako poslanec Haličského zemského sněmu. Byl taky poslancem Říšské rady (celostátního parlamentu), kam usedl v prvních přímých volbách roku 1873, za kurii venkovských obcí v Haliči, obvod Stryj, Drohobyč atd. V roce 1873 se uvádí jako Basil Kowalski, c. k. rada vrchního zemského soudu, bytem Lvov. Mandát obhájil ve volbách roku 1879 a zvolen byl i ve volbách roku 1885, nyní za kurii venkovských obcí, obvod Žovkva, Sokal atd.\n\nV parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Kovalskyj náležel mezi čtyři rusínské poslance z řad státních úředníků. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878. V prosinci 1882 se přidal k nově ustavenému poslaneckému Coroniniho klubu, oficiálně nazývanému Klub liberálního středu, který byl orientován vstřícněji k vládě Eduarda Taaffeho. Za člena Coroniniho klubu se uvádí i po volbách do Říšské rady roku 1885.\n\nZemřel v březnu 1911 ve Vídni ve věku 85 let. Pohřeb se konal z řeckokatolického kostela svaté Barbory na vídeňský ústřední hřbitov.\n"}
{"id": "1113229", "url": "https://cs.wikipedia.org/wiki?curid=1113229", "title": "Netopýr hvízdavý", "text": "Netopýr hvízdavý\n\nNetopýr hvízdavý (lat. \"Pipistrellus pipistrellus\") je druh z čeledi netopýrovitých.\n\nVyskytuje se všude v Evropě, mimo severní oblastí, na východ přes západní Asii až k Bajkalskému jezeru v Rusku, na jihu se vyskytuje až po Kašmír a pohoří Altaj. Patří k méně ohroženým druhům a žije zejména v nížinách a středních polohách. Je to pravděpodobně nejrozšířenější druh netopýra v Česku a střední Evropě.\n\nVáží 3,8–7 gramů , velký je 4–5 cm a rozpětí křídel má 18–24 cm. Má krátké trojúhelníkovité boltce. Zimuje zejména v jeskyních nebo sklepech. Letní úkryty mívá v budovách a dutinách střech. Je to společenský netopýr, letní kolonie dosahují počtu až 1000 kusů. Živí se zejména nočním létajícím hmyzem. Samice rodí jedno mládě, které dokáže jednoznačně rozeznat.\n\n"}
{"id": "1113232", "url": "https://cs.wikipedia.org/wiki?curid=1113232", "title": "Netopýr parkový", "text": "Netopýr parkový\n\nNetopýr parkový (\"Pipistrellus nathusii\") je malý netopýr z čeledi netopýrovitých. Podobá se netopýru hvízdavému (\"Pipistrellus pipistrellus\"). Je široce rozšířený po celé Evropě.\n\nDélka hlavy a těla je 46 až 55  mm a rozpětí křídel dosahuje 220–250 mm. Předloktí je dlouhé 32 až 40 mm a celkem váží 6 až 15 g. Jeho srst je polotmavé červenohnědé barvy, často s bledými konečky a s světle hnědým spodkem. Srst je delší a méně rovnoměrně zbarvená než u netopýra hvízdavého. Zároveň je od něj větší a má širší křídla. Tvář, uši, křídla a ocas jsou tmavé.\n\nJe rozšířen od Západní Evropy východně k Uralu, Turecku a Kavkazu. Je migrujícím druhem, jedinci ze severní a východní oblasti migrují během zimy na jihozápad. Preferované stanoviště jsou parky a lesy, často v blízkosti vody.\n\nHojně je rozšířen v střední a východní Evropě. Na západě je jeho zimní výskyt vzácnější, ale nedávno byli na více územích objeveny nové kolonie. Na Britských ostrovech, byl v minulosti jeho výskyt považován za vzácný, pouze na pár jedinců např. na ropných plošinách v Severním moři. V současnosti je známo několik výskytů v Británii i v Irsku.\n\nTento druh je ohrožen ztrátou přirozeného prostředí jako jsou duté stromy a je ohrožen toxickými látkami, kterými se konzervuje dřevo. V několika zemích je chráněným druhem a rozmnožuje se v budkách na hnízdění.\n\nLoví v časných hodinách, létá rovnou s rychlými a hlubokými údery křídel cca 3 až 15 m nad zemí. Loví malý až středně velký hmyz, zejména komáry.\n\nRozmnožovací kolonie se nacházejí v dutých stromech, budkách na hnízdění a někdy i v budovách. Páření probíhá od července do časného září. Samci mají ve svém teritoriu harém samic. Na jaře samice rodí jedno až dvě mláďata.\n\nPoužívá frekvenci od 36 do 62 kHz s největší energií na 41 kHz as nejdelším trváním 6,9 ms.\n\n"}
{"id": "1113234", "url": "https://cs.wikipedia.org/wiki?curid=1113234", "title": "Netopýr jižní", "text": "Netopýr jižní\n\nNetopýr jižní (\"Pipistrellus kuhlii\") je druh netopýra z čeledi netopýrovitých.\nJe široce a hojně rozšířený v Africe, Evropě a v Asii. Vyskytuje se v níže položené otevřené krajině, v lesích i na městském území. Hnízdí v dutinách stromů i v lidských obydlích.\nVětšinou je žlutohnědě zbarvený s bílým okrajem na křídle. Dosahuje délky 3,8–5 cm, předloktí 2,7–3,2 cm a váží 7–8 g.\n"}
{"id": "1113237", "url": "https://cs.wikipedia.org/wiki?curid=1113237", "title": "Sexuální obtěžování", "text": "Sexuální obtěžování\n\nSexuální obtěžování (angl. \"sexual harassment\", odtud někdy nevhodně žertovně překládáno jako „harašení“, přeložil údajně Ota Ulč) je šikana nebo nátlak sexuální povahy, případně nevítaný či nevhodný příslib odměn výměnou za sexuální služby. Obtěžování může zahrnovat „sexuální obtěžování“ nebo nevítané sexuální návrhy, žádosti o sexuální služby a jiné slovní či fyzické obtěžování sexuální povahy. Za sexuální chování je však možné považovat pouze takové chování, které je nechtěné a kde se na jedné straně vyskytuje nevůle, nebo nesouhlas.\nPrávní definice sexuálního obtěžování se liší podle státu. Tam, kde existují zákony ohledně sexuálního obtěžování, většinou nezakazují jednoduché škádlení, nemístné komentáře, nebo menší izolované incidenty. Obtěžování na pracovišti může být považováno za protiprávní, pokud je tak časté nebo závažné, že vytváří nepřátelské nebo urážlivé pracovní prostředí nebo když má za následek rozhodnutí nepříznivé pro zaměstnance (jako třeba propuštění nebo degradování oběti, nebo když oběť přiměje opustit práci). Právní a sociální pochopení sexuálního obtěžování se nicméně liší podle kultury.\n\nV České republice se k sex. obtěžování věnuje zákon 40/2009 Sb. Trestního zákoníku o sexuálním nátlaku, HLAVA III\"TRESTNÉ ČINY PROTI LIDSKÉ DŮSTOJNOSTI V SEXUÁLNÍ OBLASTI.\" Ta pojednává o problematice trestných činů, proti lidské důstojnosti v sexuální oblasti. Zaměřuje se na jednotlivé trestné činy a nejvíce prostoru věnuje znásilnění, jako trestnému činu nejzávažnějšímu.\n\nPoprvé bylo sexuální obtěžování zařazeno do amerických zákonů po sérií soudních případů týkající se sexuálního obtěžování v 70. a 80. letech. Většina žalobců v těchto případech byly afroamerické ženy, z nichž mnohé byly aktivní v občanském hnutí a využily principu občanského hnutí na genderovou diskriminaci.\n\nStudie Evropské Unie dokazují, že 17335 obětí žen sexuálního napadení, byly požádány, aby popsaly své pocity, které vyplývají ze závažných případů sexuálního napadení, které se jim přihodilo od 15let. Mezi nejčastější popisy patří: 45% hněv, 41% otrávenost, 36% zahanbení. Přibližně 1 ze 3 oběti (29%), které zažily sexuální obtěžování zažívají strach. Jako důsledek nejhorších případu. Zatímco 1 z 5 obětí (20%) cítí vinu za to, co se stalo. Psychologové a sociální pracovníci zaznamenali, že v případech závažného, nebo opakovaného sexuálního obtěžování dochází ke stejným psychologickým efektům jako po znásilnění, nebo sexuálnímu útoku. Oběti, které se nepodřídí obtěžování mohou také zažívat pomstychtivé jednání, vylučování z kolektivu a šikanu. Sociální a ekonomický dopad ústí ve ztrátu stovek milionu dolarů díky ztrátě příležitosti ke vzdělání, nebo vzdělávacím a pracovním příležitostem, zvláště pro ženy a dívky. I když se tato problematika týká i značného množství mužů.\n\nV roce 2002 Rada evropské unie a parlament doplnilo direktivy z roku 1976 týkající se rovného přístupu mužů a žen na pracovišti, o články týkající se sexuálním obtěžování na pracovišti používající pojmy jako je genderová diskriminace a narušení důstojnosti. Členské státy EU přijala zákony týkající se sexuálního obtěžování, nebo doplnila existující zákony podle direktivy do října 2005. V roce 2005 přidala Čína nové dodatky k zákonu o ochraně ženských práv aby vyloučila sexuální obtěžování. V roce 2006 tzv. Šanghajský dodatek, podrobněji definuje pojem sexuálního obtěžování v Číně.\n\nV červnu 2014 bylo poprvé v historii moderního Egypta zavedeno sexuální obtěžování jako kriminální čin. Sexuální obtěžování zůstává legální v Kuwait a Djibouti.\n\nOsobní zkušenost se sexuálním obtěžováním může vést např. k:\n\n\nObtěžování pro něco (qui pro quo) - jde především o poskytnutí nebo zabránění postupu v zaměstnání, souvisí s ekonomickým poškozením a širším fenoménem „skleněného stropu“.\n\nVytváření nepřátelského pracovního prostředí - zásadním aspektem sexuálního obtěžování je uplatnění moci, které je 1. skryté do projevů sexuální přitažlivosti; 2. často vede k izolaci a degradaci jedince; 3. je součástí celospolečenského kontextu odrážejícího postoj mužů vůči ženám; 4. je těsně spojený se znevýhodněním a podřízeností v zaměstnání i společnosti.\n\n\n\nPro české prostředí je charakterizující bagatelizovat výskyt jednotlivých forem, ty jsou vnímány jako běžné přátelské a utužující pracovní vztahy. Iniciátoři odmítají přijmout fakt, že takové chování může někomu vadit a obtěžovat ho (s. 38). Nejčastější formou problematického chování jsou sexuálně podbarvené vtipy, narážky na soukromý život. Poslední formou obtěžování jsou pokusy o znásilnění, a ač mají opticky poměrně nízký výskyt (2 %), je třeba na ně upozornit jako na těžkou a závažnou formu sexuálního obtěžování. Muži i ženy se zhruba stejně setkávají s problematickým chováním na pracovišti, oběťmi jsou ale zpravidla ženy a až v 15–23 % případů jsou aktéry tohoto chování nadřízení muži.\n\nSexuální obtěžování se může objevovat v různých situacích - v práci, továrně, ve škole, hudebním průmyslu, často, ale ne vždycky může být obtěžovatel v pozici moci, nebo autority nad obětí (vlivem rozdílnému věku, sociálnímu, politickému, vzdělávacímu, zaměstnaneckému stavu). Nebo očekává získat tuto moc nebo autoritu ve formě povýšení.\n\n\nPrevence sexuálního obtěžování a útok mohou být provázeny na středních školách, univerzitách a pracovišti vzdělávacími programy\n"}
{"id": "1113239", "url": "https://cs.wikipedia.org/wiki?curid=1113239", "title": "Netopýr východní", "text": "Netopýr východní\n\nNetopýr východní nebo netopýr ostrouchý (\"Myotis blythii\") je druh netopýra z čeledi netopýrovitých.\nObývá Jižní Evropu a Asii. Na Slovensku se vyskytuje na celém území ale zejména na východě a jihovýchodě. Obývá podkroví a jeskyně.\n\n"}
{"id": "1113242", "url": "https://cs.wikipedia.org/wiki?curid=1113242", "title": "Ladislav I. Neapolský", "text": "Ladislav I. Neapolský\n\nLadislav I. Neapolský (červenec 1376 – 6. srpna 1414) byl od roku 1386 neapolským králem, chorvatsko-uherským vzdorokrálem, titulárním králem Jeruzaléma a od roku 1406 také knížetem Taranta.\n\nNarodil se jako jediný syn krále Karla III. Neapolského, který krátce působil jako uherský král a při bojích o uherskou korunu byl roku 1386 pravděpodobně zavražděn. Za tehdy devítiletého Ladislava převzala vládu jeho matka Markéta z Durazza. V letech 1390–1399 museli bojovat se vzdáleným příbuzným Ludvíkem II. Anjou, který si činil nároky na neapolský trůn z titulu historických dědičných vazeb.\n\nLadislav se v průběhu let vypracoval v obratného politika a válečníka. Dokázal využít tehdejšího bezvládí v rozdrobené Itálii pro rozšíření a upevnění své moci. Po vzoru svého otce se pokoušel ovládnout území současného Maďarska a Chorvatska, v roce 1403 se v Zadaru prohlásil za krále uherského a chorvatského. Tímto ale proti sobě popudil tehdejšího římského a uherského krále Zikmunda Lucemburského, který si vzal za manželku Marii Uherskou a tím také nárokoval uherskou korunu. Proti mocnému Zikmundovi se Ladislav nemohl úspěšně prosadit. Své právní nároky na území Dalmácie prodal v roce 1409 Benátkám za částku sto tisíc dukátů.\n\nLadislav též výrazně zasahoval do evropských rozbrojů v katolické církvi známé jako papežské schizma. Povedlo se mu ovládnout sídlo východního papeže Řím. Papeže Inocenta VII. v letech 1404–1406 de facto ovládal, podporoval i jeho nástupce Řehoře XII. V roce 1410 odmítl uznat volbu kardinála Baldassara Cossy za papeže Jana XXIII. a trval na původním Řehoři XII. Proto Jan XXIII. proti němu vyhlásil v roce 1412 křížovou výpravu, ale neuspěl.\n\nZemřel náhle v srpnu 1414 uprostřed bojů v jižní Evropě. Ladislav byl třikrát ženatý, ale vzhledem k tomu, že neměl žádného legitimního potomka, převzala neapolskou korunu jeho sestra Johana II. Neapolská.\n"}
{"id": "1113243", "url": "https://cs.wikipedia.org/wiki?curid=1113243", "title": "Národní park Brecon Beacons", "text": "Národní park Brecon Beacons\n\nNárodní park Brecon Beacons ( \"\") je jeden ze tří národních parků ve Walesu. Leží v pohoří Brecon Beacons na jihu země. Je rozdělen do čtyř částí: na západě leží pohoří Black Mountain, následuje Fforest Fawr, poté hlavní část pohoří Brecon Beacons a na východě leží Black Mountains. Národní park byl založen roku 1957 jako poslední ze tří velšských parků (národní park Snowdonia titul dostal roku 1951 a Pembrokeshire Coast následující rok). Celková rozloha parku činí 1344 km². Táhne se od města Llandeilo na západě k Hay-on-Wye na severovýchodě a Pontypool na jihovýchodě.\n\n"}
{"id": "1113245", "url": "https://cs.wikipedia.org/wiki?curid=1113245", "title": "Vancouver Island Ranges", "text": "Vancouver Island Ranges\n\nVancouver Island Ranges je pohoří na ostrově Vancouver v Britské Kolumbii, v jihozápadní části Kanady. Pohoří se rozkládá zejména v centrální části ostrova a zaujímá většinu ostrova. Je součástí horského pásma Insular Mountains, které náleží k Pacifickému pobřežnímu pásmu. Nejvyšší horou je \"Golden Hinde\" (2 195 m), k dalším nejvyšším vrcholům náleží \"Elkhorn Mountain\" (2 194 m) a \"Victoria Peak\" (2 163 m). Pohoří se skládá z 18 podjednotek.\n"}
{"id": "1113247", "url": "https://cs.wikipedia.org/wiki?curid=1113247", "title": "Čipera", "text": "Čipera\n\nPříjmení Čipera nosí:\n"}
{"id": "1113249", "url": "https://cs.wikipedia.org/wiki?curid=1113249", "title": "Netopýr nejmenší", "text": "Netopýr nejmenší\n\nNetopýr nejmenší (\"Pipistrellus pygmaeus\") je malý druh netopýra, který byl oddělen od netopýra hvízdavého (\"Pipistrellus pipistrellus\"). Druhy byly odděleny, protože používají rozdílnou echolokaci.\nObývá Střední Evropu, jih Skandinávie, jih Španělska, Britské ostrovy a Kavkaz.\n\nPoužívá frekvenci od 53 do 86 kHz (nejsilněji na 55 kHz) s průměrnou dobou trvání 5,8 ms.\n\n"}
{"id": "1113251", "url": "https://cs.wikipedia.org/wiki?curid=1113251", "title": "Assassin's Creed: The Chain", "text": "Assassin's Creed: The Chain\n\nAssassin's Creed: The Chain je grafický román (komiks), umístěný do světa Assassin's Creed , který uzavírá cestu ruského asasína jménem Nikolaj Orelov, která byla zahájena v předchozím komiksu jménem .\n\nThe Chain je napsán opět spisovateli komiksu , Cameronem Stewartem a Karlem Kerschlem, ale tentokrát byl publikován UbiWorkshopem.\n\nKomiks uzavírá příběh Nikolaje Orelova a poskytuje náhled do Assassin's Creed III.\n\nOba komiksy a byly shromážděny v komiksu jménem \"\", 208-stránkovém brožovaném výtisku, který byl zahrnut do \"Assassin's Creed 3: The Ubiworkshop Edition\" (speciální sběratelská edice hry AC III), spolu s \"Assassin's Creed encyklopedií\" (encyklopedie ze světa AC).\n\n"}
{"id": "1113252", "url": "https://cs.wikipedia.org/wiki?curid=1113252", "title": "Bělásek východní", "text": "Bělásek východní\n\nBělásek východní (\"Leptidea morsei\") je druh motýla z čeledi běláskovitých.\n\nVyskytoval se roztroušeně až vzácně ve střední Evropě (Morava, Slovensko, jihovýchodní Polsko a Maďarsko). V České republice již v poslední době nebyl nalezen. Dále na sever Balkánského poloostrova, přes Ukrajinu, Sibiř až po Japonsko. Obývá řídké, prosvětlené lesní porosty a okolí lesních cest. Housenky se vyvíjejí na \"Lathyrus niger\" a \"Lathyrus vernus\".\n\n"}
{"id": "1113256", "url": "https://cs.wikipedia.org/wiki?curid=1113256", "title": "Bermudská hokejbalová reprezentace", "text": "Bermudská hokejbalová reprezentace\n\nBermudská hokejbalová reprezentace je národním výběrem bermudských hráčů hokejbalu. Mistrovství světa v tomto sportu se poprvé účastnila v roce 2001 v Kanadě. Na turnaji tehdy obsadila páté místo, což je její dosavadní nejlepší umístění. Tým je řízen Bermuda Ball Hockey Association (BBHA), který je členem ISBHF.\n"}
{"id": "1113259", "url": "https://cs.wikipedia.org/wiki?curid=1113259", "title": "Uchazeči o pořádání olympijských her", "text": "Uchazeči o pořádání olympijských her\n\nPořadatelské město olympijských her vybírá Mezinárodní olympijský výbor na základě nominací národních olympijských výborů na zasedání, které se koná sedm let před zahájením olympiády. Zvolené město hostí také paralympijské hry.\nVýběr pořadatele bývá provázen četnými spory. Jde spíše o politickou prestiž, ekonomická výhodnost olympiád je sporná vzhledem k velmi nákladným investicím do sportovišť a infrastruktury. Proto zájem o pořádání her klesá, zejména v evropských zemích. MOV na to reagoval vyhlášením programu \"Agenda 2020\", který chce náklady na hry omezit.\n\nSkandál s uplácením při přidělení olympiády 2002 městu Salt Lake City vedl ke změně pravidel volby. Každé město musí předem prokázat připravenost na pořádání her a do závěrečného hlasování projde pouze omezený počet uchazečů, kteří dostanou nejlepší hodnocení od zvláštní komise MOV. \n\nOd šedesátých let platí zásada, že za každou zemi může kandidovat pouze jedno město. Proto se v některých zemích konají ještě předkola volby: např. pro olympiádu 2024 byl za Německo vybrán Hamburk, který porazil Berlín, a za USA Boston, který v hlasování národního olympijského výboru dostal přednost před Los Angeles, San Franciskem a Washingtonem. \n\nAthény zvoleny bez protikandidáta v Paříži 23. 6. 1894\nPaříž zvolena bez protikandidáta v Paříži 23. 6. 1894\nChicago zvoleno bez protikandidáta v Paříži 22. 5. 1901, hry pak byly přesunuty do Saint Louis a spojeny se Světovou výstavou 1904\nŘím zvolen v Londýně v červnu 1904\nV roce 1906 se Itálie pořadatelství z finančních důvodů vzdala a hry byly přiděleny Londýnu\nStockholm zvolen bez protikandidáta v Berlíně 27. 5. 1909\nBerlín zvolen ve Stockholmu 27. 5. 1912\nHry se nekonaly z důvodu první světové války\nAntverpy zvoleny v Lausanne 5. 4. 1919\nPaříž zvolena v Lausanne 2. 6. 1921\nAmsterdam zvolen v Lausanne 2. 6. 1921\nLos Angeles zvoleno bez protikandidáta v Římě v dubnu 1923\nBerlín zvolen 43 hlasy (voleb 26. 4. 1931 v Barceloně se nezúčastnil potřebný počet delegátů, proto byly hlasy posbírány korespondenčně a výsledek vyhlášen 13. 5. 1931 v Lausanne) \nTokio zvoleno bez protikandidáta v Berlíně 31. 7. 1936. V roce 1938 se Japonsko pořadatelství vzdalo a MOV přidělil hry Helsinkám, nakonec se nekonaly kvůli druhé světové válce\nLondýn zvolen v Londýně 9. 6. 1939\nHry se nekonaly kvůli válce\nLondýn zvolen v Lausanne v září 1946\nHelsinky zvoleny ve Stockholmu 21. 6. 1947\nHelsinky zvoleny ve Stockholmu 21. 6. 1947\nMelbourne zvoleno v Římě 28. 4. 1949\nJezdecké soutěže se konaly ve Stockholmu kvůli australským předpisům o karanténě pro dovážené koně \nŘím zvolen v Paříži 15. 6. 1955\nTokio zvoleno v Mnichově 26. 5. 1959\nMexico City zvoleno v Baden-Badenu 18. 10. 1963\nMnichov zvolen v Římě 26. 4. 1966\nMontreal zvolen v Amsterdamu 12. 5. 1970\nMoskva zvolena 39 hlasy ve Vídni 23. 10. 1974\nLos Angeles zvoleno bez protikandidáta v Athénách 18. 5. 1978\nSoul zvolen 52 hlasy v Baden-Badenu 30. 9. 1981\nBarcelona zvolena v Lausanne 17. 10. 1986\nAtlanta zvolena v Tokiu 18. 9. 1989\nSydney zvoleno v Monte Carlu 23. 9. 1993\nAthény zvoleny v Lausanne 5. 9. 1997\nPeking zvolen v Moskvě 13. 7. 2001\nLondýn zvolen v Singapuru 6. 7. 2005\nRio de Janeiro zvoleno v Kodani 2. 10. 2009\nTokio zvoleno v Buenos Aires 7. 9. 2013\nVolby proběhnou v Limě v září 2017\n\nKonaly se v Chamonix. (Původně nesly název \"Týden zimních sportů\", jako olympiáda byly uznány až dodatečně na kongresu MOV v Praze 1925)\nSvatý Mořic zvolen v Lisabonu 6. 5. 1926\nLake Placid zvoleno 10. 4. 1929 v Lausanne\nGarmisch-Partenkirchen dostal hry přiděleny na základě pravidla, že zimní olympiáda by se měla konat ve stejné zemi jako letní (pravidlo bylo zrušeno roku 1938) \nSapporo zvoleno bez protikandidáta ve Varšavě 9. 6. 1937. O rok později se Japonsko her vzdalo, pořádáním byl pověřen Svatý Mořic a po jeho odstoupení Garmisch-Partenkirchen, po vypuknutí 2. světové války byly hry zrušeny.\nCortina d'Ampezzo zvolena 9. 6. 1939 v Londýně\nHry se nekonaly kvůli válce\nSvatý Mořic zvolen v Lausanne v září 1946\nOslo zvoleno 27. 6. 1947 ve Stockholmu\nCortina d'Ampezzo zvolena v Římě 28. 4. 1949\nSquaw Valley zvoleno 16. 6. 1955 v Paříži\nInnsbruck zvolen 26. 5. 1959 v Mnichově\nGrenoble zvolen v Innsbrucku 28. 1. 1964\nSapporo zvoleno v Římě 26. 4. 1966\nDenver zvolen v Amsterdamu 12. 5. 1970\nDenver se pořadatelství zřekl roku 1973 z finančních důvodů, hry se konaly v Innsbrucku\nLake Placid zvoleno bez protikandidáta ve Vídni 23. 10. 1974\nSarajevo zvoleno v Athénách 18. 5. 1978\nCalgary zvoleno v Baden-Badenu 30. 9. 1981\nAlbertville zvoleno v Lausanne 17. 10. 1986\nLillehammer zvolen v Soulu 15. 9. 1988\nNagano zvoleno v Birminghamu 15. 6. 1991\nSalt Lake City zvoleno 54 hlasy v Budapešti 16. 6. 1995\nTurín zvolen 53 hlasy v Soulu 19. 6. 1999\nVancouver zvolen v Praze 2. 7. 2003\nSoči zvoleno v Ciudad de Guatemala 4. 7. 2007\nPchjongčchang zvolen v Durbanu 6. 7. 2011\nPeking zvolen 44 hlasy v Kuala Lumpuru 31. 7. 2015\n\n"}
{"id": "1113261", "url": "https://cs.wikipedia.org/wiki?curid=1113261", "title": "Assassin's Creed: Brahman", "text": "Assassin's Creed: Brahman\n\nBrahman je opět napsán spisovateli komiksů a , Cameronem Stewartem a Karlem Kerschlem a byl publikován UbiWorkshopem.\n\nPříběh sleduje dobrodružství Arbaaze Mira, jak směřuje dolů nepříteli, který podrobil svou zemi a lid a komu je nyní v držení artefakt, který může být velmi mocný a silný – Piece of Eden (Úlomek Ráje). Assassin's Creed: Brahman zkoumá povahu identity přes několik generací asasínů, vedoucí Jot Soora na zoufalém lovu odhalení tajemství této minulosti, které by mohly zachránit život jedné, kterou miluje v přítomnosti.\n\nJot Soora je programátor v MysoreTech, které se nachází v Bangalúru. Jot je také snoubenec Monimy Dasové, slavné herečky v Indii. Bylo zjištěno, že Monima je potomkem Arbaaze Mira. Arbaaz se dvořil princezně Pyaře Kaur (vnučky Ranjita Singhy, zakladatele Sikhské říše). MysoreTech byl přidělen pod firmu jmeném Abstergo, aby distribuovali Animus konzoly po celé Indii ve snaze získat přístup ke genetickým vzpomínkám potomka Arbaaze Mira & Pyary Kaur žijícího v Indii. Jot zjistil, že potomek je němým sluhou, kterého Arbaaz najal a doprovázel ho v jeho dobrodružstvích.\n\nJednoho dne, když Jot přinesl Animus domů, Monima to vyzkoušela na Jotovi zatímco spal a byla schopná získat přístup ke svým genetickým vzpomínkám, kde zjistila, že je potomkem Arbaaze Mira a Pyary Kaur.\n\n\n"}
{"id": "1113263", "url": "https://cs.wikipedia.org/wiki?curid=1113263", "title": "Divize C 2001/02", "text": "Divize C 2001/02\n\nV soubojích 35. ročníku České divize C 2001/01 se utkalo 16 týmů dvoukolovým systémem podzim - jaro. Tento ročník začal v srpnu 2001 a skončil v červnu 2002.\n\nZ ČFL 2000/01 sestoupilo mužstvo FK Slavoj Vyšehrad. Z krajských přeborů postoupila vítězná mužstva ročníku 2000/01: Tatran Ždírec nad Doubravou z Východočeského přeboru a PFC Český Dub z Severočeského přeboru. Z divize A sem bylo přeřazeno mužstvo FK Viktoria Žižkov „B“ a divize B pak mužstvo TJ SK Satalice. Mužstvo TJ Sokol Deštné bylo sloučeno do mužstva FK Náchod-Deštné. Mužstva FK Brandýs nad Labem a SK Viktoria Sibřina byly naopak přeřazeny do divize B.\n\nZdroj: \n\nPoznámky:\nMužstvu Velimi bylo odečteno 6 bodů\nFK Velké Hamry po sezóně z divize odstoupil\n\n"}
{"id": "1113264", "url": "https://cs.wikipedia.org/wiki?curid=1113264", "title": "Karaburun (poloostrov, Albánie)", "text": "Karaburun (poloostrov, Albánie)\n\nPoloostrov Kalaburun (albánsky Gadishulli i Karaburunit) je největší poloostrov v Albánii. Nachází se v jižní částí země v blízkosti města Vlora a vybíhá do Středozemního moře. Odděluje tak Vlorský záliv od Středozemního moře (Otrantské úžiny). Jeho název pochází z turečtiny, kde znamená doslova \"černý mys\".\n\nPlocha poloostrova je 62 km² a je neobydlený. Dlouhý je celkem 16 kilometrů, šířka se pohybuje okolo tří až čtyř a půl kilometru. V současné době je vegetace i fauna ostrova chráněna (byla zde zřízena přírodní rezervace). Významnějším objektem, který se na poloostrově nachází je vojenská základna Pasha-Liman.\n\nHornatý poloostrov se vypíná do nadmořské výšky dosahující až 800 m. Nejvyšším vrcholem poloostrova je hora Maja e Koretës, jejíž výška činí 826 m n. m., a je odtud možné dohlédnout až na italskou pevninu. Na jejím vrcholku stojí dominantní vysílač televizního a radiového signálu. Pobřeží je většinou příkré a lemované útesy, s výjimkou několika malých pláží. Často se zde nacházejí různé jeskyně.\n"}
{"id": "1113265", "url": "https://cs.wikipedia.org/wiki?curid=1113265", "title": "José Francisco Moreira dos Santos", "text": "José Francisco Moreira dos Santos\n\nMons. José Francisco Moreira dos Santos (* 12. října 1928, Mata Mourisca) je portugalský římskokatolický kněz, emeritní biskup Uíje v Angole a člen Řádu menších bratří kapucínů.\n\nNarodil se 12. října 1928 v Mata Mourisca. Po záksladní a střední škole vstoupil k Řádu menších bratří kapucínů. Dne 20. ledna 1952 byl vysvěcen na kněze.\n\nDne 14. března 1967 jej papež Pavel VI. jmenoval diecézním biskupem Carmony a São Salvador. Biskupské svěcení přijal 30. dubna 1967 z rukou arcibiskupa Maximiliena de Fürstenberga a spolusvětiteli byli arcibiskup Ernesto Sena de Oliveira a biskup Florentino de Andrade e Silva. Dne 16. května 1979 byla diecéze přejmenována na Uíje a pokračoval ve své funkci.\n\nDne 2. února 2008 přijal papež Benedikt XVI. jeho rezignaci na post biskupa Uíje.\n\n"}
{"id": "1113268", "url": "https://cs.wikipedia.org/wiki?curid=1113268", "title": "Gaijin Entertainment", "text": "Gaijin Entertainment\n\nGaijin Entertainment je ruská vývojářská společnost založená v roce 2002.\n\nGaijin Entertainment má více než 160 zaměstnanců a specializuje se na vytváření her pro různé platformy (Xbox 360 / PlayStation 3 / Microsoft Windows / iOS). Projekty společnosti získaly ocenění včetně několika japonských herních ocenění jako \"Nejlepší simulátor pro next-gen konzole\" ( pro Xbox 360 a PlayStation 3), \"Nejlepší technologie \"pro Dagor Engine,\" Nejlepší zvuk \"a další.\n\nDnešní Gaijin Entertainment je největším nezávislým videoherním vývojářem v Rusku a oficiálním partnerem Activisionu, 505 Games, Microsoftu, Topware Interactive, SouthPeak Interactive, Sony Computer Entertainment, 1C Company, Apple Inc. a mnoho dalších.\n\nNejúspěšnější titul Gaijinu je War Thunder, který obdržel 7,2 z 10 od IGN, 8 z 10 od GameSpotu a dostal průměrně ohodnocení 82/100 na Metacriticu.\n"}
{"id": "1113270", "url": "https://cs.wikipedia.org/wiki?curid=1113270", "title": "Divize C 2002/03", "text": "Divize C 2002/03\n\nV soubojích 38. ročníku České divize C 2002/03 se utkalo 16 týmů dvoukolovým systémem podzim – jaro. Tento ročník začal v srpnu 2002 a skončil v červnu 2003.\n\nZ ČFL 2000/01 sestoupilo mužstvo SK Union Čelákovice. Z krajských přeborů postoupila vítězná mužstva ročníku 2000/01: TJ Jiskra Ústí nad Orlicí z Východočeského přeboru a FK Dobrovice z Středočeského přeboru. Z divize B sem bylo přeřazeno mužstvo FK Brandýs nad Labem a divize D pak mužstvo TJ Svitavy. Mužstva K Slavoj Vyšehrad a TJ SK Satalice byly naopak přeřazeny do divize A resp. B. Z divize odstoupilo mužstvo FK Velké Hamry jež nahradilo FK Jablonec 97 „B“.\n\nPoznámky:\nMužstvu Velimi bylo odečteno 6 bodů\n"}
{"id": "1113271", "url": "https://cs.wikipedia.org/wiki?curid=1113271", "title": "Křížová cesta (Duchcov)", "text": "Křížová cesta (Duchcov)\n\nZaniklá Křížová cesta v Duchcově na Teplicku vedla z Mosteckého předměstí městem do zámecké zahrady ke Kalvárii.\n\nKřížová cesta (\"via crucis\", \"Kreuzweg\") měla čtrnáct zastavení a končila Kalvárií s dřevěným křížem a kamennými plastikami Panny Marie a svatého Jana Evangelisty.\n\nPrvní zastavení se nacházelo na Mosteckém předměstí, nedaleko bývalé Mostecké brány (ulice G. Casanovy). Začátek cesty byl upravován a pravděpodobně posunut roku 1817 při stavbě nové císařské silnice procházející Duchcovem přes Mostecké předměstí dále na Liptice a Most. Dál cesta vedla Špitální ulicí podél ohradní zdi zámecké zahrady přes mostek nad Klášterním potokem protékajícím zámeckou zahradou. Zde podél budovy zámeckého špitálu a její bylinné zahrady, která sloužila pro potřeby místní lékárny. Křížová cesta se pak stáčela a procházela přímo za budovou hospitálu a směřovala k ohradní zdi zámecké zahrady, kde stávalo poslední zastavení – Kalvárie. Jednotlivá zastavení křížové cesty byla tvořena drobnými, z kamene zděnými kaplemi. Ty byly patrně opatřeny výklenky, ve kterých se nacházela vyobrazení zastavení křížové cesty, případně kolorované reliéfy.\n\nDle soupisu soch obvodu duchcovského děkanství byla křížová cesta zřízena za hraběte Emanuela z Valdštejna. Dochovaly se pouze plastiky z Kalvárie, které jsou umístěny v pavilonu pro Reinerovu fresku a jsou řazeny mezi barokní produkci Brokofova okruhu.\n\nRoku 1825 se nacházela křížová cesta ve velmi špatném stavu, dřevěný kříž byl již shnilý a jednotlivá zastavení poškozena navzdory údržbě. Děkan se zasadil s přispěním věřících o celkovou obnovu křížové cesty. Veškerý potřebný materiál, kámen a dubové dřevo na opravu poskytl držitel panství hrabě Antonín z Valdštejna. Zastavení vymaloval zkušený židovský malíř z Duchcova David Wolf.\n\nRoku 1825 pak stěží rozpoznatelná vyobrazení nově provedl osecký malíř Joseph Kaetsch. O obnovu kamenných plastik Kalvárie se postaral duchcovský sochař (statuarius) Wenceslaus Kühnl, který obě sochy ošetřil olejovým nátěrem. Po vztyčení nového kříže na Kalvárii a ukončení prací křížovou cestou prošlo 21. listopadu 1825 slavnostní procesí a vysvětilo všechna zastavení. Poté byla sloužena mše svatá ve špitální kapli.\n\nDalší rozsáhlou opravu zastavení křížové cesty a sousoší Kalvárie, kterou financoval pražský kanovník František Dittrich, uvádí pamětní kniha hospitálu roku 1852. Malířské práce odvedl teplický malíř Langs, ošetření soch a obnovu jednotlivých zastavení provedl Ignác Tobisch z Duchcova. Vysvěcení zastavení provedl za velkého procesí vypraveného z děkanského chrámu Zvěstování Panny Marie kanovník Dittrich za účasti místních kněží.\n\nRoku 1927 byly odstraněny trosky křížové cesty ze Špitální ulice a ze silnice vedoucí ke sklárně Rindskopf (za zámeckou zahradou, při cestě na Osek). Vedle špatného stavu křížové cesty byly bezprostředním důvodem stavební úpravy této cesty. Patrně však tehdy byla nejméně jedna z kaplí křížové cesty zachována, objevuje se totiž na mladších fotografiích zámeckého hospitálu.\n\n\n\n"}
{"id": "1113272", "url": "https://cs.wikipedia.org/wiki?curid=1113272", "title": "StarCraft II: Legacy of the Void", "text": "StarCraft II: Legacy of the Void\n\nStarCraft II: Legacy of the Void je pokračování vojenské sci-fi real-time strategie \"\", jež vydala firma Blizzard Entertainment dne 10. listopadu 2015. \"Legacy of the Void\" je třetí část z trilogie \"StarCraft II\". Avšak již od 31. března 2015 byla společností Blizzard Entertainment poskytnuta uzavřená betaverze, obsahující od června též minikampaň „Whispers of Oblivion“ (česky: \"Zvěsti zapomnění\"), jež byla ukončena krátce před vydáním plné verze hry.\n\nRozšíření obsahuje nové jednotky, úpravy jednotek z \"Wings of Liberty\", ale i pokračování kampaně. Ta je tentokrát zaměřena hlavně na protossy a hráč ji projde pozvolna 19 misemi a pak dalšími třemi dodatečnými misemi, jež uzavírají hlavní příběh série Starcraft II. Hlavní postavou kampaně je hierarch Artanis, novopečený vůdce všech protossů. Jako „most“ mezi datadisky a Legacy of the Void a též jako úvod do příběhu protossů posloužila již výše zmíněná minikampaň Whispers of Oblivion, která je v plné verzi dostupná také. V ní byl hlavní postavou temný templar Zeratul, snažící se zastavit přicházející temnotu. Z hlediska multiplayeru se pro hru používá od patche 4.0.0 v roce 2017 jen název \"StarCraft II\".\n\nLegacy of the Void je rozdělená na tři části, tedy na prolog \"Whispers of Oblivion\", na hlavní kampaň \"Legacy of the Void\" a na závěrečnou minikampaň \"Into the Void\". Proto bude i tato kapitola rozdělena do tří částí. V kampani Legacy of the Void je možné pár misí plnit na přeskáčku, proto se může pořadí událostí během hraní oproti tomuto textu lišit.\n\nTato kampaň (česky \"Zvěsti zapomnění\") obsahuje tři mise tvořící most mezi Legacy of the Void a předchozím datadiskem . Hlavní postavou je protoss jménem Zeratul a uveřejněna byla v rámci betaverze již 16. června 2015.\n\nKrátce poté, co Kerriganová zabila Arcturuse Mengska a vydala se hledat Amona do hlubin galaxie, se Zeratul vydal poodhalit další střípky dávného xel'nažského proroctví, aby nalezl místo, kde byl Amon znovu oživen. Dorazil do terranské stanice, kde potkal pretorku Talis, která dorazila, protože zde terrani provádějí experimenty na protossech. Zeratul však zjistil, že na místo dorazila i Kerriganová s cílem ho zničit, včetně zajatých protossů, proto je musel Zeratul zachránit a odhalit umístění Amonova rodiště dřív, než ona své dílo dokoná. Po úspěšném dokončení mise se Zeratul s Talis vydali na svět Atrias s xel'nažským chrámem, který však tvrdě bránili Tal'Darimští protossové, vedení nejvyšším vůdcem Ma'lashem. Zeratul je označil za kacíře a zjistil, že Ma'lash přijímá rozkazy přímo od Amona, kterého Tal'Darimové uctívají jako svého boha. Po jejich porážce vstoupil do chrámu, kde bojoval s dalšími Tal'Darimy a zničil objekt zvaný „Katalyzátor prázdnoty,“ který Tal'Darimové používali ke komunikaci s Amonem a ke svému posílení. Zeratulovi se opět zjevil duch Tassadara a pověděl mu, že musí najít artefakt známý jako „Klíč“ (angl. \"Keystone\"). Amon však použil svou moc, aby Zeratula v chrámu pohřbil zaživa a vyslal na něj podivné stínové verze protosských jednotek, avšak Talis mu za cenu vlastního života poskytla čas, aby včas uniknul. Následně Zeratul vyrazil za hierarchem Artanisem, aby ho seznámil se všemi novými informacemi.\n\nTato kampaň (česky \"Dědictví prázdnoty\") obsahuje celkem 19 misí.\n\nOd ztráty protosského domovského světa Aiuru uplynulo už šest let. Artanis, jenž byl zvolen do čela hierarchie Protosského protektorátu (Daelaam - zbytky příslušníků Khaly sjednocení s Nerazimy, známými jako temní templarové), se rozhodl k činu, který po sérii vojenských porážek a ohromných ztrátách na životech navrátí protossům ztracený lesk a morálku, a to znovudobytí ztraceného domova, Aiuru. Situace mu hrála do karet. Na Aiuru byli již jen zdivočelí Zergové a Kerriganová zmizela neznámo kam. Artanis vydal rozkaz vyslat nejprve malou expediční jednotku, aby zajistila okolí, kam sonda nechala teleportovat jeden pylon, který posloužil jako brána pro další bojovníky z flotily Zlaté armády, čekající v uctivé vzdálenosti v okolí Aiuru. Jakmile byla oblast definitivně zajištěna, učinil Artanis velký projev směrem ke zbytku Zlaté armády, jež se chystala na frontální útok, že konečně nastal den, kdy bude Aiur opět jejich.\n\nNa konci ho ale přerušil Zeratul, jenž se zčistajasna objevil na můstku mateřské lodi, a pověděl mu před zmateným zbytkem velení o Amonově návratu, a tudíž musí okamžitě ukončit plán na obsazení Aiuru a vydat se do války se skutečnou hrozbou. Ještě, než to stihl doříct, ho exekutorka Selendis umlčela a hodlala ho uvěznit za zradu, avšak Artanis si ho chtěl vyslechnout až do konce. Zeratulovo varování však odmítnul s ohledem na křehkost aliance khalaiců a nerazimů a potvrdil rozkaz zahájit invazi. Ačkoliv byla zpočátku úspěšná, Zeratul si všiml, že jsou někteří zergové na svou zdivočelost až příliš dobře organizovaní. A záhy se objevil problém. S Artanisem bylo ztraceno psionické spojení přes Khalu s ostatními, takže Zeratul šel prověřit jejich stav. Nakonec bylo ztraceno spojení i s exekutorkou. Amon totiž využil Khalu, aby všechny protossy na Aiuru zotročil a udělal si z nich vedle místních zergů další armádu. Jediní, na koho to nefungovalo, byl Zeratul a jeho temní teplarové, protože všichni měli již od mala rituálně odstraněna nervová vlákna (vypadající jako velmi tlusté vlasy v copu), čímž byli natrvalo odříznuti od psi-spojení přes Khalu. Zeratul s ostatními Nerazimy musel bojovat proti ostatním protossům, kterým začaly rudě žhnout oči i psi-čepele, a snažili se je nezabít, ale useknout jim nervová vlákna na hlavě. Nakonec Zeratul našel Artanise, který na něj bez váhání zaútočil. Zeratul se snažil neúspěšně zasáhnout jeho nervová vlákna na hlavě, musel tedy provést riskantní zteč čelně, avšak byl při tom smrtelně raněn. Nicméně tímto sebevražedným útokem konečně úspěšně přesekl jeho nervová vlákna na hlavě, čímž Artanise osvobodil z Amonových rukou. Jak Zeratul umíral v Artanisově náruči, řekl mladému hierarchovi, že musí bezpodmínečně získat xel'nažský „Klíč,“ který ho dovede za xel'nagy, a jenž je momentálně v držení terranů na Korhalu.\n\nAčkoliv byl Artanis šokovaný ze ztráty Zeratula i ze ztráty spojení s Khalou, musel rychle jednat. Neměl k dispozici moc velkou armádu, protože většina jednotek exekutorky Selendis byla pod Amonovým vlivem, včetně jí. Zbyli mu prakticky jen temní templarové a pár těch, které Zeratul stihl s ostatními odstřihnout od Khaly. Přesto se mu podařilo lokalizovat a úspěšně aktivovat prastarou obří mateřskou loď jménem \"Adunovo kopí\" (angl. \"Spear of Adun\"), na které všichni, co unikli Ammonově kontrole, opustili Aiur. Od té doby tedy Adunovo kopí sloužilo jako Artanisova základna. Bez Zlaté armády se Artanis mohl buď vrátit na Shakuras, nebo jít splnit Zeratulovo poslední přání ohledně xel'nažského Klíče. Ihned po příletu na Shakuras, kde zbývalo jen zhruba 160 milionů protossů, však zjistil, že se povrch světa hemží Amonovými zergy. Kontaktovala ho matriarcha temných templarů Vorazun, dcera Raszagal, že se veškeré obyvatelstvo stáhlo do hlavního města Talematros, odkud vede evakuaci, ovšem potřebovala, aby Artanis a jeho bojovníci uvolnili rampy ze zergského sevření. Po ukončení evakuace Vorazun prozradila, že Amon opravil sabotovanou warpovou bránu, spojující Shakuras s Aiurem, kterou každou hodinou proudí na její adoptovaný domovský svět miliony zergů. Rozhodla se, že nedovolí, aby Amonovi zergové ovládli krom Aiuru i Shakuras. Raději ho tedy celý zničí tak, že malá jednotka nabije dávný xel'nažský chrámu, který před šesti lety použili proti zergům, aby přetížili chrámové baterie. Uvolněná energie bude dostatečná, aby rozpárala celý Shakuras tak, aby z něj zbyl jen pás asteroidů. Tak zabijí několik much jednou ranou. Se zničením počkali tak dlouho, než na Shakuras dorazila alespoň miliarda zergů a hybridů, kteří se také začali objevovat, aby zpomalili Amonův postup. Těsně před výbuchem Adunovo kopí teleportovalo všechny protossy pryč ze Shakurasu. Artanis však těsně před tím byl přepaden ohromným množstvím zergů a bezděčně vykonal bojovou techniku, kterou temní templarové skládají zkoušky své bojové připravenosti, čímž si zachránil život před jistou smrtí. K tomu mu Vorazun pogratulovala a poznamenala, že je nyní v jistém smyslu též temným templarem. Nad Shakurasem ale necítila příliš velkou lítost, neboť pro všechny protossy je domovinou tak jako tak Aiur. Na Adunově kopí se Artanis seznámil i s ochránkyní znalostí Rohanou, která byla stovky let držena v umělém spánku. Snažil se ji přesvědčit, aby si rovněž přesekla svá nervová vlákna na hlavě, avšak ta trvala na tom, že si bez Khaly nedovede představit své další bytí. Na chvíli ji ovládl Amon, ale Rohana byla schopná ho nějakým způsobem ze sebe po chvíli vyhnat. Artanis ji tedy dal umístit do statické komory, pro jistotu.\n\nDalším cílem byl hlavní svět terranského Dominia, Korhal. Ihned po příletu se Adunovo kopí vynořilo z hyperprostoru přímo do rány bitevníkům, chystajících Jamatův úder, jen tak tak stihli úhybný warpový přesun. Když se pak rozhlédl, viděl, že na Korhal útočí jiní terrani a je celý v plamenech. Artanise kontaktoval Jim Raynor. Situace je vážná, a když už přišli, rád by využil jejich pomoc. Na Korhal i všechny ostatní světy zaútočila soukromá armáda: Sbor Moebius, kterou zcela nepochybně nyní vede Amon, neboť se z nich stali zhypnotizovaní fanatici. Před pár okamžiky se jim povedlo poškodit stabilizátory velké vesmírné stanice, která se dostala na neřízenou sestupnou dráhu a padá na hlavní město Augustgrad. Artanis souhlasil s pomocí výměnou za předání „Klíče,“ tedy věci, která kdysi očistila Kerriganovou. Po stabilizaci stanice přistáli protossové do Augustgradu, který byl skoro celý vypálen Sborem Moebius, kteří však mezitím získali Klíč. Museli ho tedy získat zpět, přičemž se jim do cesty postavili i hybridi, navíc ti jednou za pět minut zcela ochromili všechny terrany jedné i druhé strany pomocí toho artefaktu. Artanisovi bojovníci tak museli chránit bataliony velitele Raynora i admirála Matta Hornera. Po zisku artefaktu terrani z vděčnosti odevzdali Artanisovi i všechny ostatní protosské artefakty, které vlastnili, včetně veškeré dokumentace. Artanis se v hořících troskách Augustgradu viděl s Jimem Raynorem, admirálem Hornerem i císařem Valeriánem Mengskem, kteří poznamenali, že takovou spoušť a tolik mrtvých napříč sektorem Koprulu nikdy nezpůsobili ani zergové. Artanis je povzbudil, aby své síly rychle obnovili, ale musí nyní jít. S Jimem si podal ruce, jako výraz ctění tradic terranů mezi přáteli.\n\nXel'nažský Klíč dal umístit k jádru Adunova oštěpu, kde jej studoval protosský vědec Karax. Artanis si až nyní uvědomil, jak rychle Amonova moc vzrostla. Ovládá hybridy, miliardy zergů, skoro celou Zlatou armádu protossů a nyní i velkou frakci terranů, kteří na Korhalu utrpěli Pyrrhovo vítězství, zatímco jeho vlastní síly jsou nedostatečné. Musel tedy vyhledat nové zbraně či spojence, kteří by mohli bojovat po jeho boku. Narazil na podivného robota třídy \"čistič\" (angl. \"purifier\"). A k Artanisově překvapení se jednalo o dávno ztraceného přítele Fenixe, kterého před pěti lety zabila Kerriganová. Od Keraxe se dověděl, že byl Fenix ve skutečnosti vybrán ještě někdejší Konkláve soudců na Aiuru, aby se zúčastnil experimentu, o kterém si všichni mysleli, že byl dávno zakázán, a Rohana si živě pamatovala, proč. Čističi totiž byli roboti, do nichž byla nakopírována osobnost těch nejlepších protosských válečníků, aby sloužili protossům i po smrti, ale před staletími se experiment zvrhl v tragédii, neboť se čističi postavili proti ostatním protossům. Po jejich porážce byl Konkláve projekt zastaven, ovšem experimenty byly prováděny potají i nadále, kdyby se náhodou podařilo vyřešit problém, který způsobil vzpouru čističů. Artanis byl důrazně varován všemi, aby si s čističi nic nezačínal.\n\nKarax zatím zveřejnil první výsledky svého výzkumu xel'nažského Klíče a zjistil, že se terrani mýlili. Není starý deset tisíc let, ale několik miliard let, možná je starší než současný vesmír. Je schopen se sám zcela zregenerovat tak, že je pro méně vyspělá plemena skutečný věk artefaktu prakticky nezjistitelný. Dostal z něj i informaci, že xel'nagové považovali za svůj poslední domovský svět Ulnar. Jeho poloha však byla v hlubinách pukliny samotného prostoru, kde podle protossů nebylo možné přežít. Přesto Artanis nařídil tam letět. Vorazun se divila, že po protnutí hranice prostoru z nich ještě nejsou elementární částice, ale cíle bylo úspěšně dosaženo. Zjistili, že Ulnar je ve skutečnosti obří hranatý chrám velký jako celá planeta. Artanis z nějakého důvodu věděl, že musí do hlubin chrámu vkročit sám. Tam byl při studiu určitého objektu vyrušen Kerriganovou, bojující proti hybridovi. Ačkoliv byl Artanis připravený zabít oba dva, po chvilce si uvědomil, a Sára mu to řekla i sama, že ona není jeho nepřítelem, zvláště, když mu pak sama zachránila život, jakmile si zregenerovala zranění. Řekla, že tu s Amonovými hybridy bojuje sama už celé dny. Dále putovali oba společně, bojovali s dalšími hybridy a odkrývali tajemství původu xel'nagů. Xel'nagové jsou totiž stvoření zrozené v nicotě Prázdnoty (\"Void\"), kteří rozeseli život napříč všemi vesmíry. Také udržují cyklus vlastní existence, neboť nejsou nesmrtelní. Říkají tomu nekonečný cyklus, jehož vrcholem je vždy vznik dvou plemen, jednomu bylo předurčeno nést čistotu esence, a druhému čistotu formy. Tito se v závěru cyklu setkají s xel'nagy za účelem sjednocení, aby se pak sami stali xel'nagy, zodpovědnými za další pokračování nekonečného cyklu. Společně dorazili až k obří komoře, kde se měli nacházet spící xel'nagové současné generace. K Artanisovu zděšení však byli všichni mrtví, zabiti Amonem.\n\nZatímco ostatní čekali uvnitř Adunova kopí na návrat hierarcha, dočkali se (ne)příjemného překvapení. Na palubu se totiž tajně nalodil Alarak, vysoce postavený velitel Tal'Darimů, a varoval Vorazun, že je Artanis ve smrtelném nebezpečí a pomůže jim s jeho záchranou. Vorazun neochotně souhlasila s pomocí, ale Alarak svůj slib splnil a dostal Artanise i Kerriganovou z komory s mrtvými xel'nagy. Z téže komory Amon vypustil koncentrovanou energii Prázdnoty, která mířila přímo na všech pět rojů Kerriganové. Artanis musel prosekat cestu ven dříve, než Prázdnota Kerriganovou zcela pohltí. Po opuštění Ulnaru Kerriganová oznámila, že se nemůže kvůli značným škodám, jež Roj na Ulnaru utrpěl, připojit k výpravě a musí obnovit své síly. Artanis si tedy dal schůzku s Alarakem, aby mu pověděl motivy svých činů. Tal'Darimové byli vždy věrní Amonovi uctívači, nicméně velká část z nich včetně něj se nyní cítí být podvedena. Amon jim totiž sliboval povznesení na vyšší úroveň bytí, ale poslední události ukázaly, že se jedná jen o klam a spoléhá se pouze na svoje hybridy, které bezhlavě zabíjejí vše, co proti němu stojí, tedy vše živé. Nabídnul Artanisovi spojenectví Tal'Darimů, kteří se postaví k Amonovi zády, pokud Alarakovi pomůže stát se nejvyšším vůdcem Tal'Darimů v pradávném tal'darimském rituálním souboji proti Ma'lashovi, který stále věrně slouží Amonovi. Za Ma'lashem však stála moc hybridů. Po úspěšném boji se Alarak prohlásil novým nejvyšším vládcem Tal'Darimů, kteří se přidali k Artanisovi, čímž se řady jeho armády velmi rozšířily. Díky tomu bylo možné konečně zaútočit znovu na Aiur, s čímž Artanis nechtěl spěchat a s Alarikem, jenž se snažil příliš plést do řízení svobodných protossů, se kvůli tomu hádal.\n\nArtanis měl v plánu využít i moc očišťovačů. Od Rohany totiž zjistil, že jejich vzpoura byla tenkrát ne kvůli jejich závadnosti, ale kvůli chování Konkláve, která je měla jen za kusy plechu nehledě na skutečnost, že obsahují živé duše, které tím byly raněné. Na Fenixovi Artanis viděl, že se nemá čeho obávat, pokud se k nim bude chovat jako k sobě rovným. Fenix si však uvědomoval, že si pamatuje, že býval někdo jiný než robot, takže si vybral nové jméno a novou identitu: Talandar. Vyrazili tedy na svět Endion, kde k experimentům s očišťovači docházelo, a kde se dle dostupných informací nacházelo ještě velké množství nepoškozených uspaných jedinců. Artanis je požádal o pomoc a projevil přání, aby byly staré křivdy zapomenuty, neboť nyní nastal čas těžké hodiny, kdy musí všichni stát bok po boku jako templarové. S podporou očišťovačů již byl Artanis připraven. Cestou na Aiur odstranil hrozbu fanatiků Sboru Moebius, kde doplnil své stavy i o letectvo, a kde tuto operaci vedl vědec Karax, čímž z něj prakticky udělal templara a důkaz, že nyní je možné, aby se všichni protossové nehledě na kastu stali templary. Khalu odhodila i ochránkyně znalostí Rohana, kterou do té doby čas od času pořád posedával Amon. Bylo ale těžší a těžší vzdorovat. Rohana vytrvávala, aby mohla číst Amonovy myšlenky a plány. Zjistila, že většina znalostí o Khale byly ve skutečnosti lži. Xel'nagové nikdy neměli v plánu se protossům na Aiuru představit osobně, což se stalo příčinou věku svárů (Aeon of Strife), ani neměli v plánu urychlit evoluci zergů na Zerusu. To vše byla práce Amona a jeho nohsledů, kteří všichni byli odpadlí xel'nagové. Zergy pak Amon využil k lovu ostatních xel'nagů po celém vesmíru. Reprezentuje pouze temnotu a touhu po ničení a momentálně pracuje na tom, aby si vytvořil fyzické tělo ze zbytků po Nadvědomí na Aiuru. Nyní si sama přesekla svá nervová vlákna na hlavě s tím, že nikdy nevěřila, že to opravdu udělá.\n\nNakonec Adunovo kopí dorazilo na Aiur. Artanis si ale dával pozor, aby nebyli prozrazeni, protože chtěl zničit psionické pole, jehož síť protossové kdysi vyrobili, aby využil faktu, že podstatná část Zlaté armády není na Aiuru přítomná a bez toho pole jim bude trvat návrat na Aiur déle. Artanis rozdělil hrdiny do tří dvojčlenných skupin, aby pole vyřadili z provozu a následně též zničili rychlým úderem i Amonovo rostoucí fyzické tělo. Pak si počkali na příchozí Amonovy protossy. Karax totiž už dříve zjistil, že xel'nažský Klíč je možné na základě toho, co provedl s Kerriganovou, použít k vysání Amonovy esence z těch, které ovládá, ale pouze dočasně, neboť nikdy nebyl zkonstruován tak, aby posloužil jako trvalé vězení. Amon v éterické podobě pak začal na protossy, zabarikádované na vrcholu chrámu, kde začali Klíč nabíjet, posílat všechny zergy, které měl na Aiuru k dispozici. Pozvolna zergské a hybridí vlny útoků doplňoval i o protossy, vracející se z jiných soustav. Těsně před nabitím artefaktu již byla na Aiuru přítomná i celá Zlatá armáda a Artanis dal uvolnit energii, která vysála ze všech protossů Amonovu esenci a uvěznila ji na krátký čas v Klíči. Artanis, jenž v posledních chvilkách bitvy bojoval jeden na jednoho s exekutorkou Selendis, ji následně přesvědčil, že si musí useknout svá nervová vlákna na hlavě. Selendis se ptala, jací protossové z nich bez Khaly budou, Artanis odpověděl, že svobodní. Následně si je usekla sama a všichni ostatní, které ovládal Amon, ji následovali. Artefakt se i s Amonem rozplynul a navrátil ho do Prázdnoty. Tímto se Aiur opět vrátil protossům. Po několika dnech, kdy odstranili poslední zbytky znovu zdivočelých zergů, začali protossové, sjednocení jako Daelaam, pozvolna znovu stavět svá kdysi pyšná velkoměsta.\n\nTato kampaň, (česky \"Do Prázdnoty\") obsahuje tři mise, jež uzavírají sérii Starcraft II a též rozuzlují příběhy tří hlavních postav.\n\nProtossové, oslavující své vítězství na Aiuru, dostali psionickou zprávu od Kerriganové, zrovna tak Jim Raynor. Artanis tedy přerušil oslavy a se Zlatou armádou se vydal dle Kerriganiných instrukcí zpět na Ulnar. Zde na ni Artanis s Raynorem, jenž s sebou vzal celou dominijskou armádu (resp. co z ní zbylo) a admirála Matta Hornera, čekali hodně dlouhou dobu. Když nakonec dorazila, pověděla jim, že byla psionicky kontaktovaná stvořením podobnému Amonovi, ale vůle tohoto byla laskavá. Musí se proto vydat přímo do Prázdnoty samotné, aby to s Amonem skončili jednou pro vždy, neboť byl sice zapuzen zpět do Prázdnoty, ale jednou by se stejně vrátil, nejspíš ne za jejich životů, ale nakonec přece. Kerriganová vytvořila díru do světa Prázdnoty, kde za normálních okolností nikdo nemůže existovat, ale něco nad nimi drželo ochrannou ruku. Uvnitř narazili na stínové verze terranských, protosských i zergských jednotek, obalených černočerveným Amonovým oblakem. Museli se přes ně probít vpřed, odkud na ně byli posíláni ti nejsilnější hybridi. Artanise psionicky volal někdo, koho identifikoval jako ducha Tassadara, ten mu sdělil, že jeho věznitelem je padlý xel'naga jménem Narud. Spojené armády svobodných protossů, terranů i zergů se tedy probili až k Narudovi, jehož poprvé uviděli v jeho skutečné podobě, tedy jako přerostlého hybrida dvou naprosto neznámých forem života, vzdáleně připomínajícího zergsko-protosského hybrida. Nacházeli se v Prázdnotě, kde je možné xel'nagu zabít jednou pro vždy. Zergský roj vedl krom Kerriganové i Alexej Stukov, který neváhal a Naruda popravil sám, přičemž potvrdil, že Narud skutečně je tatáž osoba jako Samir Duran, který jeho zabil a následně vzkřísil před šesti lety, když byl Stukov ještě viceadmirálem UED.\n\nPo zabití Naruda pustili z vězení toho, o kom se Artanis domníval, že je duch Tassadara. Byl to ve skutečnosti jiný xel'naga jménem Ouros. Ouros si stvořil avátara ducha Tassadara, aby jeho prostřednictvím mohl ovlivnit události v reálném vesmíru ze svého vězení, a instruoval Zeratula k tomu, aby všechny přivedl až sem a zajistil další pokračování nekonečného cyklu znovuzrození xel'nagů, dokud to ještě jde. Narud byl sice také xel'naga, ale ne tak silný jako Amon. Amona proto může zabít jedině jiný xel'naga, který pak v Prázdnotě zůstane (Ouros to pravděpodobně není schopen vykonat z nějakého důvodu sám). V současné době je schopna zbavit vesmír Amona pouze Sára Kerriganová, která již nyní ztělesňuje čistotu esence. Vyzval tedy Kerriganovou, aby přijala jeho esenci formy, a stala se tak po jeho smrti a po zabití Amona poslední xel'nagou, schopnou pokračovat v cyklu. Jim Raynor protestoval, protože nechce vidět další proměnu Sáry, ovšem ta byla rozhodnutá to udělat a přijmout svůj úděl. Jedině tak odčiní své masakry miliard lidí a protossů. Raynorovi nezbylo nic jiného, než ji bránit, protože na Kerriganovou a Ourose začal Amon posílat mračna svých stínových zergů, protossů a terranů. Jakmile byla její přeměna hotová, Artanis jen nevěřícně prohlásil, že je teď ona xel'naga. Změnila se její vizáž, kůže jí zlatě svítila a její čepelí křídla se změnila v křídla bohyň. Také značně povyrostla. A sama ihned vedla armády svobodných terranů, protossů a zergů do poslední bitvy, o které Raynor řekl, že to bude jejich poslední společný tanec. Amon totiž dobře bránil svou podstatu polem generovaným létajícími obelisky. Kdykoliv využil moc obelisku k vytvoření průrvy Prázdnoty, aby si vytvořil stínové vojáky zergů, protossů a terranů k obraně i útokům, stal se obelisk, jinak nezničitelný, zranitelným. Kerriganová pak se svými novými schopnostmi mohla obelisky rychle ničit. Stejně tak mohla podpořit ostatní vysláním energetické supernovy, kterou zničila všechny nepřátele v nejširším okolí. Jakmile byla tato práce hotová, jediným zábleskem zabila samotného Amona, který byl proti její moci zcela bezbranný. Předtím ale vyzvala Raynora, aby svět Prázdnoty okamžitě opustil, i s jeho vojáky, i s protossy i se zergy. Zároveň jmenovala Zagaru novou zergskou královnou a pověděla jí, aby nikdy nezapomněla na lekce, které jí udělila.\n\nZa dva roky císař Valerián Mengsk spolu s Mattem Hornerem stabilizovali a přebudovali zbytky Dominia tak, že vstoupilo do věku prosperity a míru. Též vedl diplomatická jednání s protossy. Alarak nakonec odmítnul nabídku Artanise, aby se Tal'Darimové začlenili do nové protosské společnosti Daelaam, a vydal se hledat nový domov pro svůj lid, ovšem udělil povolení všem Tal'Darimům, aby se sami rozhodli, zda zůstanou na Aiuru, nebo půjdou za ním. Zergové pod vedením nové královny Zagary znovu ovládli Char a okolní světy. Dle pozorování průzkumníků se na mnoha světech, které byly odjakživa pusté, nebo byly proměněny v pustinu bez života vlivem válek posledních let, začal zčistajasna vyskytovat nový život. Jim Raynor se v tu dobu nacházel sám na Mar Saře v hospodě, kde začal příběh celého Starcraftu II, a popíjel alkohol. V jeden moment se otevřely dveře a dovnitř nakoukla Sára Kerriganová, v lidské podobě, oděná do ghostí uniformy a obklopená svou zlatou xel'nažskou aurou, aby mu řekla, že \"je čase jít, kovboji.\" Jim jen zanechal na baru svůj odznak konfederačního maršála a šel s ní. Zprávy dále hovořily, že byl na Mar Saře objeven jeho odznak, ale nikdo ho od té doby neviděl, ani o něm již nikdy více neslyšel.\n"}
{"id": "1113273", "url": "https://cs.wikipedia.org/wiki?curid=1113273", "title": "Mary Walcott", "text": "Mary Walcott\n\nMary Walcott byla jedna z žen obviněných z čarodějnictví v Salemském čarodějnickém případu roku 1692–93.\n\nNarodila se 5. července 1675 v Salemu jako dcera kapitána Jonathana Wolcotta (1639–1699) a jeho ženy Mary Sibley (1644–1683). Když jí bylo 17 let, byla obnivěna z čarodějnictví. Její teta Mary (za svobodna Woodrow), žena Samuela Sibleyho, byla první osobou, která ukázala na Titubu a jejího manžela Johna Indiana, že umí upéct \"čarodějnický koláč\". V knize The Annals of Salem od Josepha B. Felta je psáno toto:\n\n11. března 1692 – \" Mary, manželka Samuela Sibleyho, která byla suspendována ze společenství církve za radu, kterou dala Johnovi (manžel Tituby), se ukázala jako nevinná.\"\n\nDne 28. dubna 1696 se Mary vdala za Isaaca Farrara, který byl synem Johna Farrara z Woburnu. Měli spolu několik dětí a přestěhovali se do Townsendu. Roku 1701 se podruhé vdala za Davida Harwooda v Suttonu a spolu měli 9 dětí:\n\nJejí manžel zemřel roku 1744. Mary Walcott Harwood pravděpodobně zemřela před rokem 1752.\n\n"}
{"id": "1113279", "url": "https://cs.wikipedia.org/wiki?curid=1113279", "title": "Divize C 2003/04", "text": "Divize C 2003/04\n\nV soubojích 39. ročníku České divize C 2003/04 se utkalo 16 týmů dvoukolovým systémem podzim - jaro. Tento ročník začal v srpnu 2003 a skončil v červnu 2004.\n\nZ ČFL 2002/03 sestoupila mužstva AFK Sokol Semice a SK Viktoria Sibřina. Z krajských přeborů postoupila vítězná mužstva ročníku 2002/03: RMSK Cidlina Nový Bydžov z Královéhradeckého přeboru, FK Lokomotiva Pardubice z Pardubického přeboru a FK Lokomotiva Praha z Pražského přeboru. Do divize se nepřihlásilo mužstvo FC Spartak Rychnov nad Kněžnou, které nahradilo mužstvo SK Týniště nad Orlicí, které skončilo na 2. místě Královéhradeckého přeboru. Do divize A bylo přeřazeno mužstvo FK Viktoria Žižkov „B“a do divize B pak SK Union Čelákovice.\n\n\nPoznámky:\n"}
{"id": "1113280", "url": "https://cs.wikipedia.org/wiki?curid=1113280", "title": "Společník", "text": "Společník\n\nSlovo společník či společnice má více významů:\n\n\n"}
{"id": "1113282", "url": "https://cs.wikipedia.org/wiki?curid=1113282", "title": "Cima dei Preti", "text": "Cima dei Preti\n\nCima dei Preti (2703 m n. m.) je hora v Jižních Karnských Alpách v severní Itálii. Nachází se na hranicích mezi regiony Furlánsko-Julské Benátsko a Benátsko na území Přírodního parku Furlanské Dolomity. Jedná se o nejvyšší horu pohoří.\n\n"}
{"id": "1113283", "url": "https://cs.wikipedia.org/wiki?curid=1113283", "title": "Kohoutek (Lychnis)", "text": "Kohoutek (Lychnis)\n\nKohoutek (\"Lychnis\") je rod asi 30 druhů květin z čeledi hvozdíkovitých. Pocházejí a jsou rozšířeny hlavně v mírném pásmu severní polokoule. Pro své výrazné květy byly šířeny na nová území. Jejich obliba plyne také z malých nároků na prostředí i na péči.\n\nRostliny jsou nejčastěji trvalky, méně často jsou dvouletky. Z rozvětveného, hrubého oddenku vyrůstají vytrvalé listové růžice a z nich jedna nebo víceré lodyhy, ty bývají v horní části rozvětvené a mohou být holé, drsně chlupaté nebo šedě vlnaté. Lodyhy jsou porostlé křižmostojnými, přisedlými listy s čepelemi kopinatými či elipsovitými a se špičatými vrcholy.\n\nNa koncích lodyh vyrůstají oboupohlavné květy sestavené do lat nebo vidlanů. Pětičetné květy bývají růžové, červené, červenofialové a jen zřídkakdy bílé. Trubkovitý nebo úzce zvonkovitý, podélně žilkovaný kalich s 10 žilkami, bývá fialově naběhlý. Koruna má nehtovité plátky celokrajné, plytce vykrojené, dvoulaločné až čtyřdílné a ve spodu má zřetelnou pakorunku. V květu je deset tyčinek ve dvou kruzích, pět kratších obvykle přirůstá ke korunním plátkům. Svrchní, vejčitý semeník je složený z pěti plodolistů a má na vrcholu pět čnělek.\n\nPlody jsou jednopouzdré, vícesemenné tobolky obalené vytrvalým kalichem. Ve zralosti se tobolky za pěkného počasí otvírají pěti zuby a vypadávají z nich četná semena ledvinovitého tvaru s drsným osemením.\n\nJednotlivé druhy se rozmnožují hlavně semeny nebo dělením trsů. Množení semeny je obvyklejší u tzv. nešlechtěných botanických druhů. Druhého způsobu se používá při rozmnožování vyšlechtěných kultivarů, neboť genetické množení semeny nezaručuje přenos vlastnosti z rodičů na potomky. V zahradnické praxi se často pěstují i kříženci (hybridy).\n\nKohoutky se v okrasném zahradnictví pěstují pro své sytě vybarvené květy, dlouhou dobu kvetení a nenáročnost na péči i stanoviště. Používají se jak čistě botanické druhy s jednoduchými květy, tak i kultivované plnokvěté formy. Druhy z jednoduchými květy se používají jako součást květnatých trávníků, obsahují nechutnou mízu a většina býložravců je nespásá. Rostliny plnokvěté se vysazují na trvalkové záhony, k tvorbě zahradních lemů, obrub a dalších liniových prvků. Menší druhy jsou vhodné i do skalek.\n\nJsou to obvykle krátkověké trvalky, které se na svém stanovišti i do blízkého okolí rozmnožují přirozeným vysemeňováním, na slunném stanovišti s propustnou půdou vydrží růst a kvést po mnoho let. Obvykle nemají živočišných škůdců, pouze vlhké prostředí a těžká, dlouhodobě mokrá půda jim může přivodit hnilobu kořenů.\n\nV přírodě České republiky se vyskytují tyto čtyři druhy:\n\nMezi další často pěstované druhy patří zejména:\na hybrid\n\nV minulosti byla ke kohoutkům počítána i smolnička obecná.\n"}
{"id": "1113285", "url": "https://cs.wikipedia.org/wiki?curid=1113285", "title": "Black and Tans", "text": "Black and Tans\n\nBlack and Tans (česky: \"Černohnědí\"; irsky: \"Dúchrónaigh\") oficiálně Royal Irish Constabulary Reserve Force, byly posílené jednotky zrekrutované za účelem asistence Irskému královskému policejnímu sboru během Irské války za nezávislost. Její zřízení vycházelo z návrhu britského ministra války Winstona Churchilla a proběhlo ve Velké Británii v roce 1919. Do jednotek se přihlásilo tisíce rekrutů, povětšinou veteránů první světové války. Jejich hlavním úkolem bylo pomoci udržet kontrolu Irskému královskému policejnímu sboru a bojovat proti Irské republikánské armádě, armádě čerstvě vyhlášené Irské republiky. Přezdívka „Black and Tans“ (černohnědí) vznikla kvůli improvizovaným uniformám, které zpočátku nosili, ty se skládaly s částí khaki uniforem Britské armády a zelených královské police.\n\nJednotky jsou spojovány s četnými útoky proti irským civilistům a jejich majetku.\n"}
{"id": "1113286", "url": "https://cs.wikipedia.org/wiki?curid=1113286", "title": "Bojovnice smaragdová", "text": "Bojovnice smaragdová\n\nBojovnice smaragdová \"(Betta smaragdina)\" je druh ryby patřící čeledi guramovití.\n\nJejí pojmenování je ve všech jazycích odvozené od její smaragdové až modré barvy. V přírodě žije ve stojatých vodách jižní a jihovýchodní Asie (v povodí řeky Mekong a Menam-Čao-Praja), které jsou velmi často chudé na kyslík. Proto se jim vyvinul pomocný dýchací „nadžábrový“ orgán tzv. labyrint, který rybám umožňuje přijímat kyslík přímo ze vzduchu. Tento druh dorůstá délky 7 cm. Samec je větší a má větší ploutve.\n\nBojovnice se dobře hodí do společenských nádrží, ale pouze ke klidným a neagresivním druhům ryb, které bojovnici nebudou okusovat její dlouhé ploutve a současně pro ni nemohou být vizuálním rivalem (např. ryby z čeledi vrubozubcovití). Ani malé rybky nejsou vhodní společníci, protože by je mohla považovat za potravu. Ideální prostředí pro ní, je akvárium klasického formátu nad 100 litrů, ve kterém nechybí vysoké a volně plovoucí rostliny. Vhodná teplota pro tento druh je mezi 24-30 °C. pH vody by mělo být v rozmezí 6,5-7. Je velmi citlivá na nepříznivé podmínky. Může trpět alergiemi na některé vybavení akvária, případně na přemnožení bakterií a sinic.\n\n"}
{"id": "1113294", "url": "https://cs.wikipedia.org/wiki?curid=1113294", "title": "Chorvatská liga ledního hokeje 2013/2014", "text": "Chorvatská liga ledního hokeje 2013/2014\n\nChorvatská liga ledního hokeje 2013/14 byla dvacátátřetí sezóna Chorvatské hokejové ligy v Chorvatsku, které se zúčastnily 4 týmy. Týmy po skončení základní části postoupily do playoff. Ze soutěže se nesestupovalo.\n\nV základní části každé družstvo odehrálo 18 zápasů (3x venku a 3x doma). Všechny týmy po skončení základní části postoupily do playoff. Semifinále se hrálo na 2 vítězné utkání, finále na 3 vítězná utkání.\n\n\n\n"}
{"id": "1113300", "url": "https://cs.wikipedia.org/wiki?curid=1113300", "title": "Maja e Këndrëvices", "text": "Maja e Këndrëvices\n\nMaja e Këndrevicës je hora v jižní Albánii, nedaleko města Gjirokastër. Nachází se 15 km západně od města Tepelenë a 36 km jihovýchodně od Valony. Je nejvyšší horou pohoří Mali i Gribës, které se rozprostírá mezi řekami Vjosë a Shushicë. Dosahuje nadmořské výšky 2121 m.\n\nV roce 1913 probíhaly v okolí hory boje v souvislosti s řeckým postupem do jižní Albánie, kterou nazývali jako tzv. Severní Epirus.\n"}
{"id": "1113308", "url": "https://cs.wikipedia.org/wiki?curid=1113308", "title": "Tadarida evropská", "text": "Tadarida evropská\n\nTadarida evropská (\"Tadarida teniotis\") je netopýr z čeledi tadaridovitých.\nVyskytuje se v Evropě (Itálie, Francie, Španělsko, Portugalsko) a postupně se rozšířila i do Asie (Čína, Izrael, Tunis).\nVáží kolem 50 g. Všechny tadaridy patří k nejlepším letcům, mezi netopýry, jelikož mají úzká křídla s kterými dobře manévrují. Dokáží vyletět i do značných výšek až 2000 m n. m. Živí se hmyzem. Žijí ve velkých společenstvích, jako jediní mezi netopýry nosí své mladé do odstavu na zádech (jiné druhy je odkládají nebo nosí na břiše). Délka březosti trvá cca 80 dní.\n\n\n"}
{"id": "1113319", "url": "https://cs.wikipedia.org/wiki?curid=1113319", "title": "Divize C 2004/05", "text": "Divize C 2004/05\n\nV soubojích 39. ročníku České divize C 2004/05 se utkalo 16 týmů dvoukolovým systémem podzim - jaro. Tento ročník začal v srpnu 2004 a skončil v červnu 2005.\n\nZ ČFL 2003/04 sestoupilo mužstvo AFK Chrudim. Z krajských přeborů postoupila vítězná mužstva ročníku 2003/04: TJ Dvůr Králové nad Labem z Královéhradeckého přeboru, FC Skuteč z Pardubického přeboru a AFK Kácov z Středočeského přeboru. Z divize B sem byla přeřazena mužstva SK Union Čelákovice a SK Uhelné sklady Praha, opačně putovalo mužstvo FK Lokomotiva Praha. Mužstvo SK Viktoria Sibřina se do divize nepřihlásilo.\n\n\nPoznámky:\n"}
{"id": "1113322", "url": "https://cs.wikipedia.org/wiki?curid=1113322", "title": "Frank Dillane", "text": "Frank Dillane\n\nFrank Dillane (*21. dubna 1991, Londýn, Anglie) je britský herec. Známý hlavně rolí Nicka v seriálu Fear the Walking Dead. Dále známý rolí Owena Coffina ve filmu V srdci moře (režirovaném Ronem Howardem) a rolí Toma Raddlea v \"Harry Potterovi a Princi dvojí krve\".\n\nFrank Dillane strávil část svého dětství v Brixtonu, než se přestěhoval do Forest Row ve východním Sussexu, kde vyrostl v kreativním prostředí: jeho matka (Naomi Wirthner) vedla divadelní společnost nazvanou Barebones Project, zatímco otec Stephen Dillane hrál v několika filmech a televizních seriálech (\"Hra o trůny\", \"The Tunnel\") a byl oceněn BAFTA TV Award za nejlepšího televizního herce roku 2009. Dillane debutoval ve filmu Vítejte v Sarajevu, když mu bylo šest. Do širšího povědomí vstoupil v roce 2009, kdy získal roli Toma Raddlea (dospívajícího Lorda Voldemorta) ve filmu \"Harry Potter a Princ dvojí krve\".\n\nKdyž prošel svými A-level zkouškami, byl přijat na Královskou akademii dramatických umění (RADA), kterou absolvoval v roce 2013, když získal bakalářský titul v oboru Umění herectví. Navzdory školnímu pravidlu, že studenti nesmí během svého studia přijmout práci placeného herce, Dillanovi bylo umožněno zahrát si Jamese Papadopoulose v nezávislém filmu \"Papadopoulos & Sons\" (režírovaném Marcusem Markouem), protože film byl natočen během letních prázdnin roku 2011. Poté, co byl obsazen, jeho otec si přeorganizoval svůj rozvrh hraní, aby si mohl zahrát Harryho Papadopoulose (Jamesova tátu) spolu s ním. Stephen Dillane prohlásil, že je to vzácná příležitost \"pracovat se svým dítětem po té, co opustí domov.\"\n\nOd doby, co absolvoval RADU, Dillane se zapojil do několika projektů:\nHerec byl také obsazen do adaptace nejprodávanější novely Petera Goldsworthyho \"Maestro\", režírované Catherine Jarvisovou, ve které se zahrál hlavní roli (Paula). Dillane je společností Bow Street Films popisován jako \"úžasný talent a miláček obrazovky\". Dillane má také ztvárnit Nicka v dramatickém seriálu Fear the Walking Dead.\n\n"}
{"id": "1113323", "url": "https://cs.wikipedia.org/wiki?curid=1113323", "title": "MercedesCup 2015", "text": "MercedesCup 2015\n\nMercedesCup 2015 byl tenisový turnaj pořádaný jako součást mužského okruhu ATP World Tour, který se nově hrál na otevřených travnatých dvorcích tenisového oddílu Weissenhof v německém městě Stuttgart. Konal se mezi 8. až 14. červnem 2015 jako 38. ročník turnaje.\n\nTurnaj s rozpočtem 642 070 eur patřil do kategorie ATP World Tour 250. Nejvýše nasazeným hráčem ve dvouhře byla světová desítka Rafael Nadal ze Španělska, který dokázal na turnaji triumfovat v letech 2005 a 2007. Nadal dokázal turnaj ovládnout, když ve finálovém střetnutí zdolal ve dvou setech srbského tenistu Viktora Troického. V Soutěži čtyřhry triumfoval indicko-rumunský pár Rohan Bopanna a Florin Mergea.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil jako šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníků:\n\n\n\n\n\n"}
{"id": "1113325", "url": "https://cs.wikipedia.org/wiki?curid=1113325", "title": "Bryan Cranston", "text": "Bryan Cranston\n\nBryan Lee Cranston (* 7. března 1956, Hollywood, Kalifornie, USA) je americký filmový herec, scenárista a producent. Do povědomí diváků se dostal především díky ztvárnění role Waltera Whitea v seriálu \"Perníkový táta\". Za tuto roli byl mimo jiné pětkrát nominován na Zlatý glóbus, přičemž v roce 2014 cenu vyhrál.\n"}
{"id": "1113326", "url": "https://cs.wikipedia.org/wiki?curid=1113326", "title": "Dimitar Zaprjanov", "text": "Dimitar Zaprjanov\n\nDimitar Lambrev Zaprjanov (* 27. ledna 1960 Opan) je bývalý bulharský zápasník–judista, stříbrný olympijský medailista z roku 1980.\n\nZačínal se sambem v Staré Zagoře pod vedením Neďo Rančeva. S judem se seznámil v Sofii na sportovní střední škole v 15 letech. Připravoval se v klubu Slavija pod vedením Stojana Želeva. V bulharské reprezentaci se pohyboval od konce sedmdesátých let dvacátého století. V roce 1980 startoval na olympijských hrách v Moskvě a představil se ve výborné formě postupem do finále těžké váhy proti Angelo Parisimu z Francie. Po opatrném úvodu využil slabé Parisiho chvilky a po kontrachvatu tani-otoši se ujal vedení na juko. Minutu před koncem za cenu natažení kolenních vazů ustál soupěřovu hiza-gurumu. Po ošetření ho Parisi svým pohybem vychýlil do pozice, do které potřeboval a technikou seoi-otoši poslal na ippon. Získal stříbrnou olympijskou medaili. V roce 1984 přišel o účast na olympijských hrách v Los Angeles kvůli bojkotu her zeměmi východního bloku. V roce 1988 startoval na olympijských hrách v Soulu, kde ve druhém hole nestačil na Japonce Hitoši Saitóa. Japonec ho však svým postupem do finále vytáhl do oprav, ve kterých se probojoval do boje o třetí místo proti Korejci Čo Jong-čcholovi. Vyrovnaný souboj rozhodlo jedno napomenutí v jeho neprospěch a obsadil 5. místo. Vzápětí ukončil sportovní kariéru.\n\n\n"}
{"id": "1113327", "url": "https://cs.wikipedia.org/wiki?curid=1113327", "title": "Aix-en-Othe", "text": "Aix-en-Othe\n\nAix-en-Othe je francouzská obec v departementu Aube v regionu Grand Est. V roce 2012 zde žilo 2 467 obyvatel. Je centrem kantonu Aix-en-Othe.\n\nBérulle, Bœurs-en-Othe (Yonne), Neuville-sur-Vanne, Paisy-Cosdon, Saint-Mards-en-Othe, Villemaur-sur-Vanne, Villemoiron-en-Othe\n\n\"Počet obyvatel\"\n\n"}
{"id": "1113330", "url": "https://cs.wikipedia.org/wiki?curid=1113330", "title": "Divize C 2005/06", "text": "Divize C 2005/06\n\nV soubojích 41. ročníku České divize C 2005/06 se utkalo 16 týmů dvoukolovým systémem podzim – jaro. Tento ročník začal v srpnu 2005 a skončil v červnu 2006.\n\nZ ČFL 2004/05 sestoupila mužstva FK Kolín, SK Semily a FK OEZ Letohrad. Z krajských přeborů postoupila vítězná mužstva ročníku 2004/05: TJ Slavoj Předměřice nad Labem z Královéhradeckého přeboru, TJ Svitavy z Pardubického přeboru a SK Hlavice z Libereckého přeboru. Do divize B byla přeřazena mužstva SK Union Čelákovice a SK Český Brod. Mužstvo SK Semily se do divize nepřihlásiloa místo něho byl zařazen SK Skalice 2. tým z Libereckého přeboru. Mužstvo FC Loko Pardubice bylo sloučeno do mužstva FK Tesla Pardubice\n\n\nPoznámky:\n"}
{"id": "1113333", "url": "https://cs.wikipedia.org/wiki?curid=1113333", "title": "Russellova čajová konvice", "text": "Russellova čajová konvice\n\nRussellova čajová konvice je slavný argument, který roku 1952 použil filozof Bertrand Russell při obhajobě agnosticismu, případně ateismu. Russell příměr prvně užil v článku \"Is There a God?\", který napsal pro časopis \"Illustrated\", který však nebyl otištěn. Později ho však užíval v diskusích.\n\nRussell prohlásil: Představte si, že začnu tvrdit, že mezi Zemí a Marsem se na oběžné dráze kolem Slunce pohybuje předmět velikosti čajové konvice, který nedokáží pro jeho malé rozměry zaměřit ani ty nejlepší pozemské dalekohledy. A teď si představte, že bych vás chtěl přimět věřit, že tento předmět existuje jen proto, že nemůžete dokázat, že neexistuje. Nemělo by to být naopak? Neboli: Povinnost dokázat existenci čajové konvice na oběžné dráze by měl podle Russella ten, kdo by o její existenci přesvědčoval. Dokud se mu to nepodaří, jsou v legitimní pozici ti, co tvrdí „to nemůžeme vědět“, nebo ti, co tvrdí „to je nepravděpodobné“. Stejné je to podle Russella s křesťanským Bohem. Křesťané nemají právo si osobovat organizovat morálku a jiné věci na základě ideje, kterou nejsou schopni dokázat, zaštítěni pouze tvrzením, že tuto ideu nelze ani zcela vyvrátit. Důkazní břemeno je na nich. Proto je legitimnější být jak agnostikem („to nemůžeme vědět“), tak ateistou („to je nepravděpodobné“) a dle zásad agnosticismu, případně ateismu, organizovat svět, dokud náboženství nepodá pádné důkazy o svém základním tvrzení.\n\nRussell příměr pravděpodobně převzal od svého přítele, matematika Franka Ramseyho. Argument používala často i řada jiných ateistů, například Richard Dawkins.\n"}
{"id": "1113334", "url": "https://cs.wikipedia.org/wiki?curid=1113334", "title": "Johann Emanuel Veith", "text": "Johann Emanuel Veith\n\nJohann Emanuel Veith (22. července 1787 Chodová Planá – 6. listopadu 1876 Vídeň) byl rakouský lékař, veterinář, teolog, kazatel a spisovatel narozený v Čechách na Šumavě.\n\nJohann Emanuel Veith se narodil v Chodové Plané (německy \"Kuttenplan\") v židovské rodině. V matrice je zapsán jako Mendel Veit, což bylo jeho původní jméno. Veithův otec, který vlastnil tabákový sklad, chtěl mít ze syna rabína. Již v mládí ovládal hebrejštinu, četl Voltaira a francouzské encyklopedisty v originále a taktéž i spisy Johanna Wolfganga von Goethe. Ve svých osmi letech sepsal v Klatovech divadelní hru. Za dalším studiem opustil rodný dům a přes Karlovy Vary došel až do Plzně. V roce 1801 se vydal do Prahy, kde absolvoval gymnázium. V Praze roku 1803 vydal své básnické prvotiny ve vlasteneckém čtvrtletníku (\"Vaterländische Vierteljahresschrift\") \"Libussa\", vydávaném Johannem Georgem Meinertem. Mladý Veith byl i hudebně a výtvarně nadán. Po maturitě začal v Praze studovat medicínu. Ve studiu pokračoval v roce 1809 ve Vídni, která se mu stala novým domovem. V roce 1812 završil studium a dosáhl titulu doktora lékařství. Stal se ředitelem veterinárního ústavu (\"Thierarzenei-Institut\") a vědecky publikoval. V roce 1814 uvedlo \"Theater an der Wien\" jeho zpěvohru \"Die Rückkehr des Kaisers\" (\"Návrat císařův\").\n\nO dva roky později Veith konvertoval ke katolictví a roku 1821 se zřekl všech světských titulů. Vstoupil do řádu redemptoristů. Společně s Antonem Passym vydával v letech 1819-1823 literárně náboženský časopis „\"Oelzweige\"“ (\"Olivové ratolesti\"). V letech 1832-1845 působil jako kazatel ve vídeňské Katedrále svatého Štěpána. V roce 1831 vypukla ve Vídni epidemie cholery a Johann Emanuel Veith pomáhal nejen jako duchovní pastýř, ale i jako lékař. Veith byl příslušníkem kruhu vídeňských romantiků (\"Wiener Romantikerkreis\"), šiřitelem křesťanské filosofie tzv. „Güntherovy školy“ a zakladatelem Vídeňského spolku katolíků (\"Wiener Katholikenverein\"), který prosazoval větší svobodu církve vůči státu. V letech 1850-1855 přesídlil do Prahy. Poté se vrátil do Vídně, ale byl již téměř hluchý. Po čase i oslepl, ale přesto pracoval neúnavně dál. Přeložil a kritickým výkladem doplnil starozákonní Píseň písní a Kohelet. K padesátému výročí kněžství byl jmenován čestným občanem Vídně. Kongregací redemptoristů byl podán podnět k Veithovu blahořečení a on sám přijat mezi obláty. Zemřel 6. listopadu 1876 ve Vídni a byl pochován na hřbitově v Matzleinsdorfu, po zrušení zvaném dnes Waldmüllerův park.\n\n"}
{"id": "1113344", "url": "https://cs.wikipedia.org/wiki?curid=1113344", "title": "Erskine Caldwell", "text": "Erskine Caldwell\n\nErskine Caldwell (17. prosince 1903, Moreland, Georgie – 11. dubna 1987, Paradise Valley, Arizona) byl americký spisovatel a novinář. Napsal 25 románů, 12 knih reportáží a 150 povídek, nejčastěji z prostředí amerického jihu. Popisoval jeho chudobu i rasové problémy.\nNarodil v rodině presbytariánského kazatele (\"Associate Reformed Presbyterian Church\"), který byl často překládán z místa na místo. Rodina cestovala s ním, takže Erskine do svých patnácti žil v Georgii, na Floridě, v Karolíně, ve Virginii a v Tennessee. Poznal přitom dobře zejména jižanské státy a mentalitu jejich obyvatel.\n\nVysokou školu (University of Virginia) nedokončil, roku 1926 se usadil v Maine s cílem stát se profesionálním spisovatelem. Nejprve se pokusil prorazit v časopisech, jeho první text se jmenoval \"The Georgia Cracker\" (1926) a pojednával – prozatím esejistickým způsobem – o tématech, která se později objevovala i v jeho prózách: politická demagogie, rasové předsudky, fanatické náboženství, kulturní sterilita a maloměšťáctví.\n\nPrvní oceňovaná povídková kniha mu vyšla roku 1931 pod názvem \"American Earth\".\n\nJeho první úspěšný román se jmenoval \"Tabáková cesta\". Vyšel roku 1932. Pojednává o osudech rodiny farmářského dělníka Lestera za velké hospodářské krize 30. let. Ukazuje, jak bída ničí v lidech lidskost. Knihu dramatizoval roku 1934 Jack Kirkland.\n\n\"Tabáková cesta\" měla velký úspěch, a tak o rok později přišel Caldwell s dalším románem: \"Boží políčko\". Znovu se věnuje tématu chudoby a farmářského života na jihu Spojených států.\n\nNa náboženský fanatismus zaútočil v románu \"Výpomocný kazatel\" (1935). Poté se zaměřil na problém rasismu, a to zejména v knihách \"Trápení v červenci\" (1940), která pojednává o rasovém lynči, a \"Chlapec z Georgie\" (1943), jež vypraví příběh malého černošského chlapce, který se živí jako sluha.\n\nJeho prózy byly často terčem cenzury pro údajnou obscénnost.\n\nVe 30. letech začal pracovat též jako novinář. Jako reportér projel mnoho zemí, včetně Československa, jemuž věnoval sbírku reportáží \"Na sever od Dunaje\", kterou vydal roku 1939. Za 2. světové války byl válečným zpravodajem v Sovětském svazu. Reportáže z této doby jsou shrnuty v knihách \"Cestou na Smolensk\" (1942) a \"Moskva pod palbou\" (1942). Spojeným státům (především jejich jihu) jsou věnovány sbírky reportáží \"Viděli jste jejich tváře\" (1937) a \"Jsou snad tohle Spojené státy?\" (1941). Měly často sociálně-kritický tón. Fotografiemi jeho reportáže doprovázela Margaret Bourke-Whiteová (v letech 1939–1942 byli manžely).\n\nPo válce jeho kreativita uhasla, avšak paradoxně právě v této době na svém literárním díle zbohatl. Příčinou byla tzv. paperbacková revoluce, kdy se knihy, dříve velmi drahé a vždy vázané, staly levným spotřebním zbožím. Právě Caldwellovy texty patřily v 50. letech k nejpopulárnějším paperbackům. Nicméně elitářské literární kruhy \"pokles k paperbackům\" dlouho považovaly za prohřešek a tato strategie také ztížila reflexi Caldwellova díla v akademických kruzích. To však neplatilo v Evropě, Caldwell byl mimořádně ceněn ve Francii a také v Sovětském svazu.\n\nZ jeho pozdního díla byly ceněny zejména reportáže. V knize \"In Search of Bisco\" (1965) ukazuje, jak postupuje na americkém jihu (s obtížemi) integrace černochů, v knize \"Deep South\" (1968) se vrací k tématu evangelikálního fanatismu a ukazuje, jak bílí jižanští Američané užívají náboženství jako obranu proti všemu novému a pokrokovému.\nV roce 1984 byl zvolen mezi padesát členů Americké akademie umění a literatury.\n\n"}
{"id": "1113345", "url": "https://cs.wikipedia.org/wiki?curid=1113345", "title": "Saint-Mards-en-Othe", "text": "Saint-Mards-en-Othe\n\nSaint-Mards-en-Othe je francouzská obec v departementu Aube v regionu Grand Est. V roce 2012 zde žilo 658 obyvatel.\n\nAix-en-Othe, Bœurs-en-Othe (Yonne), Chennegy, Maraye-en-Othe, Nogent-en-Othe, Sormery (Yonne), Villemoiron-en-Othe\n\n\"Počet obyvatel\"\n"}
{"id": "1113346", "url": "https://cs.wikipedia.org/wiki?curid=1113346", "title": "Evropské hry", "text": "Evropské hry\n\nEvropské hry jsou oblastní mezinárodní sportovní soutěže, pořádané Evropským olympijským výborem pod patronátem MOV, o kterém bylo rozhodnuto na svém 41. Valném shromáždění v Římě dne 8. prosince 2012. Konají se od roku 2015 každý 4. rok. Jediným uchazečem o pořádání prvního ročníku bylo Baku, hlavní město Ázerbájdžánu. Další ročník se měl konat roku 2019 v Nizozemsku, ale to se v roce 2015 pořádání z finančních důvodů vzdalo.\n\nPrvní ročník her se uskutečnil od 12. do 28. června 2015 v Baku. Pouze disciplíny rychlostní kanoistiky se jely v Mingačeviru. Her se účastnilo více než čtyři tisíce sportovců, kteří bojovali ve dvaceti sportech o celkem 253 sad medailí. Čtyři ze sportů (basketball 3×3, plážový fotbal, karate či sambo) nepatří do programu olympijských her. Ve dvanácti dalších (atletice, boxu, cyklistice, judu, lukostřelbě, plavání, stolním tenise, střelbě, taekwondu, triatlonu, volejbale a zápase) se mohli sportovci kvalifikovat na olympijské hry 2016. Her v Baku se účastnilo 129 českých sportovců. Ač Český olympijský výbor očekával zisk medailí, za jejich vybojování nevypsal oproti olympijským hrám žádné finanční prémie.\n\n"}
{"id": "1113347", "url": "https://cs.wikipedia.org/wiki?curid=1113347", "title": "Saint-Mards (rozcestník)", "text": "Saint-Mards (rozcestník)\n\nSaint-Mards je název nebo součást názvu více obcí ve Francii:\n\n"}
{"id": "1113350", "url": "https://cs.wikipedia.org/wiki?curid=1113350", "title": "Natalia Tena", "text": "Natalia Tena\n\nNatalia Gastiain Tena (* 1. listopadu 1984 Londýn) je britská herečka a muzikantka se španělskými předky, známá především rolí Nymphadory Tonksové v sérii filmů \"Harry Potter\" a Oshy ve \"Hře o trůny\" stanice HBO.\n\nJe frontmankou britské kapely Molotov Jukebox, zpívá za doprovodu akordeonu. Kapela v roce 2014 vydala album Carnival Flower.\n\nNatalia Tena se narodila v Londýně jako dcera španělských rodičů: Maríe, sekretářky původem z Extremadury, a Jesúse, který pracuje jako dřevař. Plynně mluví španělsky a baskicky. Studovala na internátní škole v Bedales.\n\nTena debutovala jako Ellie v \"About a Boy\" (2002), na plný úvazek začala hrát v roce 2003. Hlavní role hrála v divadelních adaptacích \"Gone to Earth\" v roce 2004 a v \"Nights at the Circus\" v roce 2006.\n\nV roce 2007 se objevila ve filmové adaptaci \"Harryho Pottera a Fénixova řádu,\" kde hrála postavu Nymphadory Tonksové. V této roli se pak objevila ještě i ve filmech \"Harry Potter a princ dvojí krve \"v roce 2009, \"Harry Potter a Relikvie Smrti – část 1\" v roce a \"v části druhé\" v roce 2011. \n\nHostovala v zákulisním videu nazvaném \"Trailing Tonks\" pro další vydání DVD a Blu-ray, a je oceněna jako producentka a režisérka krátkého filmu, ve kterém také hraje na kytaru vlastní vánoční píseň v žánru blues, kterou napsala během doby, kdy se živila jako pouliční muzikantka v London Underground.\n\nV roce 2011 si zahrála hlavní roli ve skotském filmu \"You Instead\". Také se objevila jako Osha ve \"Hře o trůny\". V březnu 2013 hrála v oficiálním videoklipu pro Lapaluxův hit „Without You“ (ft. Kerry Leatham)\". V roce 2015 si zahrála roli v mini-seriálu \"Residue\". V roce 2017 byla obsazena do hlavní role Sary Morten v dramatickém seriálu stanice CBS \"Wisdom of the Crowd\".\n\nTena se od pěti let učila od matky na piano, byla ovlivněna hudbou Chucka Berryho. V osmnácti se přestěhovala do Londýna a živila se v metru. Zatímco vystupovala s divadelní skupinou KneeHigh, měla si vybrat nástroj, na který bude hrát a zvolila si akordeon. Tena chodila se členem své kapely Samem Apleym, spojila je společná láska ke knize Neverwhere. Tena byla součástí kapely Nat Jenkins, ale později si založila vlastní, společně se svým přítelem. Je blízkou přítelkyní s Oonou Chaplin.\n\n"}
{"id": "1113351", "url": "https://cs.wikipedia.org/wiki?curid=1113351", "title": "Silinga", "text": "Silinga\n\nSalinga (také Silenga) byla v 6. století langobardská královna, dcera neznámého krále Herulů; podle některých historiků pravděpodobně krále Rodulfa.\nV dospělosti se stala třetí manželkou langobardského krále Wachona. Z jejich svazku se narodil jediný Wachonův syn a toužebně očekávaný dědic trůnu, budoucí král Langobardů Walthari. Benediktinský mnich a historik Langobardů Paulus Diaconus uvádí ve svém díle Historia Langobardorum jméno třetí ženy krále Wachona jako \"\"Herulorum Regis filiam ... Salingam\"\".\n\nZávěry nejnovějších výzkumů spojují Silingu s ženou, pohřbenou s luxusní výbavou v monumentální hrobce pod mohylou Žuráň u Brna. Antropologický průzkum kosterních ostatků zjistil, že žena zemřela ve věku asi čtyřiceti let na následky smrtelného zranění v oblasti pánve.\n"}
{"id": "1113352", "url": "https://cs.wikipedia.org/wiki?curid=1113352", "title": "Imogen", "text": "Imogen\n\nImogen je ženské křestní jméno. Původně vzniklo jako špatně napsaná variace jména Innogen, které pochází ze staršího gaelského jména \"Ingen\" znamenající \"panna\" či \"dcera\".\nPodle pověsti byla Innogen známá britská královna. První záznam užití Imogen byla od Shakespeara ve hře Cymbelín. Shakespeare mohl psát Innogen a až při tisku vznikla chyba v podobě Imogen.\n\n\n\n"}
{"id": "1113356", "url": "https://cs.wikipedia.org/wiki?curid=1113356", "title": "Filip Ďuriš", "text": "Filip Ďuriš\n\nFilip Ďuriš (* 28. března 1995, Bratislava) je slovenský fotbalový útočník a bývalý mládežnický reprezentant, od ledna 2018 působící v rakouském mužstvu SV Haitzendorf. Mimo Slovensko působil na klubové úrovni ve Slovinsku. Nastupuje na hrotu útoku.\n\nS fotbalem začínal v klubu ŠK SFM Senec, odkud v průběhu mládeže odešel nejprve do Interu Bratislava a následně do konkurenčního Slovanu Bratislava. Ve 16 letech byl na zkoušce v anglickém celku Liverpool FC.\n\nPřed sezonou 2014/15 se propracoval do prvního mužstva, se kterým se na podzim 2014 představil ve skupinové fázi Evropské ligy UEFA 2014/15. Slovan byl nalosován do skupiny I, kde číhali soupeři SSC Neapol (Itálie), Young Boys Bern (Švýcarsko) a AC Sparta Praha (Česko). Klub skončil ve skupině bez bodu na čtvrtém místě a do jarního play-off nepostoupil. Svůj ligový debut v dresu Slovanu si odbyl v 19. kole hraném 30. listopadu 2014 proti Dukle Banská Bystrica (výhra 1:0), když v 93. minutě nahradil na hrací ploše Igora Žofčáka. V červnu 2016 byl na zkoušce v Baníku Ostrava z Česka, kde neuspěl.\n\nV zimním přestupovém období ročníku 2015/16 odešel kvůli většímu hernímu vytížení na hostování do slovinského týmu NK Zavrč, kde však během celého svého působení neodehrál žádný ligový zápas.\n\nV červenci 2017 zamířil ze Slovanu na půl roku hostovat do mužstva FK Senica. Ligový debut v senickém klubu absolvoval 30. 7. 2017 ve druhém kole v souboji s klubem MFK Ružomberok (prohra 0:4), odehrál celých 90 minut. Svůj první a zároveň jediný gól během celého působení vstřelil 12. srpna 2017 proti týmu MŠK Žilina (prohra 1:7), skóroval v 67. minutě z pokutového kopu. Na podzim 2017 za mužstvo nastoupil k šesti ligovým střetnutím.\n\nV lednu 2018 Slovan definitivně opustil a zamířil do klubu SV Haitzendorf z nižší rakouské ligy.\n\nFilip Ďuriš působil v mládežnických reprezentacích Slovenska, nastupoval za výběry do 16, 17, 18 a 21 let.\n\n"}
{"id": "1113357", "url": "https://cs.wikipedia.org/wiki?curid=1113357", "title": "Prosaurolophus", "text": "Prosaurolophus\n\nProsaurolophus („před saurolofem“) je rod velkého hadrosauridního dinosaura, který žil před asi 75,5 až 71 miliony let (v období svrchní křídy) na území Severní Ameriky (provincie Alberta v Kanadě) a stát Montana v USA).\n\n\"Prosaurolophus\" měl na lebce pouze malý výrůstek, na rozdíl od mnoha jiných hadrosauridů, vybavených výrazným lebečním hřebenem (např. \"Lambeosaurus\"). Šlo o středně velkého hadrosaurida s délkou zhruba 8 až 8,5 metru a hmotností kolem 3 tun. Lebka samotná dosahovala délky kolem 0,9 metru. Šlo o typického býložravce, který se dokázal vzpřímit na zadních a dosáhnout tak i na větve ve výšce kolem 4 metrů nad zemí. Dnes rozlišujeme dva druhy tohoto rodu, původní \"P. maximus\" a dále \"P. blackfeetensis\", popsaný paleontologem Jackem Hornerem roku 1992. Rozdíly mezi oběma druhy spočívají zejména ve tvaru lebečního hřebínku a v celkových proporcích lebky. Nejbližším příbuzným prosaurolofa jsou zřejmě rody \"Brachylophosaurus\", \"Gryposaurus\", \"Edmontosaurus\" a \"Maiasaura\" (rod \"Saurolophus\" je paradoxně poněkud vzdálenější příbuzný). Parasaurolofové byli zřejmě častou kořistí velkých tyranosauridů, jako byl rod \"Daspletosaurus\" nebo \"Gorgosaurus\". Menší predátory v jejich ekosystémech pak představovali zástupci rodu \"Troodon\".\n\nVýzkum dobře zachované fosilie mláděte prosaurolofa odhalil, že lebeční hřeben tohoto dinosaura rostl v průběhu ontogeneze velmi pomalu a ani v dospělosti pak nedosahoval výrazné velikosti (na rozdíl od situace u mnoha jiných kachnozobých dinosaurů).\n\n\n"}
{"id": "1113358", "url": "https://cs.wikipedia.org/wiki?curid=1113358", "title": "Vážka běloústá", "text": "Vážka běloústá\n\nVážka běloústá (\"Leucorrhinia albifrons\") je druh vážky z čeledi \"Libellulidae\".\n\nJe rozšířená na jihu Baltském štítu, ve Střední Evropě a v Rusku až po Sibiř. Je to běžný druh, který obývá sladkovodní biotopy. V minulosti se sporadicky vyskytovala i v ČR. Recentní populace jsou velmi vzácné, známy téměř výhradně ze severních Čech – z Českolipska. Od konce 90. let 20. století postupně zjištěn autochtonní výskyt nejméně na třech lokalitách v severních Čechách i na dalších místech.\n\nMenší vážka, se štíhlým zadečkem. Jako všechny druhy rodu Leucorrhinia má bílý obličej. Pro samce i samici je typická bílá skvrna na bříšku. Dospělí samci jsou šedočerní, hruď je tmavá, nevýrazně kovově lesklá, oči jsou leskle šedomodré. Samice jsou černavé s charakteristickými žlutavými skvrnami a hnědýma očima.\n\n"}
{"id": "1113363", "url": "https://cs.wikipedia.org/wiki?curid=1113363", "title": "Joelinton", "text": "Joelinton\n\nJoelinton Cassio Apolinário de Lira známý i jako Joelinton (* 14. srpna 1996, Aliança) je brazilský fotbalový útočník, od roku 2015 hráč německého klubu TSG 1899 Hoffenheim. V létě 2016 odešel na hostování do Rapidu Vídeň.\n\nZa Sport Club do Recife hrál od 14 let. Do A-mužstva se probojoval na konci roku 2014.\n\nV červnu 2015 se dohodl na přestupu z brazilského klubu Sport Club do Recife do německého bundesligového týmu TSG 1899 Hoffenheim, kde podepsal pětiletou smlouvu.\nV létě 2016 odešel z Hoffenheimu na hostování do Rapidu Vídeň.\n\n"}
{"id": "1113364", "url": "https://cs.wikipedia.org/wiki?curid=1113364", "title": "Atrociraptor", "text": "Atrociraptor\n\nAtrociraptor byl rod malého teropodního dinosaura z čeledi Dromaeosauridae, žijící v období pozdní svrchní křídy (asi před 68,5 miliony let) na území dnešní provincie Alberty (Kanada).\n\nStejně jako ostatní příslušníci čeledi měl i tento dravec velké zahnuté drápy na druhém prstu zadní končetiny. Byl poměrně lehce stavěným dvounohým běžcem, podobným příbuznému rodu \"Velociraptor\" z Mongolska. Velmi hojné zkameněliny atrociraptorů jsou objevovány zejména v souvrství Horseshoe Canyon nedaleko města Drumheller. Tohoto predátora popsali v roce 2004 paleontologové Philip J. Currie a David Varricchio. V roce 2010 odhadl Gregory S. Paul jeho délku na dva metry a hmotnost na 15 kilogramů. Podobnou délku 1,8 metru odhadl i Thomas Holtz. Blízkým příbuzným tohoto malého dromeosaurida byl například rod \"Saurornitholestes\". Ve stejných ekosystémech žili také velcí draví tyranosauridi rodu \"Albertosaurus\".\n\n"}
{"id": "1113368", "url": "https://cs.wikipedia.org/wiki?curid=1113368", "title": "Svinutec tenký", "text": "Svinutec tenký\n\nSvinutec štíhlý (\"Anisus vorticulus\") je druh drobného sladkovodního plže z čeledi okružákovitých. Tito plži žijí pod vodou, ale dýchají vzduch.\n\nTyto malí plži žijí v jezírkách se stojatou vodou a v mrtvých ramenech řek. Tyto biotopy jsou však ohrožovány sedimentací a sukcesí.\n\nV ČR tento druh žije zejména na území s hojným výskytem rostliny okřehek trojbrázdý (\"Lemna trisulca\"). Vyhovuje mu voda bez kalnosti s pH od 7 do 7,5, s vápníkem od 40 do 400 mg/l a s elektrickou vodivostí od 200 do 1100 mS/m.\n\n"}
{"id": "1113373", "url": "https://cs.wikipedia.org/wiki?curid=1113373", "title": "Grigorij Veričev", "text": "Grigorij Veričev\n\nGrigorij Veričev (* 4. dubna 1957 Kungur, Sovětský svaz — 25. března 2006 Čeljabinsk, Rusko) byl sovětský zápasník–judista a wrestler ruské národnosti, bronzový olympijský medailista v judu z roku 1988.\n\nVe 12 letech začínal v Sverdlovsku se sambem. Judo ho zaujalo během olympijských hrách v Mnichově v roce 1972 a kvůli tréninku se přesunul do Čeljanbinsku, kde začínal pod vedením Harise Jusupova.\n\nV sovětské reprezentaci se objevoval od roku 1977 a reprezentační jedničkou se stal po olympijských hrách v Moskvě. V 80. letech patřil k největším osobnostem evropské těžké váhy. Podle neoficiální údajů z každého turnaje, do kterého nastoupil přivezl medaili. Během této doby musel kvůli zranění vynechat domácí mistrovství světa v roce 1983 a kvůli bojkotu zemí východních bloku přišel o účast na olympijských hrách v Los Angeles.\n\nV roce 1988 odjížděl na olympijské hry v Soulu jako velký favorit na vítězství, ale musel se spokojit s bronzovou olympijskou medailí, když v semifinále nestačil na Němce Stöhra. Sportovní kariéru ukončil v roce 1990 přestupem mezi profesionální zápasníky.\n\nV roce 1990 podepsal smlouvu s japonskou wrestlerskou organizací Frontier Martial-Arts Wrestling. V japonsku působil do roku 1994. Ve dvojicích se objevoval s bývalým kolegou z judistické reprezentace Kobou Kurtanydzem. Po návratu z Japonska pracoval jako policista v Čeljabinsku a věnoval trenérské a funkcionářské práci. Zemřel po dlouhé nemoci ve věku 49 let.\n\n\n"}
{"id": "1113377", "url": "https://cs.wikipedia.org/wiki?curid=1113377", "title": "Richard Mrázek", "text": "Richard Mrázek\n\nRichard Mrázek (* 2. listopadu 1973 Brno) je český podnikatel a politik, od roku 2014 zastupitel města Brna (v letech 2014 až 2018 též náměstek brněnského primátora), člen hnutí ANO 2011.\n\nAbsolvoval Střední odborné učiliště elektrotechnické (studium zakončil maturitou). Pracoval jako programátor a IT technik. V 90. letech 20. století působil jako projektový manažer, později jako ředitel a jednatel. V letech 1997 až 1999 byl jednatelem a společníkem firmy GTS Geotopservis, od roku 2000 je jednatelem a společníkem ve firmě ARS PRODUCTION s.r.o. a od roku 2002 zastává stejné funkce ve firmě WebOnLine,s.r.o. Působil také v několika firemních statutárních orgánech – předseda představenstva akciové společnosti Moravské klenoty (2000 až 2003) či člen představenstva a později předseda představenstva vodohospodářské stavební společnosti ARKO TECHNOLOGY (2003 až 2014).\n\nMezi lety 2002 až 2006 byl jednatelem a společníkem firmy ARKO MONT, s.r.o. Nejnovější podnikatelské aktivity pochází z období po roce 2010: jednatel a společník firem Mantecado, s.r.o. (od 2010), Piemont, s.r.o. (od 2011) a BLUE WAGON, s.r.o. (od 2012). V letech 2013 až 2014 byl předsedou představenstva akciové společnosti Geocart CZ a.s., v níž už dříve působil jako člen představenstva (2000 až 2001).\n\nAngažoval se i mimo byznys. V roce 1995 založil Český tenisový svaz vozíčkářů a v roce 2003 pak Nadační fond Životní return (ten je však již v likvidaci).\n\nŽije ve městě Brně, konkrétně v městské části Židenice.\n\nV roce 2014 se stal členem hnutí ANO 2011 a v komunálních volbách v roce 2014 byl za toto hnutí zvolen zastupitelem města Brna (kandidoval také do Zastupitelstva Městské části Brno-Židenice, v tomto případě však neuspěl). Po vytvoření koalice hnutí ANO 2011, KDU-ČSL, Strany zelených a Žít Brno byl dne 25. listopadu 2014 zvolen 2. náměstkem primátora města Brna pro oblast technologickou, zahrnující dopravu, investice, městskou informatiku a implementaci evropských fondů.\n\nV lednu 2015 se stal předsedou představenstva akciové společnosti Brněnské komunikace. V komunálních volbách v roce 2018 obhájil mandát zastupitele města Brna. Kandidoval též do Zastupitelstva městské části Brno-střed (27. místo na kandidátce), ale neuspěl.\n"}
{"id": "1113379", "url": "https://cs.wikipedia.org/wiki?curid=1113379", "title": "Zygmunt Kozłowski", "text": "Zygmunt Kozłowski\n\nZygmunt Kozłowski (1. května 1831 Malawa – 9. nebo 10. října 1893 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Patřilo mu panství Rożubowice.\n\nOd roku 1865 zasedal jako poslanec Haličského zemského sněmu. Byl i poslancem Říšské rady (celostátního parlamentu), kam usedl v prvních přímých volbách roku 1873 za kurii velkostatkářskou v Haliči. Mandát zde obhájil ve volbách roku 1879. V roce 1873 se uvádí jako rytíř Sigmund von Kozlowski, statkář, bytem Stanisławczyk. V parlamentu zastupoval v roce 1873 opoziční slovanský blok. Byl členem poslanecké frakce Polský klub.\n\nZemřel v říjnu 1893.\n"}
{"id": "1113382", "url": "https://cs.wikipedia.org/wiki?curid=1113382", "title": "Conchata Ferrell", "text": "Conchata Ferrell\n\nConchata Galen Ferrell (* 28. března 1943, Loundedale, Západní Virginie, USA) je americká herečka, která je především známá svou rolí hospodyně Berty ve všech dvanácti řadách seriálu \"Dva a půl chlapa\" (2003 - 2015) na stanici CBS . Za tuto roli byla nominována na 2 ceny Emmy za dokonale zahranou roli v roce 2005 a 2008.\n\nNarodila se v Loudendale v Západní Virginii v USA matce Mescal Loraine (rozená George) a otci Lutheru Martinu Ferrelovi. Vyrůstala v malém městečku Circleville v Ohiu. Navštěvovala univerzitu West Virginia a své vzdělání ukončila na univerzitě Marshall. Byla vychována v silně věřící křesťanské rodině.\n"}
{"id": "1113384", "url": "https://cs.wikipedia.org/wiki?curid=1113384", "title": "Jan Kanty Maria Krasicki", "text": "Jan Kanty Maria Krasicki\n\nJan Kanty Maria Krasicki (26. října 1837 Nawojowa – 16. ledna 1893 Vídeň) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Měl titul c. k. komořího. Působil jako tajemník na ministerstvu.\n\nByl poslancem Říšské rady (celostátního parlamentu), kam usedl v prvních přímých volbách roku 1873 za kurii venkovských obcí v Haliči, obvod Jarosław, Cieszanow atd. Mandát zde obhájil ve volbách roku 1879. V roce 1873 se uvádí jako hrabě Johann Krasicki, prezident správní rady Dněsterské železniční dráhy, bytem Vídeň. V parlamentu zastupoval v roce 1873 opoziční slovanský blok. Byl členem poslanecké frakce Polský klub. Později zasedal jako člen Panské sněmovny (nevolená horní komora Říšské rady).\n\nZemřel v lednu 1893. Spáchal sebevraždu skokem z okna v třetím patře hotelu ve Vídni. Krátce před svým činem přitom ještě konverzoval s polskými šlechtickými přáteli. Dlouhodobě ovšem trpěl duševními problémy a uvažovalo se o jeho převozu do sanatoria. Už v roce 1892 se pokusil o sebevraždu, když si podřezal krk, ale byl zachráněn.\n"}
{"id": "1113385", "url": "https://cs.wikipedia.org/wiki?curid=1113385", "title": "Divize C 1992/93", "text": "Divize C 1992/93\n\nV soubojích 29. ročníku České divize C 1992/93 se utkalo 16 týmů dvoukolovým systémem podzim - jaro. Tento ročník začal v srpnu 1992 a skončil v červnu 1993.\n\nZ ČFL 1991/92 sestoupilo do Divize C mužstvo SKP Spartak Hradec Králové „B“. Z krajských přeborů postoupila vítězná mužstva ročníku 1991/92: TJ ČKD Kompresory Praha z Pražského přeboru a TJ Milíčeves z Východočeského přeboru. Z divize B sem bylo přeřazeno mužstvo TJ Meteor Praha VIII\n\nPoznámky:\n"}
{"id": "1113388", "url": "https://cs.wikipedia.org/wiki?curid=1113388", "title": "Debra Jo Rupp", "text": "Debra Jo Rupp\n\nDebra Jo Rupp (* 24. února 1951 Glendale, Kalifornie) je americká filmová a televizní herečka, známá především díky roli Kitty Forman v seriálu televize Fox Zlatá Sedmdesátá (1998–2006). Také je známá jako Alice ze třetí, čtvrté a páté sezóny seriálu Přátelé. V poslední době se objevila na stanici ABC v seriálu S tebou je mi líp (\"Better with you\", 2010–2011). \n\nNarodila se v Glendale v Kalifornii a vyrůstala v Boxfordu v Massachusetts, kde také chodila na školu Masconomet Regional High School, kterou ukončila v roce 1969. Poté nastoupila na univerzitu v Rochesteru, kde promovala s červeným diplomem v roce 1974. V campusu hrála v dramatickém kroužku a už tehdy začala mít velký zájem o herectví. Má dvě sestry. K herectví se dostala v roce 1980.\n"}
{"id": "1113402", "url": "https://cs.wikipedia.org/wiki?curid=1113402", "title": "Geobiocenologie", "text": "Geobiocenologie\n\nGeobiocenologie je věda zabývající se geobiocenózou – tedy jednotou biocenózy (živé přírody) se svým prostředím (ekotopem). Geobiocenologii lze přirovnat ke krajinné ekologii, která se rovněž zabývá ekologickými vztahy na úrovni krajiny a shrnuje poznatky z biologie a geografie (resp. biogeografie). Cílem geobiocenologie je přispívat k tvorbě harmonické kulturní krajiny tím, že postupně vzniká ucelená soustava podkladů pro trvale udržitelné využití krajiny.\n\nZa zakladatele geobiocenologie je považován prof. Alois Zlatník, který poprvé použil termín geobiocenóza a upravil tak původní pojem biogeocenóza převzatý od ruského botanika V. N. Sukačeva. Ten koncem 30. let 20. století rozpracoval základy této vědní disciplíny a Zlatník navázal na jeho práci a aplikoval ji na podmínky Československa.\n\nGeobiocenologická typologie krajiny se snaží o vytvoření modelu přírodního (potenciálního) stavu geobiocenóz v krajině. Je to takový stav, který by nastal v současné krajině při vyloučení vlivu člověka. Typologie je založena na aplikaci teorie typu geobiocénu. Jedná se o hypotézu o jednotě geobiocenózy přírodní a geobiocenóz (až geobiocenoidů) člověkem změněných, vzniklých však na místech původně téhož typu přírodní geobiocenózy. To znamená, že po ukončení působení člověka by zde mohla sukcesí vzniknout společenstva, odpovídající přírodním. Ve středoevropských podmínkách by šlo především o společenstva (geobiocenózy) lesní.\nGeobiocenologická typologie se stala podkladem pro péči o krajinu a krajinné plánování (např. ÚSES, mapování biotopů, ochrana přírody a krajiny). Tato typologie je také základem metodického postupu biogeografického členění krajiny, který se skládá z řady kroků, vycházejících ze srovnání přírodního a aktuálního stavu geobiocenóz v krajině. \n\nV této typologii lze vymezit 2 soustavy biogeografického členění, které jsou také využity pro biogeografické členění Česka: \n\nCílem je vystihnout souvislé, z určitého hlediska relativně homogenní celky, lišící se do různé míry složením bioty. Individuální členění vyzdvihuje jedinečné, neopakovatelné vlastnosti území.\n\nCílem je vymezit typy tj. řady územně nesouvislých segmentů krajiny, které se v krajině opakují, mají podobné ekologické podmínky, kterým odpovídá relativně podobná biota. Typologické členění vyzdvihuje opakovatelnost v krajině.\n\nProf. Zlatníkem navržený geobiocenologický klasifikační systém vychází z typologického členění krajiny a je tvořen:\n\n\n"}
{"id": "1113404", "url": "https://cs.wikipedia.org/wiki?curid=1113404", "title": "Josyp Krasyckyj", "text": "Josyp Krasyckyj\n\nJosyp Krasyckyj, cyrilicí Йосип Красицький, též Josyf Krasyckyj, Йосиф Красицький (1828 – ???), byl rakouský řeckokatolický duchovní a politik rusínské (ukrajinské) národnosti z Haliče, v 2. polovině 19. století poslanec Říšské rady.\n\nZasedal jako poslanec Haličského zemského sněmu.\n\nByl taky poslancem Říšské rady (celostátního parlamentu), kam usedl v prvních přímých volbách roku 1873, za kurii venkovských obcí v Haliči, obvod Brody, Kamionka atd. V roce 1873 se uvádí jako Josef Krasicki, řeckokatolický farář, bytem Derniv. V parlamentu zastupoval provládní rusínský blok. Ten v roce 1873 čítal 15-16 poslanců (jeden poslanec, Stepan Kačala, kolísal mezi rusínským a polským táborem). Krasyckyj náležel mezi deset rusínských poslanců z řad řeckokatolického kléru. Rusíni zpočátku v roce 1873 tvořili jen volnou skupinu, která v parlamentu vystupovala jako spojenec německorakouské centralisticky a liberálně orientované Ústavní strany. Brzy však vznikl samostatný Rusínský klub. Jako člen Rusínského klubu se uvádí i v roce 1878. Ve volbách roku 1879 mandát neobhájil.\n"}
{"id": "1113405", "url": "https://cs.wikipedia.org/wiki?curid=1113405", "title": "Front Range", "text": "Front Range\n\nFront Range je pohoří v severní části středního Colorada, ve Spojených státech amerických.\nPohoří je součástí Jižních Skalnatých hor a je jeho největším horským pásmem.\nHory jsou vyhledávané pro turistiku, horolezectví, kempování, cyklistiku a lyžování.\n\nFront Range má rozlohu 25 800 km. Rozkládá se ze severu k jihu v délce přibližně 300 km, největší šířka ze západu na východ je 155 km. \nFront Range je nejdelší kontinuální pohoří v Coloradu. Rozkládá se od hranic Wyomingu až k řece Arkansas. O pohoří se říká, že leží mezi horami Longs Peak na severu a Pikes Peak na jihu. Do severní části Front Range zasahuje jižní část Národního parku Skalnaté hory.\nVrcholy hor pohoří Front Range mají výšku okolo 4 200 m, strmé svahy vedou do hlubokých údolí v nadmořských výškách okolo 1 500 m. Nejvyšší vrcholy leží v severní a jižní části pohoří. Nejvyšší bod je Grays Peak (4 352 m), následují Torreys Peak (4 349 m), Mount Evans (4 348 m), Longs Peak (4 345 m) a Pikes Peak (4 301 m). \n\nGeologicky mají hory klasickou stavbu Skalnatých hor, jsou tvořené prekambrickým granitem. Prekambrický granit vystupuje na povrch od výšek nad 2 400 m a tvoří nejvyšší vrcholy ležící na severu a jihu pohoří. Centrální část pohoří byla zasažena pleistocenním zaledněním, které zde vytvořilo specifickou modelaci terénu. V některých vrcholových částech pohoří se zachovali zarovnané povrchy. Nejrozlehlejším je tzv. flattop peneplén v nadmořské výšce 3 600 až 4 000 m.\n\n"}
{"id": "1113408", "url": "https://cs.wikipedia.org/wiki?curid=1113408", "title": "Sbor ochrany hranic", "text": "Sbor ochrany hranic\n\nSbor ochrany hranic ( , ve zkratce KOP) byl polský útvar vytvořený roku 1924 pro obranu východní hranice země proti ozbrojeným invazím místními útočníky ze Sovětského svazu. Přestože útvar tvořil součást polské armády, velelo mu polské ministerstvo vnitra, nikoliv ministerstvo obrany. Sbor tvořili elitní vojáci z celého Polska. Tvořilo jej šest brigád a pět pluků, z nichž každý hlídal část hranic se Sovětským svazem. Útvar zanikl během září 1939.\n\nNa základě výsledku polsko-sovětské války tvořila východní hranice Polska dlouhý pás táhnoucí se od hranice s Lotyšskem až po řeku Prut na hranicích s Rumunskem na jihu. Ač byla mezi Polskem a Sovětským svazem podepsána mírová smlouva (Rižský mír), nevládl v okolí státní hranice klid. Ozbrojené skupiny pronikaly na území Polska a jeho policejním složkám se nedařilo těmto průnikům zabraňovat. Například v roce 1924 se podařilo zneškodnit drancující skupinu Sovětů až ve městě Stołpce, které se nacházelo v polském vnitrozemí asi dvacet kilometrů od hranice. Polský ministr obrany Władysław Sikorski proto rozhodl, že úkol je pro policii příliš náročný a předal ostrahu této hranice armádě.\nPolská Rada ministrů na svém jednání 8. srpna 1924 rozhodla o zřízení specializované militarizované jednotky polské policie určené k ostraze východní hranice země. Spolu s tím došlo k vyčlenění finančních prostředků na výstavbu opevněných kasáren a policejních stanic na dotčeném území (jen do listopadu toho roku vynaložilo Polsko na tyto úpravy částku 3,5 milionu zlotých). Sbor byl oficiálně ustaven 17. září 1924 a během listopadu 1924 dorazily první tři brigády do oblasti Volyně a Polesí. V dubnu 1925 převzaly jižní Polesí a Halič další dvě brigády. Poslední oddíly přišly na přidělená území během března 1926. Bylo to šest brigád, které střežily hranici s Litvou a Lotyšskem. Celkově tak síly čítaly 24 praporů pěchoty a 20&eskadron jezdectva. Členové Sboru museli být před službou v těchto pohraničních jednotkách nejprve důkladně prověřeni. Většinou pocházeli ze západních částí země a někteří z nich byli německé národnosti. Než zájemci nastoupili službu u Sboru ochrany hranic, museli mít za sebou službu v polské armádě.\n\nPříslušníci jednotek prošli školením, aby dokázali kombinovat taktiku armády, policie i pohraniční stráže. Vedle střežení hranice se věnovali též průzkumné činnosti, přepadům či provokačním akcím. Během prvního roku existence zatkly oddíly přes pět tisíc osob, jež se snažily o ilegální přechod hranice. Účastnily se též 89 ozbrojených potyček především s útočníky pocházejícími ze Sovětského svazu.\n\nBěhem července 1929 prošel Sbor z rozhodnutí maršála Józefa Piłsudského reorganizací. Vzniklo šest nových pluků a všechny stávající jednotky dostaly nové názvy. Každá z brigád dostala přidělenou svou část hranice a tu následně střežily jednotlivé prapory, jejichž sídly se staly malé pevnosti u státní hranice. Někteří vojáci (ženisté, dělostřelci či jezdectvo) tvořili druhou obrannou linii a měli být použiti pouze v případě nutnosti.\n\nPůvodní brigády dostaly svá nová jména podle oblastí, v nichž operovaly:\n\nNově vytvořené jednotky se jmenovaly:\n\nDalší modernizace proběhla na počátku roku 1937, kdy místo jednotek „Vilensko“, „Novogrodek“ a „Volyň“ vznikly tři jiné pluky pojmenované:\n\nNavíc se oddíl Čortkiv rozdělil na dva samostatné prapory nazvané „Wilejka“ a „Berezwecz“. Spolu s tím proběhly i úpravy stávajících jednotek. Po roce 1937 tak měl Sbor ochrany hranic velitelství tří brigád a sedmi pluků. Ty tvořilo 32 praporů pěchoty a 21 eskadron jezdectva.\n\nPostupem času, jak se zvyšovalo ohrožení Polska a prohlubovala se krize v Československu, rozšířil se Sbor v roce 1939 ještě o další dva pluky, a sice první a druhý pluk „Karpaty“ každý tvořený dvěma prapory pěchoty pojmenovanými „Skole“, „Delatyn“, „Komańcza“ a „Dukla“. Krátce poté ještě tři další pěchotní jednotky pojmenované „Sanok“, „Nowy Sącz“ a „Sucha“ operující v oblasti Jasło.\n\nNejvětšího rozsahu dosáhl Sbor během března 1939. V následujícím období odešlo několik jeho jednotek na západní hranici. Nejprve takto odešly čtyři pěší prapory a většina dělostřelectva, jež poté následovalo jezdectvo. Během dubna stejným směrem zamířily další tři prapory a během května odešel jeden prapor na poloostrov Hel v Baltském moři. I když po odchodech proběhly reorganizace zbylých jednotek, jejich bojové nasazení se snížilo. Vojákům chyběly zkušenosti, výcvik a jednotky navíc postrádaly i většinu původních těžkých zbraní.\n\nTřicátého srpna 1939 byly jednotky formálně mobilizovány a jejich velitelem se stal generál Wilhelm Orlik-Rückemann. Podle polských obranných plánů měly jeho jednotky tvořit záložní divizi.\n\nDruhá světová válka začala 1. března 1939. Jednotky Sboru ochrany hranic bojovaly proti Němcům v bitvě u Węgierské Górky. Po sovětské invazi 17. září 1939, kdy měl Sbor sílu 25 praporů, nemohl účinně bránit východní hranici. Vrchní velitel, maršál Edward Śmigły-Rydz, proto nařídil stažení jednotek a nevstupování do bojů se Sověty. Přesto však k několika bitvám došlo, a sice u měst Šack (28. září) a Wytyczno (1. října).\n\nJednotkám postupně veleli:\n"}
{"id": "1113411", "url": "https://cs.wikipedia.org/wiki?curid=1113411", "title": "Sangre de Cristo Mountains", "text": "Sangre de Cristo Mountains\n\nSangre de Cristo Mountains je pohoří ve státech Colorado a Nové Mexiko, na jihozápadě Spojených států amerických.\nRozkládá se z Chaffee County ve středním Coloradu do Santa Fe County na severu středního Nového Mexika.\nJedná se o nejjižnější část Skalnatých hor. Nejvyšší horou je Blanca Peak s 4 372 m.\nDalšími nejvyššími vrcholy jsou Crestone Peak (4 359 m) nebo Culebra Peak (4 283 m).\n\nSangre de Cristo znamená v překladu ze španělštiny \"Kristova krev\". Název pohoří je inspirován západy slunce, kdy vrcholky hor zachytí paprsky zapadajícího slunce a zabarví pohoří dočervena. \n\nSangre de Cristo se rozkládá západně od údolí San Luis Valley, respektive od řeky Arkansas na severu až k průsmyku Glorieta Pass v Novém Mexiku u města Santa Fe na jihu. Pohoří se rozkládá východním obloukem ze severu k jihu v délce okolo 350 km, největší šířku má okolo 80 km.\nSeverní část pohoří k průsmyku La Veta Pass dosahuje šířky pouze okolo 30 km. Jižní část od průsmyku La Veta Pass bývá nazývána Culebra Range. Na třech místech překračují vrcholky hor 14 000 stop (4 267 m). Na severu v okolí hory Crestone Peak (4 359 m), kde dále leží Kit Carson Peak (4 319 m) a Crestone Needle (4 329 m). Ve střední části, severně od La Veta Pass, leží nejvyšší hora pohoří Blanca Peak a další dva fourteeners Little Bear Peak (4 280 m) a Mount Lindsey (4 282 m). A na jihu, v pohoří Culebra Range pak vystupuje nad 14 000 stop hora Culebra Peak (4 283 m). \n\nMezi horami Crestone Peak a Blanca Peak, v údolí San Luis Valley, na úpatí pohoří Sangre de Cristos, vznikla v průběhu tisíciletí neobvyklá a ojedinělá oblast písečných dun. Od roku 2004 je součástí Národního parku Great Sand Dunes. Písečné duny se rozkládají v délce téměř 10 km a o šířce až 6 km. Některé duny dosahují výšky přes 200 m. \n\n\n"}
{"id": "1113412", "url": "https://cs.wikipedia.org/wiki?curid=1113412", "title": "LCD Soundsystem (album)", "text": "LCD Soundsystem (album)\n\nLCD Soundsystem je první album americké hudební skupiny LCD Soundsystem. Vydalo jej v lednu roku 2005 hudební vydavatelství DFA Records. Vedle klasické verze byla vydána i speciální dvoudisková edice. Druhý disk obsahoval písně, které v předchovích letech vyšly jako singly. Album bylo nominováno na cenu Grammy.\n\n\n"}
{"id": "1113417", "url": "https://cs.wikipedia.org/wiki?curid=1113417", "title": "Tato", "text": "Tato\n\nTato také Taton (5. století – 510) byl na počátku 6. století sedmým langobardským králem a synem krále Claffa, šestého krále Langobardů. \n\nO jeho dětství a mládí není nic známo. Po otcově smrti, kolem roku 490, se stal králem Langobardů. V letech 505 až 508 vedl vléklé boje s nepřátelským kmenem Herulů. K bojům docházelo na území dnešní jižní Moravy a Vídeňské pánve. Nakonec se mu podařilo herulského krále Rodolfa v roce 508 zabít a Heruly z tohoto území vypudit. Zbylí Herulové se připojili k Langobardům a společně se na území Vídeňské pánve usadili. Tato měl dceru Rumetrudu a syna Hildiga či Risulfa.\n\nV roce 510 byl zavražděn svým synovcem Wachem nebo jim najatým vrahem. Jeho syn Hildigis musel uprchnout ke kmeni Gepidů, kde žil v exilu a nakonec i zemřel.\n"}
{"id": "1113418", "url": "https://cs.wikipedia.org/wiki?curid=1113418", "title": "Občina Jezersko", "text": "Občina Jezersko\n\nObčina Jezersko je jednou z 212 občin ve Slovinsku. Nachází se v Hornokraňském statistickém regionu a patří k historickému území Korutan. Občinu tvoří 2 sídla, její rozloha je 68,8 km² a k 1. lednu 2017 zde žilo 625 obyvatel. Správním střediskem občiny je vesnice Zgornje Jezersko.\n\nObčina leží vysoko v horách na rozhraní Karavanek a Kamnicko-Savinjských Alp, nejvyšším bodem je Grintovec (2558 m n. m.). Nachází se severu Slovinska a na severu a na východě sousedí s Rakouskem. Přechod do Rakouska je umístěn v sedle poblíž Jezerskeho vrhu (1216 m n. m.). Na východě vysoko v horách sousedí s občinou Solčava, na jihu sousedí s občinou Preddvor a na západě s občinou Tržič.\n\nObčina se dělí na dvě sídla: Spodnje Jezersko, Zgornje Jezersko.\n\n\n"}
{"id": "1113419", "url": "https://cs.wikipedia.org/wiki?curid=1113419", "title": "Chorvatská liga ledního hokeje 2012/2013", "text": "Chorvatská liga ledního hokeje 2012/2013\n\nChorvatská liga ledního hokeje 2012/13 byla dvacátoudruhou sezónou Chorvatské hokejové ligy v Chorvatsku, které se zúčastnilo celkem 5 týmů. Týmy po skončení základní části ze druhého kola postoupily do playoff. Ze soutěže se nesestupovalo.\n\nDo soutěže přibyl klub ze Slovinska: HDK Stavbar Maribor. První kolo se hrálo dvanáct zápasů (2x doma a 2x venku). Po skončení prvního kola nahradil celek Maribor ve druhém klub KHL Sisak. Druhé kolo se odehrálo šest zápasů. Po prvním kole byly rozloženy bonusové body k následnému druhému kolu. Všechny čtyři účastníci druhého kola se kvalifikovali do play-off.\n\n\n\n"}
