{"id": "970656", "url": "https://cs.wikipedia.org/wiki?curid=970656", "title": "Josef Herold (1861–1932)", "text": "Josef Herold (1861–1932)\n\nJosef Herold (11. října 1861 Škrle – 5. března 1932 Most) byl rakouský a český politik německé národnosti, na počátku 20. století poslanec Českého zemského sněmu a Říšské rady; starosta Mostu.\n\nVystudoval gymnázium v Mostě a Chomutově a práva na německé univerzitě v Praze, kde roku 1890 získal titul doktora práv. Absolvoval vojenskou službu a dosáhl hodnosti poručíka v záloze. Na praxi pracoval u soudu v Chebu, následně jako koncipient ve Stříbře, Kadani a Mostě. Od listopadu 1893 působil jako samostatný advokát v Mostě. Byl členem městské rady v letech 1910–1918 byl starostou Mostu. Byl předákem Německé radikální strany v Čechách a angažoval se v četných německých spolcích. Od roku 1894 zasedal ve vedení spolku \"Bund der Deutschen in Böhmen\" (později jeho čestným předsedou) a od roku 1894 byl i členem rozhodčího soudu při školské organizaci \"Deutscher Schulverein\".\n\nNa počátku 20. století se zapojil i do zemské a celostátní politiky. V doplňovacích volbách roku 1905 byl zvolen do Českého zemského sněmu v kurii městské (volební obvod Most, Bílina, Horní Litvínov) poté, co zemřel poslanec Zdenko Schücker. Mandát obhájil v řádných volbách v roce 1908. Politicky patřil k Německé radikální straně.\n\nV únoru 1905 nastoupil po doplňovací volbě též do Říšské rady (celostátní zákonodárný sbor), kam byl zvolen rovněž coby nástupce Zdenko Schückera v kurii městské, obvod Žatec, Postoloprty, Most atd. Do parlamentu usedl 21. února 1905. Křeslo v Říšské radě získal i ve volbách roku 1907, nyní již podle všeobecného a rovného volebního práva (obvod Čechy 084). Za stejný obvod byl zvolen také ve volbách roku 1911.\n\nV roce 1906 se uvádí jako jeden z osmi poslanců Říšské rady za skupinu Freier Verband alldeutscher Abgeordneter, která po rozkolu ve Všeněmeckém sjednocení sdružovala stoupence politiky Karla Hermanna Wolfa, tzv. Freialldeutsche Partei, později oficiálně Německá radikální strana (Deutschradikale Partei). Po volbách roku 1907 se v parlamentu zapojil do poslaneckého klubu Německý národní svaz, v jehož rámci zastupoval Německou radikální stranu. Svou klubovou příslušnost si zachoval i po volbách roku 1911.\n\nPo válce zasedal ještě v letech 1918–1919 coby poslanec Provizorního národního shromáždění Německého Rakouska (\"Provisorische Nationalversammlung\"). V zastupitelských sborech se profiloval jako \"vynikající řečník a pilný člen výborů\".\n\nPo vzniku Československa byl pro své aktivity zatčen a vyhoštěn. Žil pak po jistou dobu v Drážďanech a teprve po amnestii se mohl vrátit do domovského Mostu. Politicky se potom již výrazněji neangažoval. Důvodem pro jeho odchod z veřejného života byla dlouhá nemoc.\n\nZemřel v březnu 1932.\n"}
{"id": "970657", "url": "https://cs.wikipedia.org/wiki?curid=970657", "title": "Frobeniova metoda", "text": "Frobeniova metoda\n\nFrobeniova metoda je v matematice metoda, kterou vyvinul Ferdinand Georg Frobenius pro nalezení řešení obyčejných diferenciálních rovnic druhého řádu tvaru\n\nkde\n\nve formě nekonečné řady v blízkosti regulárního singulárního bodu formula_4. Vydělením rovnice výrazem formula_5 získáme diferenciální rovnici tvaru\n\nkterá nebude řešitelná regulárními metodami mocninných řad, jestliže \"p\"(\"z\")/\"z\" nebo \"q\"(\"z\")/\"z\" nejsou analytické funkce v \"z\" = 0. Frobeniova metoda nám umožňuje sestrojit mocninnou řadu, která tyto diferenciální rovnice řeší za předpokladu, že funkce \"p\"(\"z\") a \"q\"(\"z\") jsou samy analytické v bodě 0 anebo, když jsou analytické jinde, pokud obě jejich limity v 0 existují (a jsou konečné).\n\nFrobeniova metoda nám říká, že můžeme hledat řešení jako mocninnou řadu tvaru\n\npo zderivování:\n\na provedení substituce:\n\nVýraz\n\nse nazývá charakteristická rovnice a je kvadratickou rovnicí s proměnnou \"r\". Obecná definice \"charakteristické rovnice\" je koeficient nejnižší mocniny \"z\" v nekonečné řadě. V tomto případě je to \"r\"-tý koeficient, ale je možné, že nejnižší exponent bude \"r\" − 2, \"r\" − 1 nebo jiný else podle konkrétní diferenciální rovnice. Na tento detail je třeba pamatovat, protože jinak může proces synchronizace celé řady diferenciální rovnice skončit složitými výrazy, aby začínala na stejné hodnotě indexu, která je ve výše uvedeném výrazu \"k\" = 1. Ale pozornost při řešení pro kořeny charakteristické rovnice je zaměřena pouze na koeficient nejnižší mocniny \"z\".\n\nKoeficient \"z\" lze obecně vyjádřit\n\nTyto koeficienty musí být nula, protože musí být řešením diferenciální rovnice, takže\n\nŘada, která je řešením diferenciální rovnice, má koeficienty \"A\" vyjádřenými výše\n\nvyhovuje rovnosti\n\nJestliže vybereme jeden z kořenů charakteristická rovnice pro \"r\" v \"U\"(\"z\"), získáme řešení diferenciální rovnice. Jestliže rozdíl mezi kořeny není celé číslo, dostaneme další lineárně nezávislé řešení pro jiný kořen.\n\nJestliže řešíme rovnici\n\nvydělíme ji výrazem \"z\" a dostaneme\n\nkterá má nezbytně singularity pro \"z\" = 0.\n\nPoužijeme řadu pro řešení\n\na provedeme substituci\n\nCharakteristická rovnice (\"r\" − 1) = 0 má dvojitý kořen 1. Při použití tohoto kořene, položíme koeficient \"z\" rovný nule (aby to bylo řešení), což dává:\n\nodtud dostáváme rekurentní vztah:\n\nPodle počátečních podmínek můžeme buď vyřešit úplně vyřešit rekurenci nebo získat řešení ve formě mocninné řady.\n\nProtože poměr koeficientů formula_24 je racionální funkce, mocninná řada může být zapsána jako zobecněná hypergeometrická řada.\n\nV předchozím příkladě měla charakteristická rovnice vícenásobné kořeny, což dávalo pouze jedno řešení diferenciální rovnice. Frobeniova metoda obecně dává dvě nezávislá řešení za předpokladu, že kořeny charakteristické rovnice jsou jednoduché.\n\nJestliže kořen je vícenásobný nebo když se kořeny liší o celé číslo, pak druhé řešení lze nalézt pomocí rovnice:\n\nkde formula_26 je první řešení a koeficienty formula_27 jsou dané.\n\n\n"}
{"id": "970661", "url": "https://cs.wikipedia.org/wiki?curid=970661", "title": "Mikulášovický potok", "text": "Mikulášovický potok\n\nMikulášovický potok (německy \"Nixdorfer Bach\", dříve také \"Rauschbach\", Šumící potok) je 7 km dlouhý potok ve Šluknovské pahorkatině protékající Mikulášovicemi, podle kterých je také pojmenován. V katastru Vilémova se vlévá do Vilémovského potoka. Patří do povodí Labe a k úmoří Severního moře.\n\nMikulášovický potok pramení v horní části města Mikulášovice na zamokřené louce ohraničené řídkou venkovskou zástavbou v nadmořské výšce 469 m. Nejprve teče východo-západním směrem, po soutoku se Studeným potokem směřuje na sever a později severozápad. Protéká plochým úvalovitým údolím, které se na několika místech zužuje. Říční síť je stromovitá, přičemž vodní toky, které se do Mikulášovického potoka vlévají, jsou svou vydatností podobné vlastnímu toku. Přestože Mikulášovický potok svým průběhem kopíruje zástavbu, v horní a dolní části Mikulášovic najdeme původní říční nivy s bažinami. V místech souvislé městské zástavby je koryto potoka regulováno. Potok ústí v široké říční nivě do Vilémovského potoka ve Vilémově pod továrnou Stap v nadmořské výšce 332 m. Délka toku je celkem 7,0 km, přitom překonává převýšení 137 m, které je však v celé délce toku značně nevyrovnané (největší sklon je v katastru Vilémova až po Stap).\n\nNa vlastním Mikulášovickém potoce i jeho přítocích byly v minulosti postaveny vodní mlýny a pila, všechny však zanikly po druhé světové válce. Na dolním toku je umístěna malá vodní elektrárna. Spíše na přítocích než na vlastním toku se nachází necelá dvacítka rybníků, které jsou však povětšinou neudržované, některé postupně zanikají.\n\nMikulášovický potok má několik přítoků místního významu, z nichž většina je levostranná, pouze dva jsou pravostranné.\n\nPůvodní pramen Studeného potoka vyvěrá ze skály do nevelké tůně na jihovýchodním svahu Tanečnice v nadmořské výšce přibližně 505 m, po přibližně 150 metrech se však tok ztrácí v lesním porostu. Skutečným pramenem se tak stal původně první levostranný přítok, který vyvěrá rovněž ze skály v nadmořské výšce přibližně 480 m. Potok teče lesním porostem nejprve východním, posléze severovýchodním směrem a pod Davidových vrchem (447 m) se vlévá do rybníka Vágnetráku. Odtud pokračuje východním směrem korytem pozměněným v poválečném období až do městské zástavby, kde se zleva vlévá do Mikulášovického potoka.\n\nMaximální průtok vody je v jarních měsících, což je způsobeno táním sněhu. Průměrný průtok při ústí do Vilémovského potoka je 0,16 m³/s. Průměrné roční srážky v povodí Mikulášovického potoka a tedy i v katastru Mikulášovic jsou 780 mm, což odpovídá celorepublikovému průměru.\n\nPřestože od konce 20. století sužují Česko ničivé záplavy, v povodí Mikulášovického potoka dochází pouze k občasným lokálním záplavám, povětšinou sklepů. Nebylo tomu tak vždy.\nNejstarší doložené zmínky o povodních pochází z roku 1432, kdy bylo po téměř tříměsíčních vytrvalých deštích zatopeno několik domů a rozmáčeno mnoho polí. Ničivé povodně z června a srpna roku 1629 rozbouřily potok natolik, že strhl ve městě většinu mostů, všechny lávky a poničil mnoho cest a domů. Obdobné povodně následovaly v letech 1666 a 1711. Velmi silná byla povodeň z června 1714, kterou vyvolala nečekaná větrná smršť spolu s lijákem. Zaplavena byla střední a dolní část Mikulášovic, voda strhla 22 domů a přinesla smrt 18 vesničanům. Poslední velké povodně přišly v letech 1798 a 1908.\n\n\nhttp://www.poh.cz/VHP/files/oblast_povodi_ohre/14678000.pdf\n"}
{"id": "970664", "url": "https://cs.wikipedia.org/wiki?curid=970664", "title": "Padlý anděl (Akta X)", "text": "Padlý anděl (Akta X)\n\n„Padlý anděl“ (Fallen Angel) je desátá epizoda první série amerického sci-fi seriálu Akta X. Premiéru měla na televizní stanici Fox 19. listopadu 1993. Scénář epizody napsal Howard Gordon a Alex Gansa, režíroval Larry Shaw. Epizoda je zařazena do Mytologie epizod seriálu Akta X.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. Jerry Hardin si zopakoval svou roli jako Deep Throat. Epizoda byla většinově dobře přijata.\n\nKdyž Mulder a Scullyová vyšetřují záhadné místo havárie, zjistí, že oficiální zprávy o incidentu jsou jen zástěrkou pro havarované UFO. Mezitím se Mulder setká s ufologem, který věří, že byl již unesen. Max Fenig se později objeví ve čtvrté sezóně, a to v epizodách Tempus Fugit a Max.\n\nV Townsendu ve Wisconsinu havaruje v nedalekém lese UFO. Když zástupce šerifa přijde na místo události a prohledává oblast, zabije jej neviditelná postava. Vzhledem k tomu, že vzdušné síly pád objektu sledují, plukovník Calvin Henderson (expert na vojenská UFO) zahajuje operaci Falcon.\n\nFox Mulder vycestuje do Townsendu a pořídí pár fotografií z místa havárie, jen aby se nechal chytit. Poté, co byl podroben výslechu Hendersonem, je zadržen spolu s výstředním členem NICAP — Maxem Fenigem, který byl také zajat v lese. Druhý den ráno si Dana Scullyová přijíždí pro Muldera, aby si jej odvedla. Říká mu, že náčelník FBI Joseph McGrath si došlápnul na Blevina, nařídil šetření s doporučením, ať se zavřou Akta X a aby Mulder odešel od FBI, a to kvůli jeho chování. Scullyová tvrdí, že vrak byl identifikován jako sestřelená libyjská stíhačka s jadernou hlavicí, toto vysvětlení ale Mulder odmítá. Mezitím, neviditelný UFO cestující projde elektronickým plotem zřízeným kolem místa havárie a utíká přes silnici pryč.\n\nAgenti se vrátí do Mulderova motelu a zjišťují, že jej Max prohledal. Když Maxe zadrží, vypoví, že je fanouškem Muldera a NICUP sleduje práci jeho práci v Aktech X. Max agenty zavede do svého přívěsu naproti motelu, kde ukazuje audio nahrávky, mezi nimi je zástupce šerifa i požární posádka, která přijela na místo nehody. Mulder a Scullyová navštíví vdovu zástupce šerifa. Vdova tvrdí, že vláda jí nechce dát tělo jejího manžela a hrozí jí, aby mlčela. Mezitím armáda pomocí přístroje zjistí v prostoru svého objektu pohybující se neviditelnou věc, která na vojácích zanechá rozsáhlé popáleniny. Agenti se setkají s lékařem, který přijal zástupce šerifa a požární posádku. Lékař zjistil, že dotyční zemřeli na mimořádně vážné popáleniny a vypovídá, že mu bylo také armádou vyhrožováno. Henderson poté dorazí do nemocnice se skupinou popálených vojáků, kteří byli napadeni neviditelným vetřelcem na jejich základně.\n\nMulder se vrací do Maxova přívěsu a objeví Maxe ležet na zemi v epileptickém záchvatu. Jak Malder Maxovi pomáhá, všimne si záhadné jizvy za Maxovým uchem. Mulder si znovu prohlíží dřívější Akta X a objeví podobné jizvy na lidech, kteří nahlásili mimozemské únosy. Scullyová si je tvrzením nejistá a namítá, že Max bere silné prášky na psychózu, které viděla v jeho autě. Také si myslí, že má chorobné představy.\n\nLetecká základna sleduje větší UFO, jak se vznáší nad Townsendem. Neviditelný vetřelec vstoupí do Maxova přívěsu a unáší ho. Když agenti Když agenti navštíví přívěs, Max není k nalezení. Podle rádiového přenosu armády se ukáže, že byl převezen na nábřeží. Agenti spěchají, aby zachránili Maxe. Stejně tak Hendersonovi muži prohledávají oblast, aby jej vyhledali. Vetřelec zabije dva vojáky, kteří se s Maxem potkají a přimějí Maxe k útěku do skladu. Zatímco Mulder a Scullyová najdou Maxe uvnitř skaldu, budovu obklopí Hendersonovy muži. Mulder se snaží Maxovi pomoci, ale je vetřelecem napaden a zraněn. Mulder pak vidí Maxe, jak se vznáší ve sloupci světla a najednou mizí. Když Henderson zjistí, že je Max nezvěstný, nařídí Muldera zatknout.\n\nZpět ve Washingtonu, jsou jak Scullyová, tak Mulder vyslýcháni McGrathem. McGrath chce především tvrdé pokárání pro Muldera a předkládá písemnou výpověď Hendersona, ve kterém je řečeno, že Maxovo tělo bylo později nalezeno v přepravním kontejneru. McGrath a jeho disciplinární komise rozhodne uzavřít Akta X a propustit Muldera z FBI. Rozhodnutí ale vetuje Deep Throat, který cítí, že je pro ně lepší ho nechat pokračovat ve své práci, než aby se obrátil na nepravé lidi.\n"}
{"id": "970669", "url": "https://cs.wikipedia.org/wiki?curid=970669", "title": "Carl Meade", "text": "Carl Meade\n\nCarl Joseph Meade (*16. listopadu 1950 v Yanktonu, stát Illinois, USA), armádní letec a americký kosmonaut. Ve vesmíru byl třikrát.\n\nStřední školu ukončil zdárně v roce 1968, do roku 1975 absolvoval vysokoškolská studia v Texasu a Kalifornii, poté školu testovacích letců na základně Edwards ABF.\n\nV roce 1985 nastoupil k NASA v Houstonu, v letech 1985 až 1986 se podrobil výcviku a od roku 1986 se stal členem týmu amerických kosmonautů. V něm zůstal 10,5 let, do února 1996.\n\nZ NASA odešel do společnosti Lockheed Skunk Works v Kalifornii.\n\nNa oběžnou dráhu se v raketoplánech dostal třikrát a strávil ve vesmíru 29 dní, 16 hodin a 14 minut. V posádce zastával post letového specialisty. Absolvoval také jeden výstup do volného vesmíru (EVA), kde strávil téměř 7 hodin. Byl 235 člověkem ve vesmíru.\n\n\n"}
{"id": "970675", "url": "https://cs.wikipedia.org/wiki?curid=970675", "title": "Josef Karel z Ditrichštejna", "text": "Josef Karel z Ditrichštejna\n\nJosef Karel Maria Ferdinand hrabě z Ditrichštejna, svobodný pán na Hollenburku, Finkensteinu a Thalbergu (19. října 1763 Vídeň - 17. září 1825 Vídeň) byl rakouský úředník, první guvernér Rakouské národní banky.\n\nNarodil se jako syn hraběte Karla Gundakara Josefa z hollenburské větve rodu Ditrichštejnů a jeho manželky Marianny von Sallaburg.\n\nV letech 1783-1785 byl ženatý s hraběnkou Marií Terezií ze Zinzendorfu a Pottendorfu, dcerou Ludwiga Zinzendorfa, prezidenta dvorské účetní komory a pozdějšího ministra pro vnitřní záležitosti. Podruhé se oženil roku 1787 s Marií Alžbětou z Valdštejna-Vartemberka z duchcovsko-třebíčské větve Valdštejnů. Jeho švagrem se tak stal sekavský kníže-biskup Jan VI. z Valdštejna-Vartemberka. Z jejich dětí se dospělosti dožila pouze Marie Anna, provdaná za Karla Františka Jeronýma Clary-Aldringena. Byl posledním členem hollenburské větve rodu.\n\n31. srpna 1802 byl jmenován moravsko-slezským guvernérem, odkud 10. září 1804 přešel na místo dolnorakouského zemského prezidenta, kterým zůstal až do následujícího roku. Od podzimu 1816 působil v provizorním předsednictvu Rakouské národní banky, v roce 1817 se stal jejím prvním guvernérem a zůstal jím až do své smrti.\n\nJako potomek význačné rakouské rodiny zastával i funkci dědičného lovčího ve Štýrsku a dědičného číšníka v Korutanech. Od roku 1811 až do své smrti byl zemským maršálkem dolnorakouských stavů. Patřila mu panství Sonnberg, Sitzendorf, Groß, Spitz, Schwallenbach, Zeising, Arbesbach, Merkenstein a Großau.\n\nByl předsedou Zemědělské společnosti ve Vídni, členem moravskoslezské společnosti pro povznesení zemědělství, přírodovědy a vlastivědy, vlastenecko-hospodářské společnosti v Čechách, zemědělského spolku v Bavorsku a čestným členem saské hospodářské společnosti.\n\nByl vyznamenán Řádem zlatého rouna, velkokřížem Leopoldova řádu, zlatým Občanským čestným křížem. Byl skutečným tajným radou a komorníkem.\n\n\n"}
{"id": "970682", "url": "https://cs.wikipedia.org/wiki?curid=970682", "title": "Michal Doležal (skokan)", "text": "Michal Doležal (skokan)\n\nMichal Doležal (* 11. března 1978 Jablonec nad Nisou) je bývalý český skokan na lyžích, který závodil v letech 1996–2007.\n\nStartoval na ZOH 1998 a 2002, jeho nejlepším individuálním výsledkem je osmé místo z velkého můstku v Naganu 1998. Na týchž hrách pomohl českému týmu k sedmé příčce v závodu družstev. Zúčastnil se také lyžařských světových šampionátů 1999, 2001 a 2003 a mistrovství světa v letech na lyžích 1996, 1998 a 2000.\n\nPo ukončení aktivní sportovní kariéry se začal věnovat trénování. Působil u reprezentačního B-týmu, od roku 2015 vedl s Richardem Schallertem a Jakubem Jiroutkem českou reprezentaci, rozdělenou na dvě družstva. V květnu 2016 se stal asistentem u polského národního týmu.\n\n"}
{"id": "970683", "url": "https://cs.wikipedia.org/wiki?curid=970683", "title": "Michal Doležal", "text": "Michal Doležal\n\nMichal Doležal může být:\n"}
{"id": "970687", "url": "https://cs.wikipedia.org/wiki?curid=970687", "title": "Miroslav Kubásek", "text": "Miroslav Kubásek\n\nMiroslav Kubásek (* 6. června 1974 Moravská Třebová) je český environmentalista, informatik, vysokoškolský pedagog, aikidoka a fighter. Od roku 2016 je zastupitelem Jihomoravského kraje, člen hnutí ANO 2011.\n\nPo absolvování Střední průmyslové školy Elektrotechnické v Brně (maturoval v roce 1992) vystudoval Fakultu informatiky Masarykovy univerzity v Brně (promoval v roce 2001), poté zde také absolvoval doktorské studium (doktorská zkouška 2007, rigorózní řízení 2008).\n\nV letech 2001–2006 se podílel na výuce na Fakultě informatiky Masarykovy univerzity v Brně. Od roku 2007 působí na Institutu biostatistiky a analýz Masarykovy univerzity v Brně (IBA), kde zajišťuje výuku informatických předmětů studijního oboru „matematická biologie“. Současně je publikačně činný jak v domácích, tak hlavně v zahraničních odborných časopisech a na mezinárodních konferencích.\n\nByl spoluřešitelem několika vědeckých projektů (2010–2012: FP7 n°247893 TaToo Tagging Tool based on a Semantic Discovery Framework) a podílel se na tvorbě specializovaných webových analytických portálů z oblasti lékařství, epidemiologie a environmentálního monitoringu (kontaminace životního prostředí chemickými látkami, zejména perzistentními organickými polutanty).\n\nJe zakladatelem a propagátorem celorepublikové úklidové akce Ukliďme Česko a autorem systému pro hlášení podnětů od občanů ZmapujTo. Stal se národním zástupcem a organizátorem Celosvětového úklidového dne (World Cleanup Day) pro Českou republiku, který proběhl 15. září 2018.\n\nOd roku 2003 je jednatelem společnosti EnviWeb s.r.o. a od roku 2016 členem správní rady Asociace moderně komunikujících občanů a starostů, z. ú.\n\nJe členem hnutí ANO 2011, za které byl v krajských volbách v roce 2016 zvolen zastupitelem Jihomoravského kraje. Dne 16. listopadu 2016 se stal radním kraje pro oblast životního prostředí, od 1. března 2018 se pak stal předsedou Výboru pro meziregionální vztahy. Dne 22. května 2017 se stal alternujícím členem Evropského výboru regionů.\n\nJe ženatý, má syna Miroslava a dceru Annu.\n\nOd roku 1991 se věnuje bojovému umění Aikido, je nositelem stupně 2.dan Aikikai (2000 Nobuyoshi Tamura). V letech 1998–2005 vyučoval aikido v Brně pod hlavičkou Centra sportovních aktivit VUT Brno. Od roku 2005 se také věnuje dalším bojovým a sebeobranným stylům (Kick-box, MMA, KRAV-MAGA, Crazy Monkey, RBSD). Od roku 2011 je členem sportovního oddílu Podvodního ragby \"UWR Geofyzika\".\n\n\n\n"}
{"id": "970688", "url": "https://cs.wikipedia.org/wiki?curid=970688", "title": "Hebdomadář", "text": "Hebdomadář\n\nHebdomadář (latinsky \"hebdomadarius\") je člověk pověřený určitou službou vždy na období jednoho týdne.\n\nJako hebdomadář nebo také septimanář se přinejmenším od 6. století označuje zejména mnich nebo kanovník, který řídí průběh denní modlitby církve, zahajuje její jednotlivé modlitby, ukončuje je závěrečnou modlitbou a požehnáním a v klášteře také slouží konventní mše. Pro každý týden určí hebdomadáře příslušný klášterní či kapitulní představený.\n"}
{"id": "970693", "url": "https://cs.wikipedia.org/wiki?curid=970693", "title": "Vojtěch Moravec", "text": "Vojtěch Moravec\n\nVojtěch Moravec (* 27. dubna 1987 Jihlava) je český režisér.\n\nVystudoval Filmovou Akademii Miroslava Ondříčka v Písku, obor Režie a scenáristika.\n\nMezi jeho studentské filmy patří Turbodiesel (2008), fiktivní dokument o muži, který sedm let nevystoupil ze svého auta; Battle (2009), bakalářský absolventský film z prostředí streetdance; dokumentární portrét Občan Kopas (2010); Zatímco jsi psal (2010) a Vesnice Roku (2011, nominace na cenu Magnesia za nejlepší studentský film v rámci Českých lvů 2011), magisterský absolventský film, ve kterém se v hlavní roli objevil Ondřej Vetchý, ve vedlejších rolích pak Lenka Vlasáková, Václav Postránecký, Jan Budař a další známá jména českého filmu. Na filmu také spolupracoval hudební skladatel Ondřej Brzobohatý.\n\nPo vystudování Filmové Akademie se věnuje také televizní režii, pro Českou televizi zrežíroval povídku Zmizení herce Bendy z cyklu \"Čapkovy kapsy\", záznam vystoupení Kabaretu Calembour a také hudební záznam Barování Sandry Novákové. Pro TV NOVA pracoval režijně na 26 dílech seriálu Gympl s (r)učením omezeným. Pro nezávislou produkci zrežíroval krátký dokumentární film Hořelo má panenko, který mapuje natáčení filmu Miloše Formana, Hoří, má panenko.\n\nNatočil několik televizních reklam (T-mobile, Toyota, ING) a tv dokument Ústečák ve vlastní produkci v koprodukci s Česká televize.\n\nPro TV NOVA a TV PRIMA režíroval spoustu spotů pro self promotion.\n\nV roce 2014 režíroval 12 dílů seriálu Vinaři s herci jako Hynek Čermák, Václav Postránecký, Tereza Kostková. V roce 2016 se režijně podílel na seriálu Ohnivý kuře s herci jako Simona Babčáková, Jakub Prachař, Jan Dolanský.\n\nS herečkou Sandrou Novákovou má syna Mikuláše.\n\n"}
{"id": "970694", "url": "https://cs.wikipedia.org/wiki?curid=970694", "title": "Stráňavy", "text": "Stráňavy\n\nStráňavy ( ) jsou obec na Slovensku v okrese Žilina. V roce 2011 zde žilo 1 820 obyvatel. První písemná zmínka o obci pochází z roku 1357.\n\nStráňavy jsou vzdálené asi 13 km od Žiliny směrem na Poprad. Leží pod vrchem Polom (1 010 m n. m.) na severozápadním okraji Lúčanské Malé Fatry. Přes obec protéká Stráňavský potok, pramenící pod Minčolem (1 364 m n. m.) na konci Stráňavské doliny.\n\nKe konci druhé světové války v dubnu 1945 se v okolí Stráňav odehrály prudké boje v rámci Malofatranské operace 1. československého armádního sboru. Na památku této operace byl v roce 1961 postaven na vrchu Polom Památník 1. čs. armádního sboru a ve staré hájence nad obcí bylo v roce 1976 vybudováno Muzeum malofatranské operace. Kvůli těžbě vápence byl v roce 1986 památník přesunut na nedaleký vrch Javorina, odkud k němu vede odbočka z Javorinského sedla (976 m n. m.).\n\n"}
{"id": "970696", "url": "https://cs.wikipedia.org/wiki?curid=970696", "title": "Samuel Thornton Durrance", "text": "Samuel Thornton Durrance\n\nSamuel Thornton Durrance (*16. listopadu 1943, Tallahassee, Florida, USA), vědec a americký kosmonaut. Ve vesmíru byl dvakrát.\n\nV roce 1974 ukončil vysokoškolská studia na California State University v oboru fyziky, poté vystudoval astro a geofyziku na University of Colorado. V roce 1980 získal titul PhD. Používal přezdívku Sam.\n\nJe ženatý, oženil se s Rebeccou, rozenou Tuggleovou a mají spolu dvě děti, Benjamina a Susan.\n\nZ NASA odešel v roce 1996 do soukromého sektoru.\n\nNa oběžnou dráhu se v raketoplánech dostal dvakrát a strávil ve vesmíru 25 dní, 14 hodin a 13 minut. V posádce zastával post letového specialisty. Byl 236 člověkem ve vesmíru.\n\n\n"}
{"id": "970700", "url": "https://cs.wikipedia.org/wiki?curid=970700", "title": "Karel Bernášek", "text": "Karel Bernášek\n\nKarel Bernášek (* 13. července 1912) je bývalý český fotbalista, obránce.\n\nV československé lize hrál za AFK Bohemians, SK Prostějov a SK Baťa Zlín. Nastoupil ve 148 ligových utkáních a dal 16 gólů. Ve Středoevropském poháru nastoupil ve 2 utkáních. Byl autorem prvního ligového gólu Zlína. Na sklonku kariéry hrál za Vracov.\n\n\n"}
{"id": "970701", "url": "https://cs.wikipedia.org/wiki?curid=970701", "title": "François Sagat", "text": "François Sagat\n\nFrançois Sagat (* 5. června 1979, Cognac, Francie) je francouzský pornoherec, model a režisér zabývající se z velké části gay pornografií. Jeho charakteristickým znakem je specifické tetování na holé lebce, připomínající velmi krátký sestřih vlasů. Mimo oblast pornografického filmu se objevil také ve snímku \"Saw 6\" (2009) a hlavní role ztvárnil v experimentálním erotickém zombie thrilleru \"L. A. Zombie\" (2010, r. Bruce LaBruce) či v dramatu \"Homme au bain\" (2010). Často spolupracoval s módními návrháři a pózoval avantgardním fotografům.\n\nPodle vlastního vyjádření uvažoval o práci v pornoprůmyslu už ve svých 21 či 22 letech. Až v 25 letech však byl osloven na seznamce Gaydar a v lednu 2005 začal točit. Zprvu pod pseudonymem Azzedine pro francouzskou značku Cité Beur. Od července téhož roku i pro americká studia a Raging Stallion a Titan Media.\n\nJ. C. Adams jej umístil na první příčce v žebříčku ikon gay pornoprůmyslu. Sagat sám sebe v roli sexuální ikony označil za „produkt internetu v kombinaci se sexuálním průmyslem“.\n\nDne 1. března 2011 odvysílala francouzská televize Canal+ biografický dokumentární film od režisérů Jérôma M. Oliveiry a Pascala Roche s prostým názvem \"Sagat\". Později jej v USA vydalo na DVD vydatelství TLA Releasing.\n\n\nKromě toho získal i řadu nominací, např. roku 2010 na TLA Gay Awards v kategorii Účinkující roku (zvítězil Brent Corrigan) nebo roku 2013 na Grabby Awards hned v pěti kategoriích včetně nejlepšího herce, režiséra i kameramana za film \"Incubus 2\" (Titan Men).\n\n"}
{"id": "970703", "url": "https://cs.wikipedia.org/wiki?curid=970703", "title": "Reakční doba", "text": "Reakční doba\n\nReakční doba (někdy též \"reakční rychlost\") je čas, který je třeba k odezvě organismu. Přestože si je člověk schopen uvědomit i signály netrvající déle než 0,02 s, jeho reakce je pomalejší. Dobu reakce měří reaktometrie.\n\nReakční doba po startovním výstřelu je 0,1 až 0,25 s. Reakční doba na sluchový podnět je totiž kratší než na zrakový. Reakční dobu lze také trénovat.\n\nU řidičů se do reakční doby započítává optická, psychická i svalová reakce. Celková reakční doba pak závisí na úhlu zaměření pohledu a pohybuje se od zhruba 0,4 do 1,5 s. Průměrná reakční doba přes pedál je 1,2 s a přes volant 0,9 s. U trénovaných řidičů může být nižší a naopak u rozptylovaných řidičů vyšší.\n\nReakční doba lidí se pravděpodobně prodlužuje. Nyní se pohybuje okolo 0,25 s, ale před 100 lety byla pod 0,2 s.\n\n"}
{"id": "970704", "url": "https://cs.wikipedia.org/wiki?curid=970704", "title": "Mohamed El Makrini", "text": "Mohamed El Makrini\n\nMohamed El Makrini (* 6. července 1987, Utrecht, Nizozemsko) je nizozemský fotbalový záložník marockého původu, který působí v nizozemském klubu SC Cambuur.\n\nV Nizozemsku začal s fotbalem na profesionální úrovni v klubu FC Den Bosch, kde hrával dříve v mládežnických týmech. V létě 2011 přestoupil do klubu SC Cambuur, se kterým v sezóně 2012/13 vyhrál Eerste Divisie (nizozemská druhá liga) a mohl tak slavit postup do Eredivisie.\n\n"}
{"id": "970707", "url": "https://cs.wikipedia.org/wiki?curid=970707", "title": "Peter Benický", "text": "Peter Benický\n\nPeter Benický (maďarsky Beniczky Péter; 1603, pravděpodobně Trnava – 8. února 1664, tamtéž) byl slovenský básník.\n\nPocházel ze šlechtického rodu Benických z Benice a Mičiné. Vstoupil do královského vojska (jeho otec byl hlavní kapitán hradu Vacova) a zúčastnil se královské deputace do Konstantinopole. Po smrti rodičů se vrátil na své majetky. Obecně se za datum jeho smrti považuje 8. únor 1664, kdy napsal svůj testament. Pochován je v kryptě kostela sv. Mikuláše v Trnavě.\n\nVěnoval se psaní básní v maďarštině i slovenštině. Ve svých dílech se snažil o popis problémů, sociální kritiku, ale rovněž se vyjadřoval ke vzdělání, cti, pracovitosti, boji, případně ironicky uvažoval o ženách, manželství a dvorské etiketě, přičemž odsuzoval zhýralou šlechtu. Jeho úvahy jsou inspirovány vlastními zkušenostmi a jsou protkávané obrazy nezastavitelného plynutí času, nestálého štěstí, lásky, rozpadu a zkázy.\n\n\n"}
{"id": "970708", "url": "https://cs.wikipedia.org/wiki?curid=970708", "title": "Benický", "text": "Benický\n\nPříjmení Benický nosí více osobností:\n\n"}
{"id": "970712", "url": "https://cs.wikipedia.org/wiki?curid=970712", "title": "Erlend Loe", "text": "Erlend Loe\n\nErlend Loe (* 24. květen 1969, Trondheim) je norský spisovatel. Debutoval v roce 1993 knihou Tatt av Kvinnen. O rok později mu vyšla knížka pro děti \"Fisken\" o řidiči kamionu Kurtovi. Loeho styl psaní bývá označován jako naivní, často využívá humor a ironii.\n\n\n\n"}
{"id": "970713", "url": "https://cs.wikipedia.org/wiki?curid=970713", "title": "Øystein Ore", "text": "Øystein Ore\n\nØystein Ore (7. října 1899 Kristiania, Norsko − 13. srpen 1968 Oslo, Norsko) byl norský matematik. Zabýval se především abstraktní algebry a teorií grafů. V teorii grafů je po něm pojmenována tzv. Oreho věta, která hovoří o dostatečně podmínce existence Hamiltonovské kružnice v grafu. Zabýval se také dějinami matematiky, je autorem životopisů Gerolamo Cardano, zda Nielse Henrika Abela.\n"}
{"id": "970715", "url": "https://cs.wikipedia.org/wiki?curid=970715", "title": "Sportradar", "text": "Sportradar\n\nSportradar AG je švýcarská firma se sídlem ve St. Gallenu, která provozuje matematicko-statistický systém zaměřený na sběr a analýzu dat souvisejících s výsledky sportovních utkání. Spolupracuje se sázkovými kancelářemi, národními fotbalovými svazy a s mezinárodními fotbalovými asociacemi (např. FIFA, UEFA), celkem je jejími klienty více než 400 subjektů v 70 zemích. Společnost má 16 poboček ve 12 zemích na světě.\n\nStejnojmenný systém zaznamenává výsledky zápasů, jejich kurzy a mnoho dalších informací (u fotbalu např. počet žlutých a červených karet, rohových kopů, vyloučené hráče, historii přestupů atd.). Data jsou pomocí počítačových programů analyzována a porovnávána, v případě podezření nekalého ovlivnění (např. výrazná odchylka od statistického normálu) jsou zákazníci informováni.\n\nOd roku 2009 provozuje firma Fraud Detection System, vyhodnocovací mechanismus pro odhalování podvodů.\n"}
{"id": "970726", "url": "https://cs.wikipedia.org/wiki?curid=970726", "title": "Vlastnost", "text": "Vlastnost\n\nVlastnost entity je označení pro prvek z množiny informací, které tuto entitu charakterizují. Za vlastnost se obvykle nepovažuje základní klasifikace entity (její druh), ale okolnost, která tuto entitu ztotožňuje s některými jinými entitami téhož druhu, či ji od nich odlišuje (např. býti člověkem se nepokládá za vlastnost entity, ale pohlaví nebo věk jsou vlastnosti entity, jejímž druhem je člověk).\n\nPro vlastnost je typické, že entita ji buď má, nebo nemá (neexistuje žádná třetí možnost). Pakliže by vlastnost měla být rozmělněna do více stavů, za vlastnosti bývají označeny dílčí podstavy (kupř. nejsou lidé vzdělaní a nevzdělaní, ale lidé s neukončeným základním vzděláním, lidé s ukončeným základním vzděláním, lidé vzdělaní středoškolsky a lidé vzdělaní vysokoškolsky).\n\nVlastnost je dále příznačná tím, že v dané třídě objektů není unikátní (z principu nelze použít jako identifikátor); to je zohledněno v její definici. Třídu tak jaksi „rozumně“ dělí na skupiny; rozumně v tom smyslu, že na jejím základě je účelné vytvářet pravidla.\n\nZ čistě technického pohledu jsou vlastnostmi člověka datum narození, náboženské vyznání, to, zda je panicem či pannou, to, zda je, či není v manželském svazku nebo registrovaném partnerství, počet dětí, počet záznamů v rejstříku trestů apod., ale v běžné mluvě se „vlastností člověka“ rozumí jeho osobnostní vlastnost, kupř. temperament, asertivita, odpovědnost nebo třeba vytrvalost.\n\nKaždá z psychických vlastností popisuje nějaký psychický jev — projev lidské duševní sféry.\n\nInformatika je vědní obor zabývající se informacemi. To vyžaduje jejich formální vyjádření, které z principu nemůže postrádat striktní hierarchii. Obecně lze konstatovat, že vlastnosti, v řeči informatiků „užitečné údaje“, se nacházejí v koncových uzlech těchto organizačních struktur, zatímco kontejnerové jednotky zajišťují jejich samotnou existenci.\n\nPokud jde o relační databázový model, je možné zhruba říct, že na soudržnosti dat v databázi se podílejí tzv. klíče. Zbylá pole (též sloupce) nesou uživatelská data.\n\nVe vyspělých programovacích jazycích podporujících objektově orientované programování, které implikuje uspořádání zdrojového kódu podle dat, lze u atributů objektů rozlišovat tzv. úrovně viditelnosti. Úroveň (též třída) viditelnosti, jež je parametrem každého atributu, určuje, z jakých částí zdrojového kódu je možno k atributu přistoupit — moderní modely jsou daleko propracovanější, avšak základem všech je možné omezení přístupu na přístup pouze zvnitřku objektu. Veřejnými metodami potom nad atributy třídy, které jsou „hmatatelnými daty“ objektu (jen a pouze ty jsou uloženy v paměti u každé instance třídy zvlášť), lze vytvořit abstraktní vrstvu. Vymoženost programovacího jazyka zvaná \"vlastnost\" ( \"\") je pak alternativou k těmto veřejným metodám. Jedná se o prostředek zpřehlednění zdrojového kódu. Dostupný je kupř. v jazyku C# — tzv. \"getter\" a \"setter\".\n\nMírně odlišný význam v oblasti programování má pojem \"vlastnost\" ve vývojových prostředích s podporou tzv. rychlého vývoje aplikací, kde vývojář neprogramuje pouze tvorbou a úpravou textu, nýbrž také grafickým sestavováním vizuální podoby aplikace. Jednotlivé ovládací prvky, např. textová pole, rozbalovací seznamy nebo tlačítka, jsou pak vnitřně reprezentovány objekty, ale za vlastnosti jsou považovány jejich konfigurační možnosti ve vizuálním editoru. Jako příklad lze uvést prostředí Delphi nebo Visual Basic.\n"}
{"id": "970732", "url": "https://cs.wikipedia.org/wiki?curid=970732", "title": "Vilém Holoubek", "text": "Vilém Holoubek\n\nVilém Holoubek (8. března 1859 Sedlčany – 30. prosince 1924 Sedlčany) byl rakouský a český politik, na počátku 20. století poslanec Českého zemského sněmu a starosta Sedlčan.\n\nPůsobil jako obchodník a měšťan v Sedlčanech, od roku 1903 jako továrník (vlastnil firmu na výrobu mýdla a sody). V období let 1896–1919 zastával úřad starosty Sedlčan. Za jeho úřadování došlo k výstavbě nové radnice, byla postavena zemědělská škola, hospodářská záložna a obecní chudobinec. Spoluzakládal v Sedlčanech občanskou záložnu a městskou spořitelnu.\n\nNa počátku století se zapojil i do zemské politiky. V doplňovacích volbách roku 1905 byl zvolen do Českého zemského sněmu v kurii obchodních a živnostenských komor (volební obvod České Budějovice). Mandát obhájil v řádných volbách v roce 1908. Politicky se uvádí coby člen mladočeské strany.\n"}
{"id": "970738", "url": "https://cs.wikipedia.org/wiki?curid=970738", "title": "Kačjinský stát", "text": "Kačjinský stát\n\nKačjinský stát (Barmsky: ကချင်ပြည်နယ်; Kačjinsky: Jingphaw Mungdaw) je nejsevernějším státem Myanmaru. Na severu a východě sousedí s Čínou, na jihu s Šanským státem na západě pak s Regionem Sagaing a Indií. Rozloha Kačjinského státu je 89 041 km². Hlavním městem je Myitkyina.\n\nNejvyšší horou státu a celého Myanmaru je Hkakabo Razi (5 881 m n. m.), která je součástí Himálaje.\n"}
{"id": "970740", "url": "https://cs.wikipedia.org/wiki?curid=970740", "title": "FK Tom Tomsk", "text": "FK Tom Tomsk\n\nFK Tom Tomsk (rusky Футбольный клуб Томь Томск) je ruský fotbalový klub ze sibiřského města Tomsk, správního centra Tomské oblasti, který byl založen roku 1957. Hraje nejvyšší ruskou ligu na domácím stadionu Trud.\n\nPo sezoně 2012/13 postoupil do ruské Premier ligy.\n\nSeznam českých hráčů, kteří působili v klubu FK Tom Tomsk:\n\n\"Platná k r. 2016\"\n\n"}
{"id": "970747", "url": "https://cs.wikipedia.org/wiki?curid=970747", "title": "Petr Vašek", "text": "Petr Vašek\n\nPetr Vašek (* 9. dubna 1979 Čeladná, Československo) je český fotbalový brankář, od dubna 2019 hráč klubu FK Slavia Opava, kde hraje na pozici hrotového útočníka. V Česku hrál za SFC Opava, FC Baník Ostrava, SK Kladno, 1. FC Slovácko a FK Ústí nad Labem. V létě 2010 odešel do Ruska, kde působil v týmech FK Sibir Novosibirsk a FK Tom Tomsk.\n\nPřišel do Opavy v létě 2001 z Nového Jičína, v lednu 2005 jej z Opavy vykoupil ostravský Baník. Na jaře 2006 odešel hostovat do druholigového SK Kladno, kterému pomohl vychytat první ligu. Vašek nakonec v Kladně zůstal i na podzimní část následujícího ročníku, ale nedostával tolik příležitostí, odehrál pouhé 4 zápasy a poté se zranil. V lednu 2007 si jej Baník stáhl z hostování, neboť odprodal svou brankářskou jedničku Martina Rašku. Vašek se poté stal prvním brankářem. Po sezóně 2008/09 se jeho situace v Baníku zhoršila, přestal chytat za áčko i béčko, tým s ním již nepočítal. Uvažovala o něm jako o posile Wisła Kraków, avšak po vypadnutí z Ligy mistrů ztratila zájem. V září 2009 nakonec přišel do 1. FC Slovácko, kde měl nahradit zraněného gólmana Miroslava Filipka. Již v prosinci 2009 o něj projevil zájem tehdejší nováček ruské nejvyšší ligy FK Sibir Novosibirsk. Vašek se zúčastnil testů, ale přestup se ještě neuskutečnil. Také se o něj zajímal maďarský celek Ferencváros Budapešť, se kterým podstoupil soustředění.\n\nV létě 2010 nakonec na do Novosibirsku odešel na hostování, které se změnilo v přestup. Debut si odbyl dne 20. září 2010 v zápase proti CSKA Moskva. Celkem odehrál 6 ligových utkání, při nichž obdržel 4 góly, avšak v posledním z nich si poranil křížový vaz v koleni a podstoupil operaci. Klub s ním na základě jeho výsledků prodloužil smlouvu o dva roky. Novosibirsk nakonec z první ligy sestoupil. V druhé ruské lize nedostal Vašek již moc příležitostí, za první půlrok odchytal pouhé 4 zápasy. V zimní přestávce byl poslán na bazu připravovat se s B-týmem. Projevil o něj zájem FK Tom Tomsk, hrající tehdy první ligu, a pozval si jej na soustředění do Turecka. Následně byl stvrzen jeho přestup do Tomsku.\n\nPři zápase za Tomsk si v dubnu 2014 přetrhl vazy v rameni. Jelikož mu za měsíc měla vypršet s klubem smlouva, zvažoval, zda neukončí kariéru. Nakonec se vrátil do Česka. Na podzim 2014 se dohodl na tréninku u B-týmu SFC Opava. Poté v lednu 2015 nastoupil u opavského áčka, avšak kvůli tomu, že na něj Slovácko vlastnilo hráčská práva v domácím prostředí, oficiálně musel přijít na půlroční hostování.\n\nV létě roku 2016 podepsal roční smlouvu s Baníkem Ostrava, kam se vrátil po sedmi letech. Od začátku sezony byl jasnou jedničkou v bráně Baníku a stal se oporou týmu v cestě za návratem do nejvyšší soutěže. Sezonu 2016/2017 nakonec Baník Ostrava zakončil na druhém místě a Petr Vašek odchytal 30 druholigových utkání, ve kterých osmnáctkrát udržel čisté konto a inkasoval pouze 20 gólů. 1. 11. 2017 mu byla klubem vypovězena smlouva poté, co se po prohraném zápase se Spartou vulgárně pohádal se sportovním ředitelem Baníku Dušanem Vrtěm.\n\nV lednu 2018 posílil jako volný hráč český druholigový klub FK Ústí nad Labem. \n\nV dubnu 2019 přestoupil do týmu FK Slavia Opava, kde nastupuje v základní sestavě v útoku a zároveň působí jako trenér dorostu.\n\n\"Aktuální k 30.3.2019 \"\n\nSe svou přítelkyní Katkou má dcery Kristýnu a Julii.\n\n"}
{"id": "970750", "url": "https://cs.wikipedia.org/wiki?curid=970750", "title": "Tom Cleverley", "text": "Tom Cleverley\n\nThomas William \"Tom\" Cleverley (* 12. srpna 1989, Basingstoke, Spojené království) je\nprofesionální fotbalista, který nyní hraje za anglický klub Aston Villa, kde hostuje z Manchesteru United. Nastupuje i za anglickou fotbalovou reprezentaci jako záložník.\n\n"}
{"id": "970753", "url": "https://cs.wikipedia.org/wiki?curid=970753", "title": "Tomáš Vychodil", "text": "Tomáš Vychodil\n\nTomáš Vychodil (* 7. října 1975, Olomouc, Československo) je český fotbalový obránce, který aktuálně nastupuje za ruský tým FK Sibir Novosibirsk.\n\nV ČR hrál za SFC Opava a SK Sigma Olomouc. V létě 2002 odešel do Ruska, kde působil v týmech FK Kristall Smolensk, FK Chimki, FK Sibir Novosibirsk, FK Metallurg-Kuzbass Novokuzněck a FK Tom Tomsk.\n\n"}
{"id": "970754", "url": "https://cs.wikipedia.org/wiki?curid=970754", "title": "Reprezentativní směry vývoje koncentrací", "text": "Reprezentativní směry vývoje koncentrací\n\nPro Pátou hodnotící zprávu IPCC definovala vědecká komunita sérii čtyř nových scénářů vývoje koncentrací skleníkových plynů, které se nazývají Reprezentativní směry vývoje koncentrací (RCP) - anglicky Representative Concentration Pathways (RCPs).. Jsou označeny podle přibližného celkového radiačního působení v roce 2100 v porovnání s rokem 1750: 2.6 W.m u scénáře RCP2.6, 4,5 W.m u scénáře RCP4.5, 6,0 W.m u scénáře RCP6.0 a 8.5 W.m u scénáře RCP8.5.\n\n"}
{"id": "970757", "url": "https://cs.wikipedia.org/wiki?curid=970757", "title": "Portobiliární prostor", "text": "Portobiliární prostor\n\nPortobiliární prostor, Glissonova triáda, jaterní triáda či portální triáda, je struktura nacházející se v játrech, v místě styku tří sousedících jaterních lalůčků. Je to prostor vyplněný vazivovou tkání, která navazuje až na povrchové Glissonovo pouzdro jater. Uvnitř prochází interlobulární tepna, interlobulární žíla, vycházející z vrátnicové žíly, a interlobulární žlučovod, proto triáda. Často však interlobulární žíla chybí a v portobiliárním prostoru prochází pouze tepna a žlučovod. Tyto struktury doprovází vegetativní nervy a lymfatické cévy.\n\n"}
{"id": "970772", "url": "https://cs.wikipedia.org/wiki?curid=970772", "title": "Marcus Ericsson", "text": "Marcus Ericsson\n\nMarcus Ericsson (* 2. září 1990 Kumla, Švédsko) je švédský automobilový závodník a bývalý jezdec Formule 1. Po úspěšném začátku závodní kariéry v roce 2007 v British Formula BMW za tým Fortec Motorsport, závodil za Britský tým Britské formule 3. Poté, co dokončil sezónu jako jeden z nejlepších nováčků se přesunul do Japonské Formule 3, kde získal titul hned ve své první sezóně. V roce 2010, závodil v sérii GP2, kde získal v týmu Super Nova Racing jedno vítězství. V letech 2011 a 2012 závodil za tým iSport, v roce 2013 pak stále v GP2 za DAMS. V roce 2014 debutoval ve Formuli 1 za tým Caterham. V současnosti působí jako rezervní jezdec týmu Alfa Romeo ve Formuli 1 \n\nDne 21. ledna 2014 bylo oznámeno, že se Ericsson spolu s Kamuiem Kobajašim stane jezdcem týmu Caterham. Při svém debutu ve Velké ceně Austrálie se kvalifikoval na dvacátém místě. Závod nedokončil kvůli problémům s tlakem oleje. V Malajsii se kvalifikoval jako poslední, v závodě však dokázal překonat svého soupeře Maxe Chiltona a skončil na předposledním čtrnáctém místě. Při kvalifikaci na Velkou cenu Monaka došlo ke kolizi mezi Ericsson a Felipem Massou. Ericsson dostal 2 trestné body a musel startovat z boxové uličky. V závodě skončil na jedenáctém místě a těsně přišel o první body Caterhamu. V sedmém kole deštivé Velké ceny Maďarska ztratil kontrolu nad svým vozem a tvrdě naboural do bariéry z pneumatik. Vyvázl nezraněn. V Singapuru dokázal porazit oba vozy Marussia a skončil na patnáctém místě. V kvalifikaci na Velkou cenu Ruska jenom těsně nepostoupil do druhé části kvalifikace. Závod se mu však nepovedl a skončil na posledním devatenáctém místě. \n\nDne 21. října 2014 tým Caterham upadl do nucené samosprávy a nemohl startovat ve Velké ceně USA. Ericsson však do Texasu odcestoval, aby závod spolukomentoval pro švédskou televizi. Smlouvu s Caterhamem Ericsson ukončil dne 12. listopadu. V sezóně skončil na 19. místě bez zisku jediného bodu. \n\nPo Velké ceně USA tým Sauber oznámil, že podepsal s Ericssonem smlouvu na sezónu 2015. V prvním závodě v Austrálii skončil na bodovaném osmém místě. V kvalifikaci na Velkou cenu Malajsie se mu poprvé podařilo postoupit ze třetí části kvalifikace. Do závodu odstartoval na devátém místě, ale po kolizi ve čtvrtém kole musel ze závodu odstoupit. V Číně startoval z desátého místa a na této pozici závod také dokončil. Ve Velké ceně Bahrajnu se dlouho držel na osmém místě, ale po problému s motorem skončil až na čtrnáctém místě. V evropské části se mu podařilo bodovat pouze v Maďarsku, Belgii a Itálii. V dalších závodech se mu již nepodařilo bodovat. V sezóně skončil na 18. místě s devíti body. \n\nV sezóně 2016 Sauber vynechal předsezónní testování kvůli finančním potížím. První závod v Austrálii nedokončil kvůli problémům s výkonem. V Bahrajnu skončil na dvanáctém místě. Při Velké ceně Číny skončil na šestnáctém místě - čtyři místa před svým týmovým kolegou Felipem Nasrem. V Rusku se dokázal vzpamatovat z kolize v prvním kole a skončil na čtrnáctém místě. Při Velké ceně Španělska se mu opět dařilo a skončil na dvanáctém místě. V Monaku musel odstoupit po kolizi se svým týmovým kolegou a v dalším závodě v Kanadě musel kvůli opravám startovat z boxové uličky. Po úpravách vozu musel startovat také v Maďarsku z boxové uličky. V Singapuru se mu podařilo postoupit do druhé části kvalifikace a startoval šestnáctý. V závodě byl blízko k zisku prvních bodů, ale po strategické chybě týmu skončil až na sedmnáctém místě. Při Velké ceně Mexika skončil na jedenáctém místě. Závod v Brazílii po kolizi nedokončil a v Abú Zabí skončil na patnáctém místě. Za celou sezónu nezískal jediný bod a skončil na 20. místě. \n\nHned první závod v Austrálii nedokončil kvůli problémům s hydraulikou. V Číně se kvalifikoval na čtrnáctém místě a závod dokončil na patnáctém místě. Kvůli problému s převodovkou nedokončil závod v Bahrajnu. Ve Velké ceně Ruska poprvé porazil svého týmového kolegu Pascala Wehrleina, když skončil na patnáctém místě. Nejlepší výsledek a to jedenácté místo zaznamenal ve Španělsku a v Ázerbájdžánu. Za celou sezónu opět nedokázal získat jediný bod a skončil na 20. místě. \n\nI v sezóně 2018 si Ericsson udržel své místo v Sauberu. Jeho novým týmovým kolegou se stal Charles Leclerc. Ve Velké ceně Bahrajnu skončil na devátém místě a získal své první body od Velké ceny Itálie v roce 2015. Poté dokázal bodovat i v Rakousku, Německu, Belgii, USA a Mexiku. Ve druhém tréninku před Velkou cenou Itálie měl v první zatáčce kvůli závadě na DRS nehodu ve vysoké rychlosti. Jeho vozidlo se několikrát otočilo a skončilo zcela zdemolované. Ericsson vyvázl bez zranění. V této sezóně získal 9 bodů a skončil na 17. místě. \n\nTěsně před Velkou cenou Ruska bylo oznámeno, že Ericssona v týmu Sauber nahradí od sezóny 2019 Antonio Giovinazzi. Ericsoon však u přejmenovaného týmu Sauber zůstal jako rezervní jezdec. \n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "970776", "url": "https://cs.wikipedia.org/wiki?curid=970776", "title": "Kýchavice bílá", "text": "Kýchavice bílá\n\nKýchavice bílá (\"Veratrum album\") je jedovatá léčivá rostlina z čeledi kýchavicovité (\"Melanthiaceae\"). Roste v oblasti Eurasie. V České republice patří mezi ohrožené druhy. \n\nJedná se o vytrvalou bylinu s tlustým oddenkem pokrytým zbytky starých listových pochev. Jednoduchý stonek je až 175 centimetrů vysoký. Mezi její spásače patří tesařík úzkoštítý (\"Agapanthia villosoviridescens\"). Občas bývá zaměňovaný za hořec žlutý (\"Gentiana lutea\"), který je používaný do nápojů, což vede k otravě. \n\nKořen kýchavice bílé je silně jedovatý. Paralyzuje nervový systém. Jsou známy také dva případy smrtelné otravy po požití semen. V krvi obětí byly objeveny toxiny veratridin a cevadin. V roce 1983 bylo ve Skandinávii hlášeno několik případů vážných otrav z kýchacích prášků vyrobených v Západním Německu z kýchavice bílé.\nV rostlině byl isolovaný resveratrol.\n\nV roce 2014 přišli vědci s teorií, že za smrtí Alexandra Velikého mohla být otrava vínem, vyrobeným z kýchavice bílé. Dříve se věřilo, že byl otráven arsénem.\n"}
{"id": "970779", "url": "https://cs.wikipedia.org/wiki?curid=970779", "title": "Moskenesøy", "text": "Moskenesøy\n\nMoskenesøy, respektive Moskenesøya, což v norštině znamená \"ostrov Moskenes\", je ostrov za severním polárním kruhem v jižní části souostroví Lofoty, které náleží Norsku. Spadá pod kraj (norsky \"fylke\") Nordland a administrativně je území členitého ostrova rozděleno mezi obce Moskenes, jejímž správním střediskem je Reine se zhruba třemi sty obyvatel, a obec Flakstad. Nejvýše položeným místem ostrova je hora Hermannsdalstinden (1029 m n. m.). S rozlohou 184,475 km² je třetím největším ostrovem souostroví Lofoty po ostrovech Austvågøy a Vestvågøy a celkově zaujímá v pořadí 22. místo mezi největšími ostrovy Norska.\n\nV červnu roku 2018 byl na západním pobřeží ostrova Moskenesøy vyhlášen Národní park Lofotodden. Národní park má celkovou rozlohu 99 km², z níž 13 km² tvoří místní zátoky a fjordy. Národní park byl oficiálně otevřen za účasti norského ministra pro klima a životní prostředí 9. června 2019.\n\n"}
{"id": "970781", "url": "https://cs.wikipedia.org/wiki?curid=970781", "title": "Andreas Bang-Haas", "text": "Andreas Bang-Haas\n\nAndreas Bang-Haas (6. prosince 1846, Horsens, Dánsko − 7. února 1925, Drážďany, Německo) byl dánský entomolog, lepidopterolog a obchodník s hmyzem.\n\nAndreas Bang-Haas se narodil v Dánsku v menším městečku Horsens. Později se přestěhoval do Německa, kde pracoval ve Staudingerově firmě, která obchodovala s hmyzem. Oženil se s dcerou Otta Staudingera Carmen Dolores Staudingerovou a stává se spolumajitelem firmy a později - v roce 1900 - po smrti dr. Staudingera pokračovatelem rodinné firmy \"Staudinger & Bang-Haas\". Ještě během jeho života pokračoval v rodinné tradici jeho syn Otto Bang-Haas - asi od roku 1913.\n\nJeho privátní sbírka dánských mikrolepidopter se od roku 1880 nachází v zoologickém muzeu v Kodani.\n\n"}
{"id": "970782", "url": "https://cs.wikipedia.org/wiki?curid=970782", "title": "Rajka volavá", "text": "Rajka volavá\n\nRajka volavá (\"Paradisaea raggiana\") je pták z čeledi rajkovití, žijící v severovýchodní části ostrova Nová Guinea. Je dlouhá okolo 30 cm, převážně červenohnědě zbarvená. Samci mají horní část hlavy jasně žlutou. Žije v pralesích, živí se ovocem a hmyzem.\n\nVědecký název \"raggiana\" připomíná janovského šlechtice Francise Raggiho, mecenáše vědy. Domorodí Papuánci ptáka nazývají \"kumul\".\n\nNa rozdíl od jiných rajek je poměrně hojná. Je národním ptákem Papuy-Nové Guiney, je vyobrazena na státní vlajce i ve státním znaku. Také ragbyová reprezentace Papuy-Nové Guiney má přezdívku \"The Kumuls\".\n\nJsou popsány čtyři geografické poddruhy rajky volavé:\n\n"}
{"id": "970786", "url": "https://cs.wikipedia.org/wiki?curid=970786", "title": "Carsten Thomassen", "text": "Carsten Thomassen\n\nCarsten Thomassen (* 22. srpen 1948 Grindsted, Dánsko) je dánský matematik, v současnosti profesor teorie grafů na Dánské technické univerzitě. Od roku 1990 je členem Dánské královské akademie věd. Jeho výzkum se orientuje především na diskrétní matematiku (hlavně teorii grafů). Je šéfredaktorem dvou významných vědeckých časopisů a redaktorem dalších pěti.\n"}
{"id": "970787", "url": "https://cs.wikipedia.org/wiki?curid=970787", "title": "Nicolai Abraham Abildgaard", "text": "Nicolai Abraham Abildgaard\n\nNicolai Abraham Abildgaard (11. září 1743 Kodaň - 4. června 1809 Frederiksdal) byl dánský malíř období neoklasicismu, zakladatel dánské malířské školy.\n\nV letech 1772–1777 žil v Itálii, od roku 1778 působil v malířské akademii v Kodani, nejprve jako profesor, od roku 1801 jako její ředitel. Byl učitelem Bertela Thorvaldsena. Ve své tvorbě se inspiroval se náměty z dánské historie a antické mytologie; je taktéž autorem výzdoby zámku královského zámku Christiansborg při Kodani.\n"}
{"id": "970789", "url": "https://cs.wikipedia.org/wiki?curid=970789", "title": "Audio Stream Input/Output", "text": "Audio Stream Input/Output\n\nAudio Stream Input/Output (ASIO) je počítačový ovladač zvukových karet pro digitální zvuk specifikovaný společností Steinberg, poskytující nízkoodezvové a vysoce spolehlivé rozhraní mezi softwarem a počítačovou zvukovou kartou. Zatímco software od Microsoftu DirectSound je běžně používaný neprofesionálními uživateli pro zprostředkování signálu, ASIO umožňuje umělcům a profesionálům, zabývající se zvukovou technikou, přistupovat přímo k externímu hardwaru.\n\nASIO překonává běžné přístupy uživatelských aplikací zprostředkovávaných skrze Windows OS, takže se tyto aplikace mohou propojit přímo s hardwarem zvukových karet. Každá vrstva, která může být překonána, znamená snížení odezvy (zpoždění, mezi aplikací, která posílá zvukovou informaci, a zpracováním zvukovou kartou, nebo čas, za který je daná informace zpřístupněna pro aplikaci). ASIO nabízí relativně jednoduchý způsob nezávislého přistupování k více zvukovým vstupům a výstupům. Největší výhodou je metoda překonávání vysoké odezvy a nízké kvality vzorkovací frekvence, která ze své podstaty vzniká u Windows NT, umožňující přímou, vysoko-rychlostní komunikaci se zvukovým hardwarem. Na rozdíl od KMixeru, neupravený ASIO výstup je „bitově identický“, nebo „bitově perfektní“; tzn., že data odeslaná, nebo přijatá, ze zvukového rozhraní jsou identická k originálnímu zdroji, což nám poskytuje vyšší spolehlivost a kvalitu. Navíc, ASIO podporuje 24bitové vzorkování, na rozdíl od Windows NT.x MME a DirectSound, kde je 24bitové vzorkování ořezané na horních 16 bitů, zatímco Windows NT 6.x poskytuje 32bitový výstup s plovoucí desetinnou čárkou. Vyšší vzorkovací bitové hloubky nabízí možnost pro vyšší poměr „signal-to-noise“, což je poměr úrovně požadováného signálu, oproti šumu a rušení v okolí.\n\nPodpora rozhraní je běžně omezena pro Microsoft Windows. S vydáním Windows Vista, KMixer byl nahrazen WASAPI a novým WaveRT ovladačem pro porty.\n\nJe zde také experimentální ASIO ovladač pro Wine, jako možnost kompatibility pro Linux.\n"}
{"id": "970790", "url": "https://cs.wikipedia.org/wiki?curid=970790", "title": "Seznam vrcholů ve Spišské Maguře", "text": "Seznam vrcholů ve Spišské Maguře\n\nSeznam vrcholů ve Spišské Maguře zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "970793", "url": "https://cs.wikipedia.org/wiki?curid=970793", "title": "Pailly (Yonne)", "text": "Pailly (Yonne)\n\nPailly je francouzská obec v departementu Yonne v regionu Burgundsko-Franche-Comté. V roce 2011 zde žilo 249 obyvatel.\n\n\"Počet obyvatel\" \n\n"}
{"id": "970795", "url": "https://cs.wikipedia.org/wiki?curid=970795", "title": "Highjump", "text": "Highjump\n\nHighjump jsou závody v cliffdivingu, které jsou každoročně pořádany v zatopeném žulovém lomu v obci Hřiměždice.\n\nV České republice vzniklo roku 1999 občanské sdružení High Jumping (od roku 2014 nově transformováno podle Občanského zákoníku na zapsaný spolek), které uspořádalo historicky první mistrovství republiky v cliffdivingu roku 2000. \n\n\nPři hodnocení jednotlivých disciplín, je kladen důraz zejména na technické provedení skoku, styl, celkový dojem a roli hraje i ohlas diváků. Vše hodnotí pětičlenná porota. Body se sčítají vždy ze dvou nejlépe provedených skoků s tím, že nejhorší a nejlepší bodové hodnocení každého skoku se škrtá a součet zbývajících tří bodových hodnocení je následně násoben koeficientem obtížnosti provedeného skoku. Koeficient obtížnosti skoku je kalkulován dle tabulek světové asociace WHDF.\n\n\n\nHistorie cliffdivngu je mapována od roku 1770. Na Havajských ostrovech, přesně na ostrově Lanai, který leží mezi ostrovy Molokai a Maui, se místní bojovníci vrhali ze skal do rozbouřeného moře, aby dokázali svojí odvahu a získali si obdiv místních žen. O generaci později dokonce král Kamehameha I. z dynastie Kamehameha (který byl také bojovník a skákal ze skal do rozbouřeného moře) hodnotil styl a dopad jednotlivých mužů (bojovníků). Na Havaji se i v dnešních dobách pořádají závody, pod názvem cliffdiving. Nutno dodat, že na Havaji se skákalo a dodnes skáče z výšky okolo 25 metrů a to pouze do vody hluboké okolo 3,5 m.\n\n"}
{"id": "970796", "url": "https://cs.wikipedia.org/wiki?curid=970796", "title": "San Zenone al Lambro", "text": "San Zenone al Lambro\n\nSan Zenone al Lambro je italská obec v provincii Milano v oblasti Lombardie.\n\nV roce 2012 zde žilo 4 242 obyvatel.\n\nCasaletto Lodigiano (LO), Cerro al Lambro, Lodi Vecchio (LO), Salerano sul Lambro (LO), Sordio (LO), Tavazzano con Villavesco (LO), Vizzolo Predabissi\n\nZdroj: \n\n"}
{"id": "970798", "url": "https://cs.wikipedia.org/wiki?curid=970798", "title": "Jiří ze Schaumburg-Lippe", "text": "Jiří ze Schaumburg-Lippe\n\nJiří ze Schaumburg-Lippe (10. října 1846 Bückeburg, Německo – 29. dubna 1911 tamtéž) byl v letech 1893 až 1911 předposledním vládnoucím knížetem miniaturního německého knížectví Schaumburg-Lippe. Pocházel z schaumburské větve rodu pánů z Lippe.\n\nByl synem schaumbursko-lippského knížete Adolfa a jeho ženy Hermíny Waldecko-Pyrmontské.\n\nJiřího mladší bratr Adolf byl v letech 1895 až 1897 regentem knížectví Lippe, kde panovala nejasnost ohledně toho, kdo je právoplatným dědicem trůnu, jelikož vládnoucí linie stála před vymřením.\n\n16. dubna 1882 se Jiří oženil s Marií Annou Sasko-Altenburskou. Pár měl devět dětí, mezi nimi posledního knížete ze Schaumburg-Lippe.\n\n\n\n"}
{"id": "970801", "url": "https://cs.wikipedia.org/wiki?curid=970801", "title": "Filip (vzdoropapež)", "text": "Filip (vzdoropapež)\n\nFilip (lat. \"Philippus\") byl italsky duchovní a vzdoropapež (pouze jediný den, 31. července 768).\n\nKromě toho, že se stal vzdoropapežem pouze na jediný den, není o něm nic známo. 31. července 768 se dostal do čela římské církve, když den předtím Řím padl do rukou langobardských vojsk. Ve vězení se na příkaz jejich krále Desideria ocitl uchvatitelský vzdoropapež Konstantin II.\n\nTehdy Římané ustanovili na jeho místo Filipa, kaplana kláštera San Vito. Odvedli ho do Lateránské baziliky, kde byl proveden intronizační obřad.\n\nNa čele církve se udržel pouze několik hodin. Během hostiny ho skupina odpůrců langobardského krále vyvedla z Lateránského paláce a vrátila zpět do kláštera.\n\nJ. N. D. Kelly, \"Papežové dvou tisíciletí\", Roal, Bratislava, 1994, ISBN 80-88706-00-9\n"}
{"id": "970802", "url": "https://cs.wikipedia.org/wiki?curid=970802", "title": "The Letter Black", "text": "The Letter Black\n\nThe Letter Black, dříve Breaking The Silence, je americká křesťanská rocková skupina, jež vznikla roku 2006 v Pensylvánii (Unitown)\n\n\n\n\n\n"}
{"id": "970803", "url": "https://cs.wikipedia.org/wiki?curid=970803", "title": "Wilhelm Johannsen", "text": "Wilhelm Johannsen\n\nWilhelm Ludwig Johannsen (3. února 1857, Kodaň, Dánsko − 11. listopadu 1927, Kodaň) byl dánský biolog a botanik, průkopník experimentální genetiky rostlin, zakladatel moderní genetické terminologie. Jako první použil pojem gen. \n\n"}
{"id": "970806", "url": "https://cs.wikipedia.org/wiki?curid=970806", "title": "Řehoř VI. (vzdoropapež)", "text": "Řehoř VI. (vzdoropapež)\n\nŘehoř VI. (lat. \"Gregorius sextus\") byl vzdoropapež proti Benediktu VIII. v období od června do prosince roku 1012. O jeho životě a působení je známo velmi málo, naposledy se připomíná roku 1018.\n\nPo smrti papeže Sergia IV. se k vládě v Římě dostala rodina Tusculanů, která zvolila a intronizovala nového papeže Benedikta VIII. Jejich odpůrci Crescentiové, kteří vládli městu již od dob císaře Oty III., však zvolili do té doby neznámého Řehoře, patrně z vlastního rodu..\n\nDlouho se spekulovalo o tom, zda byl vlastně uveden do úřadu, ale protože v papežském sídle té doby, v Lateránském paláci sídlil Benedikt, jevilo se Řehořovo postavení od počátku jako beznadějné a už v létě 1012 byl patrně z Říma vypuzen. V prosinci téhož roku o Vánocích se nečekaně objevil ve falci Pöhlde v severním Německu a žádal krále Jindřicha II., pozdějšího císaře, aby ho jako papeže uznal. Jindřich mu dal jen vyhýbavou odpověď a neřekl mu, že už sám s Bendiktem VIII. jedná. Řehoř se pak naposledy připomíná v roce 1018.\n\n"}
{"id": "970808", "url": "https://cs.wikipedia.org/wiki?curid=970808", "title": "Klement VIII. (vzdoropapež)", "text": "Klement VIII. (vzdoropapež)\n\nKlement VIII. ( ), vl. jménem Gil Sanchez Muñoz y Carbón (1369 nebo 1370, Teruel, Aragonie- 28. prosinec 1446) byl španělský duchovní a vzdoropapež Martina V. (v období od 10. června 1423 do 26. července 1429).\n\nJeho zvolení vzdoropapežem lze považovat za jeden z dozvuků velkého západního schizmatu (trvalo v letech 1378 - 1417).\n\nPocházel z aragonského města Teruel a poprvé se významněji projevil jako blízký spolupracovník kardinála Pedra de Luna (pozdějšího vzdoropapeže Benedikta XIII.). Těsně před Benediktovou smrtí zastával funkci opata ve Valencii a kněze v rodném městě.\n\nPo Benediktově skonu byl prohlášen jeho nástupcem, přestože od listopadu 1417 měla římská církev řádně zvoleného papeže Martina V. I když mu bylo jasné, že nemá legitimní moc, vykonával činnosti související s papežským úřadem (mj. navrhl dalšího vzdoropapeže Benedikta XIV.). Za své sídlo si zvolil město Peñíscola na pobřeží Středozemního moře.\n\nNa nátlak aragonského krále Alfonse V. a jeho vyslance, kardinála Alfonse de Borja (pozdějšího papeže Kalixta III.) abdikoval a na důstojné ceremonii 26. července 1429 se ochotně podrobil právoplatnému papeži. 14. srpna 1429 složil Martinovi V. přísahu věrnosti a ten ho vzápětí jmenoval biskupem na Baleárském ostrově Mallorce. Úřad zastával až do své smrti a v hlavním městě ostrova Palma de Mallorca byl v místní katedrále pohřben.\n\n"}
{"id": "970809", "url": "https://cs.wikipedia.org/wiki?curid=970809", "title": "Adolf I. ze Schaumburg-Lippe", "text": "Adolf I. ze Schaumburg-Lippe\n\nAdolf I. ze Schaumburg-Lippe (1. srpna 1817 – 8. května 1893) byl v letech 1860 až 1893 vládnoucím knížetem miniaturního německého knížectví Schaumburg-Lippe. Pocházel z schaumburské větve rodu pánů z Lippe.\n\nByl synem prvního schaumbursko-lippského knížete Jiřího Viléma a jeho ženy Idy Waldecko-Pyrmontské.\n\n25. října 1844 se Adolf v Arolsenu oženil se svou sestřenicí Hermínou Waldecko-Pyrmontskou (1827–1910). Pár měl osm děti:\n\n\n"}
{"id": "970812", "url": "https://cs.wikipedia.org/wiki?curid=970812", "title": "Stránske", "text": "Stránske\n\nStránske ( ) je obec na Slovensku v okrese Žilina. V roce 2011 zde žilo 741 obyvatel. První písemná zmínka o obci pochází z roku 1368.\n\nObec leží v severní části Rajecké kotliny, asi 1 km východně od města Rajecké Teplice. Protéká jí Stránský potok a stavebně je propojena s městskou částí Rajeckých Teplic Poluvsím.\n\nPoprvé se vzpomíná při přestavbě kostela z 13. století v roce 1368. Ten byl 15. ledna 1858 vážně poškozen při zemětřesení. Jeho působivá zřícenina s přilehlým hřbitovem zde stojí dodnes. V roce 1995 byl postaven nový kostel, který je zasvěcen svaté Heleně.\n\n"}
{"id": "970815", "url": "https://cs.wikipedia.org/wiki?curid=970815", "title": "Bobby", "text": "Bobby\n\nBobby (známý také jako Atentát v Ambassadoru) je americký dramatický film napsaný a režírovaný Emiliem Estevezem se špičkovým hereckým obsazením. Celý scénář je fiktivním náhledem na několik hodin, které předcházely 5. června 1968 atentátu na amerického senátora Roberta F. Kennedyho v kuchyni hotelu Ambassador v Los Angeles chvíli po tom, co vyhrál primární volby za demokratickou stranu v Kalifornii.\n\nFilm \"Bobby\" se snaží pomocí kombinace skutečných záznamů a většinou fiktivnéch postav navodit atmosféru doby konce 60. let a také přiblížit pocity naděje, které v lidech vzbuzoval Robert Kennedy.\n\nVe filmu jsou nám představeny postavy Johna Caseye, hotelového portýra v důchodu, který tráví dny hraním šachů v hotelovém lobby se svým kamarádem Nelsonem; postava Diany, která se vdá za svého kamaráda Williama, aby se díky tomu vyhnul nasazení ve Vietnamské válce, a aby měl místo toho šanci na umístění na vojenskou základnu v Německu. Další postavou je zpěvačka a alkoholička Virginia Fallon, jejíž kariéra zažívá strmý pád, její manžel a manažer Tim, a její agent Phil. Miriam Ebbersová je vizážistka, která pracuje v hotelovém salónu; její manžel Paul – manažer hotelu, který má aférku s telefonní spojovatelkou Angelou. Daryl Timmons, food & beverage manažer, jehož rasistická nátura zaviní, že Daryl příjde o práci; Afro-americký sous-chef Edward Robinson a hispánští busboyové José a Miguel; servírka z hotelové kavárny Susan; Jimmy a Cooper, dobrovolníci volební kampaně, kteří se vydali na LSD trip za pomoci drogového dealera Fishera; nóbl manželský pár a sponzoři kampaně Samantha and Jack; manažer kampaně Wade a jeho spolupracovník Dwayne, který je zamilovaný do Angeliny kolegyně Patricie; a československá reportérka Lenka Janáčková, která se za každou cenu snaží natočit rozhovor s Kennedym.\n\nPřed začátkem natáčení filmu Bobby byl hotel Ambassador v Los Angeles připravován k demolici. Emilio Estevez dostal povolení v hotelu natáčet v průběhu posledního týdne před demolicí. Designérce filmu se tak zároveň naskytla příležitost k zakoupení velkého množství nábytku a původních hotelových dekorací, které byly nabídnuty ve veřejné aukci. Natáčení přímo na místě a využití původního nábytku i dekorací pomohlo ke zvýšení autenticity filmu.\n\nJedinou postavou, která je ve filmu založena na reálné postavě, je busboy José, který představuje Juana Romera, mladého muže, který byl vyfotografován, jak svírá Kennedyho tělo ihned po atentátu. Josého postava má dvě vstupenky na baseballový zápas, během kterého se očekává, že nadhazovač Don Drysdale udělá rekord v šesti po sobě jdoucích hrách bez bodu pro soupeře. Na zápas ale jít nemůže, protože za sebe nemá náhradu na dvojitou službu. Drysdale svého rekordu opravdu dosáhnul, k čemuž mu těsně před atentátem Kennedy pogratuloval ve svém projevu.\n\nPůvodní premiéru měl na Národní univerzitě v Irské Galway, poté byl promítán na Benátském filmovém festivalu, Filmovém festivalu v Deauville, Torontském mezinárodním filmovém festivalu, Mezinárodním filmovém festivalu ve Vídni, Londýnském filmovém festivalu a na festivalu Amerického filmového institutu. Ve Spojených státech amerických měl limitovanou premiéru 17. listopadu 2006. Za první víkend vydělal ze dvou kin 69 039 dolarů. Film vydělal 11,2 milionů dolarů v Severní Americe a 9,4 milionů dolarů v ostatních oblastech, celkově tak vydělal 20,7 milionů dolarů po celém světě. Rozpočet filmu činil 14 milionů dolarů. V České republice byl film uveden do kin dne 8. února 2007. Od roku 2013 se jako jeden z prvních česky dabovaných filmů objevil v digitální podobě na iTunes.\n\nNa recenzní stránce Rotten Tomatoes získal ze 169 započtených recenzí 46 procent s průměrným ratingem 5,6 bodů z deseti. Na serveru Metacritic snímek získal z 31 recenzí 54 bodů ze sta. Na Česko-Slovenské filmové databázi snímek získal 75%.\n\n"}
{"id": "970816", "url": "https://cs.wikipedia.org/wiki?curid=970816", "title": "Jiří Vilém ze Schaumburg-Lippe", "text": "Jiří Vilém ze Schaumburg-Lippe\n\nJiří Vilém ze Schaumburg-Lippe (20. prosince 1784 – 21. listopadu 1860) byl v letech 1807 až 1860 prvním knížetem miniaturního německého knížectví Schaumburg-Lippe a předtím byl od roku 1787 posledním vládnoucím hrabětem stejnojmenného státu. Pocházel ze schaumburské větve rodu pánů z Lippe.\n\nJiří Vilém se narodil v Bückeburgu jako syn hraběte ze Schaumburg-Lippe Filipa II. a jeho ženy, lantkraběnky Juliány Hessensko-Philippsthalské.\n\nZa vlády Jiřího Viléma došlo v roce 1806 k rozpadu Svaté říše římské. Následujícího roku se hrabství Schaumburg-Lippe připojilo k Napoleonově Rýnskému spolku a za to bylo povýšeno na knížectví a Jiří Vilém se tak stal jeho prvním knížetem. Po Napoleonově pádu a zrušení Rýnského spolku se v roce 1815 knížectví připojilo k Německému spolku. Kníže Jiří Vilém zemřel v roce 21. listopadu 1860, šest let před rozpadem spolku.\n\nJiří Vilém se oženil 23. června 1816 v Arolsenu s Idou Waldecko-Pyrmontskou (1796–1869). Spolu měli devět dětí:\n\n\n"}
{"id": "970818", "url": "https://cs.wikipedia.org/wiki?curid=970818", "title": "Svederník", "text": "Svederník\n\nSvederník ( ) je obec na Slovensku v okrese Žilina. V roce 2011 zde žilo 1 011 obyvatel. První písemná zmínka o obci pochází z roku 1321. V obci je římskokatolická kaple Panny Marie Lurdské z roku 1929.\n\nVe Svederníku se narodili bratři Vincent Hložník (malíř, grafik, ilustrátor, sochař a pedagog) a Ferdinand Hložník (malíř a ilustrátor).\n\n"}
{"id": "970820", "url": "https://cs.wikipedia.org/wiki?curid=970820", "title": "Šášovský hrad", "text": "Šášovský hrad\n\nŠášovský hrad (hrad Šášov) je rozlehlá zřícenina hradu na strmém levobřežním bradle přímo nad tokem Hronu v nadmořské výšce 340 metrů přímo nad vesnicí Šášovské Podhradie (dnes městská část Žiaru nad Hronom).\n\nKrálovský hrad se připomíná v roce 1253 jako majetek bratrů de Vancha, z nichž Štěpán byl ostřihomským arcibiskupem. Spolu s hradem Revište, situovaným jižněji na druhém břehu Hronu, chránil průchod a cestu do hornické oblasti, především do Banské Štiavnice a asi i proto ho získal v roce 1320 štiavnický komorský hrabě. Hrad se stal střediskem panství Šášov. V době gotiky a renesance často měnil majitele. Král Zikmund ho daroval v roce 1424 královně Barboře, v roce 1447 ho vlastnil Jan Jiskra. Královna Beatrix, manželka krále Matyáše Korvína, ho v roce 1490 darovala Dóciům, kteří ho vlastnili do vymření rodu v roce 1647. V roce 1650 získal hradní panství koupí Gašpar Lipai. Za tököliovského povstání v roce 1677 se povstalci zmocnili hradu a vyplenili ho. Od té doby byl ve správě eráru, a protože už ztratil svou obrannou funkci, od 18. století pustl.\n\nNejvýše položený gotický palác, který tvoří základ horního hradu, často přestavovali. Na dlouhém úzkém vnitřním dvoře byly rozmístěny obytné budovy a na konci terasy na nejvyšším místě byl palác opatřen později trojhrannou věží. Horní hrad se svažoval směrem od paláce k nádvoří, které uzavírala velká kulatá bašta, chránící vstup do horního hradu. Před ní ležící opevněné nádvoří lemovaly obytné budovy na konci s kulatou strážní věží. Hrad byl dobře opevněn i v renesanci.\n\nHradní ruiny se i dnes soustřeďují kolem středního protáhlého vnitřního hradu zakončeného kruhovou baštou. Před ní je přístupová cesta do hradu, která zde vedla přes opevněné předhradí s malou baštou. Ta však v terénu už prakticky není vidět. V místě šíjového předělu hradu od masivu vrchu jsou stopy po stavbách a na hřebeni jsou zbytky malé pevnůstky. Hrad je plný architektonických detailů a rozpadá se.\n\nŽSR Šášovské Podhradie 2 km, SAD. Ze Šášovského Podhradí vede na hrad zeleně značená turistická cesta (asi 15 min.). Parkovat je možné přímo pod hradní skálou, nebo u potoka.\n\nOkolní památky: Žakýlsky hrad, hrad Revište, Pustý hrad, Zvolen.\n\nZ hradu po zalesněném hřebeni na ostrý kopec Suť 718 m - 1 h; z něj strmě dolů do Močiarskej doliny. Značka dále pokračuje lesy Štiavnických vrchů přes Henclová a Demjan 678 m do Hronské Breznice. Ze Šášovského Podhradí směrem na Jasanový vrch 829 m a dále přes sedlo na hrad Žakýl .\n\nŠášovské Podhradie, od roku 1971 místní část Žiar nad Hronom leží 2 km na JV od centra města. Původně samostatná obec na severních svazích Štiavnických vrchů. Vznikla v 13. století pod Šášovským hradem, poprvé se vzpomíná v roce 1388 jako majetek hradu, a její dějiny souvisí i nadále s dějinami hradu, ke kterému patřila. První slovenský název Podhragy je z roku 1517.\n\n"}
{"id": "970828", "url": "https://cs.wikipedia.org/wiki?curid=970828", "title": "Žilinský hrad", "text": "Žilinský hrad\n\nŽilinský hrad je zaniklý hrad v Žilině, jehož pozůstatky se našly až v roce 2008. První zachovalá písemná zmínka o hradu je z roku 1318, když byl hrad ve vlastnictví Matúše Čáka Trenčínského. Nicméně hrad může být i starší. Naposledy byl hrad písemně zmiňován v roce 1457. Historik Richard Marsina tvrdí, že tehdejší majitelé Žiliny Detrikové začali po roce 1270 stavět Žilinský hrad, kvůli opevnění a ochraně před útoky. Nicméně historie hradu není jednoznačná a existuje mnoho hypotéz o jeho dějinách a významu.\n\nAž na přelomu května a června 2008 se během archeologického průzkumu objevily pozůstatky Žilinského hradu. Zbytky kamenné věže se našly vedle Katedrály Nejsvětější Trojice u Farských schodů v centru města. Podle vedoucího výzkumu Jozefa Hošše jde o nejvýznamnější současný objev v Žilině, který přepíše její dějiny. Věž s vnitřním průměrem 8 m a vnějším 14 m mohla mít výšku až 20 metrů. Jde pravděpodobně o obrannou věž z 13. století. Věž se rozměry shoduje s věží na Budatínském hradě.\n\nKvůli výstavbě \"obchodního centra Mirage\" se však archeologický nález na původním místě nezachoval a byl přemístěn. V současnosti jsou zbytky věže zakomponovány do stavby a dotvářejí oddechovou zónu obchodního centra. Kvůli výstavbě byla již 12. července 2008 zničena památkově chráněná budova staré fary. Tyto kroky pobouřily veřejnost a ministerstvo kultury, které ji prohlásilo za národní kulturní památku SR (definitivně však až po jejím odstranění) i proti souhlasu církve. Ministerstvo podalo trestní oznámení. Projekt počítá s obnovením původní budovy fary a zakomponováním do nové budovy obchodního centra.\n\n"}
{"id": "970830", "url": "https://cs.wikipedia.org/wiki?curid=970830", "title": "Šuja (okres Žilina)", "text": "Šuja (okres Žilina)\n\nŠuja ( ) je obec na Slovensku v okrese Žilina. V roce 2011 zde žilo 310 obyvatel. První písemná zmínka o obci pochází z roku 1393.\n\nObec leží v Rajecké kotlině, asi 1 kilometr jižně od města Rajec. Protéká jí řeka Rajčanka, která tak odděluje Malou Fatru a Súľovské vrchy. Šujou prochází spojnice Žiliny a Prievidze, silnice I/64.\n\nV minulosti obec patřila pod Lietavské panství. V obci se našly mince keltského kmene Eravisků a v oblasti Šuji existovalo sídliště Púchovské kultury z přelomu letopočtu.\n\nV obci se narodil doc. Anton Dubec, slovenský pedagog a matematik.\n\nV centru obce se nachází kaple se zvonicí postavená na přelomu 18. a 19. století. Jde o čtvercovou stavbu s půlkruhovým zakončením portálu.\n\nNachází se zde přírodní rezervace Šujské rašeliniště a přes sousední obce se dá dostat na hlavní hřeben Malé Fatry.\n\n"}
{"id": "970868", "url": "https://cs.wikipedia.org/wiki?curid=970868", "title": "Selim I.", "text": "Selim I.\n\nSelim I. (10. října 1465/ 1466/ 1470 – 22. září 1520) mnohdy přezdívaný \"Hrozný\" byl osmanským sultánem v letech 1512 - 1520.\n\nJeho panování bylo významné zvláště díky obrovské expanzi říše, zejména dobytí v letech 1516 a 1517 Mamlúckého sultanátu, který zahrnoval provincie Levanty (tj. přibližně současných států Sýrie, Libanonu, Izraele, Jordánska), východního pobřeží Rudého moře a samotný Egypt.\nDíky tomuto dobytí srdce arabského světa se stala Osmanské říše dominantní silou v regionu a též i v islámském světě.\nPo dobytí Egypta Selim převzal titul chalífy, tedy vůdce celého muslimského světa, jako první osmanský sultán, čímž založil Osmanský chalífát. Nechal si také udělit titul \"\"Khadim ul. Haramain ish Sharifain\"\" (služebník svatých měst Mekky a Mediny) od šarifa Mekky v roce 1517.\n\nSelimova expanze do Středního východu představovala náhlou změnu v expanzní politice říše, která byla před jeho vládou směřována do východní Evropy a dalších tureckých \"„beyliků“\" v Anatolii. Na sklonku jeho života v roce 1520 Osmanská říše pokrývala téměř cca 4 000 000 km², které se ztrojnásobily právě během Selimovy vlády.\n\nSvoji přezdívku \"Hrozný\" si získal zejména kvůli bojům o získání a udržení svého sultánského trůnu, kdy byl schopen povraždit (nejenom) spoustu svých příbuzných včetně svých vlastních bratrů a synů. Nakonec zbyl v podstatě pouze jeho nástupce Sulejman I. zvaný \"Nádherný\".\n\nSultán Selim měl 2 manželky;\n\nAyşe Hafsa Sultan (5. prosince 1479 - 19. března 1534), dcera krymského chána Meñli I Giraye. Sultánovi porodila jednoho syna a tři dcery\nAyşe Hatun, porodila sultánovi pouze 3 dcery, tudíž nedosáhla titulu sultánky.\nKromě těchto dětí měl ještě 3 syny a 1 dceru - prince Orhana, Musu, Korkuta a Gevherhan Sultan, ti se však nedožili ani 10 let.\n\nJeho synem byl i Üveys Paša, ten však nebyl se ženou z harému a tak nebyl uznán jako nástupce trůnu.\n"}
{"id": "970869", "url": "https://cs.wikipedia.org/wiki?curid=970869", "title": "Šomoška (hrad)", "text": "Šomoška (hrad)\n\nHrad Šomoška je zřícenina hradu v katastru obce Bukovinka v okrese Lučenec, v bezprostřední blízkosti slovensko-maďarské státní hranice nad maďarskou obcí Šomoška (Šomoška). Hradní kopec se nachází v národní přírodní rezervaci Šomoška.\n\nHrad Šomoška měl v průběhu historie více názvů. V roce 1323 \"castrum Somoskw\", Somoskew znamenalo Drieňová Kámen, byl známý také jako Drienovi.\n\nHrad založili koncem 13. nebo začátkem 14. století Kačičové. Byl stavěn z čedičových kvádrů, které byly těženy přímo v hradním kopci. Při stavbě byl odkryt i známý kamenný vodopád. V roce 1310 se stal majetkem Matúše Čáka. Po rozpadu jeho držav daroval Karel I. Robert hrad Šomošku Tomáši Szechenyimu (Szécsényi). V roce 1461 ho král daroval Országhům a Lošonczyům. Od roku 1554, po ztrátě Fiľakova, patřil k první linii protitureckých hradů. V roce 1573 hrad obsadila osmanská vojska pod vedením fiľakovského bega Aliho. Turci hrad drželi až do roku 1596, kdy před jednotkami Valentýna Prepoštváryho ustoupili. Po smrti majitelky hradu Anny Lošonczyové se stal majetkem Zikmunda Forgáče. V roce 1618 byl na příkaz zemského sněmu hrad opevněn, renovace proběhla v letech 1547–1655. Po porážce povstání Františka II. Rákocziho, jehož vojska hrad v roce 1703 dobyla, byl císařským vojskem zbourán. Od té doby se nacházel v ruinách.\n\nPodoba původního hradu není zřejmá. Podle předpokladů ho původně tvořila malá bezvěžová dispozice, přibližně trojúhelníkového půdorysu. Později ve středověku se rozrostl o gotický palác na východě a také o vstupní věž. Zásadní přestavba proběhla v 16. století, kdy byl rozšířen o dvě dělové bašty, barbakan a dvě budovy na severní a jižní straně. Interiéry byly vybaveny tesanými tvarovanými články. Nejmladším doplňkem byl zřejmě vysunutý polygonální bastion.\n\n\n"}
{"id": "970876", "url": "https://cs.wikipedia.org/wiki?curid=970876", "title": "Šomoška (národní přírodní rezervace)", "text": "Šomoška (národní přírodní rezervace)\n\nNárodní přírodní rezervace Šomoška je národní přírodní rezervace v Cerové vrchovině. Nachází se v katastru obce Šiatorská Bukovinka v okrese Lučenec. Vrch, přilehlý k maďarské obci Somoskő, se nachází přímo na hranici s Maďarskem a je k němu přístup z obou zemí. Vyhlášena byla jako chráněný přírodní výtvor v roce 1954. Její status byl přezkoumán v roce 1983. Vyhlášená byla s cílem chránit morfologicky výrazný kopec s odkryvem šestiboké sloupovité odlučnosti čediče označovaného také „Kamenný vodopád“. Rozloha rezervace je 36,62 ha. Na vrcholu stojí zříceniny gotického hradu Šomoška postaveného z čedičových kvádrů.\n\nČedičový vulkanismus v Karpatech znamenal závěrečnou fázi neogénního vulkanismu. Neogénní sopečná činnost na středním Slovensku souvisela s vývojem Panonské pánve. Při přehřátí zemské kůry došlo na více místech k vzniku zlomů, podél kterých vystupovala žhavá láva až na povrch. Kamenný vodopád je oderodovaný přírodní výtvor ve svahu kopce, který původně vznikl před asi 4 miliony let v pliocénu z čedičové lávy, která ztuhla v přívodním kanálu bývalé sopky pod zemským povrchem.\n\nPěti až šestihranná sloupcová odlučnost horniny byla způsobena pomalým chladnutím lávy a je zvlášť typická pro čedič. V ohnuté formě, v níž se vyskytuje v Šomoške se řadí mezi evropské unikáty. Bazaltové sloupy byly odkryty při těžbě suroviny na výstavbu hradu.\n\n"}
{"id": "970879", "url": "https://cs.wikipedia.org/wiki?curid=970879", "title": "Alegorie měsíců (Lysá nad Labem)", "text": "Alegorie měsíců (Lysá nad Labem)\n\nAlegorie měsíců ilustrují s jakou činností si tehdejší lidé v letech 1734–1735, kdy zmíněné sochy vznikaly, mohli jednotlivé měsíce spojovat. Tyto sochy lemují hlavní střední osovou cestu zámeckého parku v Lysé nad Labem. Autorství lze u těchto soch zcela jistě připsat dílně Matyáše Bernarda Brauna. Jako konkrétní autor je často uváděn „Sochař z Benátek\". Dle obecného soudu byl oním „Sochařem z Benátek\", František Adámek. Ten pouze realizoval v kameni modely slavného Matyáše Bernarda Brauna, který ač byl původně ke zhotovení díla vyzván, úkol nepřijal nejspíše kvůli své pokračující nemoci. Sochy jsou zhotoveny z jemnozrnného křemenného pískovce z okolí Brandýsa nad Labem. K lepší interpretaci soch nám pomáhají dnes už místy špatně čitelné a jinde dokonce nečitelné veršované nápisy v německém jazyce na stranách soklu. Soubor soch je součástí památkově chráněného zámeckého areálu.\n\nAlegorie Ledna má podobu starého pohublého muže s dlouhým plnovousem. Oděn je do zřasených kalhot delšího kabátku lemovaného kožešinou a do pláště. Kabát má v pase přepásán. Určitou zvláštností je, že kabátek má krátký rukáv, což nekoresponduje s lednovým počasím. Na hlavě má stařec posazenou čepici lemovanou kožešinou. Na nohách má nazuté vysoké ochraňovací boty, jenž mu sahají až pod kolena. Dále u jeho levé nohy vidíme kouřící ohřívadlo s prořezávanými vzory hvězd a křížků. Celá figura je komponována do složitého postoje kombinujícího taneční nakročeni s barokní modifikací kontrapostu. Pohyb kyčlí se poté odráží zejména v extrémním zalomení v koleni levé nohy. Tuto nepřirozenou manýru můžeme nalézti i u jiných soch z lyského souboru, například u alegorie Března. Levou ruku zdvihá nad svou hlavu, aby si přetáhl cíp pláště přes hlavu. V pravé ruce drží těžko identifikovatelný ovál, nebo kartuš. Tento ovál, vyskytující se i u alegorie Ohně, by se snad dal také interpretovat jako zrcadlo, v němž se zračí, co přinese příští rok.Jelikož je na počátku roku sníh a led, má na sobě stařec teplý kabátec a u nohou kouřící ohřívadlo, aby tyto strasti počasí překonal živ a zdráv.\n\nMěsíc Únor symbolizuje postava ženy. Oděna je do přiléhajícího šatu, který je v pase podobně jako u Ledna přepásán a do pláště. Celá drapérie je zvlněna zcela nahodile. Celá figura zaujímá složitý postoj kombinující taneční nakročeni s barokní modifikací kontrapostu. V pravé ruce drží mísu s koblihami, či koláči, kterou opírá o svůj bok. U její levé nohy můžeme spatřit oškubanou husu a dvě kuřata. Za její pravou odlehčenou nohou nalezneme ležící soudek, škopek a připravený rožeň s napíchnutým kuřetem a kouskem masa. Tyto atributy zpodobňují nápis na podstavci ve kterém se říká, že únor je měsícem rozvernosti a radosti, jenž zahání smutek a zve k bohaté tabuli a k tanci. V barokním období byl totiž měsíc Únor spojován zejména s karnevalovým veselím. Bez zajímavosti není určitě pojetí figurace postavy. Pohyb zdvižené levé ruky a pohyb přednožené, odlehčené a podložené nohy jakoby odkazoval k určité taneční figuře, nebo také k výzvě ženy k tanci. Dle Adamce se však žena svým dychtivým pohledem a gestem lehce zdvižené levé ruky pouze ptá, co si kdo dá za dobroty. Krásu tohoto měsíce můžeme nalézt také v usměvavé ženské tvářičce, která vzdáleně připomíná jedinečnou estetiku kukských alegorií Ctností a Neřestí. Přitažlivost ztvárněné ženské postavy dotváří ještě kadeře, jenž má půvabně vázané do drdůlku a zdobené pentlí. \n\nBřezen, to je mužská postava vojáka s čapkou, která se opírá o nejrůznější vojenské atributy. Voják je oblečen do elegantní vojenské uniformy, z části zapnuté detailně ztvárněnými knoflíky. Celý vojenský kabátec má poté ještě přepásán stylovým páskem. Usměvavou tvář vojáka zdobí knír a zpod čepice vidíme jeho krásné kudrnaté kadeře. Za jeho pravou nohou můžeme zhlédnout plátovou zbroj s helmicí a kartuš. Za vojákem nalezneme z frontálního pohledu téměř neviditelný sud se střelným prachem. V jeho levé ruce zdvižené na úroveň ramene spatříme pušku, o niž se voják opírá. Jsou to právě detaily, již zmíněné knoflíky, či působivě ztvárněná brašna a dýka zavěšená u pasu, jenž činí tuto sochu jedinečnou. Absence drapérie u Martiuse, která je podle Bašty často slabším článkem většiny lyských plastik, umožňuje poté hodnotit tuto sochu jako jednu z nejdekorativnějších a nejvýpravnějších z celého souboru Měsíců. Postoj Března je komponován opět do složitého postoje kombinujícího taneční nakročení s barokní modifikací kontrapostu.Jak bylo řečeno již u sochy Ledna i zde se projevuje nepřirozená manýra v podobě extrémního zalomení pravého kolene, typická pro Braunovu dílnu v daném období. Latinský název Martius, jenž je odvozen od jména boha války Marta nám částečně poskytuje odpověď na otázku, proč je Březen právě takto ztvárněn. Postava vojáka také poukazuje na to, že Březen byl časem odvodů k vojsku, měsícem verbování chlapců. Vojsku v této době totiž končilo období zimního klidu a znovu se chystalo na tažení do války. \n\nAlegorii Dubna představuje mladá zahradnice s rýčem. Oděna je do pláště sepnutého páskou jdoucí přes ňadra tak, že můžeme obdivovat její ňadra v plné kráse. Na hlavě má žena posazen věnec z listí a plodů, jenž zdobí vlnité kadeře stejně jako u alegorie Února vázané do drdůlku. Postoj kombinující taneční nakročení s barokní modifikací kontrapostu, je i zde doplněn specifickým abnormálním pohybem dolních končetin. V levé ruce žena drží zdobně okovaný rýč, zatímco se pravou rukou opírá o košatou korunu citrusovníku, zasazeného do dřevěného čtyřmi pásy opásaného kořenáče. Postava zahradnice s keřem a rýčem nám přibližuje měsíc Duben jakožto období, kdy se do zámeckých zahrad vrací subtropické rostliny, které byly přes zimu pečlivě opatrovány v oranžériích. Tyto subtropické rostliny byly tehdy zastoupeny především citrusovými a palmovými stromy, tedy například i citrusovníkem, jenž můžeme spatřit u této alegorie. Čtvrtý měsíc v roce tak lze interpretovat, jakožto čas přípravy půdy pro novou vegetaci, kdy dochází k sázení stromků. \n\nMěsíc lásky zpodobňuje téměř nahá žena. Socha stojí opět v typickém postoji, s nímž se setkáváme i u ostatních alegorií měsíců a to sice v postoji kombinujícím taneční nakročení s barokní modifikací kontrapostu.Levou rukou žena přidržuje kozu za rohy. V záhybech drapérie u pravé nohy můžeme poté spatřit košík s líhnoucími se kuřaty a slípkou. Kvočna na vejcích symbolizuje nový život. Dížka, jenž může posloužit k podojení kozy, poukazuje na hojnost potravy. K pochopení přesného smyslu této sochy nám pomáhá výborně dochovaný verš na dříku podstavce.\n\nAlegorie Června je ztvárněna ženou, která stříhá ovci. V jejich zvlněných vlasech stažených do drdolu je posazen květinový věnec. Alegorická postava si levou rukou přidržuje ovci a zároveň jí opírá o část kmene stromu. Ovečka má svázané zadní nohy. V pravé ruce žena svírá nůžky, pomocí kterých krátí rouno ovčí. Figuru nahé ženy zakrývá pouze částečně plášť. I postava června zaujímá postoj kombinující taneční nakročení s barokní modifikací kontrapostu. V nápise na podstavci se hovoří o trpělivosti zvířete, která tak často chybí člověku, kterého někdy i sebemenší příkoří přivádí k hněvu. \n\nČervenec je vypodobněn usměvavou ženskou postavou. Bašta u této sochy upozorňuje na pohyb horní poloviny těla. Alegorická postava Července totiž prudce otáčí horní polovinu těla za pravou rukou, což má za následek očividnou změnu postoje oproti ostatním sochám z měsíčního cyklu. Žena je oděna opět jen do pláště, který je vyveden přes záda a pravou ruku tak, aby zakryl nejintimnější partie něžného pohlaví. Celá drapérie je členěna množstvím miskovitých záhybů a nikterak kvalitativně nevybočuje z pojetí drapérií u jiných měsíčních soch. V levé ruce, jenž zdvihá žena vysoko nad hlavu, drží v hrsti květy. Pravou rukou je zapřena o máselnici a u její levé nohy je košík s květinami a věncem. Množství květin odkazuje na to, že je to právě období měsíce Července, kdy jsme svědky vrcholení kvetení rostlin v přírodě. Symbol máselnice zdůrazňuje dostatek kvalitního mléka v tomto období. V nápise na podstavci se dočteme, že nejlépe v horkém létě uhasí žízeň podmáslí. \n\nPoslední ženská socha v měsíčním cyklu zpodobňuje Srpen. Mladá žena je zahalena opět jen z části do mohutného pláště, který spíná páska jdoucí mezi ňadry. Drapérie je vedena znovu zpoza zad tak, aby zakryla srpnový klín. Alegorie Srpna je komponována do složitého postoje kombinujícího taneční nakročení s barokní modifikací kontrapostu. Zajímavé na jejím postoji je to, že prakticky opakuje zrcadlově otočený postoj alegorie Léta s tím rozdílem, že postava Léta drží atribut srpu jinak, nežli Srpen. V pravé ruce, jenž má zdviženou nad svou hlavu, drží žena srp určený ke sklizni obilí, což potvrzuje snop obilí za její pravou uvolněnou a přednoženou nohou. Před snopem z obilím můžeme ještě spatřit kartuš. Tuto kartuš žena přidržuje svou levou rukou. \nZa povšimnutí určitě stojí její krásné vlnité vlasy, spletené do drdolu a zdobené věncem spleteným z obilných klasů. Štíhlá a atraktivní žena se usmívá, protože je spokojena s bohatou úrodou obilí a s dostatkem chleba. Alegorie Srpna tak zdůrazňuje důležitost letní sklizně, žní probíhajících často ve zmíněném měsíci.\n\nAlegorie Září je vysochána jako postava muže, sejícího ozim. Muž je oděn do kabátu, zapnutého knoflíky. Kabát má v pase stažený a na okrajích potažený kožešinou. Na hlavě má kožešinovou čepici. V přítomnosti kožešiny na částech oděvu, můžeme sledovat chladnější zářijové počasí. Proto má také Září na svých nohách nazuté vysoké teplejší boty. Postoj postavy je, dá se říci totožný s měsíci předcházejícími. Rozsévač se pravou rukou rozpřahuje, aby rozešel sadbu, kterou má připravenou částečně v zástěře uvázané k pasu a dále v pytli se sadbou umístěného za jeho pravou nohou. Zástěru Září přidržuje levou rukou. Pohyb pravé odlehčené nohy, je tak přirozeným pohybem, jenž vykonává člověk, když pravou rukou rozhazuje sadbu. \nMužovu tvář zdobí hustý plnovous. Zpod jeho čepice se derou delší kudrnaté vlasy. Muž je zhruba středního věku. Na rozdíl od usměvavých tváří půvabných žen, ztvárňujících předchozí měsíce, se u Září setkáváme s vážným výrazem ve tváři. \n\nUrčitým problémem u alegorie Září je popis charakteru, jenž zmíněný měsíc ztvárňuje. Zatímco Adamec v postavě muže vidí osobu příslušející svým oděvem ke střednímu stavu, či k bohatým sedlákům,si Bašta myslí, že jednoduchost jeho oděvu jasně odpovídá charakteru prostého venkovského rolníka. Zodpovědět dnes tuto otázku, není vůbec jednoduché, neboť studium kultury odíváni lidových vrstev raně novověké společnosti je u nás teprve na počátku. \n\nNa rozdíl od ostatních měsíců, které jsou ztvárněny reálnými postavami, zabývajícími se činností odpovídající danému měsíci, je měsíc Říjen ztvárněn jako mužská vousatá figura starce, jako Vertumnus držící oběma rukama roh hojnosti. Adamec v této souvislosti hovoří o postavě staršího muže, který vzhledem ke svému oděvu skládajícího se pouze z pláště snad představuje někoho z doprovodu antického boha Bakchuse. Roh hojnosti je tvořen z hrušek, jablek a z hroznů vinné révy. Pod rohem hojnosti se nachází vinný sud, na kterém leží stejné ovocné plody jako v rohu hojnosti. Z různých ovocných delikates, můžeme poznat, že právě v Říjnu docházelo ke sklizni ovoce, zejména vinné révy. Říjen zaujímá složitý postoj kombinující taneční nakročení s barokní modifikací kontrapostu a manýristickou figurou serpentinatou. Oděn je do mohutného pláště, který má sepnutý páskou. Páska je vedena přes jeho hruď, podobně jako u ženských postav. Plášť zakrývá především jeho klín. Na stáří postavy poukazují vlnité kadeře, které jsou již lehce prořídlé a také plnovous, spadající až na jeho hruď. Ve verších na podstavci se dočteme o víně a jeho účincích. \nListopad symbolizuje myslivec. Na sobě má plášť. Drapérie pláště vytváří opět bohatství miskovitých a korýtkovitých záhybů. Na hlavě má lovecký klobouk, zdobený péry. U jeho pasu vidíme delší dýku, která sloužila k parforsnímu honu. Na fyzicky nejnáročnější formu lovu odkazuje i dvojice štíhlých loveckých psů, která se nachází u jeho nohou. Na nohách má nasazené vysoké boty. Myslivec vítězně zdvíhá své ruce ve kterých třímá trofeje, jenž na lovu ulovil. V levé ruce drží kachnu a v pravé zajíce. Listopad jako takový byl spojen především s hony a rybolovem. Spíže se před blížící se zimou naplňovaly zvěřinou a rybami. Výskyt této lovecké figury v alegorickém souboru odkazuje také na jednu ze tří největších radostí, tehdejšího majitele panství, hraběte Františka Antonína Šporka. Šporkovými třemi největšími radostmi byly knihy, hudba a konečně lov. V postoji Listopadu se opět setkáváme s nepřirozeným pohybem v partii kyčlí. Tvář poměrně mladého muže, kterou jako u jiných mužských postav ze souboru zdobí fešný knír, je svým výrazem dosti podobná postavě Března.\n\nPoslední měsíc v roce má podobu silného muže. Oděn je pouze do rozevlátého pláště, který zakrývá jeho intimní partie a záda. Muž přidržuje ve svých rukou divoké prase, které má přehozené přes své pravé rameno. Mezi nohama má okovanou pokladnici. Prase poukazuje na to, že to byl prosinec, kdy se konaly zabíjačky, na což poukazuje i staročeské jméno měsíce, Prasinec. Pokladna poté odkazuje na peníze, jenž dobrý hospodář z prodeje dobytka, či vepře získá. Na hlavě muže můžeme spatřit zdobné kudrnaté kadeře a delší plnovous. Ke kvalitnější interpretaci tohoto měsíce, přispívají poměrně dobře zachovalé nápisy na podstavci.\n\n\n\n"}
{"id": "970880", "url": "https://cs.wikipedia.org/wiki?curid=970880", "title": "Choustník (hora)", "text": "Choustník (hora)\n\nChoustník je vrch s nadmořskou výškou 689 metrů ležící nad stejnojmennou obcí v okrese Tábor v Jihočeském kraji jihovýchodně od města Tábor. Na jeho vrcholku se nachází stejnojmenná hradní zřícenina.\n\nGeomorfologicky spadá do oblasti Českomoravská vrchovina, celku Křemešnická vrchovina, podcelku Pacovská pahorkatina, okrsku Chýnovská vrchovina a podokrsku Svidnická vrchovina, jejíž je samostatnou geomorfologickou částí.\n\nZ obce Choustník vede zeleně značená cesta, po které je to k hradu Choustník asi 1,2 kilometru. Vrchol se nachází asi 400 metrů severovýchodně od hradu.\n"}
{"id": "970882", "url": "https://cs.wikipedia.org/wiki?curid=970882", "title": "Fate: The Best of Death", "text": "Fate: The Best of Death\n\nFate: The Best of Death (přeloženo do češtiny \"Osud: to nejlepší od Deathu\") je kompilační album americké death metalové skupiny Death vydané roku 1992. Songy jsou převzaty ze čtyř studiových alb kapely:\n\nPozn.: v závorce je uvedeno studiové album, ze kterého skladba pochází\n\n"}
{"id": "970883", "url": "https://cs.wikipedia.org/wiki?curid=970883", "title": "Šebeš (hrad)", "text": "Šebeš (hrad)\n\nŠebeš (nebo také \"Šebešský hrad, castrum Sebes, Sebeswar, hrádek Šebeš\") je hrad chráněný jako národní kulturní památka SR ze 13. století, která patří do katastrálního území obce Podhradík v okrese Prešov. Nachází se v nadmořské výšce 529 metrů, na pahorku nad obcí, jehož název připomíná lokalitu hrádku Podhradie (Waryala). Lokalita hradu je situována na zarostlé skalní ostruze, na jejímž temeni se rýsují dnes již málo výrazné zbytky hradu Šebeš v pohoří Slanské vrchy.\n\nPodle některých autorů byl předchůdcem hradu dřevěný hrádek zvaný (Hulloudzalasa), který byl roku 1285 již opuštěn. Pojmenování Havran vycházelo z oblečení černého hábitu příslušného rytířského řádu. Na začátku 14. století se kopec nazýval Mačka, dnes Zámek. V donační listině krále Karla Roberta z roku 1315, kterou potvrdil Tomášovu synovi rytíři Synkovi vlastnictví jeho dosavadních majetků v této oblasti, jejichž součástí byl i hrad. Předpokládá se, že jej rytíř Synek vystavěl v letech 1307 až 1315. Hrad patřil až do roku 1491 Synkovým potomkům. Král Vladislav Jagellonský ho pak daroval městu Košice, hrad zanikl v roce 1550, když ho obyvatelé Prešova vypálili. Majitelé hradu totiž neměli dobré vztahy se sousedním městem Prešov. Spor se v roce 1475 dostal až před soud, ale ani ten ho nevyřešil.\n\nMajitel hradu František Sebesi chtěl spor vyřešit dohodou, proto poslal rychtáři Prešova poselství, aby spor vyřešili pokojnou cestou. Rychtář to zneužil, vtrhl na hrad a dobyl ho. Hradního pána Sebesiho a kastelána Gerakiho dal oběsit na hradní bráně a hrad nechal podpálit. Panovník za to prešovského rychtáře sesadil a potrestal obyvatele města Prešov. Hrad však už nebyl obnoven a po čase zanikl. Od té doby stále pustne.\n\nZděný hrad byl vystavěn na osm metrů široké a šedesát metrů dlouhé strmé ostruze. Její mírnější východní strana byla zajištěna do skály vytesaným 8–10 metrů širokým a 5–6 metrů hlubokým šíjovým příkopem. Na okraji plošiny se táhla obvodová zeď. Na západní straně stála ve vzdálenosti pět metrů od jeho okraje kruhová věž s průměrem pět metrů a zdí silnou 1,5 metru. Věž byla postavena ve směru přístupu. Ve východní části ostruhy byl na okraji šíjového příkopu obytný palác s rozměry 9 × 6 m, jehož západní stěna byla zároveň obrannou zdí nad vstupem do hradu. Za ním je ve vzdálenosti 21 metrů šíjový příkop. V severovýchodní části hradu bylo valové opevnění.\nHradní kopec leží na severozápadním okraji Slanských vrchů. Stopy po hrádku jsou mezi množstvím skal těžko čitelné. Pod jihovýchodní stranou kopce protéká potok Šebastovka. Na východní straně je viditelná strmá skalní stěna jako zbytek po těžbě kamene v bývalém kamenolomu. Jiné stopy po zděných objektech na plošině nejsou.\n\nK hrádku se dá dostat po cestě, která začíná nad obcí Podhradík, u potoka Šebastovka směrem vlevo a lesní cestou vpravo vede výstup až na vrchol hradního kopce. Orientační tabule je u potoka a směrová šipka s nápisem je při odbočování na lesní stezku. Hrad je na vrcholu označen tabulí. Odtud je možné vidět i na Slanské vrchy a obec Podhradík. Turistické značky zde nejsou.\n\n"}
{"id": "970886", "url": "https://cs.wikipedia.org/wiki?curid=970886", "title": "Tomáš Sýkora", "text": "Tomáš Sýkora\n\nTomáš Sýkora (* 20. listopadu 1978 Přerov) je český hokejový útočník. Je odchovancem přerovského hokejového klubu. Největší část své kariéry strávil v Ústí nad Labem a v Mladé Boleslavi, nyní působí v klubu HC ZUBR Přerov. Jeho dalšími působišti byly Havířov, Šumperk, Prostějov, Most, Zlín, Beroun a Karlovy Vary. Je mistrem české extraligy ze sezóny 2012/2013 s mužstvem HC Škoda Plzeň.\n\nTomáš Sýkora začínal s ledním hokejem v rodném Přerově, ve kterém hrál až do juniorského věku. V následujících letech vystřídal několik moravských mužstev. Nejlepší období z této doby, zažil v sezóně 2002/2003, kdy hájil barvy Prostějova, hrajícího 1.ligu. Po této vydařené štaci zamířil do týmu HC Slovan Ústečtí Lvi. V něm se neúspěšně pokoušel probojovat do české nejvyšší soutěže. Podařilo se mu to až v sezóně 2008/2009 s týmem BK Mladá Boleslav. Po postupu do české extraligy vystřídal, kromě Mladé Boleslavi, ještě dva kluby, Karlovy Vary a Zlín. V sezóně 2012/2013 se vrátil do sestavy Ústí nad Labem. Na začátku roku 2013 ovšem zamířil do týmu HC Škoda Plzeň. Tento přestup se ukázal jako klíčový, neboť s Plzní na jaře slavil mistrovský titul. K historicky prvnímu vítězství Plzně v české nejvyšší soutěži Sýkora přispěl jednou brankou, ale především obětavou a týmovou hrou.\n\n\n"}
{"id": "970887", "url": "https://cs.wikipedia.org/wiki?curid=970887", "title": "Zbojnícký hrad", "text": "Zbojnícký hrad\n\nZbojnícký hrad (nebo Solnohrad) je hrad v Slanských vrších na Slovensku. Zřícenina stojí na západním úpatí vrchu Tři chotáre (1025,2 m n. m.) na strmém místě zvaném Zámek v nadmořské výšce 661 m v katastrálním území obce Ruská Nová Ves.\n\nZbytky kamenného hradu jsou na skalní vyvýšenině s rozměry 45 × 35 metru, která má na severní, jižní i západní straně strmé srázy. Její klesání východním směrem vytvářelo dvě přirozené při stavbě hradu upravované terasy. V jihozápadní části v horním hradě, o rozměrech 45 × 12 metru byla při okraji plošiny čtvercová věž s rozměry 8 × 8 metru (zachována pouze polovina). Její interiérová kruhová část s průměrem 4,5 metru měla dřevěné trámové stropy. Horní hrad na okrajích skalní plošiny chránilo kamenné obvodové opevnění, z něhož se zachoval 130centimetrový fragment na jižní straně. Ve středu vrcholové plošiny nedaleko věže byla větší palácová stavba s rozpoznatelnými rozměry 17 × 8,5 metru, jejíž suterén byl pod úrovní skály. Severní obvodová strana paláce byla součástí obvodového opevnění. Výškový rozdíl třináct metrů a úzký nástupní prostor pravděpodobně dovolovaly pouze pěší výstup do horního hradu. Na této jediné schůdné straně, po níž vedla i přístupová cesta, byl hrad chráněn třináct metrů širokým příkopem, který je dodnes hluboký 2,5–3 metry. Na níže položeném dolním nádvoří, které je dlouhé deset metrů se na severní straně zachovala pouze část zděného obvodového opevnění, o tloušťce zdiva 120 cm a část kruhové věže s průměrem pět metrů. Tato obvodová zeď se zřejmě táhla po celé délce nádvoří až ke vstupní bráně. V konfiguraci terénu je hradní vrch dobře čitelný a skalní plošiny umožňuje výhled do krajiny.\n\nNa hrad vede přímo z Prešova po červené turistické značce směrem do Ruské Nové Vsi.\n\n"}
{"id": "970889", "url": "https://cs.wikipedia.org/wiki?curid=970889", "title": "San Zenone", "text": "San Zenone\n\nSan Zenone (\"česky Svatý Zeno\") je součást názvu více obcí v Itálii:\n\n"}
{"id": "970890", "url": "https://cs.wikipedia.org/wiki?curid=970890", "title": "Šarišský hrad", "text": "Šarišský hrad\n\nŠarišský hrad patří k nejrozsáhlejším středověkým hradům na Slovensku. Jeho celková zastavěná plocha převyšuje 4,5 hektaru. Je postaven na Šarišském vrchu – kuželovitém andezitovém 570 m vysokém kopci nad městečkem Velký Šariš.\n\nArcheologický výzkum dokázal osídlení hradního vrchu již v neolitu, v pozdní době kamenné a v mladší době bronzové (13. až 11. století př. Kr.). Další období osídlení bylo prokázáno na přelomu letopočtu, až do 4. století. Tato kontinuita osídlení byla přerušena a pokračovala až v 10. až 12. století.\n\nPřesné období výstavby základní středověké stavby není známo. Výstavba nového hradu začala v 13. století. Z té doby pochází i první zmínka o hradu jménem Sarus (1245). Hrad byl postaven, aby chránil severojižní obchodní cestu údolím řeky Torysa. Již od svých počátků byl královským hradem. Byl sídlem králů v době, kdy pobývali v Šariši.\n\nPo vzniku Šarišského komitátu v 40. letech 13. století se stal centrem nového správního celku, sídlem Šarišských županů. Na začátku 14. století se hradu zmocnil rod Omodejů, nepřátel krále Karla Roberta. Noví majitelé hrad rozšířili o obytné i hospodářské objekty a zesílili jeho opevnění. Hradní kapitán Demeter z něj terorizoval okolní města a králi věrné zemany. Po Bitvě u Rozhanovců (1312) se stal opět královským majetkem. Král Zikmund Lucemburský daroval hrad roku 1405 Petrovi Perényimu a od něj ho později získali Šoóšovci. Na krátkou dobu, v letech 1441–1460, obsadil hrad Jan Jiskra z Brandýsa a jeho kapitáni. Po neúspěšném obléhání ho nakonec dohodou získal král Matyáš Korvín.\n\nV druhé polovině 15. století byl majetkem Perényů, kteří ho opět rozšířili a opevnili novou hradební zdí. Perényiové v roce 1526 po bitvě u Moháče přešli na stranu Jana Zápolského a 4. prosince 1536 okupovali Košice. Císařské vojsko hrad obléhalo a v roce 1537 i dobylo. Na Šarišský hrad se přesunuly provinční orgány z královského domu v Košicích. Obavy z nájezdů Turků po bitvě u Moháče způsobily posílení jeho obranného systému. Hrad Šariš se tak stal centrem habsburské části kraje od Tater po Tisu. Habsburkové ho přestavěli na mohutnou vojenskou pevnost s kasárenským stylem života. Měl stálou posádku asi 200 pěšáků a značný arzenál.\n\nV roce 1642 se hrad dostal do držby magnátského rodu Rákocziů, kteří obývali honosný zámeček v podhradí. Tato mohutná pevnost však nezasáhla do následujících pohnutých událostí posledních protihabsburských povstání. V roce 1660 vybuchl sklad střelného prachu a celý hrad značně poškodil. V následujících letech byl proto užíván pouze k ubytování vojska. Hrad v roce 1687 vyhořel a více nebyl obnoven. Poslední z Rákocziů, sedmihradský kníže František II. Rákóczi, známý bojovník za svobodu Uherska, zemřel ve vyhnanství v Turecku a hrad přešel po ženské linii do vlastnictví rodu Aspermont, později ho vlastnili Szirmayové. Posledním vlastníkem hradu byl královský komorník Gejza Puľský.\n\nV průběhu staletí hrad prošel několika stavebními úpravami. Centrem hradu byla hranolová věž (donjon) s rozměry 13,2 × 13,2 metru a tloušťkou zdí 4,5 metru. Byl opevněn mohutnou zdí a vcházelo se do něj bránou na severozápadní straně. Je postaven z místního andezitového kamene se zpevněnými pískovcovými nárožími. Opevnění představuje čtrnáct, do hradební linie vestavěných bašt se střílnami. Podobné hrady dal stavět král Béla IV. z důvodu zvýšení obranyschopnosti země během vpádu Mongolů po celém uherském království.\n\nNa hrad vede zpevněná asfaltová cesta. Přístupová cesta slouží jako naučná stezka. Celý hradní vrch je Národní přírodní rezervací. Opevnění hradu je zachovalé, včetně bašt. Donjon umožňuje výhled na okolí od Vysokých Tater, přes Levočské vrchy, Čergov a Slanské vrchy. Dobře jsou viditelné i zříceniny Kapušanského a Kamenického hradu.\n\nNejstarší osídlení hradního kopce je prokázáno nálezy neolitické keramiky a štípaných kamenných produktů. Další období osídlení hradu (od přelomu letopočtů po 4. století po Kr.) prokazují nálezy pozdně laténské grafitové keramiky a lité bronzové spony.\n\n"}
{"id": "970891", "url": "https://cs.wikipedia.org/wiki?curid=970891", "title": "Šarišský vrch", "text": "Šarišský vrch\n\nŠarišský vrch nebo Šarišský hradní vrch je zalesněný vrch o nadmořské výšce 570 m, jež se tyčí ve Spišsko-šarišském mezihoří nad městem Velký Šariš. Kuželovitý andezitový vrch zaujme už zdálky svým tvarem, ale i pozůstatky Šarišského hradu. Archeologický výzkum dokázal osídlení hradního vrchu již v neolitu. Celý hradní vrch je Národní přírodní rezervací a nabízí zajímavé výhledy.\n"}
{"id": "970895", "url": "https://cs.wikipedia.org/wiki?curid=970895", "title": "Maltézská krajka", "text": "Maltézská krajka\n\nMaltézská krajka je ručně paličkovaná textilie s charakteristickým vzorováním ve tvaru maltézských křížů (viz \"snímek\") nebo tlustých pšeničných, příp, ovesných klasů. Někteří znalci ji pokládají za variantu krajky cluny . \n\nVzory formované z hodů nebo polohodů zpravidla nemají ostré kontury, protože se při paličkování na půdici nepoužívá značení pro špendlíky. Krajka se zhotovuje v pruzích většinou užších než 17 cm, ze kterých se větší výrobky sešívají dohromady \nJako materiál se používá smetanově až medově zbarvená hedvábná příze a až do 20. století černě zbarvené hedvábí. Moderní výrobky jsou také z bavlněné příze.\nV 16. století byla maltézská krajka šitá na způsob tehdejší benátské. Paličkování se na Maltě začalo používat teprve od roku 1833, zejména po Světové výstavě v roce 1851 se tento druh stal velmi populární a jeho varianty se pak vyráběly také ve Francii, Anglii, Indii i na Cejloně. Dostupné publikace popisují krajkářství na Maltě a na přilehlém ostrově Gozo jen asi do poloviny 20. století (viz \"Azzopardi\"). Od roku 1996 jsou krajkářky organizovány ve výrobním družstvě, které je obzvlášť aktivní na ostrově Gozo. Družstvo dodává na zakázku např. závoje, svatební šaty, ubrusy aj. a mimo jiné nabízí několikadenní kurzy o zhotovení maltézské krajky . \n\n"}
{"id": "970897", "url": "https://cs.wikipedia.org/wiki?curid=970897", "title": "Ľupčanský hrad", "text": "Ľupčanský hrad\n\nĽupčanský hrad ( Lupčiansky hrad) je hrad na Horehroní, který se vypíná nad obcí Slovenská Ľupča. Je to národní kulturní památka SR.\n\nNachází se v údolí Hronu, přímo nad obcí Slovenská Ľupča, asi 10 km východně od Banské Bystrice. Je postaven na jihovýchodním okraji Starohorských vrchů v nadmořské výšce cca 440m. Přístupný je cestou z obce.\n\nHrad s názvem \"Liptza\" se písemně vzpomíná v roce 1250 a vznikl na místě staršího hradiště po vpádu Mongolů v roce 1241. Významná poloha na přístupové cestě k středoslovenským hornickým městům udělala z hradu časté sídlo panovníků.\n\nV červnu 1443 zasáhlo Uhersko silné zemětřesení, které hrad velmi poškodilo. Následovaly rozsáhlé opravy, další následovaly po roce 1572, kdy nový správce Pavel Rubigall realizoval jeho přestavbu. V neklidném období na přelomu 17. a 18. století často měnil majitele a byl opakovaně vyrabován. Postupně ztratil funkci správního centra a jeho osud zpečetil požár, po kterém byly prováděny pouze nezbytné opravy.\n\nPanovníci využívali nově postavené kaštely a v opuštěném areálu hradu vznikl sirotčinec. Později přibyla škola a výchovný ústav pro mladistvé. Po druhé světové válce areál sloužil jako učiliště, prostory charity, ale i pro potřeby Socialistického svazu mládeže. Během 90. let hrad spravoval Krajský památkový ústav v Banské Bystrici, od kterého jej v roce 2002 převzaly Železárny Podbrezová. Nový vlastník provedl na Ľupčanském hradě rozsáhlé rekonstrukční práce, které výrazným způsobem zatraktivnily celý areál.\n\n\n"}
{"id": "970899", "url": "https://cs.wikipedia.org/wiki?curid=970899", "title": "Kristina Söderbaum", "text": "Kristina Söderbaum\n\nBeata Margareta Kristina Söderbaum (5. září 1912 Stockholm, Švédsko – 12. února 2001 Hitzacker, Dolní Sasko, Německo) byla německá filmová herečka narozená ve Švédsku, producentka a fotografka. Proslavila se především v rolích v nacistických filmech.\n\nJejí otec, profesor Henrik Gustaf Söderbaum (1862–1933), byl stálým tajemníkem Královské švédské akademie věd.\n\nPoté, co její rodiče krátce po sobě zemřeli, se přestěhovala do Berlína a začala navštěvovat divadelní školu.\n\nSoderbaumová započala svou kariéru ve filmech režiséra Veita Harlana, za kterého se roku 1939 provdala. Společně vytvořili 10 filmů, když se těšili podpoře mocného ministra propagandy Josepha Goebbelse.\n\nPodle Antje Ascheid je Soderbaumová často označována jako „nejvýznačnější představitelka nacistických ideálů, dokonalá nacistická hvězda“. Jako krásná švédská blondýna měla Soderbaumová vzhled panenky, který utvářel model árijské ženy. Ve skutečnosti již předtím hrála roli nevinné árijské ženy v několika filmech a byla velmi známá německému publiku. Její mládí a krása z ní udělaly symbol zdraví a čistoty a to z ní učinilo předlohu pro ideál nacistické ženské krásy.\n\nV mnoha jejích filmech byla ohrožována hrozbou rasového znečištění. Nejznámější role tohoto typu byly Dorothea Sturm, prokletá hrdinka v antisemitském historickém melodramatu \"Žid Süß (Jud Süß, 1940)\", která spáchala sebevraždu utopením poté, co byla přinucena mít sex s padouchem, a Anna ve \"Zlatém městě (Die goldene Stadt, 1942)\", sudetská Němka, jejíž touha po životě ve městě (v rozporu s prací na venkově) a její uspokojení Čechy vyústily v sebevraždu utopením. Tyto její filmové osudy spjaté s vodou, stejně tak jako podobný konec její postavy v jejím filmovém debutu v Harlanově filmu \"Jugend (1938)\", ji vynesly titul Reichswasserleiche (Utopené tělo Říše).\n\nZ dalších rolí: Elske ve \"Východu slunce (Die Reise nach Tilsit, 1939)\", německá manželka, kterou podvádí její manžel s Polkou, ale nakonec se zahanbeně vrátí k ní; Elisabeth ve filmu \"Dům u jezera (Immensee, 1943)\", která se provdá za bohatého statkáře, aby zapomněla na svou nenaplněnou lásku a nakonec se rozhodne mu zůstat věrná, ačkoliv je již vdovou a její láska se vrátí; Aels ve filmu \"Její oběť (Opfergang, 1944)\", žena, která zemře po své milostné aféře; Luise Treskow v historickém dramatu \"Velký král (Große König, 1942)\", mlynářská dcera, která podporuje Fridricha II. Velikého; Maria v dalším historickém válečném dramatu \"Kolberg (1945)\", venkovská dívka, která podporuje odboj proti Napoleonovi a je jediným přeživším z její rodiny.\n\nV prvních letech po válce často Kristina Soderbaumová čelila vypískávání ze scény a trpěla, když po ni publikum házelo shnilou zeleninu. V následujících letech často vyjadřovala lítost nad svými rolemi v antisemitských filmech.\n\nPo té, co jejímu manželovi bylo opět povoleno režírovat filmy, Soderbaumová opět ztvárnila hlavní role v mnoha jeho filmech. Mezi tyto filmy patří \"Die Blaue Stunde (\"Modrá hodina\", 1952)\",  \"Die Gefangene des Maharadscha (\"Maharádžův zajatec\", 1953)\", \"Verrat an Deutschland (\"Zrada na Německu\", 1954)\" a \"Ich werde dich auf Händen tragen (\"Budu tě nosit na rukou\", 1958)\". Jejich posledním společným projektem byla v roce 1963 produkce divadelního představení od Augusta Strindberga \"Hra snů\" v Aachenu.\n\nPo manželově smrti v roce 1964 se Soderbaumová stala známou módní fotografkou. V roce 1974 přijala roli v životopisném filmu Hanse-Jürgena Syberberga \"Karl May\". V roce 1983 vydala své paměti pod názvem \"Nichts bleibt immer so (\"Nic není stejné věčně\")\". V jejích pozdějších letech se stala podivínskou, ale i tak přijala role ve třech filmech a televizním seriálu \"Doktor z hor (The Bergdoktor)\". Její poslední role byla v thrilleru s Hughem Grantem \"Vlak do pekla (Night Train to Venice, 1994)\". Zemřela v roce 2001 v pečovatelském domě v severním Německu.\n\n\n"}
{"id": "970901", "url": "https://cs.wikipedia.org/wiki?curid=970901", "title": "Digitální mapa", "text": "Digitální mapa\n\nDigitální mapy jsou číslicové databáze, které se dají na počítačovém zařízení vykreslit a zobrazit na displeji jako mapy.\n\nTradiční či analogová mapa je kreslený nebo tištěný obraz krajiny v určitém měřítku, který lze reprodukovat tiskem. Digitální mapa je soubor digitálních údajů, z něhož se mapa teprve konstruuje. Díky tomu dává daleko širší možnosti počítačového zpracování:\n\nVelmi důležitá je možnost propojení digitální mapy se systémy družicové navigace (GPS), takže uživatel může poměrně přesně určit svoji polohu na mapě.\n\nDigitální mapy jsou velmi rozsáhlé soubory dat (řádově desítky až tisíce MB), které se zpočátku daly ukládat jen na velké servery a využívaly jen ke konstrukci tištěných map. S rozvojem komunikačních prostředků se odtud vyvolávaly do jednotlivých aplikací. Nejen současné počítače, ale i přenosná komunikační zařízení (mobilní telefony, přenosná orientační zařízení atd.) však umožňují i stažení celé mapy např. určitého státu či oblasti, takže uživatel pak není závislý na internetovém připojení.\n\nPro běžné vyhledávání se přesto používají služby s velikými servery, které dovolují podrobné zobrazení téměř každého místa ve státě nebo na celé na Zemi. Služba bývá doplněna o různé druhy map (základní, turistická, satelitní, historická atd.) a bývá uspořádána do mnoha vrstev, které si uživatel může vyvolat nebo i vytvořit. Mobilní zařízení, která se používají pro navigaci a hledání cesty v terénu, pracují se systémy družicové navigace a s digitální mapou obvykle uloženou v přístroji. Jako doplňkové služby často nabízejí i údaje o nadmořské výšce, časový odhad cesty, spotřeby pohonných hmot aj.\n\n"}
{"id": "970902", "url": "https://cs.wikipedia.org/wiki?curid=970902", "title": "Mechanosenzitivní iontové kanály", "text": "Mechanosenzitivní iontové kanály\n\nMechanosenzitivní iontové kanály (zkratka MSC z angl. \"mechanosensitive (ion) channel\") jsou typem iontových kanálů, které mění svoji konformaci a propustnost pro ionty v reakci na mechanické podráždění. \n\nByly popsány dva mechanizmy, kterými je mechanický signál převeden na konformační změnu bílkovinné membránové struktury. \n\nPro výzkum MSC se tradičně využívá technika patch-clamp. Ta umožňuje zjistit velikost elektrického proudu, který generuje tok iontů procházejících iontovým kanálem. Na základě velikosti tohoto proudu byly u bakterií určeny tři typy MSC - MscL (\"Large-Conductance Mechanosensitive Channels\"), MscS (\"Small-Conductance MSC\") a MscM (\"Mini-Conductance MSC\"). Čtvrtým typem jsou kanály MscK, které jsou specifické pro ionty draslíku. Nejlépe probádanou je struktura kanálu MscL. Tento kanál, vyskytující se výhradně u prokaryot, je pentamer, kde se každá podjednotka skládá ze dvou transmembránových domén. Změna vnějšího napětí se projeví otevřením póru o průměru 3 nm, kterým mohou procházet anionty a kationty. Otevření už jediného (z přibližně tisíce kanálů nacházejících se v celé membráně) vede k zaznamenatelné změně ve vnitřním prostředí buňky. Samovolnému otevření kanálu brání vysoká hodnota aktivační energie (přibližně 125 kJ/mol), nutná pro změnu jeho konformace. \n\nEukaryotní MSC se dělí do dvou skupin na základě iontové selektivity. První skupinou jsou kationtové kanály, mezi něž se řadí kanály Piezo, TRP a DEG/EnaC. Druhý typ je charakteristický svou specifitou pro draslíkové kationty a dvěma pórovými doménami - sem patří například kanály TREK a TRAAK. MSC se u eukaryot nachází především v membránách neuronů, ale také v orgánech, které při vykonávání své funkce musí měnit objem, jako jsou plíce, močový měchýř nebo srdce. Výše zmíněný kanál TRPA1 z vláskových buněk vnitřního ucha patří do rodiny kanálů TRP.\n\nBuňky využívají MSC k rozličným účelům. Kromě již zmíněné osmoregulace u prokaryot a sluchu obratlovců slouží také jako receptory dotyku, mechanosenzory v srdečním svalu, a dokonce i jako čidla tepla a chladu v senzorických neuronech kůže. Abnormální funkce MSC je spojena s některými typy srdečních arytmií a kardiomyopatií u pacientů se svalovou dystrofií, hypertenzí a polycystickou chorobou ledvin. Díky své lokalizaci na membráně neuronů v centrální nervové soustavě jsou také ideálním cílem celkových anestetik. MSC z rodiny Piezo byly nalezeny na membránách receptorů bolesti, a existuje tedy potenciálně zajímavá možnost jejich ovlivnění pomocí nových typů analgetik. \n"}
{"id": "970903", "url": "https://cs.wikipedia.org/wiki?curid=970903", "title": "Žampach (hora)", "text": "Žampach (hora)\n\nŽampach (německy \"Schlossberg\") je kopec nad obcí Žampach, asi 6 km jihozápadně od města Žamberk. Na jeho vrcholku se nachází stejnojmenná hradní zřícenina.\n\nŽampach má nadmořskou výšku 546 metrů. Geomorfologicky spadá do Orlické oblasti, celku Podorlická pahorkatina, podcelku Žamberská pahorkatina, okrsku Dobroučská pahorkatina a podokrsku Žampašská vrchovina.\n"}
{"id": "970906", "url": "https://cs.wikipedia.org/wiki?curid=970906", "title": "Émile Louis Ragonot", "text": "Émile Louis Ragonot\n\nÉmile Louis Ragonot (12. října 1843, Paříž, Francie − 13. října 1895, Paříž) byl francouzský entomolog, který se zabýval převážně skupinou malých motýlů (microlepidoptera). V roce 1885 byl prezidentem \"Société entomologique de France\". Během svého života napsal asi 145 prací a článků, které pojednávaly převážně o problematice malých motýlů.\n\nPojmenoval 301 nových rodů z řádu motýlů, hlavně z čeledi zavíječovití (\"Pyralidae\").\n\nJeho sbírka hmyzu (microlepidoptera z celého světa) se asi od roku 1897 nachází v Museum national d'histoire naturelle v Paříži.\n\n\n\n"}
{"id": "970907", "url": "https://cs.wikipedia.org/wiki?curid=970907", "title": "Eutektoid", "text": "Eutektoid\n\nEutektoid je homogenní směs sestávající minimálně ze dvou složek v tuhé fázi, která vznikne ochlazením soustavy pod určitou teplotu bez změny skupenství, čímž se liší od eutektika, kde při vzniku nastává přechod z kapalné do pevné fáze. Příkladem eutektoidu je perlit (směs feritu a cementitu v soustavě železo-uhlík), který vzniká z austenitu při teplotě 727 °C při koncentraci uhlíku mezi 0,02 % a 6,68 %.\n"}
{"id": "970908", "url": "https://cs.wikipedia.org/wiki?curid=970908", "title": "Železárny Podbrezová", "text": "Železárny Podbrezová\n\nŽeleziarne Podbrezová a. s. (ŽP) je slovenská společnost sídlící v Podbrezové. Strategie podnikatelské činnosti je zaměřena na tři pilíře: hutnictví, těžké strojírenství a cestovní ruch. Společnost patří mezi nejstarší hutní podniky středoevropského prostoru.\n\nNa horním toku Hronu se již v 16. století začaly zpracovávat barevné kovy. V 18. století byl vybudován \"Hrončianský komplex\", \"nejvýznamnější středisko na výrobu železa v celém Uhersku\". V roce 1840 bylo rozhodnuto o založení společnosti pro výrobu kolejnic pro potřeby Rakouské monarchie. O 15 let později bylo vyrobeno prvních 2374 tun kolejnic. Kvalita kolejnicové výroby byla o tři roky později oceněna na výstavě v Paříži.\n\nPočátkem 20. století vznikla výroba svařovaných trubek, byla postavena plechová válcovna a v 1930 i válcovna trub. V roce 1940 byla společnost odprodána firmě Reichswerke AG für Waffen Maschinenbau Hermann Göring Berlin.\n\nV roce 1968 začala výstavba nového závodu. V roce 1992 se firma přetransformovala ze státního podniku na akciovou společnost. Založena byla 21. dubna 1992, přičemž vznikla k 1. květnu toho roku.\n\nMateřská společnost Železárny Podbrezová se zabývá výrobou oceli, ocelových bezešvých trubek, přesných trubek a hutní druhovýroby (navařovacích oblouků a redukcí, dělených trubek a trubkových ohyby). Společnost je od roku 2000 certifikovaným dodavatelem pro automobilový průmysl. Skoro třetina výroby jde směřuje do strojů a jejich částí, 22% do stavební a montážní činnosti, 18% do jaderné a klasické energetiky a tepláren, po dvou procentech do výroby automobilových komponentů a do ocelových konstrukcí. Zbytek dodávek je nezařazených. V roce 2009 se \"marketingovou krizí odběratelů snížil objem objednávek o 45%\", společnost tak poprvé od revitalizace v letech 1993 až 1994 dosáhla negativní hospodářský výsledek.\n\nDceřiná společnost Žďas a.s. sídlící v Žďáru nad Sázavou podniká v oblasti těžkého strojírenství a hutnictví. Vyrábí stroje, tváření, slitiny, ingoty a jiné produkty. Společnost vykázala zisk 3,084 mil. € (2009). Přes ŽĎAS vlastní Železárny Podbrezová společnost TS Plzeň, a tato se specializuje na hydraulické lisy, vulkanické lisy a válcovny. Dosáhla zisku 20,865 mil. € (2009).\n\nŽelezárny Podbrezová od roku 2008 také vlastní španělskou společnosti TRANSMESA a TAP zabývající se výrobou a prodejem trubek. V roce 2009 dosáhly celkový obrat 14,509 mil. €. V roce 2009 společnost exportovala 92% ze své produkce v celkové hodnotě 119 050 000 €.\n\nSvé obchodní zastoupení mají Železárny Podbrezová ve více zemích Evropy. Pipex International AG sídlí ve švýcarském Nidau, Pipex Italia SpA sídlí v italské Arone, zásobuje italské, španělské, řecké a íránské trhy. Slovrur Sp. z o.o. má sídlo v Stalowej Woli v Polsku. Prodává hlavně na polské a pobaltské trhy. V těchto společnostech mají ŽP majoritní podíl.\n\nBěhem finanční krize musela mateřská společnost ŽP propustit 726 zaměstnanců, v roce 2009 bylo zaměstnáno v průměru 3023 zaměstnanců. Průměrný výdělek v tom roce byl 690 €, v dělnických zaměstnáních 607 €. V dceřiných a přidružených společnostech na Slovensku pracovalo 736 zaměstnanců, v Čechách 2697 a dalších zemích 202 zaměstnanců. Dalších 68 pracovalo v soukromých školách společnosti. Dle vlastní výroční zprávy Železárny Podbrezová zůstaly i při krizi a snížené zaměstnanosti \"nejdůležitějším zaměstnavatelem a garantem sociálních jistot v okrese Brezno.\n\nŽelezárny Podbrezová jsou majiteli dvou soukromých škol: Soukromá střední odborná škola hutnická a Gymnázium ŽP. Tyto střední školy se starají přípravu budoucích zaměstnanců: hutníků, elektrikářů a dalších zaměstnanců. V roce 2009 bylo po absolvování studia přijato do zaměstnání 36 absolventů. Další pokračovali v nástavbovém studiu.\n\nVýzkumně-vývojové centrum ŽP VVC s.r.o. má za úkol výzkum pro celou ŽP Group. Věnuje se materiálové, hutnické, metalurgické, měřící, analytické a jiné výzkumně-vývojové činnosti.\n\nSpolečnost Tále a.s. je významný subjekt v oblasti cestovního ruchu.\nZabývá se nabídkou v oblasti golfu, zimních sportů, ubytování, stravování, kongresů a jiných činností.\n\nŽelezárny Podbrezová vlastní 98,27% této společnosti.\nŽP vlastní i 99,80% akcií ŽP Sport-u. Tato společnost je vlastníkem fotbalového klubu FO ŽP ŠPORT Podbrezová. Kromě profesionálního se věnuje i neprofesionálnímu sportu a sportovní činnosti zaměstnanců skupiny ŽP. Během roku 2010 měla probíhat restrikce výdajů a rušení některých oddílů.\nPřes společnost ŽP Bytost s.r.o. spravují ŽP nájemní byty. Podnikové noviny čtrnáctideník Podbrezovan vydávané od roku 1930 s přestávkou 64 let jsou nejstarší podnikové noviny na Slovensku. Železárny Podbrezová pokrývají více než třetinu své spotřeby elektrické energie výrobou 61 870 MWh ve vlastních vodních elektrárnách a kogenerační jednotce.\n\n"}
{"id": "970911", "url": "https://cs.wikipedia.org/wiki?curid=970911", "title": "Čierny hrad", "text": "Čierny hrad\n\nČierny hrad je zaniklý hrad na Slovensku v pohoří Tribeč, nacházející se 13 km severně od Zlatých Moravců nad obcí Zlatno.\n\nHrad byl postaven s největší pravděpodobností na pravěkém hradišti ze starší doby bronzové. Nálezový materiál také dokládá osídlení lokality v 9. a 10. století Slovany. Šlo pravděpodobně o výšinné opevnění vybudované na ochranu před nájezdy Maďarů.\n\nPozdější středověký kamenný hrad byl podle archeologických výzkumů z let 2005, 2007 a 2009 vybudován někdy koncem 13. nebo začátkem 14. století. Stavba hradu hluboko v horách v tak odlehlé lokalitě bez významných cest pravděpodobně souvisela s rýžováním zlata v nedalekém Zlatnu. Strategická poloha hradu umožňovala vizuální kontakt s hrady Gýmeš a Hrušov, jakož i nedalekým Velčickým Hrádkem.\n\nHistorik Ján Lukačka předpokládá, že stavebníky hradu byli předkové Báše (Baas), který žil na přelomu 13. a 14. století. V roce 1341 se jeho synové Marek a Jan připomínají jako vlastníci Zlatna (Zalathnuk). Množství nálezové materiálu z 13. století však umožňuje na místě kamenného hradu předpokládat existenci staršího dřevěného hrádku již ve 13. století. Bášovi potomci pravděpodobně zemřeli bez potomků, neboť v roce 1386 daroval král Zlatno Blažejovi Forgáčovi. Ten však ještě týž rok umřel a jeho dědicové o Zlatno pravděpodobně rychle přišli, protože v roce 1396 se připomíná jako jeho vlastník Vavřinec z Veľkých Uherců. Na základě nálezového materiálu lze předpokládat zánik hradu na přelomu 14. a 15. století. Je však možné, že hrad byl dočasně kontrolován bratříky v polovině 15. století.\n\nZ roku 1516 pochází zatím jediná písemná zmínka o hradu. V listině žádají Forgáčové od krále právo rýžovat zlato na jejich panství Fekhetewar (Černý hrad). Ojedinělé nálezy z 16. století umožňují předpokládat, že hrad mohl být v této době dočasně obnoven.\n\nOd roku 2006 probíhají na hradě vedle archeologickém výzkumu i konzervační práce.\n\n"}
{"id": "970914", "url": "https://cs.wikipedia.org/wiki?curid=970914", "title": "Hazmburk (hora)", "text": "Hazmburk (hora)\n\nHazmburk (německy \"Hasenberg\") je čedičový vrch východně od obce Klapý, 3,5 km severozápadně od města Libochovice. Na jeho vrcholu se nachází stejnojmenná hradní zřícenina. Vrcholová část hory, na které zřícenina stojí, je chráněná jako přírodní památka Vrch Hazmburk. Vrch je krajinnou dominantou dolního Poohří. Je to nejvyšší vrchol Hazmburské tabule.\n\nVrch se nachází v České křídové pánvi, v oblasti Středočeská tabule. Jedná se o neovulkanický útvar na křídovém podloží, vytvořený vypreparováním žíly nefelinického bazanitu (druh čediče) z křídového nadloží, které je tvořeno slínovci. Díky tomu, že původně šlo o žílu, razící si cestu vzhůru puklinami v nadloží, je zde význačná vertikální sloupcová odlučnost čediče, což souviselo se směrem tečení lávy či magmatu a se způsobem tuhnutí.\n\nPůdní pokryv tvoří pararendziny a kambizemě. Část svahů je tvořena odkrytými čedičovými výchozy a sutí. Na jižních svazích vrchu se v minulosti prováděla těžba kamene a pod vrcholem jsou tzv. mrazové sruby (útvary vytvořené mrazovým zvětráváním).\n\nNa přelomu 19. a 20. století zde docházelo k půdním sesuvům, tímto způsobem bylo zničeno několik budov z původní vesničky Klapý. Nyní se zde nachází tři oblasti potenciální sesuvů a jeden sesuv aktivní v severní části kopce.\n\nVrchol volné sutě a místy i svahy jsou bezlesé až křovinaté. Na jihu jsou svahy stepního rázu, jinde na svazích a při úpatí je zalesněno smíšenými porosty smrku, dubu, akátu.\nPři úpatí jsou sady a pole. Je to významná lokalita termofilního hmyzu (přástevník kostivalový, saranče).\n\nGeomorfologicky vrch náleží do celku Dolnooharská tabule, podcelku Hazmburská tabule, okrsku Klapská tabule, podokrsku Slatinská tabule, jehož je Hazmburk samostatnou geomorfologickou částí.\n\nNa Hazmburk se lze dostat hned ze tří stran :\n\nZe Slatiny je cesta asi nejkratší. Nad obcí Klapý se nachází placené parkoviště, od kterého pak vede nejdelší, ale nejpohodlnější cesta. Z hradu je velmi dobrý výhled na celé Libochovicko respektive na celé dolní Polabí i Poohří jakož i na panorama Českého středohoří.\n"}
{"id": "970915", "url": "https://cs.wikipedia.org/wiki?curid=970915", "title": "Čeklís (hrad)", "text": "Čeklís (hrad)\n\nČeklís je zřícenina hradu na okraji obce Bernolákovo v sousedství římskokatolického kostela. Hrad zanikl pravděpodobně v šestnáctém století. Počátkem dvacátého století byla na místě zříceniny hradu vybudována vodárna ve tvaru hradní věže. V současnosti se vodárna rozpadá.\n\n\n"}
{"id": "970916", "url": "https://cs.wikipedia.org/wiki?curid=970916", "title": "Povstání knížete z Ning", "text": "Povstání knížete z Ning\n\nPovstání knížete z Ning () je označení pro vzpouru Ču Čchen-chaoa, knížete z Ning, proti vládě mingského císaře Čeng-te. Povstání s centrem v Nan-čchangu, hlavním městě jihočínské provincie Ťiang-si, začalo 10. července a zhroutilo se 20. srpna 1519, kdy kníže z Ning padl do zajetí vládní armády vedené velkým koordinátorem \"sün-fu\" jižního Ťiang-si Wang Jang-mingem.\n\nAmbiciózní Ču Čchen-chao toužil po získání moci, snažil se ovládnout domovskou provincii Ťiang-si, pomocí příznivců u dvora nabízel svého syna bezdětnému císaři Čeng-temu jako korunního prince. V létě 1519 agenti knížete z Ning už nebyli schopni jeho nezákonnosti skrývat před císařem a kníže se z obavy před zatčením otevřeně vzbouřil. Plánoval shromáždění armády a tři dny po začátku povstání vytáhnout na Nanking, vedlejší hlavní město říše Ming, dosáhnout jej o pět dní později a oficiálně nastoupit na trůn. \n\nPlán vzbouřenců selhal. Wang Jang-ming, velký koordinátor \"sün-fu\" a tedy nejvýše postavený úředník v provincii, na počátku vzboury rebelům šťastně unikl a z Ťi-anu na jihu Ťiang-si organizoval odpor, shromažďoval armádu a snažil se znejistit povstalce podsouváním falešných zpráv. Kníže kvůli obavám vzbuzeným Wang Jang-mingovou psychologickou válkou oddaloval zahájení pochodu na Nanking a z Nan-čchangu vyrazil na sever až 27. července. Wang Jang-ming zatím shromáždil oddíly prefektů a okresních správců z velké části Ťiang-si, vytáhl na Nan-čchang a 14. srpna ho snadno obsadil. Navrátivší se armádu rebelů Wang Jang-mingovo vojsko rozdrtilo ve třídenní bitvě na jezeře Pcho-jang severně od Nan-čchangu, kníže v bitvě padl do zajetí.\n\nNa zprávu o povstání císař Čeng-te reagoval cestou z Pekingu na jih v doprovodu armády. Do Nankingu dorazil až v lednu 1520. Z Nankingu zorganizoval vyšetřování vzpoury, které se táhlo do konce roku 1520 a skončilo popravami nejdůležitějších účastníků povstání i jejich příznivců u dvora; knížeti bylo dovoleno spáchat sebevraždu. Už v září 1520 se císař vydal zpět do Pekingu, během cesty zpět na sever onemocněl a po několika měsících na jaře 1521 zemřel.\n\nČu Čchen-chao, kníže z Ning, byl členem jedné z vedlejších větví dynastie Ming. Sídlil v Nan-čchangu, hlavním městě jihočínské provincie Ťiang-si. Veden ambicemi a touhou po velikosti se snažil o získání moci a vlivu. Za tímto účelem zprvu uplácel Liou Ťina (v letech 1507–1510 fakticky řídícího pekingskou vládu), po Liouově pádu byli jeho hlavními přímluvci ve vládě říše Ming císařův oblíbený hudebník Cang Sien, ministr vojenství Lu Wan a velitel gardy „ve vyšívaných uniformách“ Čchien Ning. Jejich prostřednictvím získal povolení ke zřízení osobní gardy a pravomoc nad místními vojenskými posádkami a členy císařského rodu.\n\nBudoval si vlastní ozbrojenou moc z místních „silných mužů“ (pro úřady banditů). Místní úředníci si stěžovali na chování knížete – zabírání půdy, vymáhání daní, zastrašování úředníků, přisvojování si panovnických výsad (jako označování svého sídla za císařský palác a sebe za vládce). Zejména po roce 1514 vzrostl počet stížností na chování knížete jak od místních úředníků, tak od kontrolních úřadů v Nankingu, vedlejším hlavním městě. Přestože jinak byla knížata přísně trestána i za malichernosti, jeho chování bylo přehlíženo. Zastrašil místní úřady, kdo se mu otevřeně postavil, byl zabit, případně jeho pekingskými spojenci obviněn ze zločinů a odstraněn. \n\nMezi příslušníky místní džentry podporující knížete byli nejdůležitějšími Li Š’-š’ () a Liou Jang-čeng. Li Š’-š’ byl úředníkem na odpočinku, který na vrcholu kariéry vedl kontrolní úřad. Byl i uznávaným znalcem válečnictví, stylizujícím se do role slavných válečníků Ťiang C’-jaa, Ču-ke Lianga a Kchung Minga, navíc se spříznil s knížetem skrze sňatek jejich dětí. Liou Jang-čeng sice neuspěl u úřednických zkoušek, ale byl vážen pro své literární schopnosti a znalost vojenství.\n\nKníže z Ning zkoušel nenásilnou cestu získání moci: císař Čeng-te byl bezdětný a tak kníže na jaře 1516 uplatil Čchien Ninga a další, aby povolali jeho nejstaršího syna do Pekingu jako kandidáta na korunního prince. Iniciativa neměla úspěch.\n\nPoté se orientoval na ozbrojené povstání. Jeho lidé najímali uprchlíky, zloděje a bandity z širokého okolí a usazovali je v horách u Nan-čchangu. Ozbrojené skupiny v jeho službách plenily venkov, což mu přinášelo dodatečné příjmy. Prostředky získával i zabíráním jezer a dalšího veřejného majetku, zneužíváním lokální dominance v obchodu solí a pepřem, prodejem státní rýže. Velké sumy takto získaných peněz poslal domorodým náčelníkům v horách jižního Ťiang-si a jihozápadního Fu-ťienu a také v Kuang-si, aby získal jejich vojsko, obávané „vlčí smečky“. Shromažďoval materiál pro výrobu zbraní, zbroje a vojenských potřeb.\n\nJeho ozbrojenci byla roku 1518 napadena dokonce i domácnost bývalého velkého sekretáře Fej Chunga, nyní žijícího na východě Ťiang-si. Po Fejově stížnosti vláda vyslala do Nan-čchangu Sun Sueje, kterého jmenovala velkým koordinátorem \"sün-fu\" (vojenským guvernérem nadřízeným místním úřadům) s úkolem potlačit násilnosti. Sun Suej téhož roku zajal skupinu banditů a uvěznil je v Nan-čchangu. Kníže z obavy z jejich výpovědí přikázal svým vojákům vtrhnout do města a vysvobodit vězně. Ke všemu ještě region postihly povodně; úřady pak ztrácely kontrolu nad venkovem. Na jaře 1519 už Sun Suej psal sedmou zprávu o zradě a rebelii knížete. Bez odezvy; jeho zprávy totiž zadrželi agenti knížete. Zatím se kníže zdržoval otevřeného povstání v naději, že se záležitost s korunním princem obrátí v jeho prospěch.\n\nCísař Čeng-te si problém s knížetem začal uvědomovat až v létě 1519. V letech 1517–1519, když císař cestoval po severním pohraničí, Čchien Ning, zůstávající v Pekingu a spolupracující s knížetem od roku 1513, mohl před panovníkem zastírat problém. Ale po císařově návratu do Pekingu na jaře 1519 císařův oblíbenec a generál pekingské posádky Ťiang Pin a jeho spojenci pochopili nebezpečnost situace. Vznikla aliance Ťiang Pina, velkého sekretáře Jang Tching-chea a vysoce postavených eunuchů Čang Junga a Čang Čunga, která obrátila císaře proti knížeti, Čchien Ningovi a Cang Sienovi.\n\nCísař zahájil debatu s velkými sekretáři o knížeti. Jang Tching-che, ve snaze vyhnout se otevřenému konfliktu, navrhl vyslat ke knížeti komisi vysokých úředníků, která mu doporučí změnit chování na řádné s tím, že dosavadní přestupky císař milostivě přejde. Knížecí agenti však poslali do Nan-čchangu (mylnou) poplašnou zprávu o chystaném zatčení knížete.\n\nKnížete zpráva zastihla na banketu pořádaném u příležitosti jeho narozenin; přerušil ho a po poradě s důvěrníky se rozhodl otevřeně se vzbouřit. Na druhý den ráno, 10. července 1419, se nančchangští hodnostáři, kteří přišli vzdát knížeti čest, ocitli v moci jeho ozbrojenců. Oznámil jim, že Čeng-te je podvrženec nepocházející z císařského rodu a císařovna vdova přikázala zbavit ho trůnu. Koordinátor Sun Suej a kontrolní komisař Sü Ta požadovali ukázat císařovnin dekret; když se jim ho nedostalo, prohlásili knížete za zrádce – a byli popraveni. Ostatní se podřídili, nicméně prakticky všichni vysocí úředníci byli uvězněni.\nKníže zahájil shromažďování armády s tím, že za tři dny vyrazí na Nanking. Povolal bandity z hor, zmobilizoval vojsko a poslal na sever po řece předvoj osmi tisíce mužů na 200 lodích. Předvoj obsadil dvě sídla prefektur: Nan-kchang (po dvou dnech) a Ťiou-ťiang (po dalších dvou dnech). Úředníci vždy utekli, města byla vyloupena, načež povstalci se střídavými úspěchy útočili na okresní města obou prefektur.\n\nMobilizace knížecích vojsk probíhala také se střídavými úspěchy, vojenští rolníci se do služby nehrnuli a někteří okresní přednostové emisary knížete zabili. Nicméně během dvou dnů kníže dokázal v Nan-čchangu shromáždit kromě 8 tisíc mužů své osobní gardy a dvou nančchangských pluků také cca 25 tisíc ozbrojenců složených z banditů a zmobilizovaných obyvatel Nan-čchangu, plus 2 tisíce muzikantů a tuláků vedených hudebníkem Čchin Žungem a další menší skupiny. Kníže vytiskl tisícovku exemplářů provolání k lidu osvětlující důvody povstání. Přízeň lidu se snažil získat i osvobozením od roboty a daní.\n\nKníže původně plánoval vyrazit tři dny po začátku povstání, dosáhnout Nanking o pět dní později a pak oficiálně nastoupit na trůn. Plán však nedodržel. Zahájení pochodu oddaloval kvůli obavám vzbuzeným Wang Jang-mingovou psychologickou válkou.\n\nWang Jang-ming byl v té době velký koordinátor \"sün-fu\" s titulem náměstka vedoucího kontrolního úřadu, se sídlem v prefektuře Kan-čou na jihu Ťiang-si. Mezi místními úředníky měl vysokou autoritu plynoucí z jeho předešlých vojenských úspěchů. Zatčení na oslavě narozenin knížete unikl jen náhodou, neočekávaně se totiž zdržel na cestě do Nan-čchangu. O vzpouře se dozvěděl druhý den jejího trvání, když se nalézal ve Feng-čchengu, 120 \"li\" (asi 60 km) jižně Nan-čchangu. V tu chvíli byl nejvýše postaveným úředníkem v provincii, kníže z Ning proto do Feng-čchengu vyslal tisíc mužů, aby ho chytili.\nWang Jang-ming neprodleně z Feng-čchengu ustoupil na jih do sídla prefektury Ťi-an. Zdejší prefekt Wu Wen-ting zaujal pozici prvního Wangova zástupce. Ve snaze o získání lidové podpory Wang vytiskl přes 1000 letáků, dřevěných destiček a vlajek sdělujících lidu, že jeho štěstí nebo pohromy závisí na postoji k rebelům; vyzýval lid k zachování klidu, poslušnosti vůči místním vůdcům, podpoře loajalistů a statečné muže ke vstupu do vládního vojska. Wang zatím neměl armádu, proto se rozhodl povstalce zdržovat a mást, aby nankingské úřady a vláda získaly čas na přípravu obrany a protiakci. Věřil, že knížete, nezkušeného ve válčení, může přelstít. A tak zfalšoval dopis, z něhož plynulo, že vláda už před měsícem a půl přikázala veliteli vojsk jižních provincií Kuang-si a Kuang-tung vytáhnout na Nan-čchang a že jeho oddíly se blíží.\n\nZnejistělý kníže místo toho, aby podle plánu vyrazil v čele své armády, zůstával z opatrnosti v Nan-čchangu. Postupně zde nashromáždil 20 tisíc kvalitních vojáků a přes 10 tisíc banditů, což s různými odvedenci dávalo celkem 60–70 tisíc mužů, kteří zatím plenili okolní okresy: Lin-ťiang, Sin-kan, Feng-čcheng a Feng-sin. Zatím předvoj povstalců postupoval po proudu řeky Jang-c’-ťiang a 23. července začal obléhání An-čchingu, sídla prefektury cca 270 km od Nankingu. V An-čchingu se však povstalcům postavili prefekt Čang Wen-ťin a regionální vojenský komisař Cchuej Wen. Měli sice jen málo vojáků, ale zmobilizovali obyvatelstvo a s jeho pomocí dovedně bránili město. V Nankingu zatím Čchiao Jü (1457–1524, nankingský ministr vojenství) organizoval obranu města; mimo jiné nechal popravit 300 údajných agentů povstalců. \n\nVáhání knížete muselo podle Wanga podlomit morálku jeho lidí, chtivých boje, postupu a odměn. K zmatení vůdců povstalců proto ještě podvrhl zprávu ministerstva války o mobilizaci 240 000 vojáků přicházejících do Ťiang-su ze všech stran a následovaných ještě početnějšími oddíly, a podsunul ji knížeti (resp. umožnil knížecím špehům zajetí posla nesoucího zprávu). Do oblastí, do kterých podle podvržených dokumentů měla přicházet vládní vojska, poslal skupiny předstírající, že jsou předvojem těchto sil. Podvrhl též svou korespondenci s nejbližšími důvěrníky kníže, Li Š’-š’em a Liou Jang-čengem, z níž plynulo, že ve skutečnosti dotyční chtějí knížete zradit. Když pak oba radili konečně už vytáhnout na Nanking, kníže je podezříval z dohody s Wang Jang-mingem.\n\nKníže vyrazil na Nanking až 27. července. Vyplul s více než 60 000 vojáky rozdělenými do pěti sborů, v Nan-čchangu ponechal asi 10 tisíc vojáků. Dne 3. srpna jeho armáda připlula ke stále nedobytému An-čchingu. Li Š’-š’ radil pokračovat do Nankingu, ale kníže chtěl nejdříve dobýt město. Pokus o útok na něj však selhal a přinesl jen velké ztráty. Kníže zuřil, s tím, že jak chtějí jeho důstojníci uspět u velkého Nankingu, když je zastaví malé prefekturní město.\n\nMezitím Wang Jang-ming 9. srpna shromáždil vlastní armádu severně od Lin-ťiangu (na půl cestě mezi Ťi-anem a Nan-čchangem). Měl přes 33 tisíc vojáků, což bylo dost k útoku na Nan-čchang. Město bylo slabě bráněné, protože většina povstaleckých sil odtáhla s knížetem. Dva dny před hlavním útokem Wangův předvoj v noci zaútočil na oddíl rebelů tábořící za městskými hradbami (strážící pohřebiště) a rozehnal je. Uprchlíci podlomili morálku ve městě. Současně Wangovi agenti ve městě agitovali za složení zbraní v nastávajícím boji a tak ho 14. srpna Wang Jang-ming snadno obsadil.\n\nZprávy o nebezpečí hrozícím Nan-čchangu z jihu od Wang Jang-minga dostihly knížete z Ning v An-čchingu 9. srpna. Opět proti radám svých důvěrníků, se kníže rozhodl s hlavními silami vrátit na jih. K uvítání vracející se knížecí armády Wang vybral 20 tisíc vojáků a rozmístil je podél jezera Pcho-jang. \n\nBitva s také dvacetisícovým předvojem knížecí armády začala 18. srpna cca 20 \"li\" (10 km) od Nan-čchangu. Wangova vojska útoky odrazila. Druhý den se do boje zapojily hlavní síly obou armád. Pod tlakem rebelů začali někteří Wangovi důstojníci navrhovat ústup, Wang však rozkázal popravit každého velitele, jehož oddíl ustoupí. Pak všichni bojovali na místě. V boji zahynuly tisíce vojáků. I v bitvě Wang využíval psychologii: první den vytiskl na 100 000 dřevěných destiček s proklamací určenou rebelům, že kdo se otočí zpátky na sever a odpluje dolů po řece Kan-ťiang, zachová si život. Což mnozí provedli. Druhý den podlamovala bojový duch rebelů zpráva na destičkách, že kníže padl do zajetí a je zbytečné dále bojovat.\n\nTřetí den Wangova armáda zaútočila ráno, když kníže káral své důstojníky, a povstalce naprosto zaskočila. Na zakotvené povstalecké loďstvo, seskupené na noc do čtverce, nejdříve zaútočily zápalné lodě. Z nich poryvy větru rychle šířily oheň na další a další knížecí lodě, načež následoval útok Wangových hlavních sil z různých směrů. Kníže, s mnoha vůdci povstání, na útěku padl do zajetí a jeho armáda byla rozdrcena. Podle Wang Jang-mingova odhadu bylo tento den na 3000 rebelů zabito nebo zajato a na 30 000 se utopilo. V závěru bitvy se vrhly do vody a utopily i manželky a konkubíny knížete. Zbytky povstalecké armády vládní vojáci stíhali a ničili ještě dva následující dny.\n\nZpráva o povstání přišla do Pekingu 7. srpna. Císař Čeng-te v něm viděl nezpochybnitelný důvod pro cestu na jih a rozhodl se osobně vést armádu k jeho potlačení. Odjel z Pekingu 15. září 1519. O den později k císaři dorazila Wang Jang-mingova zpráva o porážce a zajetí knížete, doprovázená žádostí o návrat císaře do Pekingu motivovanou obavou ze stále nebezpečných vrahů rozmístěných knížetem podél trasy na jih. Císař nedbal a pokračoval v cestě. Do Nankingu dorazil v lednu 1520.\n\nPo příjezdu do Nankingu císař vyslal armádu ze severu pod Ťiang Pinem a eunuchem Čang Čungem do Ťiang-si. Ťiang Pin a Čang Čung chtěli upřít Wang Jang-mingovi vítězství a zorganizovat předstíranou bitvu, ve které by knížete „jako“ zajal císař. Wang Jang-ming však odmítl zajatce vydat, neboť podezříval okolí císaře ze spolupráce s knížetem, a na radu bývalého velkého sekretáře Jang I-čchinga ho v Chang-čou předal eunuchu Čang Jungovi, pověřenému řízením vojenských záležitostí tamního regionu. Čang Jung se u císaře také přimluvil za Wang Jang-minga pomluveného Ťiang Pinem a jeho společníky.\n\nCísařská armáda mezitím v Ťiang-si likvidovala spojence knížete. Wang Jang-ming, v listopadu 1519 poslaný tam zpět ve funkci velkého koordinátora pro Ťiang-si, se obával, že násilí spojené s pobytem vojsk opět provincii rozbouří a vyvolá ještě horší nepokoje. Proto se snažil škody způsobené přítomností vojáků omezit na minimum, za což si vysloužil všeobecný respekt a poslušnost vojáků.\n\nProběhlo rozsáhlé vyšetřování okolností spiknutí, vedené Čang Jungem, čistky však nebyly tak široké, jak mohly být. Wang Jang-ming totiž po dobytí Nan-čchangu spálil většinu dokladů o společenských stycích knížete s regionálními i dvorskými hodnostáři, takže se zachovaly pouze doklady k hlavním účastníkům knížecích intrik. Cang Sien, Čchien Ning (v prosinci 1519), Lu Wan (v prosinci 1520) a další obvinění ze spolupráce s rebelským knížetem byli zatčeni a uvězněni nebo jinak potrestáni. Císaře rozhněvalo zvláště zrádné chování jemu blízkých Čchien Ninga a Lu Wana. Hlavní viníky rebelie odsoudil k trestu smrti, knížeti však dovolil spáchat sebevraždu.\n\nCesta na jih se ukázala být osudnou i pro císaře Čeng-teho. Zůstal v Nankingu do 23. září 1520, poté se vrátil na sever. Na zpáteční cestě spadl do vody, vážně onemocněl a v dubnu 1521 zemřel bez určeného následníka.\n\n\n \n"}
{"id": "970919", "url": "https://cs.wikipedia.org/wiki?curid=970919", "title": "Brick (elektronika)", "text": "Brick (elektronika)\n\nBrick („cihla“) je označení pro spotřební elektroniku (např. smartphone, herní konzole, router, tablet), které není dále funkční vlivem svého špatného nastavení, poškozenému firmware nebo hardwarovému problému. Slovo je často používáno jako sloveso (), kdy mluvčí sděluje, že provedl nějakou operaci, kterou zařízení trvale (nevratně) poškodil (u mobilního telefonu například nahráním nevhodného firmware).\n\nTypy bricku:\n\n"}
{"id": "970920", "url": "https://cs.wikipedia.org/wiki?curid=970920", "title": "Čjinský stát", "text": "Čjinský stát\n\nČjinský stát (Barmsky: ချင်းပြည်နယ်) je administrativní část Myanmaru v jeho západní části. Sousedí na jihu s další administrativní částí Myanmaru - Arakanským státem, na západě s Indií a Bangladéšem, na východě s oblastmi Sakain a Makwei. Čjinové tvoří většinu z půlmilionové populace státu. Hlavním městem je Haka (Hakha). Hornatý a řídce osídlený stát patří nejméně rozvinutým částem země.\n"}
{"id": "970922", "url": "https://cs.wikipedia.org/wiki?curid=970922", "title": "Smrt autora", "text": "Smrt autora\n\nSmrt autora (francouzsky ) je koncept Rolanda Barthese, který zveřejnil poprvé ve stejnojmenné eseji uveřejněné v časopise \"Aspen\". Svým článkem přispěl k zaměření teoretiků na osobu čtenáře textu a odmítnutí interpretace obsahu jako díla jediné a jedinečné osoby, jeho autora. Naopak uvádí, že čtenář je pro dílo důležitější než jeho autor.\n\nAutor je v Barthesově pojetí pouze prostředníkem, který zprostředkovává nějaký příběh, stává se zapisovatelem (skriptorem). To znamená, že autor příběh už nevytváří, ale pouze jej zaznamenává. Běžné pojetí slova „autor“ jej považuje za moderní postavu, kterou vytvořila společnost. Z toho důvodu uvažuje současné zaměření literatury na jeho osobu za tyranské a nevidí důvod, proč by se literární věda měla zaměřovat na autorovu osobnost, jeho historii, záliby a neřesti.\n\nK destrukci autora přispěla lingvistika, která ukázala, že výpověď je v podstatě prázdný proces, který funguje bezvadně i bez toho, že by jej bylo nutné zaplnit osobou mluvčího. Autor podle ní není ničím víc než tím, kdo píše, protože lingvistka nezná pojem osoby, pracuje pouze se subjekty.\n\nNadále nemůžeme uvažovat o autorovi jako o předchůdci díla, původci myšlenky, která předcházela vzniku knihy. Naopak autor se rodí ve stejnou chvíli jako jeho text. Psaní už nemůže označovat operaci zaznamenání, konstatování a reprezentaci, ale stává se performativem, tedy slovesnou formou, ve kterém je jediným obsahem výpovědi akt, kterým se sama pronáší.\n\nOdmítnutím zaměření se na osobu autora se osvobodíme od vnucené interpretace, která nám nařizuje text chápat určitým způsobem a uzavírá pro nás další možnosti jeho výkladu. Naopak se dostaví uvědomění, že text je prázdným prostorem, ve kterém se setkávají různé typy kódů. Ty aktivuje každý jednotlivý čtenář, který se tak stává autorem textu a čtení je vlastně jeho vytváření. Právě čtenář je syntézou svých předchozích zkušeností, textů, které četl dříve. Čtenář je místem, kde se shromažďují psaní různých kultur, vzájemně vstupují do dialogu, parodie i rozepře. Do něj se zapisují všechny citace, z nichž je text vytvořen, stává se tak tím, kdo drží pohromadě všechny stopy, z nichž je psaný text vytvořen.\n\nMichel Foucault ve svém textu \"Co je to autor?\" taktéž hovoří o příbuznosti psaní a smrti. Tento vztah se podle něj projevuje ustupováním individuálního charakteru autora do pozadí. Píšící subjekt všemi překážkami, které klade mezi sebe a to, o čem píše, mate všechny znaky své zvláštní individuality. Znakem spisovatele je jen jedinečnost jeho nepřítomnosti – ve hře psaní musí dodržovat roli smrti. Psaní je podle něj svázáno s obětí života. Autor musí dobrovolně ustoupit do pozadí, protože jeho dílo je završením jeho existence. Dílo, které mělo za úkol přivodit nesmrtelnost, má v současnosti právo zabíjet svého autora.\n\nAutor je pro něj jen určitou funkcí, kterou můžeme v textu identifikovat. Tato funkce je klasifikační – umožňuje dávat dohromady texty jednoho autora, jiné vylučovat, určovat, co k sobě patří a jaké mají texty mezi sebou vtahy. Autor je tedy jen mýtem, představuje přechodnou kategorii, která je podmíněná dobou a našimi nároky, které během interpretace budeme klást na čtení textů.\n"}
{"id": "970923", "url": "https://cs.wikipedia.org/wiki?curid=970923", "title": "Vinenský hrad", "text": "Vinenský hrad\n\nVinenský hrad () je zřícenina gotického hradu ze třináctého u obce Vinné v okrese Michalovce. Postaven byl na sopečné kře na jižních výběžcích Vihorlatských vrchů. Zbořen byl na začátku 18. století.\n\nHrad byl postaven před rokem 1312, ze kterého pochází první písemná zmínka, podle které ho napadli a poškodili Omodejovci při povstání proti králi Karlu Robertovi. Hrad postavili pravděpodobně v druhé polovině 13. století na ochranu cesty, která vedla do Polska. Hrady v nedalekém Brekově a Jasenově měly podobnou funkci. Vinné patřilo šlechticům z Michalovců a tvořilo součást tamního panství. Během bojů uherského krále Matyáše a polského panovníka Kazimíra IV. v roce 1466 byl hrad těžce poškozen. Začátkem 16. století byl hrad opraven a opevněn. Ještě v témže století, v roce 1594, ho císařské vojsko při dobývání opět poškodilo. O něco později majitelé hradu, Sztárayové, objekt opravili, přestože už v polovině 17. století opustili nepohodlné sídlo a přestěhovali se do obce, kde si postavili zámeček. Začátkem 18. století při likvidování protihabsburského povstání dal císař hrad zbourat. Od té doby je zříceninou.\n\nPrvní stavební etapu hradu tvořila výstavba plášťového opevnění, ke kterému později přistavěli v interiéru, ale i exteriéru, další budovy. V první etapě byla postavena věž a pravděpodobně tříprostorový palác, ke kterému se přichází z nádvoří. V roce 1335 obsahoval hrad dvě věže, jeden palác, jednu starou bránu, kapli zasvěcenou svaté Markétě a dům. V popisu z roku 1449 uvádí podobné složení hradu, věž měla sklep a čtyři podlaží a byla zde i hladomorna a dva obytné domy. V poslední etapě hrad velmi nerozšířili, protože jim to nedovolil terén a tak se hradu posílilo opevnění.\n\nNepravidelný, téměř trojúhelníkový půdorys sledující terén vyznačují zachované části opevnění, které obklopovaly původní nádvoří. Vstup do areálu z východní strany chránila hranolová věž, dnes se prochází pod jejími zbytky. Obytné budovy přistavěny k východnímu opevnění mají částečně zachované renesanční klenby. Na gotické věži je kamenné kvádrování, otvory oken a dveří, jakož i části starých omítek. V paláci jsou stopy po krbech a nice, pod palácem jsou zaklenuté sklepní prostory. Ve venkovní zdi, ke kterému byly přistavěny i hospodářské budovy, je zachována výlevka. Hrad obklopovala soustava mohutných valů.\n\n\n"}
{"id": "970924", "url": "https://cs.wikipedia.org/wiki?curid=970924", "title": "Evolution Theory", "text": "Evolution Theory\n\nEvolution Theory je debutové studiové album britské dubstepové skupiny Modestep.\n"}
{"id": "970925", "url": "https://cs.wikipedia.org/wiki?curid=970925", "title": "Kenneth Cameron", "text": "Kenneth Cameron\n\nKeneth Donald Cameron (*29. listopadu 1949 v Clevelandu, stát Ohio, USA) je námořní letec a americký kosmonaut. Ve vesmíru byl třikrát.\n\nPo absolvování střední školy Rocky River High School ve městě Rocky River, Ohio nastoupil v roce 1967 k vysokoškolským studiím na Massachusetts Institute of Technology. Zakončil je zdárně v roce 1979.\n\nV roce 1984 byl přijat do NASA, po výcviku byl o rok později zařazen do oddílu astronautů. V něm zůstal do roku 1996. Pak odešel pracovat do soukromého sektoru, v roce 2003 se k NASA vrátil.\n\nJe ženatý, oženil se s Michele Renee, rozenou Fulfordovou. Používá přezdívku Ken.\n\nNa oběžnou dráhu se v raketoplánech dostal třikrát a strávil ve vesmíru 23 dní, 10 hodin a 11 minut. Byl 240. člověkem ve vesmíru.\n\n\n"}
{"id": "970928", "url": "https://cs.wikipedia.org/wiki?curid=970928", "title": "Pancéřová holka", "text": "Pancéřová holka\n\nPancéřová holka ( ) je akční sci-fi komedie natočena roku 1995 v Americe. Režisérkou je\nRachel Talalay, která režírovala dále filmy jako Vražedný computer, Freddyho smrt – Poslední noční můra a jako režisérka spolupracovala i na seriálech, například Odložené případy, Beze stopy či Lovci duchů. Film je natočený na motivy komiksové předlohy.\nHodnocení na ČSFD – 50%\n\nJe rok 2033 a po tom, co se Země srazí s kometou několik let neprší. Voda se stala vzácným nedostatkovým zbožím. Téměř všechnu zbylou vodu má pod kontrolou společnost Voda a Proud v čele s Keesleym.\n\nHlavní hrdinka žije v polorozpadlém domě, kde mají studnu a společnosti načerno odčerpávají vodu. Když na ně přijde Voda a Proud, téměř každého, kdo tam žil zavraždí – až na Rebeccu a malou holčičku Sam. Rebecca je donucena pracovat v dolech, podaří se jí však utéci spolu s mechaničkou Jet a pokouší se najít Trhače (Trhač je nepovedený vědecký experiment – kříženec člověka a klokana, bojkotují Vodu a Plyn). Trhači Rabecce a Jet zpočátku nevěří, když ale projdou zkouškou, spojí se spolu a proti společnosti rozpoutají válku.\n\nRebecca: „11 let nepršelo, teď se musí 20 lidí mačkat v jedný vaně, což není zas tak zlý.“\n\nRebecca: „Chcete mě řezat, mlátit, lízat mě, do toho, ale nemučte mě těma stupidníma básničkama, prosím.“\n\nRebecca: „Všichni zahoďte zbraně, nebo z ní sedřu všechen make-up! A to může trvat pěkně dlouho...“\n\nRebecca: „Nemáš se čeho bát, představ si to jako svojí první soulož. Zeptáš se: ‚Tatínku, víš, že je to správné?‘“\n"}
{"id": "970934", "url": "https://cs.wikipedia.org/wiki?curid=970934", "title": "Alois Ugarte (starší)", "text": "Alois Ugarte (starší)\n\nAlois hrabě Ugarte (15. prosince 1749 – 18. listopadu 1817 Štýrský Hradec) byl rakouský úředník a státník.\n\nPocházel z původem baskického rodu Ugartů usazeného na Moravě od 17. století. Narodil se jako mladší syn hraběte Jana Nepomuka Ugarteho, předsedy dolnorakouského zemského soudu a ředitele dvorského divadla ve Vídni, a jeho manželky hraběnky Marie Vilemíny Rabutin de Souches, od jejíž rodiny koupili Ugartové panství Jevišovice. Ze synů jeho staršího bratra Jana Nepomuka se Alois stal také nejvyšším českým a prvním rakouským kancléřem, Maxmilián spravoval rodinné statky a Clemens nastoupil vojenskou dráhu. Kromě bratra měl i dvě sestry - Marii Leopoldinu provdanou za hraběte Prokopa Klebelsberga a Marii Annu provdanou nejdříve za barona Jana Nepomuka Hausperského z Fanálu a poté za hraběte Jana Křtitele Mitrovského. Jeho synovcem tak byl i nejvyšší kancléř Antonín Bedřich Mitrovský.\n\nOd roku 1787 byl ženatý s hraběnkou Marií Josefou Černínovou, manželství však zůstalo bezdětné. Univerzálním dědicem svých statků ustanovil svého tehdy ještě nezletilého prasynovce Josefa.\n\nVystudoval tereziánskou rytířskou akademii a poté vstoupil do státních služeb. V roce 1769 se stal radou českého apelačního soudu, později byl viceprezidentem haličského gubernia. Na jeho počest byly volány německé kolonie v Galicii, Ugartsthal a Ugartsberg. V roce 1786 se stal dvorním radou. 14. srpna 1787 byl jmenován moravskoslezským gubernátorem a tím i moravským zemským hejtmanem. Stal se také prezidentem brněnského apelačního soudu. U příležitosti pražské korunovace Leopolda II. byl jmenován tajným radou. Po patnácti letech v úřadu ho při reorganizaci nejvyšší rakouské správy roku 1802 jmenoval František I. nejvyšším kancléřem. V letech 1805 a 1811 zastával při volbě olomouckého arcibiskupa funkci dvorského komisaře. V roce 1813 byl jako nejvyšší český a první rakouský kancléř jmenován státním a konferenčním ministrem pro vnitřní záležitosti, v letech 1813–1814 byl také krátce ministrem financí.\n\nJako protektor moravskoslezské hospodářské společnosti se zasloužil zejména o rozvoj chovu ovcí na svém statku Jevišovice, stejně jako na poručenských statcích Kravsko, Přímětice a Rosice. Na statku Kravska zavedl také chov tyrolského skotu.\n\nZa své služby během napoleonských válek obdržel roku 1807 velkokříž řádu svatého Štěpána. Získal také zlatý Občanský čestný kříž. Několik dní před smrtí byl také vyznamenán Řádem zlatého rouna. Byla po něm pojmenována osada Ugartov, dnes součást Králova Pole v Brně.\n\n\n"}
{"id": "970935", "url": "https://cs.wikipedia.org/wiki?curid=970935", "title": "Alois Ugarte", "text": "Alois Ugarte\n\nJméno Alois Ugarte nosily následující osoby:\n\n"}
{"id": "970937", "url": "https://cs.wikipedia.org/wiki?curid=970937", "title": "Zemplínský hrad", "text": "Zemplínský hrad\n\nZemplínský hrad je zaniklý hrad v Zemplíně, v okrese Trebišov. Leží na návrší nad obcí Zemplín. Tvoří ho v současnosti už jen zbytky základů středověkého hradu.\n\nNa rovině vytvořené řekou Bodrog stálo původně slovanské hradiště. Na místě tohoto opevnění byl později postaven hrad, který byl sídlem Zemplínské župy. Hrad je písemně doložen roku 1214. Význam hradu byl příčinou, že i obec, na jejímž území byl hrad postaven, odvodila název od hradu a byla povýšena na město v roce 1426.\n\nDo dnešních dnů se zachovaly pouze nepatrné zbytky, které splývají s okolním terénem a jsou zarostlé náletovou vegetací.\n"}
{"id": "970938", "url": "https://cs.wikipedia.org/wiki?curid=970938", "title": "Zemplín (župa)", "text": "Zemplín (župa)\n\nZemplínská župa ( a \"comitatus Zempliniensis\", a \"Sempliner Gespanschaft\", ) byl komitát, stolice a župa Uherska, po první světové válce i župa Maďarska.\n\nV současnosti je to na Slovensku i název neformálního a turistického regionu na Slovensku, odpovídajícího původní župě v rozsahu území Slovenska, často však včetně území Užské župy, o které byl Zemplín rozšířen v roce 1918. Více o současném regionu naleznete v článku Zemplín.\n\nZemplínská župa na severu sousedila s Polskem, později s Haličí - rakouskou provincií, dnes součástí Polska a Ukrajiny, dále s Abovskou stolicí (později Abovsko-turnianskou), Boršodskou, Sabolčskou, Šarišskou a Užskou župou.\n\nÚzemím protékají řeky Bodrog, Hornád, Laborec, Latorica, Ondava, Tisa, Topľa. Rozloha župy v roce 1910 byla 6269 km ².\n\nAdministrativním centrem Zemplína byl Zemplínský hrad. V 13. a první polovině 14. století i Blatný Potok. V 14. století se centrem stalo město Zemplín. V letech 1470–1490 zasedala sedrie v Sečovcích. Od roku 1748 bylo centrem stolice / župy Nové Město pod Šiatrom (\"Sátoraljaújhely\") v současném Maďarsku.\n\nBěhem středověku se na postu hlavního župana střídaly zejména příslušníci těchto rodů:\nZemplínský komitát vznikl jako jeden z prvních v Uhersku. Součástí Uherska (nikoli celé území) se možná stal kolem roku 1018 za panování krále Štěpána I. Severní hranice Uherska se posouvaly stále více na sever, dokud na konci 12. století se hranice mezi Polskem a Uherskem neustálila na hřebeni Karpat tak, jak ji známe dodnes. Vedle Zemplínského hradu byl významným centrem i Blatný Potok (Sárospatak), samotný komitát byl v 13. a 14. století známý jako \"Potocký komitát\" (\"comitatus de Potok\"). Na jihu Zemplínského komitátu existoval \"Serenčský komitát\", který splynul s Zemplínským komitátem nejpozději koncem 14. století, ale ještě koncem 16. století se jeho území rozlišovalo jako \"Dolnozemplínská stolice\".\n\nV 13. století se i Zemplínský komitát změnil na zemanskou (šlechtickou) stolici.\n\nBěhem tureckých výbojů ve střední Evropě se území Zemplína nikdy nestalo součástí Osmanské říše.\n\nV roce 1622 (Mikulovským mírem) se stolice stala součástí Sedmihradského knížectví, ale po smrti Gabriela Bethlena se opět vrátila Uhersku. Roce 1645 opět připadla Sedmihradsku (Linecký mírem), ale po smrti Juraje I. Rákociho se opět stala součástí Uherska.\n\nV roce 1918 (potvrzeno Trianonskou smlouvou roku 1920) se území Zemplína rozdělilo mezi Československo a Maďarsko. Zemplín se na Slovensku spojil se slovenskou částí Užské župy. Součástí Užské župy na Slovensku byl téměř celý okres Sobrance a východní polovina okresu Michalovce. V současnosti se tedy i toto území bývalé Užské župy pokládá za součást Zemplína a označuje se někdy jako mikororegion Sobrance.\n\nDo 15. století žili na území stolice převážně Slováci a Maďaři, později během valašské kolonizace k nim přibyli Rusíni, Lemkové a Huculi, obývající hlavně sever a severovýchod stolice. Maďaři obývali převážně jih stolice; i v současnosti tvoří na jihu Trebišovského okresu v některých oblastech většinu.\n\nZemplínská stolice se původně dělila na čtyři slúžnovské okresy pojmenované čísly (První, Druhý, Třetí a Čtvrtý slúžnovský okres) a jmény slúžných.\n\nRoku 1773 se již okresy nazývaly následovně:\n\nV roce 1910 se Zemplínská župa dělila na tyto okresy:\n\n"}
{"id": "970939", "url": "https://cs.wikipedia.org/wiki?curid=970939", "title": "Světové jezdecké hry", "text": "Světové jezdecké hry\n\nSvětové jezdecké hry jsou hlavní mezinárodní šampionát v jezdectví, který pořádá Mezinárodní jezdecká federace (FEI). Hry se konají od roku 1990 každé čtyři roky, v polovině intervalu mezi letními olympijskými hrami. Před rokem 1990 byly pořádány šampionáty pro každou jezdeckou disciplínu zvlášť, obvykle samostatně v jednotlivých zemích. Moderní Světové jezdecké hry trvají dva týdny, místo konání se střídá po celém světě. Koně a jezdci, kteří soutěží na Světových jezdeckých hrách, prochází přísným výběrovým řízením, všechny zúčastněné země posílají týmy složené z nejlepších jezdců a koní jednotlivých disciplín. V roce 2010 se her zúčastnilo 800 jezdců a koní z 57 zemí světa. Světové jezdecké hry zahrnují 8 z 10 disciplín a to: spřežení, drezura, vytrvalost, military, parajezdectví, reining, parkurové skákání a voltiž. Zbylé dvě disciplíny, horseball a pólo, mají stále samostatné šampionáty.\nSvětové jezdecké hry 2010 v Lexingtonu v Kentucky se staly vůbec prvními hrami pořádanými mimo Evropu. Jednalo se také o první šampionát pro osm disciplin konající se na jednom místě (Kentucky Horse Park) a první Světové jezdecké hry, které měly sponzora (společnost Alltech zabývající se zdravím a výživou zvířat, se sídlem v nedalekém městě Nicholasville). V klimatizované hale Kentucky Horse Parku byla kapacita 6000 diváků, na venkovním stadionu potom 7500 diváků.\n\n"}
{"id": "970940", "url": "https://cs.wikipedia.org/wiki?curid=970940", "title": "Viktor IV.", "text": "Viktor IV.\n\nViktor IV. může být:\n\n"}
{"id": "970941", "url": "https://cs.wikipedia.org/wiki?curid=970941", "title": "Veľký Kamenec (hrad)", "text": "Veľký Kamenec (hrad)\n\nVelký Kamenec je zřícenina hradu u stejnojmenné obce v nejjižnější části Východoslovenské nížiny v Bodrocké rovině 14 km na jihozápadně od Královského Chlmce v Košickém kraji.\n\nRoku 1283 panství patřilo Matyášovi z rodu Ratoldovců. O pět let později je koupil rod Bokšů, jehož příslušníci si roku 1323 rozdělili majetek. Tehdy byl poprvé zmíněn kamenecký hrad, z čehož plyne, že byl založe někdy mezi roky 1288–1323. V roce 1438 se připomíná hrad, který měl věž. Potom ho v roce 1451 dobyl Jan Jiskra a podnikal z něj výpady do blízkého i vzdálenějšího okolí. Když 1458 obsadilo hrad královské vojsko, byla na tomto hradě podepsána mírová smlouva mezi Janem Jiskrou a Janem Hunyadim. Pravděpodobně v důsledku těchto událostí koncem 15.století provedli Soósové na hradě velké opravy a vybudovali velké opevnění. V 17.století, když se tehdejší majitel Juraj Soós aktivně účastnil Vesselényiho povstání, císařské vojsko 1672 hrad zbouralo.\n\nPůvodní jádro hradu tvořené věží a obvodovým opevněním stálo na nejvyšším vrcholu hradního kopce. Součástí hradu byla pravděpodobně i cisterna na nádvoří. Dnešní téměř trojúhelníkový půdorys hradu s oblými a polygonálními baštami situovanými na nárožích vznikl při přestavbě v 15. století, kdy byl hrad nově opevněn. Součástí areálu je i valové opevnění a zdi sahající až po kostel pod hradem, který mohl být jeho částí.\n\nZ hradu se zachovalo několik zdí: nárožní polygonální bašta a značně zničená kulatá dělová bašta. Na polygonální baště s přilehlými zdmi se zachovaly dělové střílny a otvory oken. Na místě, kde bylo nádvoří, je do kamene vysekaná cisterna.\n\n"}
{"id": "970942", "url": "https://cs.wikipedia.org/wiki?curid=970942", "title": "Peter Cousins", "text": "Peter Cousins\n\nPeter Cousins [Pítr Khazns], (* 3. březen 1981 Harlow, Spojené království) je reprezentant Spojeného království v judu.\n\nSpolečně se svým dvojčetem Thomasem patřil k velkým nadějím britského juda. V roce 2000 získali oba bratři zlatou medaili na mistrovství Evropy juniorů. V seniorském věku se však dlouho do reprezentace nedokázali prosadit. Peter se nakonec chytil v polotěžké váze kam přešel v roce 2005 z váhy střední. Úspěchy na sebe dlouho nedaly čekat. Vše měl korunovat medailí na olympijských hrách v Pekingu v roce 2008. Neměl však štěstí, po vyrovnaném boji podlehl v prvním kole Gruzínci Žoržolianimu.\n\nV roce 2010 se nedokázal poprat se změnami pravidel. Vrátil se až s vidinou účasti na domácích olympijských hrách v Londýně. Na hry však nebyl nominován.\n\n"}
{"id": "970945", "url": "https://cs.wikipedia.org/wiki?curid=970945", "title": "Topoľčianský hrad", "text": "Topoľčianský hrad\n\nTopoľčiansky hrad je zřícenina středověkého hradu z 13. století.\n\nHrad se vypíná na skále z dolomitického vápence v jihovýchodní části Povážského Inovce, přímo nad obcí Podhradie v nadmořské výšce 525 metrů.\n\nPrvní písemná zmínka pochází z roku 1235, kde se uvádí jako královský majetek. Později vystřídal množství majitelů. Od 13. století byl střediskem hradního panství s 26 obcemi. Říká se že v letech 1431–1434 ho dobyla a užívala posádka husitského vojska, jenže archeologická zjištění prokázala, že husité na hradě nikdy nebyli. Začátkem 18. století ho za povstání Františka II. Rákociho velmi poškodila císařská vojska. V polovině 18. století byl ještě opraven, ale po přestěhování správy panství do obce Tovarníky začal hrad pustnout. Koncem 19. století byla v romantickém slohu dostavěna hlavní věž a konzervována část opevnění. Posledním rodem, který ho vlastnil byly Stummerové.\n\nHradu dominuje hranolová věž charakteristického tvaru obehnána zbytky hradního paláce a vnějšího opevnění s bránou.\n\nZ obce Podhradie po značené cestě.\n\n\n"}
{"id": "970946", "url": "https://cs.wikipedia.org/wiki?curid=970946", "title": "Maximos IV. Saïgh", "text": "Maximos IV. Saïgh\n\nMaximos IV. Saïgh (10. dubna 1878 Aleppo – 5. listopadu 1967 Bejrút) byl syrský kardinál, patriarcha antiochijský (řecko-melkitský).\n\nNarodil se 10. dubna 1878 v Aleppu. Byl synem Rizkallah Saigh a Catherine Turkmani. Základní vzdělání získal na františkánské škole v Aleppu a poté nastoupil do semináře svaté Anny v Jeruzalémě, kde ukončil své středoškolské studium (1893–1903). Dne 28. července 1905 vstoupil do \"Misijní společnosti Svatého Pavla\", kde získal jméno Joseph a 17. září téhož roku byl vysvěcen na kněze Dimitriosem I. Kadi a spolusvětiteli Ignazio Homsim a Flavienem Cyrillem Khourym. Byl profesorem v semináři svaté Anny v Jeruzalémě (1905–1908) a roku 1908 byl zvolen pomocníkem v Synodu řecko-melkitské církve v Ain-Traz v Libanonu. Roku 1912 byl jmenován generálním superiorem své kongregace. Tuto funkci vykonával do 30. srpna 1919, kdy byl Benediktem XV. jmenován arcibiskupem Tyru v Libanonu. O 14 let později 30. srpna byl ustanoven arcibiskupem Beirut–Gibailu. Dne 30. října 1947 byl zvolen patriarchou antiochijským a stejného den se stal titulárním patriarchou alexandrijským a jeruzalémským. Kardinálem byl jmenován Pavlem VI. dne 22. února 1965. Zemřel 5. listopadu 1967 v Bejrútu.\n\n"}
{"id": "970947", "url": "https://cs.wikipedia.org/wiki?curid=970947", "title": "Tekovský hrad", "text": "Tekovský hrad\n\nTekovský hrad byl zemský hrad, stojící v obci Starý Tekov. Archeologické nálezy na vrchu Várheď dokazují, že byl osídlen již od neolitu. První zmínka o hradu pochází z roku 1075. Zničen byl v 14. století.\n\nDíky ideální strategické poloze při důležitém brodu, na rozdvojení Perce a Hronu, se stal původní zemský hrad brzy župním sídlem. K vývoji města však nedošlo kvůli rozkladu královského župního zařízení, v jehož rámci se i Tekovský hrad dostal do soukromých rukou (1272) a zanedlouho poté zanikl. Jeho majetky byly připojeny ve 14. století k Levickému hradu.\n\nHrad stál na okraji vyvýšeniny, ze které byl relativně dobrý výhled do okolí. Směrem, jak se svažovala, byly pravděpodobně palisády a mírná oblá nerovnost naznačuje, že možná i obranná stavba. Před ní je viditelný příkop, který bránil hrad z nejpřístupnější strany a byl vytvořen pravděpodobně záměrně.\n\nPoloha Várheď je dnes ve středu obce Starý Tekov. Na místě hradu je dnes hřbitov, v blízkosti je kostel. Terénní nerovnosti naznačují polohu a rozlohu hradu.\n"}
{"id": "970948", "url": "https://cs.wikipedia.org/wiki?curid=970948", "title": "Císařovna Čang", "text": "Císařovna Čang\n\nCísařovna Čang může být:\n\n"}
{"id": "970950", "url": "https://cs.wikipedia.org/wiki?curid=970950", "title": "Dubecko (Jičínská pahorkatina)", "text": "Dubecko (Jičínská pahorkatina)\n\nDubecko (399 m n. m.) je vrch v okrese Semily Libereckého kraje. Leží asi 0,5 km západně od vsi Dubecko na katastrálním území Sekerkovy Loučky.\n\nJe to vrch ve tvaru krátkého hřbetu směru SZ–JV s vrcholem na severozápadě a dvěma vedlejšími vrcholy na jihovýchodě. Vrch tvoří svrchnokřídové vápnito-jílovité pískovce, které vytvořily skalní věž na hřbetnici a skupinu výchozů na severním svahu. Na jihovýchodním svahu je malý kamenolom. Ze severní a západní strany je vrch ohraničen údolím potoka Stebenka. Na ostatních stranách oddělují Dubecko od okolní plošiny počínající sprašové zářezy bočních roklí. Vrch je zalesněn převážně jehličnatým lesem.\n\nNa hřbetnici vrchu stojí stejnojmenná železná rozhledna otevřená v roce 2002. Celková výška objektu je 50 m, výška vyhlídkové plošiny 33 m. Objekt měl původně být jen vysílač mobilního operátora, obec si však vynutila, aby byl původní projekt rozšířen i o schodiště a ochoz, který by sloužil jako turistická rozhledna. Ta umožňuje kruhový rozhled do krajiny Českého ráje, na Klokočské skály, Krkonoše, Jizerské hory, Bezděz a Ralsko.\n\nVrch náleží do celku Jičínská pahorkatina, podcelku Turnovská pahorkatina, okrsku Turnovská stupňovina, podokrsku Klokočsko-rovenské kuesty a části Volavecká kuesta.\n\nAutomobilem se dá nejblíže dopravit do Dubecka. Odtud vede k rozhledně vede lesní cesta (cca 200 m) po odbočce zelené  turistické trasy.\nRozhledna Dubecko na WIKIROZHLEDNY.CZ\n"}
{"id": "970956", "url": "https://cs.wikipedia.org/wiki?curid=970956", "title": "Moždíř (zbraň)", "text": "Moždíř (zbraň)\n\nMoždíř je těžká dělostřelecká zbraň s krátkou a masivní drážkovanou nebo hladkou hlavní, která střílí (téměř) výhradně pod vysokým úhlem. Používal se jako obléhací nebo pevnostní dělo při dobývání a obraně pevností. Délka hlavně je zpravidla méně než 15 kalibrů.\n\nStaré obléhací moždíře měly krátkou a velmi masivní hlaveň se zúženou komorou. Nabíjely se ústím hlavně a vystřelovaly výbušné střely plněné střelným prachem. Mnoho historiků datuje první použití moždíře na rok 1453 při obléhání Konstantinopole. Postupně vznikly i například přenosné moždíře na lodích v 18. století (v období sedmileté války). Oblíbenost moždířů začala upadávat v napoleonském období.\n\nModernější moždíře se používaly během první světové války, především na západní frontě při dobývání belgických a francouzských pevností a opevnění, ale i na italské frontě.\n\nMoždíře mají krátkou hlaveň, jejíž délka zpravidla nepřevyšuje 15 kalibrů a často je méně než 10 kalibrů. Při boji proti pevnostem spoléhají na to, že střela vystoupá do výšky a odtud bude padat téměř kolmo volným pádem, přičemž získá dostatečnou rychlost a energii na proražení betonových a železobetonových stropů pevnostních objektů. Z toho důvodu jsou také střely (granáty) pro moždíře velmi těžké, těžší než soudobé letecké bomby.\n\nNapříklad moždíř Škoda vzor 1911 kalibru 305 mm střílel střely (granáty) s hmotností 287 kg na vzdálenost 11,3 km a střely s hmotností 384 kg na vzdálenost 9,8 km. Rychlost střelby byla kolem deseti ran za hodinu.\n\nJednou z posledních armád, které používala moždíře, byla německá armáda během druhé světové války. Zavedla tažený 211mm (21 cm/L29) moždíř 18 s dostřelem 16 725 metrů a délkou hlavně 29 kalibrů (na moždíř velmi dlouhá hlaveň).\nSamohybný moždíř Karl (Gerät 040) měl kalibr 60 cm / L8, 45 (později přestavěný na ráži 54 cm / L13 – Gerät 041) a měl být použit během západního tažení proti pevnostem Maginotovy linie, později byly nasazeny proti Brestské pevnosti a při bojích o Sevastopol a nakonec během varšavského povstání. Používal dva typy protibetonových granátů o hmotnosti 1,7 tuny, s náplní 280 kg trhaviny a s dostřelem 4,2–6,6 km a s hmotností 2,18 tuny, náplní 384 kg trhaviny a dostřelem 2,8–4,3 km, a trhavý granát s hmotností 1250 kg a náplní 460 kg trhaviny a dostřelem 4,2–6,6km. Pracovní náplň byla proměnlivá 32–36 kg střelného prachu a počáteční rychlost střel byla 190–290 m.s. Protibetonové granáty dokázaly prorazit 2,5 m tlustý železobeton nebo 35 cm tlustý ocelový pancíř. Gerät 041 kalibru 54 cm měl delší hlaveň a vystřeloval snadněji granáty na vzdálenost až 10 400 m. Bylo vyrobeno šest vozidel se zbraní ráže 60 cm a jedno se zbraní 54 cm, každé vážilo více než 120 tun. Jedno (jediné?) zachované vozidlo se nachází v ruském tankovém muzeu Kubinka u Moskvy.\n\nPo druhé světové válce se moždíře přestaly používat úplně. V moderní armádě jeho funkci převzal minomet a houfnice.\n\n"}
{"id": "970960", "url": "https://cs.wikipedia.org/wiki?curid=970960", "title": "Modularita mysli", "text": "Modularita mysli\n\nModularita (psychologie a neurovědy)\n\nVyskytující se v nezávislých jednotkách určitých oddělených procesů nebo oblastí, nikoli v integrované podobě napříč procesy či oblastmi. \n\nModulární mysl\n\nTermín zavedený Fodorem (1983), který chápe některé percepční procesy jako funkčně nezávislé automatické systémy, které operují s informacemi relevantními pro tento kanál bez vědomí vyšších kognitivních procesů. Představa modularity byla rozvedena Cosmidesovou a Toobym (1992) a Sperberem (1994), takže zahrnovala i vyšší kognitivní procesy. \n\nModularita mysli je teoretický koncept, který předpokládá, že mysl (mozek) může být složená z množství doménově odlišných vrozených neurálních struktur (modulů, domén), které plní odlišné funkce (funkční architektura mysli).\n\nV rámci problematiky je na mysl člověka nahlíženo z úhlu dvou teorií, jedná se o tzv. doménově specifickou a doménově generální mysl. Tato dualita do jisté míry kopíruje odvěký psychologický problém příroda (mysl doménově specifická) versus prostředí (mysl doménově generální).\n\nDoménově specifická mysl:\n\nPředstava, že se mysl skládá z řady vrozených modulů, každý modul je uzpůsoben k řešení specifických problémů konkrétního typu. Kognitivní schopnosti (a chování) jsou vrozené (instinktivní).\n\nDoménově generální mysl:\n\nMozek představuje jednotný celek, který reaguje flexibilně v různých situacích. Mentální procesy jsou interakcemi mezi schopnostmi, které nejsou doménově specifické (jako např. paměť, představivost, usuzování, percepce). Tyto kognitivní schopnosti jsou naučené na základě zkušeností – populace neuronů se učí specializovat na konkrétní typ problémů prostřednictvím zkušeností. \n\nFranz J. Gall\n\nPrimitivní základ myšlenky modularity mysli nalézáme v 19. Století v práci německého fyziologa a anatoma Franze Josefa Galla. Na základě výzkumu lebek svých pacientů a pitev vyslovil kontroverzní tezi o souvislosti mentálních schopností a psychologických vlastností člověka s anatomií mozku. Individuální mentální charakteristiky souvisejí se specifickými oblastmi mozku, a proto je možné vyčíst psychiku jedince ze tvaru a velikosti těchto center. Gall se domníval, že lebka nasedá těsně na mozek a proto odráží jeho vlastní strukturu. Pomocí různých měření dokázal odhadnout celou osobnost člověka na základě fyzického vzhledu. Gall sestavil mapu, na které přiřazoval psychické vlastnosti a mentální schopnosti k různým oblastem lebky a založil tak obor zvaný frenologie. Tato extrémní teorie byla ve 20. století vyvrácena.\n\nBroccovo a Wernickeovo centrum řeči\n\nFrancouzský lékař Pierre Paul Broca nalezl oblast kortexu obsahující motorické centrum řeči, které je u praváků většinou umístěno v levém frontálním čelním laloku (dnes oblast 44). Při jeho postižení vzniká expresívní (Broccova) afázie, při které není postižený schopen artikulace řeči při zachování schopnosti porozumění řeči.\n\nWernickeovo senzorické centrum řeči ovlivňuje schopnost porozumění mluvené řeči a většinou je umístěno v levé části mozkové kůry (u praváků). Při Wernickeově afázii tedy dochází ke špatnému chápání (až neschopnosti) řeči, naopak artikulace je zachována. Postižený hovoří plynule, jeho řeč však postrádá smysl.\n\nTermín „modularita mysli“ použil poprvé v roce 1983 americký filozof, kognitivní vědec a lingvista Jerry Alan Fodor. \nSystémy periferních vstupů a centrální kognitivní procesy\n\nVe své publikaci Modularity of mind rozlišuje tzv. „systémy periferních vstupů“, které zahrnují nižší kognitivní procesy (např. percepce, porozumění řeči) a jsou modulární a „centrální kognitivní procesy“ (vyšší kognitivní funkce), které nemohou být modulární. Fodor do periferních modulárních systémů zahrnuje percepční procesy (zrak, sluch) a schopnost učení se řeči.\n\nModul\n\nModuly jsou samostatné, vrozené neurální struktury (funkční jednotky), které jsou doménově specifické. Pracují automaticky a rychle – jsou řízeny podněty z okolí a reagují vždy jen na specifický typ podnětů. Moduly fungují za všech podmínek stejně na základě univerzálních principů (jako příklad uvádí řeč, kterou vždy vnímáme jako jednotlivá slova namísto pouhého proudu zvuku, přestože se jedná o cizí jazyk.). Fungování modulu nemůže být ovlivněno vyššími kognitivními schopnostmi (např. předchozí zkušeností), protože jsou „informačně zapouzdřené“. Neprobíhá interakce ani vzájemná výměna informací.\n\nInformační zapouzdřenost, tedy neprůchodnost informací z modulu a mezi různými moduly (neovlivnitelnost modulárních funkcí centrálním systémem) demonstruje v praxi Müller-Lyerova optická iluze (obrázek 1). Úsečka B se nám jeví jako delší oproti úsečce A, přestože jsme obeznámeni s účinky této iluze a víme, že jsou obě dvě stejně dlouhé. Účinek iluze nepomine ani po přeměření obou úseček – tendenci vnímat linii B jako delší (omyl vizuálního systému) nelze ovlivnit zkušeností, úsudkem či přesvědčením.\n\nPercepční procesy (např. zrakové a sluchové vnímání, porozumění a produkce řeči) jsou uspořádány ve vrozených (tj. pevně daných, geneticky určených) účelových modulech nebo „systémech vstupů“. Každý z těchto modulů funguje podle Fodora zcela nezávisle na ostatních, používá vlastní jednoúčelové procesy a reaguje na jedinečné vstupy z prostředí. Účelem modulů je rychlá reakce na podstatné podněty (např. v případě ohrožení života) a omyly typu Müller-Lyerovy iluze jsou neškodné a proto zanedbatelné.\n\nPojmem „centrální kognitivní procesy“ označuje Fodor složitější kognitivní procesy jako myšlení, plánování, rozhodování aj. Těchto procesů je velmi mnoho a přes svou komplexnost a složitost nemohou být modulární. Fungování centrálního systému je natolik složité, že o něm nejsme schopni zjistit nic dalšího.\n\nLeda Cosmidesová a John Tooby (1992)\n\nExtrémní případ modularity nalezneme v evoluční psychologii. Cosmidesová a Tooby (1992) rozšiřují Fodorovu modularitu na vyšší kognitivní procesy a vytvářejí tak představu mysli složené (cele a výhradně) z modulů. Selekční tlak během evolučního vývoje upřednostňoval modulární způsob řešení problémů (pevně daný a univerzální pro všechny lidi). Cosmidesová a Tooby tvrdí, že: způsob řešení mnoha základních kognitivních problémů společenského života, jako je odhalování podvodníků, používání nástrojů, sociální manipulace druhých, výběr partnera, učení se řeči atd., se v evoluci pod selekčním tlakem vyvinul tak, aby fungoval modulárním způsobem přesně stejně, jak si to Fodor (1983) předsavoval u percepčních modulů. \n\nDoménově generální mysl by byla neefektivní, protože je výhodnější a rychlejší mít k řešení problému vždy specifický nástroj (jako u švýcarského nože). Děti by se nedokázaly tak rychle učit, kdyby bylo vše založeno jen na předchozích zkušenostech (viz N.Chomsky a jeho univerzání gramatika). Doménově specifické moduly, umožňující rychlé a tudíž výhodnější řešení problému by měly být dle principu Darwinova přirozeného výběru upřednostňovány před interagující generální myslí. Autoři svou domněnku opírají o tvrzení, že si příroda vždy volí jednodušší a nejméně náročnou cestu. Mysl je přirovnána ke švýcarskému noži – celý mozek je rozdělen na mnoho na sobě nezávislých modulů. Svou teorii se snaží podložit experimentálním výzkumem s cílem nalézt tato centra vyšších kognitivních funkcí. Poposují však pouze jediné takové centrum – modul odhalování podvodníků.\n\nSperberův model flexibilní metareprezentační modularity (1994)\n\nPřirozené prostředí člověka se v poslední době velmi rychle změnilo a proto je nepravděpodobné, že by se lidská mysl (adaptovaná na Pleistócen) na tyto nové aspekty adaptovala za tak krátkou dobu vytvořením nových modulů. Samotné čtení a psaní bylo z hlediska historie lidské existence vyvinuto teprve nedávno a proto nemůže být kultura začleněna do teorie masivní modularity. Speber (1994) považuje mozek za natolik flexibilní, že se na řešení nových problémů dokázal adaptovat bez vzniku nových modulů.\n\nMysl je integrovaná hierarchie různých modulů, které fungují individuálně (dle Fodorovy teorie), jsou však schopny produkovat také flexibilní myšlení a kooperovat, uzpůsobují se novým potřebám a řeší nové typy problémů. \n\nMysl se skládá z modulů – „pojmových domén“, které přijímají veškeré senzorické informace související s daným pojmem a vytváří tak síť pojmových „kapslí“. Například pojem „pes“ máme spojen s jeho vizuálním vzezřením (4 nohy, ocas…), hlasovým projevem (štěká), typickým zápachem a emocionální složkou (máme z něj nějaký pocit). Všechny tyto složky nakonec vytvářejí kategorii všech objektů, které jsou nějakým způsobem „psí“ a spadají pod pojem pes. Percepční moduly tedy sice existují, ale nejsou informačně zapouzdřené, jejich výstupy vedou do sebe navzájem a tvoří komplexní propojenou síť pojmových modulů. Tento princip umožňuje vysokou flexibilitu za použití Fodorových modulů.\n\nVyšší procesy zpracovává „Metareprezentační modul“, který je jakýmsi centrem pracujícím s informacemi týkající se pojetí pojmu. Jedná se o čistě lidskou schopnost nalézání spojitosti či rozdílů mezi jednotlivými pojmy – vytváření reprezentace pojmů napříč všemi doménami. Metareprezentační modul umožňuje lidskou tvořivost, představivost a celistvé myšlení – existence fenoménu kultury již tedy není problémem.\n\nSperberovo pojetí modularity (1994) sice uspokojuje jednu část kritiky, ale stále si nedokáže poradit se zásadním problémem, totiž ontogenezí. Modularita vylučuje existenci ontogenetického vývoje, ve kterém má velkou úlohu učení. Ontogenetický vývoj člověka (jeho přeměnu od početí po smrt) a schopnost učit se během života však nelze popřít\n\nKarmiloffová-Schmithová (1996)\n\nPodle teorie této vývojové psycholožky se člověk nerodí s vrozenými a vyvinutými moduly, ale pouze se sklony a stereotypy, které jsou dány geneticky). Tyto sklony a stereotypy ovlivňují zaměření pozornosti (jakým podnětům dává dítě přednost před jinými), ale stále jsou jen možností a dítě se může rozhodnout zaměřit svou pozornost na jiný objekt (nebo může být zaměření pozornosti ovlivněno prostředím). Doménově specifickou se proto mysl stává až během vývoje a zrání mozku, tedy po narození. Následný vývoj vede k otevírání domén („demodularizace“) a informace v nich obsažené jsou přístupné celé mysli.\n\nVývoj probíhá ve 3 fázích:\n\n\nJiní vývojoví psychologové uznávají existenci primitivních funkčních modulů pro základní operace (počet, kauzalita, jazyk), ale pokládají je pouze za základ nutný pro vývoj vyšších kognitivních funkcí, které již modulárně nepracují\n\nExistuje mnoho dalších studií a experimentů, které se snaží nalézt odpověď na otázku dualismu doménově generální versus doménově specifická mysl. Kritika upozorňuje na nedostatky teorií a nutí vědce přepracovat své závěry. Moderní zobrazovací metody umožňují podrobnější a přesnější studium zdravého mozku na základě měření jeho aktivity při zcela běžných činnostech. Existence některých nalezených center (např. vizuální centra, řečová centra) se jeví jako dobře podložená a nevyvratitelná. Otázka modularity však zatím pro moderní neurovědce zůstává otevřená.\n\n\n"}
{"id": "970961", "url": "https://cs.wikipedia.org/wiki?curid=970961", "title": "Elvas", "text": "Elvas\n\nElvas je město v Portugalsku v údolí řeky Guadiana. Vzdušnou čarou je vzdáleno 195 km od Lisabonu a jen 8 km od španělského města Badajoz. Je nejdůležitějším městem distriktu Portalegre. Město dostalo městská práva v roce 1513. Je to prosperující a živé město s rozvinutou zdravotnickou, školní a sportovní infrastrukturou.\n\nMěsto bylo v roce 2012 zapsáno na Seznam světového dědictví UNESCO pro svůj nejsouvislejší systém hvězdicovitého opevnění na světě. Bylo postaveno mezi lety 1498 a 1622 a dosahuje výšky až 40 m.\n\nÚrodná půda je dobrým základem pro pěstování oliv a švestek, kterými je město známé. Destiluje se zde brandy a vyrábí typická místní keramika.\n\n"}
{"id": "970968", "url": "https://cs.wikipedia.org/wiki?curid=970968", "title": "John Winter", "text": "John Winter\n\nJohn Arthur „Jack“ Winter (3. prosince 1924 Perth – 5. prosince 2007 tamtéž) byl australský atlet, olympijský vítěz ve skoku do výšky.\n\nV letech 1947 a 1948 se stal mistrem Austrálie ve skoku do výšky. Na olympiádě v Londýně zvítězil výkonem 198 cm v soutěži výškařů, která se odehrávala v obtížných deštivých podmínkách. Ve stejném roce vytvořil svůj osobní rekord 200 cm.\n\n"}
{"id": "970970", "url": "https://cs.wikipedia.org/wiki?curid=970970", "title": "Frank Emmert", "text": "Frank Emmert\n\nFrank Emmert (* 31. prosinec 1962) je německý právník a profesor mezinárodního, srovnávacího a evropského práva na americké univerzitě v Indianapolis (Indiana University).\n\nProf. Dr. iur. Frank Emmert, LL.M. patří mezi světově uznávané odborníky na evropské právo. Narodil se v roce 1962 v německém Wiesbadenu. Dětství strávil v Bavorsku. V roce 1988 promoval na právnické fakultě v Mnichově. Ve studiu práv pokračoval na michiganské univerzitě (University of Michigan) v USA. Disertační práci obhájil v roce 1998 na univerzitě v Maastrichtu v Nizozemsku. Mezitím působil jako pedagog na univerzitách v Mnichově a v Basileji ve Švýcarsku a také na Akademii evropského práva v italské Florencii. V letech 1998 až 2002 vyučoval mezinárodní a evropské právo na univerzitě v estonském Tallinu (University of Technology). Od roku 2004 působí jako profesor mezinárodního, srovnávacího a evropského práva na Indiana University v Indianapolis v USA a je ředitelem pobočky této univerzity v egyptské Káhiře. Současně je viceprezidentem Rady pro mezinárodní právo a politiku (Council on International Law andPolitics) v americkém Chicagu. Jako hostující profesor prošel univerzitami ve více zemích světa (Švýcarsko, Francie, Nizozemsko, Itálie, Mexiko, Polsko). V letech 1996 až 2002 působil jako hostující profesor také na Právnické fakultě Univerzity Karlovy v Praze. Je autorem 17 odborných monografií z oblasti evropského práva, které vyšly v německém i anglickém jazyce.\nFrank Emmert je ženatý s Američankou Salmou Taman, se kterou má pět dětí.\n"}
{"id": "970973", "url": "https://cs.wikipedia.org/wiki?curid=970973", "title": "Holoubek: kněžská idyla", "text": "Holoubek: kněžská idyla\n\nHoloubek: kněžská idyla (později vyšel i jako Holoubek) je z velké části autobiografický román Jindřicha Šimona Baara z roku 1920, za který získal cenu České akademie věd a umění. Autor v něm kritizuje celibát a vysokou církevní hierarchii.\n\nHlavní hrdina, \"Josef Holoubek\", je považovaný za premianta třídy. U maturity ale propadá díky pedantickému zkoušejícímu z matematiky a zklamaný odchází do semináře. Ve smysl kněžského života zpočátku příliš nevěří, ale postupně jej díky moudrému spirituálovi nachází. V semináři také vzniká upřímné přátelství mezi Holoubkem a jeho spolužákem Součkem, kterého Holoubek po jednom jeho \"maléru\" zachraňuje od vyloučení ze semináře tím, že jeho provinění bere na sebe. Po studiích se stává knězem a odchází jako kaplan do Markova ke staršímu moudrému a laskavému knězi, kde prožívá šťastnou idylku. Zde setrvává několik let, dokonce i poté, co jeho někdejší spolužáci již odcházejí na svá první samostatná místa. Markovský farář nicméně cítí, že by u něj jeho kaplan časem zakrněl, a přiměje jej, aby usiloval o instalaci na úřad faráře v Třešticích. Holoubek vykoná farářské zkoušky (s vydatnou dopomocí svého někdejšího spolužáka Součka, který mu poskytuje své výpisky z časů studií) a po dohodě s patronátním úřadem se ujímá třeštické farnosti. Zjišťuje, že tamní lidé nemají příliš v lásce ani kostel a ani víru. Holoubek se s tím snaží bojovat, zprvu ne příliš úspěšně. Jednou, po velkém rozčílení, ho skolí mrtvička a jeho duše se dostává až k Bohu, který mu osvětlí, co dělá špatně a vzápětí jej posílá zpět na zem. Farář se probouzí uprostřed příprav na pohřeb již v rakvi a lidé to považují za farářův špatný vtip. Holoubek navíc zjišťuje, že byl během svého bezvědomí okraden vlastním kostelníkem, který jej strojil do rakve. Ač má po mrtvičce trvalé následky (velmi výrazně kulhá), nepřestává bojovat za dobro a víru lidí. Získává si místní děti, které jej na vozíku vozí do školy, aby je mohl vyučovat náboženství. A také pro kostel vyřezává chybějící betlém. Holoubek si obyvatele získává. Za čas, krátce po dokončení Jesliček, je poslán do důchodu. Důvodem je, mimo jiné, že zavádí do některých částí liturgie češtinu a že jím vyřezané Jesličky jsou \"příliš lidové\". Je mu umožněno ještě u těchto Jesliček vést první pobožnost. Během této pobožnosti si však se slovy: \"\"Tentokrát jsem to opravdu já.\"\" pro něj přichází Smrt a třeštický farář umírá přímo v kostele, klečíc před Jesličkami, zatímco lidé za ním zpívají koledy. Do Třeštic záhy přijíždí Holoubkův spolužák a přítel Souček, který se mezitím stal kanovníkem. Přiváží mu dekret s jmenováním Monsignorem. S pláčem dává Holoubkovi jmenovací dekret do rakve a následně vede jeho pohřební obřady. Při pohřbu dochází k poslední zvláštní události: děti z náboženství zastavují pohřební průvod a trvají na tom, že \"\"pana faráře si ještě naposledy odvezou samy\"\". Rakev je přeložena na vozík, kterým kdysi faráře vozili do školy a takto dětmi odvezena na hřbitov ke hrobu. \n"}
{"id": "970977", "url": "https://cs.wikipedia.org/wiki?curid=970977", "title": "Asynchronie", "text": "Asynchronie\n\nSlovo Asynchronie, asynchronní označuje stav, který není synchronizován. Obecně souvisí s pojmy jako\n\n\nV číslicových systémech a fyzické vrstvě komunikace slovo \"asynchronní\" označuje absenci hodinového signálu v protikladu k synchronním a plesiochronním systémům.\n\n\nV programování označují \"asynchronní\" události případ, kdy je kód vykonán mimo běh hlavní linie provádění programu. Asynchronní obsluha událostí umožňuje neblokujícím způsobem zpracovávat například akce uživatel (pohyb myši, kliknutí myší, stisknutí klávesy), zatímco zpracování hlavní linie vykonávání programu může nezávisle pokračovat.\n\n"}
{"id": "970978", "url": "https://cs.wikipedia.org/wiki?curid=970978", "title": "Tom Simpson", "text": "Tom Simpson\n\nThomas „Tom“ nebo „Tommy“ Simpson (30. listopadu 1937 – 13. července 1967 ) byl jeden z nejúspěšnějších britských cyklistů. Narodil se v Haswellu v County Durham v Anglii a později se přestěhoval do Harworthu v Nottinghamshire. Jako teenager se začal věnovat silniční cyklistice, poté se dal na dráhovou cyklistku a zaměřil se na stíhací závody. Získal bronzovou medaili v dráhové cyklistice na Letních olympijských hrách 1956 a stříbrnou na 1958 British Empire and Commonwealth Games.\n\nV roce 1959, když mu bylo 21 let, podepsal Simpson smlouvu s francouzským týmem St. Raphaël-Géminiani. Následující rok přestoupil do jejich prvního týmu Rapha-Gitane-Dunlop a v roce 1961 vyhrál závod Kolem Flander. Simpson se poté stal závodníkem týmu Gitane-Leroux-Dunlop.\nV roce 1963 přestoupil do týmu Peugeot-BP-Englebert, ten samý rok vyhrál Bordeaux–Paříž a v roce 1964 vyhrál Milán - San Remo. V roce 1965 se stal prvním britským mistrem světa v silniční cylkistice a vyhrál Giro di Lombardia. V sezóně 1966 Simpson prodělal několik zranění. V roce 1967 vyhrál dvě etapy závodu Vuelta a España.\n\nV roce 1967 během 13. etapy Tour de France Simpson při výjezdu na Mont Ventoux zkolaboval a zemřel. Bylo mu 29 let. Pitva zjistila, že příčinou byla kombinace amfetaminů a alkoholu; tato diuretická kombinace se ve spojení s horkem a těžkým výstupem na Ventoux ukázala být smrtelná. Pomník poblíž místa, kde Simpson zemřel, se stal poutním místem mnoha cyklistů.\n"}
{"id": "970980", "url": "https://cs.wikipedia.org/wiki?curid=970980", "title": "Tapio Korjus", "text": "Tapio Korjus\n\nSeppo Tapio Aleksanteri Korjus (* 10. února 1961, Vehkalahti) je finský atlet, olympijský vítěz v hodu oštěpem.\n\nPatřil dlouho mezi přední finské oštěpaře, ale nedosahoval mezinárodní úspěchy. Byl mistrem Finska v letech 1987 a 1988. Na olympiádě v Soulu neočekávaně zvítězil, když překonal mimo jiné Jana Železného. V současnosti působí jako trenér.\n"}
{"id": "970981", "url": "https://cs.wikipedia.org/wiki?curid=970981", "title": "Československá mužská basketbalová reprezentace", "text": "Československá mužská basketbalová reprezentace\n\nČeskoslovenská basketbalová reprezentace byl tým, který reprezentoval Československo v mezinárodních soutěžích basketbalu. V navazujícím článku jsou obsaženy statistiky hráčů v československé basketbalové reprezentaci.,\n\nPo rozdělení Československa měly od roku 1993 Česká republika a Slovensko svá vlastní národní reprezentační družstva.\n\nČeskoslovensko skončilo na třetím místě na prvním Mistrovství Evropy v basketbale 1935 organizovaném mezinárodní basketbalovou federací FIBA a její FIBA Europe. V kvalifikaci porazilo Francii 23:21 a postoupilo do semifinále, ve kterém prohrálo se Španělskem 17:21. V zápase o třetí místo vyhrálo nad Švýcarskem 25:23.\nNa Mistrovství Evropy 1937 Československo skončilo sedmé z osmi týmů. V základní skupině prohrálo s Lotyšskem 11:44, Francií 19:26 a Polskem 19:28. Ve skupině o 5.–8. místo prohrálo s Estonskem 20:30. Egypt odstoupil ze soutěže a Československo skončilo tak na 7. místě.\n\nČeskoslovensko se znova zúčastnilo Mistrovství Evropy v roce 1946, na němž znatelně chyběly Baltické země, které dominovaly předválečné soutěži. V základní skupině porazilo Švýcarsko 20:17 a Belgii 38:33, v semifinále Maďarsko 42:28. Ve finále mělo za soupeře do té doby neporaženou Itálií. V poločase sice prohrávalo 18:21, ale patřil mu závěr utkání a po výsledku 34:32 se stalo Československo mistrem Evropy v basketbale mužů. Účast a body za Československo ve finálovém utkání: Josef Křepela 15, Emil Velenský 8, Ivan Mrázek 5, Josef Toms 4, Ladislav Trpkoš 1, Miloš Bobocký 1, Josef Ezr, Jan Hluchý, Jiří Drvota (celkem 9 hráčů a 34 bodů)\n\nČeskoslovensko bylo pořadatelem dalšího Mistrovství Evropy 1947. Obhájci titulu a hostitelé turnaje vyhráli všechny tři zápasy v základní skupině, když porazili Holandsko 93:19, Polsko 51:17 a Rumunsko 64:25, stejně jako v semifinálové skupině Maďarsko 52:48, Francii 32:22 a Belgii 32:29. Československo ve finále proti Sovětskému svazu prohrálo 37:56 a skončilo druhé se stříbrnou medailí. Byl to první z pěti mistrovských zápasů zápasy mezi tehdejšími evropskými basketbalovými titány.\n\nČeskoslovensko nebylo účastníkem Mistrovství Evropy 1949 v Káhiře a startovalo až na Mistrovství Evropy 1951 v Paříži. V základní skupině skončilo druhé, když prohrálo s Belgií 38:51 a porazilo Německou spolkovou republiku 62:30 a Skotsko 103:18. V semifinálové skupině prohrálo se Sovětským svazem 37:53, ale porazilo Řecko 54:40 a Itálii 66:34. V semifinále turnaje vyhrálo nad Francií 59:50, která v domácím prostředí vyhrála druhou semifinálovou skupinu, poté nastoupilo opět ve finále proti dominantnímu Sovětskému svazu.\nTo byl zdaleka nejtěsnější zápas Sovětského svazu na Mistrovství Evropy. Československu se podařilo vyrovnat v koncovce zápasu na 44:44 a jednu sekundu před koncem zápasu faulovaný Ilmar Kullam házel trestný hod, který sice byl úspěšný, ale jeden rozhodčí signalizoval, že hráč šlápl přitom na čáru během pokusu, proto koš neuznal. Konzultace s dalším rozhodčím nakonec měla za následek uznání bodu a tak Československo ztratilo jeho druhý mistrovský zápas se Sovětským svazem a o jediný bod prohrálo 44:45.\nMVP a nejlepší střelec (17,1 bodu na zápas) celého ME 1951 byl Ivan Mrázek.\n\nTřikrát za sebou na Mistrovství Evropy 1946, 1947, 1951 Československo se dostalo až do finále, proto čtvrté místo v roce 1953 v Moskvě bylo poněkud zklamáním.\nČeskoslovensko v základní skupině porazilo Itálii 59:43, Rumunsko 49:31 a Švýcarsko 49:33, v osmičlenné finálové skupině Francii 55:47, Maďarsko 44:39, Itálii 43:39 a Egypt 87:33, ale prohrálo se Sovětským svazem 41:49, Jugoslávií 64:66 a Izraelem 53:59. Nakonec skončilo čtvrté. přestože porazilo jak druhé Maďarsko, tak třetí Francii (pátý skončil Izrael), když o pořadí na 2. až 5. místě rozhodly vzájemné zápasy čtyř týmů, které měly 4 vítězství ze 7 zápasů finálové skupiny. Rozhodlo to, že Československo ztratilo vyrovnané zápasy s Izraelem a Jugoslávií.\n\nV Budapešti na Mistrovství Evropy 1955 Československo v kvalifikační skupině porazilo Německou spolkovou republiku 113:65, Dánsko 100:28 a Bulharsko 73:68, v osmičlenné finálové skupině sice vyhrálo nad mistrem Evropy Maďarskem 75:65 a třetím Sovětským svazem 81:74, dále Itálií 96:48, Rumunskem 91:69 a Bulharskem 73:67, ale prohrálo s Polskem 68:72 (skončilo páté) a Jugoslávií 49:52 (skončila osmá). Právě tyto dvě porážky připravily Československo o titul mistra Evropy, který získalo Maďarsko. Velmi cenná je však výhra 81:74, kterou odsunulo Sovětský svaz na třetí místo.\nNejlepším střelcem celého ME 1955 byl Miroslav Škeřík (19,1 bodu na zápas).\n\nSofia byla místem dalšího Mistrovství Evropy 1957. Československo vyhrálo bez porážky základní skupinu A, když porazilo Skotsko 123:44, Albánii 71:37 a Jugoslávii 79:61. V osmičlenné finálové skupině porazilo Maďarsko 65:62, Rumunsko 61:55, Jugoslávii 95:74, Polsko 80:61 a Francii 64:62, ale prohrálo s druhým Bulharskem 80:82 a vítězným Sovětským svazem 60:62 a skončilo na třetím místě.\nNejlepším hráčem (MVP) celého ME 1957 byl vyhlášen Jiří Baumruk.\n\nV Istanbulu Československo vyhrálo bez porážky skupinu A, když porazilo Španělsko 85:62, Polsko 82:51 a Finsko 93:47, v semifinálové skupině bylo druhé, když porazilo Belgii 76:49, Rumunsko 66:59, ale prohrálo s Francií 49:52. Ve finálové skupině vyhrálo nad Maďarskem 71:61 a po porážce se Sovětským svazem 72:83 skončilo na druhém místě.\n\nČeskoslovensko postoupilo na Olympijské hry 1960 na základě výsledků předolympijské kvalifikace 12. 8. 1960– 20. 8. 1960 v Itálii (Bologna), když porazilo Surinam 121:49, Španělsko 64:52, Tchaj-wan 86:67, Sudan 118:46, Kanadu 74-67 a prohrálo jen s Belgií 68:70.\n\nNa olympijských hrách v Římě (26. 8. 1960–10. 9. 1960) Československo vyhrálo skupinu B, když porazilo Jugoslávii 76:64 a Francii 56:53 a prohrálo s Bulharskem 69:75, v semifinálové skupině A bylo třetí po vítězství nad Polskem 88:75 a porážkách od Brazílie 78:85 a domácí Itálie 70:77. Ve skupině o 5.–8. místo porazilo Uruguaj 98:72 a v souboji o 5. místo Jugoslávii 98:93 a konečné 5. místo je nejlepší umístění basketbalistů Československa na olympijských hrách, když v rozhodujícím zápase proti Jugoslávii Jiří Baumruk zaznamenal 34 a Bohumil Tomášek 17 bodů.\n\nFinská města Helsinki a Tampere hostila 16 týmů dalšího ME. Byla rozdělena do dvou skupin po 8 týmech. Československo vyhrálo skupinu A po vítězstvích nad druhým ve skupině Polskem 90:75, Jugoslávií 74:66, Španělskem 98:65, Belgií 92:72, Holandskem 78:68 a Rumunskem 69:51, když prohrálo jen s domácím Finskem 49:54. V semifinále porazilo Bulharsko 82:79, ve finále podlehlo Sovětskému svazu 77:89 a skončilo na druhém místě. Jiří Zedníček byl vyhlášen nejlepším hráčem (MVP) ME 1967.\n\nItalská města Neapol a Caserta hostila ME 1969. Hrálo se ve v 2 skupinách po 6 týmech. Skupinu A v Casertě vyhrála bez porážky Jugoslávie, druhý byl Sovětský svaz. Skupinu B v Neapoli vyhrálo bez porážky Československo, druhé bylo Polsko. Československo ve skupině porazilo Polsko 75:60, Itálii 63:62, Španělsko 97:60, Rumunsko 72:70 a Izrael 90:82. V semifinále podlehlo Sovětskému svazu 69:83 a v utkání o 3. místo vyhrálo nad Polskem 77:75. Výsledkem byla bronzová medaile.\n\nBelgická města Lutych a Ostende hostila ME 1977. Hrálo se ve v 2 skupinách po 6 týmech. Skupinu A v Lutychu vyhrála bez porážky Itálie před Sovětským svazem (vzájemný zápas 95:87), skupinu B v Ostende vyhrálo bez porážky Československo, druhou Jugoslávii porazilo 111:103, dále Holandsko 90:73, domácí Belgii 67:61, Španělsko 73:70, Finsko 110:85. V semifinále podlehlo Sovětskému svazu 61:74 a v utkání o 3. místo porazilo Itálii 91:82.\n\nPraha, Bratislava a Ostrava hostily 22. mistrovství Evropy. Začalo se ve dvou skupinách se 6 týmy. Ve skupině A v Bratislavě Československo skončilo druhé po vítězných utkáních s Řeckem 95:70, Anglií 71:62, Francií 72:69, Izraelem 86:85 a porážce od Španělska 69:72. Skupinu B v Ostravě vyhrál Sovětský svaz před Jugoslávií a Itálií. Do finálové skupiny v Praze postoupilo 6 týmů. Československo po vítězství nad Itálií 100:83 a porážkách od Sovětského svazu 84:110 a Jugoslávie 86:95 skončilo ve finálové skupině na čtvrtém místě, ale v zápase o konečné třetí místo vyhrálo nad Španělskem a oplatilo mu tak porážku ze skupiny. Výsledkem byla bronzová medaile.\n\nNěmecká města hostila 24. ME. Boje ve dvou skupinách po 6 týmech byly velmi vyrovnané. Skupinu A v Karlsruhe vyhrála Jugoslávie, skupinu B v Leverkusenu Itálie, oba vítězové skupin měli po jedné porážce, stejně jako ještě další 3 týmy. Československo ve skupině B porazilo Holandsko 104:66 a Izrael 83:82, prohrálo s vítězem skupiny Itálií 82:80, Bulharskem 68:84 a domácím Německem 83:101. Ve Stuttgartu Československo senzačně ve čtvrtfinále vyhrálo nad vítězem skupiny A Jugoslávií 102:91, poté v semifinále nad Španělskem 98:95, podlehlo až ve finále Sovětskému svazu 89:120 a opět získalo stříbrné medaile.\n\nJosef Klíma, Jiří Čtyřoký, Jan Feřtek, Josef Franc, František Hájek, Josef Moc, František Picek, Václav Voves (trenér: Čestmír Škarda)\n\nJiří Čtyřoký, Josef Klíma, František Picek, Josef Moc, František Hájek, Ludvík Dvořáček, Alois Dvořáček, Vítězslav Hloušek, Karel Kühn, Ladislav Prokop, Ladislav Trpkoš, Hubert Prokop (trenér: František M. Marek)\n\nJan Kozák, Josef Klíma, Ladislav Prokop, Josef Bartoníček, Ludvík Dvořáček, Silverius Labohý, Zdeněk Schöller, Bertan Štorkán (trenér: František M. Marek,)\n\nJosef Křepela 31 bodů/ 4 zápasy, Ivan Mrázek 29 /4, Miloš Bobocký 18 /4, Emil Velenský 18 /3, Ján Hluchý 15 /4, Ladislav Trpkoš 8 /4, Josef Toms 6 /2, Jiří Drvota 4 /2, Josef Ezr 4 /2, Gustáv Herrmann 1 /1, Pavel Nerad, Ladislav Šimáček, František Stibitz, Miroslav Vondráček, (trenér: František Hájek) \ncelkem 134 bodů ve 4 zápasech (4 vítězství – 0 porážek)\n\nIvan Mrázek 96 bodů /7 zápasů, Emil Velenský 83 /7, Miroslav Vondráček 44 /4, Karel Bělohradský 30 /6, Ladislav Trpkoš 30 /7, Miroslav Dostál 23 /4, Václav Krása 16 /6, Josef Toms 10 /4, Jan Kozák 8 /2, Jiří Drvota 6 /2, Miloš Bobocký 5 /1, Milan Fráňa 4 /5, Gustáv Herrmann 4 /3, Josef Ezr 2 /1 (trenér: Josef Fleischlinger),\ncelkem 361 bodů v 7 zápasech (6:1)\n\nIvan Mrázek 80 bodů /8 zápasů, Ctirad Benáček 70 /7, Jan Kozák 51 /7, Josef Křepela 48 /8, Zoltán Krenický 17 /4, Josef Toms 14 /2, Jiří Chlup 8 /4, Jiří Drvota 8 /3, Václav Krása 7 /6, Ladislav Trpkoš 6 /8, Karel Bělohradský 3 /4, Jiří Siegel 3 /4, Josef Ezr 0 /3, Josef Kalina, (trenér: Josef Fleischlinger), \ncelkem 315 bodů v 8 zápasech (5:3)\n\nIvan Mrázek 137 bodů /8 zápasů, Jan Kozák 100 /8, Jaroslav Šíp 88 /7, Miloš Nebuchla 49 /6, Miroslav Škeřík 25 /8, Jiří Matoušek 23 /7, Miroslav Baumruk 14 /6, Zdeněk Bobrovský 11 /3, Jiří Baumruk 8 /3, Arnošt Novák 6 /6, Karel Sobota 2 /1, Zdeněk Rylich, Stanislav Vykydal, Jindřich Kinský, Zoltán Krenický, Karel Bělohradský (trenér: Josef Andrle), celkem 463 bodů v 8 zápasech (5:3)\n\nIvan Mrázek 66 bodů /3 zápasy, Jaroslav Šíp 32 /3, Miroslav Škeřík 16 /3, Lubomír Kolář 13 /2, Jan Kozák 12 /3, Eugen Horniak 8 /3, Jiří Baumruk 4 /2, Jiří Matoušek 4 /3, Josef Ezr 3 /1, Zdeněk Bobrovský 2 /1, Miloslav Kodl 1 /2, Zdeněk Rylich 0 /2, Miroslav Baumruk, Jaroslav Tetiva (trenér: Josef Fleischlinger), \ncelkem 161 bodů ve 3 zápasech (1:2)\n\nJaroslav Šíp 118 bodů /10 zápasů, Ivan Mrázek 116 /10, Lubomír Kolář 62 /8, Zdeněk Bobrovský 60 /10, Miroslav Škeřík 49 /9, Zdeněk Rylich 44 /10, Jan Kozák 40 /8, Jindřich Kinský 38 /8, Jaroslav Tetiva 31 /10, Jiří Baumruk 17 /4, Eugen Horniak 10 /3, Eman Skronský 7 /4, Rudolf Stanček 3 /1, Radoslav Sís 0 /1, (trenér: Lubomír Dobrý),\ncelkem 595 bodů v 10 zápasech (7:3)\n\nMiroslav Škeřík 191 bodů /10 zápasů, Ivan Mrázek 104 /10, Jaroslav Šíp 101 /10, Jaroslav Tetiva 77 /9, Zdeněk Bobrovský 73 /9, Zdeněk Rylich 52 /9, Jiří Matoušek 47 /9, Jan Kozák 42 /9, Jiří Baumruk 40 /9, Lubomír Kolář 32 /5, Dušan Lukášik 17 /5, Milan Merkl 17 /2, Eugen Horniak 13 /5, Radoslav Sís 13 /4. (trenér: Josef Fleischlinger), \ncelkem 819 bodů v 10 zápasech (8:2)\n\nJiří Baumruk 169 bodů /10 zápasů, Miroslav Škeřík 155 /10, Jaroslav Šíp 105 /10, Jaroslav Tetiva 90 /10, Milan Merkl 62 /9, Zdeněk Bobrovský 44 /9, Zdeněk Rylich 41 /10, Nikolaj Ordnung 26 /7, Lubomír Kolář 25 /7, Jaroslav Chocholáč 21 /4, Dušan Lukášik 20 /8, Jiří Tetiva 20 /5, (trenér: Gustáv Herrmann),\ncelkem 778 bodů v 10 zápasech (8:2)\n\nJiří Baumruk 130 bodů /8 zápasů, Jaroslav Tetiva 102 /8, František Konvička 69 /7, Dušan Lukášik 63 /8, Bohumil Tomášek 48 /7, Jaroslav Šíp 41 /7, Miroslav Škeřík 41 /8, Zdeněk Rylich 32 /8, Jaroslav Křivý 31 /7, Boris Lukášik 23 /7, Bohuslav Rylich 8 /4, Jiří Šťastný 6 /2, (trenér: Gustáv Herrmann), \ncelkem 594 bodů v 8 zápasech (6:2)\n\nBohumil Tomášek 85 bodů /5 zápasů, František Konvička 80 /6, Jiří Baumruk 68 /5, Zdeněk Rylich 59 /6, Boris Lukášik 49 /6, Dušan Lukášik 49 /5, Zdeněk Bobrovský 48 /6, Jaroslav Tetiva 36 /5, Zdeněk Konečný 20 /4, Jiří Šťastný 20 /3, Vladimír Pištělák 13 /3, Jindřich Kinský 4 /3, Jiří Tetiva, (trenér: Ivan Mrázek),\ncelkem 531 bodů v 6 zápasech (5:1)\n\nJiří Baumruk 147 bodů /8 zápasů, Bohumil Tomášek 103 /8, Zdeněk Bobrovský 90 /8, Boris Lukášik 89 /8, Zdeněk Konečný 64 /8, Jaroslav Tetiva 63 /8, František Konvička 49 /7, Bohuslav Rylich 17 /4, Jiří Šťastný 7 /2, Jindřich Kinský 4 /4, Dušan Lukášik, Vladimír Pištělák (trenér: Ivan Mrázek), \ncelkem 633 bodů v 8 zápasech (5:3)\n\nFrantišek Konvička 73 bodů /7 zápasů, Zdeněk Bobrovský 72 /8, Bohumil Tomášek 69 /8, Jiří Baumruk 65 /8, Bohuslav Rylich 67 /8, Jaroslav Tetiva 46 /8, František Pokorný 36 /7, Zdeněk Konečný 29 /8, Vladimír Pištělák 24 /7, Jiří Marek 7 /5, Miloš Pražák 5 /2, Vladimír Lodr 0 /2, (trenér: Ladislav Krnáč), \ncelkem 493 bodů v 8 zápasech (4:4)\n\nFrantišek Konvička 110 bodů /8 zápasů, Boris Lukášik 95 /9, Vladimír Pištělák 89 /9, Jiří Růžička 58 /8, Jaroslav Tetiva 58 /8, Bohumil Tomášek 57 /9, Miloš Pražák 33 /7, Bohuslav Rylich 33 /8, Jan Bobrovský 28 /5, Zdeněk Konečný 26 /7, Jiří Zídek 11 /5, Robert Mifka 7 /3, (trenér: Ivan Mrázek), \ncelkem 607 bodů v 9 zápasech (4:5)\n\nFrantišek Konvička 10 bodů /6 zápasů, Jiří Zídek 98 /7, Jiří Růžička 81 /7, Jan Bobrovský 63 /7, Vladimír Pištělák 56 /6, Robert Mifka 38 /7, Bohumil Tomášek 35 /5, Karel Baroch 33 /5, Jiří Šťastný 24 /7, Jiří Ammer 23 /4, Jiří Zedníček 8 /4, Ján Hummel 0 /1, (trenér: Vladimír Heger), Poznámka: chybí statistika ze zápasů s NDR (73:55) a Itálií (69:78), \ncelkem 566 bodů v 9 zápasech (6:3)\n\nJiří Zídek 124 bodů /9 zápasů, Jiří Zedníček 113 /9, Jan Bobrovský 88 /9, František Konvička 76 /8, Vladimír Pištělák 71 /7, Jiří Ammer 59 /7, Jiří Růžička 52 /9, Robert Mifka 48 /8, Karel Baroch 41 /5, Bohumil Tomášek 19 /4, Jiří Marek 17 /6, Celestín Mrázek 1 /2, (trenér: Vladimír Heger), \ncelkem 709 bodů v 9 zápasech (7:2)\n\nJiří Zídek 93 bodů /8 zápasů, Robert Mifka 87 /7, Vladimír Pištělák 80 /7, Jan Bobrovský 72 /8, Karel Baroch 69 /8, Jiří Růžička 62 /7, František Konvička 53 /8, Jiří Zedníček 50 /5, Zdeněk Douša 39 /5, Milan Voračka 31 /3, Jiří Ammer 22 /6, Zdeněk Vlk 2 /2, (trenér Vladimír Heger), \ncelkem 660 bodů v 8 zápasech (5:3)\n\nJiří Zedníček 91 bodů /6 zápasů, Jiří Zídek 88 /7, Jiří Růžička 58 /6, Jan Bobrovský 56 /7, Robert Mifka 49 /7, Petr Novický 43 /7, Jiří Konopásek 42 /5, Karel Baroch 37 /6, František Konvička 33 /4, Vladimír Pištělák 24 /4, Jiří Ammer 18 /5, Jan Blažek 4 /1, (trenér: Nikolaj Ordnung), \ncelkem 543 bodů v 7 zápasech (6:1)\n\nJiří Zídek 167 bodů /9 zápasů, Jan Bobrovský 113 /8, Jiří Zedníček 109 /9, Jiří Pospíšil 71 /9, Petr Novický 44 /9, Jiří Růžička 43 /8, Jiří Ammer 42 /9, Robert Mifka 41 /9, Zdeněk Douša 22 /5, Jaroslav Kovář 22 /7, Milan Voračka 21 /5, Jiří Konopásek 7 /5, (trenér: Nikolaj Ordnung), \ncelkem 702 bodů v 9 zápasech (4:5)\n\nJiří Zídek 143 bodů /7 zápasů, Jiří Zedníček 108 /7, Karel Baroch 67 /7, Jan Bobrovský 63 /7, Kamil Brabenec 49 /6, Jiří Růžička 46 /6, Zdeněk Kos 32 /6, Petr Novický 23 /6, Robert Mifka 20 /4, Jiří Konopásek 16 /4, Jiří Pospíšil 12 /4, Bronislav Sako 8 /1, (trenér: Nikolaj Ordnung), \ncelkem bodů 587 v 7 zápasech (4:3)\n\nJiří Zídek 161 bodů /9 zápasů, Jiří Zedníček 93 /9, Jan Bobrovský 89 /9, Kamil Brabenec 77 /9, Zdeněk Kos 70 /8, Jiří Růžička 64 /9, Petr Novický 54 /9, Zdeněk Douša 42 /8, Jiří Ammer 38 /9, Jan Blažek 38 /7, Jiří Balaštík 32 /8, Jiří Konopásek 19 /9, (trenér: Vladimír Heger),\ncelkem 777 bodů v 9 zápasech (8:1)\n\nJiří Zídek 114 bodů /9 zápasů, Jiří Pospíšil 85 /9, Jan Bobrovský 82 /9, Jiří Zedníček 81 /9, Kamil Brabenec 66 /9, Zdeněk Kos 64 /9, Petr Novický 59 /9, Jiří Balaštík 47 /9, Jan Blažek 18 /7, Jiří Růžička 14 /5, Zdeněk Douša 11 /5, Jiří Konopásek 8 /7, (trenér: Vladimír Heger),\ncelkem 692 bodů v 9 zápasech (4:5)\n\nJiří Pospíšil 105 bodů /7 zápasů, Jiří Zídek 105 /7, Kamil Brabenec 73 /7, Zdeněk Kos 59 /7, Jiří Balaštík 30 /7, Gustáv Hraška 28 /6, Vojtěch Petr 27 /6, Petr Novický 23 /7, Jan Bobrovský 20 /2, Jan Blažek 14 /5, Josef Klíma 8 /7, Jiří Zedníček 1 /1, (trenér: Vladimír Heger), \ncelkem 493 bodů v 7 zápasech (4:3)\n\nJiří Zídek) 126 bodů /7 zápasů, Kamil Brabenec 124 /7, Zdeněk Kos 102 /7, Jan Bobrovský 74 //7, Jaroslav Beránek 50 /7, Jiří Zedníček 46 /7, Zdeněk Douša 44 /7, Pavel Pekárek 27 /5, Gustáv Hraška 23 /6, Vojtěch Petr 19 /5, Zdeněk Hummel 10 /7, Jaroslav Skála 8 /7, (trenér: Vladimír Heger), \ncelkem 653 bodů v 7 zápasech (4:3)\n\nJiří Pospíšil 99 bodů/7 zápasů, Kamil Brabenec 89 /7, Zdeněk Kos 71 /7, Stanislav Kropilák 68 /7, Gustáv Hraška 55 /7, Jaroslav Beránek 53 /7, Zdeněk Douša 52 /7, Jaroslav Skála 20 /5, Jaroslav Kantůrek 13 /5, Jiří Štaud 7 /4, Josef Nečas 6 /3, Vlastibor Klimeš 5 /3, (trenér: Vladimír Heger), \ncelkem 538 bodů v 7 zápasech (3:4)\n\nKamil Brabenec 168 bodů /7 zápasů, Stanislav Kropilák 90 /7, Zdeněk Kos 89 /8, Gustáv Hraška 77 /8, Jiří Pospíšil 70 /8, Zdeněk Douša 56 /7, Vojtěch Petr 55 /8, Vladimír Padrta 36 /4, Jiří Konopásek 22 /8, Justin Sedlák 15 /4, Jaroslav Kantůrek 9 /5, Vladimír Ptáček 8 /3, (trenér: Vladimír Heger),\ncelkem 695 bodů v 8 zápasech (6:2)\n\nKamil Brabenec 113 bodů /6 zápasů,Stanislav Kropilák 107 /7, Jiří Pospíšil 79 /7, Gustáv Hraška 75 /7, Zdeněk Douša 56 /7, Zdeněk Kos 40 /6, Justin Sedlák 29 /5, Vojtěch Petr 26 /6, Vladimír Padrta 22 /4, Jiří Konopásek 20 /7, Jaroslav Kantůrek 11 /6, Vladimír Ptáček 6 /1, (trenér: Vladimír Heger), \ncelkem 584 bodů v 7 zápasech (3:4)\n\nKamil Brabenec 162 bodů /7 zápasů, Jiří Pospíšil 119 /7, Stanislav Kropilák 95 /7, Zdeněk Kos 84 /7, Vojtěch Petr 50 /5, Gustáv Hraška 39 /7, Zdeněk Douša 19 /4, Vlastibor Klimeš 14 /5, Pavol Bojanovský 12 /3, Vladimír Ptáček 9 /2, Jiří Konopásek 2 /3, Josef Nečas 2 /1, (trenér: Pavel Petera),\ncelkem 607 bodů v 7 zápasech (6:1)\n\nKamil Brabenec 188 bodů /7 zápasů, Stanislav Kropilák 109 /7, Zdeněk Kos 106 /7, Vlastibor Klimeš 73 /7, Marian Kotleba 45 /5, Gustáv Hraška 44 /7, Zdeněk Douša 30 /4, Vladimír Ptáček 28 /4, Vojtěch Petr 23 /6, Vlastimil Havlík 14 /7, Pavol Bojanovský 10 /4, Jiří Pospíšil 10 /7, (trenér: Pavel Petera), \ncelkem 680 bodů v 7 zápasech (5:2)\nKamil Brabenec 158 bodů /8 zápasů, Zdeněk Kos 101 /8, Stanislav Kropilák 89 /8, Jiří Pospíšil 82 /8, Gustáv Hraška 54 /6, Vlastibor Klimeš 52 /8, Jaroslav Skála 52 /8, Vojtěch Petr 32 /5, Vlastimil Havlík 24 /7, Peter Rajniak 24 /4, Zdeněk Douša 7 /1, Zdeněk Böhm 0 /1, (trenér: Pavel Petera), \ncelkem 675 bodů v 8 zápasech (4:4)\n\nKamil Brabenec 166 bodů /9 zápasů, Stanislav Kropilák 127 /10, Zdeněk Kos 96 /9, Jaroslav Skála 81 /10, Vlastimil Havlík 80 /10, Gustáv Hraška 76 /10, Vlastibor Klimeš 76 /9, Peter Rajniak 65 /6, Zdeněk Douša 40 /6, Jiří Pospíšil 34 /7, Justin Sedlák 21 /3, Jiří Jandák 16 /2, (trenér: Pavel Petera),\ncelkem 878 bodů v 10 zápasech (8:2)\n\nStanislav Kropilák 184 bodů /7 zápasů, Kamil Brabenec 123 /7, Zdeněk Kos 54 /7, Jaroslav Skála 50 /7, Peter Rajniak 40 /5, Gustáv Hraška 38 /6, Vlastimil Havlík 35 /7, Vlastibor Klimeš 35 /7, Jiří Pospíšil 25 /5, Dušan Žáček 23 /3, Zdeněk Douša 15 /5, Pavol Bojanovský 4 /2, (trenér: Pavel Petera), \ncelkem 626 bodů v 7 zápasech (3:4)\n\nKamil Brabenec 148 bodů /9 zápasů, Jaroslav Skála 126 /9, Stanislav Kropilák 124 /9, Zdeněk Kos 94 /9, Vlastimil Havlík 64 /8, Vlastibor Klimeš 60 /9, Vojtěch Petr 41 /7, Gustáv Hraška 40 /7, Peter Rajniak 26 /6, Zdeněk Böhm 13 /4, Juraj Žuffa 13 /5, Justin Sedlák 7 /3, (trenér: Pavel Petera), \ncelkem 756 bodů v 9 zápasech (5:4)\n\nStanislav Kropilák 135 bodů /7 zápasů, Gustáv Hraška 126 /7, Juraj Žuffa 96 /7, Zdeněk Kos 88 /7, Jaroslav Skála 65 /7, Dušan Žáček 39 /6, Vojtěch Petr 34 /6, Vladimír Ptáček 30 /6, Zdeněk Böhm 28 /4, Vlastimil Havlík 24 /6, Vlastibor Klimeš 13 /5, Peter Rajniak 0 /1, (trenér: Pavel Petera),\ncelkem 678 bodů v 7 zápasech (4:3)\n\nStanislav Kropilák 149 bodů /7 zápasů, Peter Rajniak 104 /7, Gustáv Hraška 86 /7, Zdeněk Böhm 64 /7, Jaroslav Skála 44 /7, Juraj Žuffa 34 /7, Vlastimil Havlík 25 /6, Vladimír Ptáček 22 /5, Jiří Okáč 18/6, Vojtěch Petr 8 /5, Jiří Jandák 6 /2, Blažej Mašura 6 /2, (trenér: Pavel Petera), \ncelkem 566 bodů v 7 zápasech (2:5)\n\nKamil Brabenec 143 bodů /8 zápasů, Peter Rajniak 128 /8, Stanislav Kropilák 122 /8, Jaroslav Skála 94 /8, Vlastimil Havlík 89 /8, Oto Matický 44 /5, Jiří Okáč 30 /6, Zdeněk Böhm 28 /7, Juraj Žuffa 11 /4, Igor Vraniak 11 /4, Leoš Krejčí 9 /4, Vladimír Vyoral 8 /3, (trenér: Pavel Petera, asistent Lubomír Dobrý), \ncelkem 717 bodů v 8 zápasech (4:4)\n\nStanislav Kropilák 118 bodů /8 zápasů, Kamil Brabenec 92 /8, Josef Jelínek 91 /7, Oto Matický 88 /8, Vlastimil Havlík 86 /7, Juraj Žuffa 66 /8, Jiří Okáč 64 /8, Jaroslav Skála 34 /6, Štefan Svitek 28 /8, Peter Rajniak 20 /4, Leoš Krejčí 18 /6, Jozef Michalko 5 /2, (trenér: Pavel Petera, asistent Lubomír Dobrý), \ncelkem bodů 710 v 8 zápasech (2:6)\n\nJulius Michalík 58 bodů /5 zápasů, Jan Svoboda 52 /5, Michal Ježdík 48 /4, Jiří Okáč 45 /5, Pavel Bečka 44 /5, Václav Hrubý 41 /5, Leoš Krejčí 33 /5, Vladimír Vyoral 32 /5, Stanislav Kameník 27 /4, Štefan Svitek 27 /3, Richard Petruška 21 /2, Jozef Michalko 19 /5, (trenér: Jan Bobrovský),\ncelkem 447 bodů v 5 zápasech (2:3)\n\nPavel Bečka 111 bodů /9 zápasů, Oto Matický 97 /9, Štefan Svitek 95 /9, Michal Ježdík 87 /9, Václav Hrubý 64 /9, Julius Michalík 63 /9, Jiří Okáč 54 /4, Stanislav Kameník 51 /9, Leoš Krejčí 42 /7, Petr Treml 15 /2, Martin Buňák 8 /1, Jozef Ďurček 6 /1, (trenér Jan Bobrovský, asistent Miroslav Rehák),\ncelkem 693 bodů v 9 zápasech (5:4), chybí statistika 2 zápasů (proti Litvě 73:80 a SSSR 60:88)\n\n\n"}
{"id": "970982", "url": "https://cs.wikipedia.org/wiki?curid=970982", "title": "Viseu", "text": "Viseu\n\nViseu je město ve stejnojmenném distriktu v regionu Centro v Portugalsku. Město má necelých 50 tisíc obyvatel, je součástí větší metropolitní oblasti. Je křižovatkou spojující přístav Aveiro na pobřeží Atlantiku s městem Guarda a dále se Salamancou ve Španělsku. Coimbra, historické sídlo regionu Centro, leží přibližně 80 km jihozápadně od města. Viseu se nachází přibližně 50 km východně od Atlantského oceánu.\n\nViseu prošlo významným hospodářským růstem, a to zejména v oblasti telekomunikací, průmyslu, obchodu a vzdělávání. Důležité postavení v této oblasti patří vinařství. Se třemi vysokými školami je město regionálním vzdělávacím centrem. V umění je známé díky svému muzeu Grão Vasco.\n\nVe starověké portugalské historii bylo Viseu jedním z hlavních městských center v místech, kde žil Viriathus, legendární bojovník a národní hrdina.\n\nNázev města sahá až do závěrečného období Římské říše a období raného středověku a je odvozen od římského výrazu „Viso\", což znamená dobrý výhled.\n\nV roce 714 bylo Viseu dobyto Maury. V roce 791 bylo obsazeno Alfonsem II. z Asturias, ale v roce 930 opět Maury. Nakonec ho dobyl Ferdinand I. z Leónu v roce 1058.\n\nKdyž si Alfons II. podmanil Viseu, byl nalezen hrob s nápisem: \"Hic requiescit Rudericus Gothorum rex\" („Zde leží Roderich, král Gótů“). Roderich byl poslední vizigótský král před muslimskou invazí na Iberský poloostrov, a údajně zemřel v bitvě u Guadalete, ale jeho tělo se nikdy nenašlo.\n\nViseu je místem narození jednoho z největších malířů Portugalska 16. století, Vasca Fernandese (1475–1540), známého jako Grão Vasco. Jeho jméno dnes nese muzeum, které vlastní většinu z jeho obrazů, ale i místní hotel, škola a značka vína.\n\nVe městě se nachází řada náboženských staveb: kromě románsko-gotické katedrály z roku 830 jde o šest hlavních kostelů, čtyři kaple, dva kláštery a biskupský palác, který je sídlem muzea sakrálního umění. V historickém centru zůstaly zachovány úzké dlážděné uličky.\n\nOficiální stránka\n"}
{"id": "970988", "url": "https://cs.wikipedia.org/wiki?curid=970988", "title": "UDP hole punching", "text": "UDP hole punching\n\nUDP hole punching je v informatice technika, která umožňuje propojit navzájem dva počítače, když jsou oba dva umístěny za dynamickým NAT (za tzv. \"maškarádou\"). Technika obvykle používá třetí stranu přístupnou pomocí veřejné IP adresy, která umožňuje domluvu na síťových portech tak, aby byla umožněna přímá komunikace mezi zmíněnými dvěma konci (skrze jeden nebo více NAT). Po ustavení přímé komunikace již třetí strana není potřeba. Stávající komunikace je typicky udržována prázdnými UDP datagramy, které znemožní vypršení záznamů o dynamických překladech adres na routerech provádějících NAT, a které nemají významný vliv na zátěž datového připojení.\n\nPřímá komunikace mezi dvěma počítači skrze dynamický NAT (tzv. \"maškaráda\") je výhodná typicky pro instant messaging (zejména pro doplňující přenos souborů nebo použití videa), VoIP a videokonference.\n\nUDP hole punching je metoda pro vytvoření obousměrné UDP spojení mezi počítači v privátních sítích pomocí překladače síťových adres.Technika není použitelná ve všech případech, nebo se všemi typy NAT, protože provozní charakteristiky NAT nejsou standardizovány.\n\nPočítače používající NAT k připojení do internetu obvykle používají STUN (Session Traversal Utilities for NAT) nebo ICE (Interactive Connectivity Establishment) k převedení na veřejnou IP adresu. Vzhledem k tomu, UDP spojení obvykle vyprší po krátké době v rozsahu desítek sekund až po několik minut a UDP port je uzavřen, UDP hole využívá přenos periodických keep-alive paketů, kterými se obnovují life-time čítače ve stroj UDP NAT.\n\nUDP hole nefungují se symetrickými zařízeními NAT (také známými jako obousměrný NAT), které se většinou nacházejí ve velkých podnikových sítích. Mapování v symetrickém NAT je připojení k serveru STUN omezeno na příjem dat , a proto NAT mapování nevidí informace o cestě ke vzdálenému bodu.\n\nNechť A a B jsou dva hostitelé, každý ve své vlastní privátní síti; NA a NB jsou dvě NAT zařízení s globálně dosažitelnými IP adresami EIPA a EIPB; S je veřejný server se známou globálně dosažitelné IP adresu.\n\nO počítačích, které používají privátní IP adresy, a které přistupují ke zdrojům v Internetu pomocí routeru s NAT, se obvykle tvrdí, že jsou „chráněny“ proti přístupu z Internetu (tj. že nelze navázat spojení z Internetu směrem k počítači, který je schován za NAT, resp. za maškarádou). Technika \"UDP hole punching\" vyvrací tuto mylnou představu a správci LAN by to měli mít na paměti.\n"}
{"id": "970989", "url": "https://cs.wikipedia.org/wiki?curid=970989", "title": "Hickman (Nebraska)", "text": "Hickman (Nebraska)\n\nHickman je městečko v okrese Lancaster v americkém státě Nebraska. Je součástí metropolitní oblasti města Lincolnu.\n\nPodle sčítání lidu z roku 2017 zde žilo 2 221 obyvatel. Město zabírá plochu 1,86 km².\n\nAsi 6 km jižně od města se nachází Norris Forest School Arboretum, jež obklopuje zdejší základní a střední školu.\n\nV jihozápadní části města se nachází Hickman City Park.\n\nPodle sčítání v roce 2010 ve městě sídlilo 1657 lidí, 587 domácností a 463 rodin. Hustota zalidnění byla 888,6 obyvatel/km².\n\nZ hlediska etnického složení ve městě žilo 98,2 % bělochů, 0,4 % afroameričanů, 0,2 % asiatů, 0,3 % příslušníků ostatních ras a 0,9 % příslušníků dvou nebo více ras.\n"}
{"id": "970991", "url": "https://cs.wikipedia.org/wiki?curid=970991", "title": "Stephen Scot Oswald", "text": "Stephen Scot Oswald\n\nStephen Scot Oswald (*30. června 1951 v Seattle, stát Washington, USA), námořní letec a americký kosmonaut. Ve vesmíru byl třikrát.\n\nPo absolvování střední školy Bellingham High School ve městě Bellingham, Washington nastoupil v roce 1969 do námořní akademie United States Naval Academy. Akademii ukončil v roce 1973. V roce 1976 absolvoval školu námořních testovacích pilotů v Patuxent River.\n\nV roce 1985 byl přijat do NASA, po výcviku byl o rok později zařazen do oddílu astronautů. V něm zůstal do roku 2000.\n\nNa oběžnou dráhu se v raketoplánech dostal třikrát a strávil ve vesmíru 33 dní, 22 hodin a 30 minut. Byl 262. člověkem ve vesmíru.\n\n\n"}
{"id": "970997", "url": "https://cs.wikipedia.org/wiki?curid=970997", "title": "Marvão", "text": "Marvão\n\nMarvão je obec v Portugalsku, rozkládající se na skalním ostrohu pohoří Serra de São Mamede. Nachází se téměř na hranici se Španělskem.\n\nJejí jméno je odvozeno od muslimského panovníka z 8. století Ibn Marwana. Vybudoval zde pevnost, která se stala jeho mocenskou základnou, když se snažil ovládnout portugalské území. V průběhu dalších století byly hrad i vesnice dále opevňovány, zejména za vlády Sancha II. a Dinise I.\n\nObec se od roku 2000 uchází o zápis do Seznamu světového dědictví UNESCO.\n"}
{"id": "970999", "url": "https://cs.wikipedia.org/wiki?curid=970999", "title": "Dub v Loučné", "text": "Dub v Loučné\n\nDub v Loučné je památný strom - rozložitý dub letní (\"Quercus robur\") s bohatě zavětvenou, širokou korunou, válcovitým kmenem, krátkými kořenovými náběhy, u kterého se kmen ve třech metrech výšky rozdvojuje. Strom se nachází na okraji osady Loučná, za plotem chalupy čp. 138, vpravo pod silnicí k Jindřichovicím. Solitérní strom má měřený obvod 405 cm, výšku 30 m (měření 2005). Za památný byl vyhlášen v roce 2006 pro svůj vzrůst (největší dub Kraslicka) a jako esteticky zajímavý strom.\n\n"}
{"id": "971003", "url": "https://cs.wikipedia.org/wiki?curid=971003", "title": "Sočský národní park", "text": "Sočský národní park\n\nSočský národní park (rusky \"\" – \"Sočinskij nacionalnyj park\") je národní park na severozápadě Kavkazu u ruského města Soči. Založen byl 5. května 1983, má rozlohu 1 937,3 km² a na severovýchodě navazuje na Kavkazskou přírodní rezervaci.\n\nRoku 1999 byl v rámci Západního Kavkazu zanesen na seznam světového dědictví UNESCO.\n\nPark se nachází v oblasti širšího Soči, na severozápadě sahá až k hranici Tuapsinského rajónu u ústí řek Magri a Šepsi a na jihovýchodě až k řece Psou na hranici s Gruzií, na jihozápadě až k Černému moři a na severovýchodě až k Hlavnímu kavkazskému hřebeni.\n\nSočský národní park je zhruba z 95 % pokryt horskými lesy.\n\nMezi významné druhy větších zvířat patří například zubr evropský, jelen lesní, srnec obecný, kamzík horský, medvěd hnědý, prase divoké, vlk, šakal obecný, liška obecná, vydra říční a rys ostrovid, dále z ptáků orel skalní, orel stepní, orel královský, orlovec říční, sup bělohlavý a orlosup bradatý a z plazů želva žlutohnědá, užovka stromová, užovka podplamatá, užovka obojková a ještěrka obecná. Mezi zde žijící ryby patří pstruh nebo ouklejka pruhovaná.\n\nOd roku 2009 probíhá v parku ve spolupráci se Světovým fondem na ochranu přírody pokus o reintrodukci levharta perského.\n\n"}
{"id": "971010", "url": "https://cs.wikipedia.org/wiki?curid=971010", "title": "Martin Krause", "text": "Martin Krause\n\nMartin Krause (17. července 1853 Lobstädt – 2. srpna 1918 Plattling) byl německý klavírní virtuos, hudební pedagog a spisovatel.\nMartin Krause se narodil v roce 1853 jako nejmladší syn učitele a kantora Johanna Carla Friedricha Krause ve vesnici Lobstädt nedaleko Lipska. Po skončení vesnické školy studoval na učitelském semináři v blízkém městě Borna a ve školním roce 1875/1876 přešel na Královskou konzervatoř v Lipsku (\"Königliche Konservatorium der Musik\"), kde jej také vyučoval Carl Reinecke.\nV roce 1882 se setkal s Francem Lisztem a stal se žákem jeho mistrovské školy. Poté se usadil v Lipsku, kde vyučoval hře na klavír. Jako nadšený Lisztův žák založil v Lipsku první Společnost Franze Liszta (\"Franz-Liszt-Verein\") a publikoval v časopisech.\nOd roku 1882 byl Martin Krause profesorem Královské hudební akademie (\"Königlichen Akademie der Tonkunst\") v Mnichově, odkud přešel na Sternovu konzervatoř v Berlíně. Zemřel v roce 1918 během dovolené v dolnobavorském Plattlingu.\n\n\n"}
{"id": "971012", "url": "https://cs.wikipedia.org/wiki?curid=971012", "title": "Běh na lyžích na Zimních olympijských hrách 1998 – 5 km klasicky ženy", "text": "Běh na lyžích na Zimních olympijských hrách 1998 – 5 km klasicky ženy\n\nZávod na 5 kilometrů klasicky žen na Zimních olympijských hrách 1998 v Naganu se konal v areálu Snow Harp v Hakubě dne 10. února 1998. Z českých závodnic se jej zúčastnily Kateřina Hanušová, Zuzana Kocumová, Kateřina Neumannová a Jana Šaldová, přičemž Neumannová zde získala svoji první olympijskou medaili, stříbrnou. Podle výsledků tohoto závodu byly odstupňovány starty závodnic do stíhacího závodu na 10 km volně.\n\n"}
{"id": "971016", "url": "https://cs.wikipedia.org/wiki?curid=971016", "title": "Sliema", "text": "Sliema\n\nSliema je přístavní město na Maltě, leží 6 km severně od hlavního města La Valletta s 12 786 obyvateli. Město má strategicky výhodnou polohu na poloostrově, nachází se zde pevnost Tigné Point.\n\nSliema znamená maltsky „klidné místo“. Hlavním zdrojem příjmů je turistický ruch. Ve městě se nachází farní kostel Stella Maris, vysvěcený v roce 1855.\n\nRodákem ze Sliemy je Marc Storace, zpěvák metalové kapely Krokus.\n\nVe městě sídlí fotbalový klub Sliema Wanderers, s 26 mistrovskými tituly, historicky nejúspěšnější tým Malty.\n\nPartnerským městem je Les Sables-d'Olonne ve Francii.\n\n"}
{"id": "971019", "url": "https://cs.wikipedia.org/wiki?curid=971019", "title": "Teorie globálního pracovního prostoru", "text": "Teorie globálního pracovního prostoru\n\nTeorie globální pracovního prostoru (anglicky Global Workspace Theory, GWT) je pravděpodobně nejznámější kognitivně založená teorie vědomí, kterou jako první přednesl v roce 1988 americký neurobiolog a profesor psychologie Bernard Baars. Podle Baarse se obsahy vědomí nachází v tomto globálním pracovním prostoru, který je vymezenou oblastí psychiky a informace ve vědomí jsou zpracovány nevědomě fungujícími expertní procesory. K demonstraci a pochopení teorie se nejčastěji používá metafory \"divadelního jeviště\".\n\nKoncepcí a strukturou GWT jsou dosavadní neurokognitivní teorie vědomí shrnuty do návrhu osmi hypotéz, které mají podobu divadelních metafor:\nDle Baarse se vědomí nachází především v kortikálních oblastech temenních, týlních a spánkových laloků a informace, které vstupují do obsahu vědomí, jsou analogií k tomu, co vstupuje do vědomí (pozornosti) divadelního diváka při pohledu na jeviště. Reflektor osvětlující realitu, která je jinak ve tmě reprezentuje rozsah uvědomění si \"něčeho\". Bdělost a ostrost vědomí je znázorněna silou světla reflektoru. Zacílení reflektoru na původně temné jeviště značí, jakým způsobem zaměříme naši pozornost. Rozsah obsahu, který vstoupí do vědomí, závisí na zaostření reflektoru - široký, méně intenzivní pruh světla pojme více informací, ale pouze v obecné formě bez detailů. Úzce zaměřený, jasný paprsek světla neobsáhne tolik informací, ale zato se všemi podrobnostmi. Z osvětlení reflektorů tedy nevidíme veškerý děj odehrávající se na scéně, ale pouze ty informace, které nám intenzita, rozsah a zaměření divadelních světel dovolí.\n\nMetaforu divadelního reflektoru používá také Francis Crick spolu s Christofem Kochem v teorii zrakového vědomí. Ta tvrdí, že mozkem zpracovávané vizuální informace zaujímají místo ve středu reflektoru, zatímco v dalších oblastech zorného pole jsou informace zpracovávány méně nebo vůbec.\nHypotéza, že i vědomí operuje na více úrovních zároveň. V případě, že má každý hlavní systém své vědomí, musí existovat zrakové vědomí, čichové vědomí, sluchové vědomí, atd. Řada dějů, které se současně odehrávají na více jevištích, jsou reprezentací více poloh vědomí tvořících dohromady komplexní celek.\nTy jsou následně hlavními zdroji vědomí.\nPříkladem je osvětlená divadelní scéna, kde jsou navíc dalšími bodovými reflektory zvýrazněny konkrétní části.\nJe nutné pro přístup k epizodické a emoční paměti, slovníku přirozeného jazyka a kontrole automatických pohybů.\nDivadelní produkce, oslovení posluchačů a diváků.\nJako příklad lze uvést vztah zákulisí a jeviště.\nVklad vnitřních prožitků prostřednictvím levé hemisféry.\n\nPodobnou analogií je animace v kresleném filmu, kde kreslíři tvoří kresby a obrazce postav, které jsou poté vidět na obrazovce. Někdo vytvoří postavy, jiný je vybarví, další rozpohybuje nebo nadabuje. Současně má každý animovaný charakter svůj tým umělců. Oživení obrázků je tak dáno simulací a tvorbou skupiny vysoce specializovaných odborných pracovníků. To reprezentuje Baarsovi \"specializované procesory\".\n\n\"Přijímací procesory\" jsou diváci sledující takový film nebo divadlo. Reakce diváka má přímý vliv na činnost herce. Pokud publikum obzvláště zaujme nějaký charakter na scéně, dostane se tato postava do popředí a středu dění na scéně. Ostatní výjevy se posunou do pozadí nebo ze scény zmizí úplně. Těchto proměn a procesů, které k těmto proměnám vedou, si publikum nemusí být vůbec vědomé a má tak iluzi, že se vše na jevišti odehrává samovolně bez dalších zásahů.\nSvou teorii Baars posiluje integrováním faktických neurologických poznatků. Konkurence napříč globálním pracovním prostorem, která se projevuje snížením hladiny aktivace globálních zpráv. Naproti tomu je spolupráce, která se projevuje zvýšením této hladiny. Snižování a zvedání aktivační hladiny je analogií k excitaci a inhibici v neuronech.\nTeorie GWT počítá s využitím pouze několika sekund pracovní paměti, tedy méně než její běžná kapacita. Na zpracování informací se podílejí specializované nevědomé expertní procesory a kontexty.\nExpertní procesory jsou vysoce specializované, nevědomé, zpracovávají informace a výsledky následně odesílají do globálního prostoru. Svou podstatou připomínají moduly Jerryho Fodora. \nKontexty jsou dopředu dané koalice těchto expertních procesorů. Jedná se o nevědomé mechanismy, které drží obsahy vědomí v určitých mezích. Sami do globálního prostoru nevstupují, ale vstupní informace mohou ovlivnit.\n\nJednotlivé i spřízněné procesy soupeří o přístup do globálního pracovního prostoru a šíří své informace všem ostatním procesům aby tak zvýšily pravděpodobnost splnění své funkce.\nBaars naznačuje, že globální pracovní prostor podobný vědomé zkušenosti, ale nejde o to samé. Vědomé události mohou zahrnovat další nezbytné podmínky, např. interakci s \"vlastním\" systémem. Pomocí GWT lze úspěšně modelovat celou řadu charakteristik vědomí, jako např.: \n\nGWT se mimo jiné využívá při počítačovém modelování, např. model IDA vytvořený Stanem Franklinem.\n\nvědomí je jakási brána, která tvoří přístup k rozsáhlému podvědomí. V procesu učení stačí zaměřit naše vědomí na určitý bod, látku, kterou se chceme naučit, a detailní analýza a uložení látky do paměti probíhá nevědomě. V divadelní metafoře lze říci, že veškeré pohony učení jsou umístěny v zatemněném publiku. Zdá se, že v některých nervových shromážděních vědomé \"události na jevišti\" vyvolávají automatické učení. Jedná se o členy publika, kteří se učí, stejně jako ve skutečném divadle.\nPři učení se jazyku si děti neoznačují jednotlivá slova jako podstatná nebo přídavná jména. Spíše se soustředí na znělost řeči a základní zákonitosti se naučí implicitně. Málokdy jsme si vědomi abstraktních vzorů, většina znalostí jsou tacitními vědomostmi naučenými implicitně. I pro implicitní učení si musíme být vědomi látky, ze které odvozujeme nevědomý vzor. Dítě, které se učí gramatická pravidla, musí vědomě naslouchat dlouhé řadě mluvených vět. Současné důkazy ukazují, že veškeré učení vyžaduje vědomý přístup k předmětu studia. Divadelní metaforu zde představuje umístění herce v záři reflektoru a publikum si tiše zapamatuje jeho repliky.\nPouhá vizuální zkušenost z tištěného slova u většiny lidí spustí automatickou vnitřní řeč. Při čtení je konkrétní slovo jakoby slyšet uvnitř hlavy. Rozsáhlá část nevědomí se skládá z komplexních automatických procesů, které jsou spouštěny vědomými \"priming\" událostmi. Opět se zdá, že událost v záři reflektorů automaticky spouští nekontrolované události, které se konají v publiku.\nVědomí vytváří přístup k nevědomému řešení problémů. V matematice slavný inkubační proces zahrnuje vědomou otázku, nevědomou práci na problému a vědomý vznik řešení. Tento vzorec lze pozorovat i v běžném životě, například při vybavení odpovědi na otázky: \"Jaké bylo jméno Tvé matky za svobodna?\", \"Kolik je 20 krát 13?\". V obou případech následuje krátká pauza a poté se bez vědomé práce na otázce vynoří odpověď. Jakoby tyto nevědomé algoritmy byly vyvolány vědomou touhou po odpovědi. V divadelní metafoře máme herce, který vznese otázku a publikum začne přemýšlet nad řešením problému bez dalšího vědomého zásahu.\nVědomé zkušenosti mohou spustit nevědomé kontexty, které pomáhají interpretovat budoucí vědomé události. Je to jako když někteří herci mají funkci oznamovat změny okolností, které budou formovat divákovo porozumění v další scéně.\nV levém frontálním kortexu se nachází oblast, která získává vědomé smyslové informace. Je schopná takovou informaci uložit, komentovat, jednat podle ní. Bez frontálního kortexu nejsme schopni úmyslně vykonávat např. pohyby svalů nebo provozovat vnitřní řeč. \n\nDůkazy naznačují, že vědomí je jednou z předních biologických adaptací a hlavním prostředkem, jakým se nervový systém adaptuje na nové, náročné a informativní události.\nMá následujících 9 funkcí:\n\nBaarsova divadelní metafora ze své podstaty oponuje jiné metafoře, známé jako Karteziánské divadlo. Ta odkazuje na myšlenku Reného Descartese, který navrhl hypotézu o existenci konkrétního bodu nebo místa v mozku, kde sídlí vědomí a kde jsou informace uvědomované.\nJ. W. Dalton kritizoval teorii globálního pracovního prostoru na základě toho, že přinejlepším poskytuje výčet kognitivních funkcí vědomí, přičemž ale nedokáže určit povahu hlubšího problému co vědomí je a jak může vůbec nějaký mentální proces být vědomý, tedy tzv. Těžký problém vědomí. Na to reagoval A. C. Elitzur, že ačkoliv tato hypotéza neřeší těžký problém vědomí, poskytuje důležitý vhled do vztahu mezi vědomím a kognicí.\n\n\n\n"}
{"id": "971021", "url": "https://cs.wikipedia.org/wiki?curid=971021", "title": "Turie", "text": "Turie\n\nTurie ( ) je obec na Slovensku v okrese Žilina. V roce 2011 zde žilo 1 960 obyvatel. První písemná zmínka o obci pochází z roku 1386.\nNarodil se zde Juraj Kubánka – slovenský choreograf a tanečník.\n\nObec Turie se rozprostírá v malebném údolí Malé Fatry, pod vrcholem Minčolem (1364 m n. m.) v Turské dolině, která se táhne kolmo na Rajeckou dolinu. Nejbližším městem jsou Rajecké Teplice a 12 kilometrů vzdálená Žilina.\n\nVstupní brána do Turské doliny je tam, kde se Turianský potok vlévá do řeky Rajčianky. Vstup svírají dva kopce – Hrádok a Holý Diel. O Hrádku kolují mezi lidmi různé pověsti. Údajně tam stál dřevěný hrad jako bašta k Lietavskému hradu, s nímž ho spojovala podzemní chodba. Toto tvrzení však nebylo nikdy potvrzeno, i když ho nikdo nikdy nevyvrátil. Při zkoumání Hrádku archeologové objevili předměty z doby bronzové, ale žádné známky po stavbě.\n\nObec Turie sousedí s obcemi Porúbka, městskou částí Rajeckých Teplic Poluvsím a obcí Višňové.\n\nPrvní písemná zmínka o obci se nachází v Žilinské knize od Václava Chaloupeckého. Záznam pochází z roku 1386 a jeho latinský zápis zní: \"Item nota, quod Stephanus do Tuticz Salut Johannes advocato XX flor auri\", což v slovenském překladu znamená \"Záznam, že Štefan z Tura platil Janovi Advokátovi dvacet zlatých ve zlatě.\"\nV záznamu z roku 1416 se již vzpomínají \"tři dvory (tři kúrie)\" zemanské, podle kterých se obec až od roku 1930 jmenovala Turo-Tridvory. Na nynější název Turie byla přejmenována v roce 1949.\n\nV obci stojí římskokatolický Kostel sv. Michala archanděla přibližně ze 16. století a kaple svaté Anny z roku 1720.\n\n"}
{"id": "971022", "url": "https://cs.wikipedia.org/wiki?curid=971022", "title": "Bernard František Palka", "text": "Bernard František Palka\n\nBernard František Palka, O.Praem.' (19. ledna 1927 Sazovice – 31. prosince 2015 Kroměříž) byl v letech 1993–1999 \"priorem de regimine\" (převor s právy opata) kláštera premonstrátů v Nové Říši na Moravě.\nNarodil se jako František Palka se v Sazovicích (okr. Zlín) v roce 1927. Maturoval v roce 1948 a následně zahájil noviciát v novoříšském klášteře. O rok později začal se studiem teologie v Praze. Bydlel v klášteře na Strahově, kde zažil v roce 1950 násilný zábor klášterů (viz Akce K). Spolu se strahovskými a želivskými premonstráty byl internován v broumovském klášteře. Na podzim r. 1950 nastoupil k PTP. V roce 1954 byl propuštěn do civilu a následně pracoval jako projektant.\n\nTajně studoval teologii a v roce 1968 přijal tajně kněžské svěcení z rukou biskupa Felixe Davídka. Veřejnou kněžskou činnost však vykonávat nesměl. To mu bylo umožněno až po roce 1989, kdy byla obnovena komunita v novoříšském klášteře. Vzhledem k nemocem starého opata Augustina Machalky byl v roce 1993 Bernard Palka zvolen převorem s právy opata. Snažil se stabilizovat život v klášteře a uvést v širší známost novoříšské řeholníky umučené za nacismu v Osvětimi (opat Pavel Jan Souček, převor Vavřinec Novotný, kněží Norbert Hrachovský, Zikmund Záběhlický a Siard Nevrkla). V roce 1999 se v Nové Říši konala opatská volba, v níž byl zvolen Marian Rudolf Kosík. Palka zůstal v Nové Říši jako komunitní převor, farář místní farnosti a administrátor ex currendo v Dlouhé Brtnici a Krasonicích.\n\nV roce 2004 byl uvolněn z funkce převora. Žil nadále v klášteře, a byla mu ponechána správa krasonické farnosti. Později se přestěhoval k Voršilkám do Charitního domova v Kroměříži, kde pobýval až do své smrti.\n\nPohřben byl v pondělí dne 11. ledna 2016 do řádového hrobu na hřbitově v Nové Říši.\n\n"}
{"id": "971023", "url": "https://cs.wikipedia.org/wiki?curid=971023", "title": "Unmasked", "text": "Unmasked\n\nUnmasked je osmé studiové album americké hard rockové skupiny Kiss. Album bylo vydáno 20. května 1980. Nahráno bylo v Record Plant Studios v New Yorku a produkoval ho Vini Poncia. Přestože je na albu uveden Peter Criss, do nahrávání se nijak nezapojil; Anton Fig, jako host, nahrál všechny bicí. \n\n\n\nAlbum\nSingly\n\n\"Shandi\"\n\"Talk To Me\"\n\"Tomorrow\"\n"}
{"id": "971024", "url": "https://cs.wikipedia.org/wiki?curid=971024", "title": "Bangorský antifonář", "text": "Bangorský antifonář\n\nBangorský antifonář (latinsky \"Antiphonarium Benchorense\") je středověký rukopis obsahující latinské liturgické zpěvy, který pravděpodobně vznikl koncem 6. století v opatství Bangor v Bangoru v dnešním Severním Irsku. Jedná se o nejstarší dochovanou liturgickou knihu keltského ritu, nelze však vyloučit, že se jedná jen o kopii původní knihy. Zřejmě se později s irskými misionáři dostal do opatství sv. Kolumbána v Bobbiu v severní Itálii. Z tamního skriptoria jej začátkem 17. století získal Federico kardinál Boromejský pro jím nově založenou Ambroziánskou knihovnu v Miláně, kde jej kolem roku 1695 objevil Ludovico Antonio Muratori a kde je uložen dosud.\n"}
{"id": "971026", "url": "https://cs.wikipedia.org/wiki?curid=971026", "title": "Adler-Arena", "text": "Adler-Arena\n\nAdler-Arena ( , ) je rychlobruslařská hala v ruském městě Soči v nadmořské výšce 5 m. Postavena byla v letech 2010–2012 pro konání rychlobruslařských soutěží na Zimních olympijských hrách 2014, náklady dosáhly částky 32,8 milionu dolarů. Exteriér haly připomíná ledovec, v interiéru se nachází krytý ledový ovál o délce 400 m a 8000 míst k sezení. Je umístěna v centru Olympijského parku.\n\nV prosinci 2012 se v Adler-Areně konaly ruské šampionáty (vícebojařský a sprinterský), první velkou mezinárodní akcí bylo Mistrovství světa na jednotlivých tratích v březnu 2013. V prosinci 2013 zde proběhlo ruské mistrovství na jednotlivých tratích. Po ZOH 2014 měla hala sloužit jako výstavní centrum.\n\nV dubnu 2014 hala hostila barážové utkání Světové skupiny Fed Cupu mezi Ruskem a Argentinou, které vyhrály ruské tenistky 4:0 na zápasy.\n\nStav k 1. březnu 2014.\n\n"}
{"id": "971033", "url": "https://cs.wikipedia.org/wiki?curid=971033", "title": "Veľká Čierna", "text": "Veľká Čierna\n\nVeľká Čierna ( ) je obec na Slovensku v okrese Žilina. V roce 2011 zde žilo 354 obyvatel. První písemná zmínka o obci pochází z roku 1471.\n\nBylo zde nalezeno sídliště púchovské kultury z přelomu letopočtu. Obec je poprvé zmiňována 1361 pod názvem \"Naghi Cherna\", doložena je ale až z roku 1477 jako \"Cherna\". Leží v severní části Domanižské kotliny. Kostel sv. Cyrila a Metoděje byl postaven v letech 1969 – 1974. Podnětem k jeho výstavbě bylo výročí smrti sv. Cyrila.\n\nNejvyšším vrchem v katastru obce je Vysoký vrch, který měří 766 m n. m.\n\n"}
{"id": "971034", "url": "https://cs.wikipedia.org/wiki?curid=971034", "title": "Zbyňov", "text": "Zbyňov\n\nZbyňov ( ) je obec na Slovensku v okrese Žilina. V roce 2011 zde žilo 829 obyvatel.\n\nObec se nachází v Rajecké dolině mezi městem Rajec a lázeňským městem Rajecké Teplice. Obklopena je horami, protéká jí řeka Rajčianka. Nachází se zde rekreační zařízení – chatky, kam se chodí tábořit.\n\nPrvní písemná zmínka o obci je z roku 1407. Zbyňov podléhal panství hradu Lietava, v listinách z roku 1545 je zmiňovaný zdejší opevněný zámeček. Malá zvonička byla postavena v první třetině 19. století, kaple na hřbitově byla také postavena v 19. století.\n\n"}
{"id": "971042", "url": "https://cs.wikipedia.org/wiki?curid=971042", "title": "Kouzlo měsíčního svitu", "text": "Kouzlo měsíčního svitu\n\nKouzlo měsíčního svitu ( ) je romantická filmová komedie z roku 2014, kterou napsal a režíroval Woody Allen. Děj příběhu se odehrává na sklonku dvacátých let 20. století na prosluněné Francouzské riviéře.\n\nHlavní role v retrokomedii ztvárnili Colin Firth postavou egocentrického světově uznávaného kouzelníka a Emma Stone, jež představovala domnělé médium s nadpřirozenými schopnostmi. Ve snímku se dále objevili Hamish Linklater, Marcia Gay Harden, Jacki Weaverová a Erica Leerhsenová.\n\nPremiéra ve Spojených státech proběhla 25. července 2014 se smíšenou kritikou recenzentů, kteří mimo jiné zmínili klišovitý scénář.\n\nV roce 1928 je světově uznávaný čínský kouzelník Wei Ling Soo, ve skutečnosti Brit Stanley Crawford (Colin Firth), požádán na vystoupení v Berlíně kolegou Howardem Burkanem (Simon McBurney), aby se pokusil odkrýt záhadu osoby vydávající se za médium. Proto s ním odjíždí na Francouzskou riviéru, kde má sídlo bohatá americká rodina. Mladý dědic majetku Brice (Hamish Linklater) je zamilován do půvabné Američanky Sophie Bakerové (Emma Stone), jež prezentuje své nadpřirozené schopnosti. Jako médium je schopna komunikovat se záhrobím i odhalovat minulost.\n\nRacionální a sebestředný Stanley odmítá uvěřit schopnostem dívky. Přesto je nalomen, když jsou mu odhalována důvěrná fakta z jeho minulosti. Při autonehodě své tety Vanessy (Eileen Atkinsová), žijící také na riviéře, se dokonce začíná modlit k bohu, aby chvilkovou duchovní slabost v podobě modlitby nedokončil pro uvědomění si nesmyslnosti svého počínání. Zatímco Brice odjíždí na týden do Paříže, iluzionista se postupně sbližuje se Sofií. Ta mu odhaluje svou náklonnost. Přesto Stanleyho stále ovládá rozum a dívce doporučuje jistotu sňatku a luxusního života s bohatým dědicem, který ji plánuje hýčkat.\n\nPro odhalení Sophiina podvodu použije britský mág vlastního triku z vystoupení. Zatímco odchází z místnosti a v rozhovoru nechává Američanku s přítelem z mládí Howardem, dvojice se baví tím, jak nahlodali jeho cynické ego, když jim skočil na vějičku. Náhle se však otáčí křeslo, v němž sedí Stanley. Zpočátku je na oba nabroušený, že se ho snažili podvést. Méně úspěšný Howard mu záviděl slávu a dívce vyzradil podrobnosti jeho života, alespoň jednou chtěl slavnějšího kolegu převézt. Přesto dochází k usmíření.\n\nAnalyticky uvažující Stanley, jenž má vážnou známost, je zmaten niternými emocemi. Ty mu napovídají, že drobnou podvodnici miluje. Nabízí jí tak svatbu, ale je odmítnut, protože Sophie již kývla na nabídku bohatého mladíka. Přesto je později vyslyšen, když se dívka rozhoduje pro život po jeho boku, aby uposlechla hlasu svého srdce.\n\nHerci Emma Stone a Colin Firth byli obsazeni v dubnu 2013. V červenci téhož roku bylo oznámeno, že si ve filmu zahrají také Jacki Weaverová, Marcia Gay Harden a Hamish Linklater. Ve stejné době začal Woody Allen natáčet v jižní Francii. V Severní Americe získalo distribuční práva studio Sony Pictures Classics.\n\nK filmu byl vydán soundtrack.\n\nSkladby, které se objevily ve filmu, ale nebyly součástí soundtracku.\n\nFilmová kritička Mirka Spáčilová udělila filmu hodnocení 60 % a k „příjemné prchavé retrokomedii“ uvedla: „\"Vlastně se nic neděje, dívka předstírá trans, kouzelník ho vědecky rozebírá, v červeném kabrioletu nad modrým mořem vyrážejí na výlety jako z pamětnického filmu, jemuž jen vyčistili barvy a strojem času do něj přenesli jinou hereckou generaci. Ale v té starosvětské náladě tkví půvab snímku, slabšího než Jasmíniny slzy, ale silnějšího než Do Říma s láskou, pokud se poměřuje nejbližšími předchůdci\".“\n\n"}
{"id": "971044", "url": "https://cs.wikipedia.org/wiki?curid=971044", "title": "Ulička v Delftu", "text": "Ulička v Delftu\n\nUlička (nizozemsky \"Het Straatje\") je obraz Jana Vermeera datovaný do let 1658–1661. Plátno je signováno, podpis \"i VMeer\" se nachází na levé straně dole, pod oknem.\n\nV průběhu staletí byl obraz v držení řady vlastníků:\n\nPočátkem 20. století se nacházel ve sbírce nazvané \"Collectie Six\" podle sběratele umění Jana Sixe, který za něj požadoval milion guldenů. Nakonec získal obraz ze sbírky v roce 1921 za 650 000 guldenů Henri W. A. Detering, který jej následně věnoval nizozemskému státu. Od té doby se obraz nachází v amsterodamském Rijksmuseum.\n\nNa obraze (olej na plátně, rozměry 54,3×44 cm) je zachycena část ulice, dlážděné kočičími hlavami, u níž stojí dva domy, oddělené dvěma průchody. Dominantně působí dům na pravé polovině obrazu – třípodlažní stavba se stupňovitým štítem. Většina oken ze zavřená, což navozuje dojem, že dům je uzavřen. Pouze v otevřených dveřích domu sedí žena zaujatá ruční prací (paličkováním krajek). Kromě ní jsou na plátně další tři postavy: dvě děti klečící na zemi a děvečka v průchodu vlevo, skloněná nad nádobou s vodou. Všichni se věnují své činnosti a vzájemně spolu nekomunikují; i proto působí obraz dojmem obzvláštního klidu.\n\nIdentifikací místa, které Vermeer zachytil, se zabývají badatelé již odedávna. Názory jsou různé: vedle nejčastěji se objevující teorie, že jde o pohled na \"Voldergracht\", namalovaný ze zadních oken domu \"Mechelen\" u Marktveld v Delft, jsou zmiňovány i jiné lokalizace – Oude Langendijk, Nieuwe Langendijk, Trompetdtraat, Spieringstraat, Achterom či Vlamingstraat. Podle první hypotézy stál za \"Mechelenem\" dům (na obraze by to byla budova zprava), který byl v roce 1661 zbourán, aby udělal místo pro nové sídlo gildy sv. Lukáše, cechu sdružujícího a zastřešujícího výtvarné umělce, tedy i Vermeera. V holandském malířství byla častá vyobrazení budov ohrožených zničením, jež byla vytvářena s cílem uchovat pro budoucnost v paměti jejich vzhled. Takové obrazy tvořili mj. Egbert van der Poel (např. \"Pohled na Delft po výbuchu prachovny v roce 1654\", National Gallery v Londýně), Daniel Vosmaer. Je tedy možné, že i Vermeer chtěl zvěčnit vzhled domu, jenž měl zakrátko přestat existovat.\n\nNení však také vyloučeno, že Vermeer nezachytil skutečný vzhled konkrétní ulice, ale umístil na obraz prvky z různých míst. To dělal jeho současník, Pieter de Hooch, který kromě výjevů v interiérech maloval pohledy na dvorky, ulice a zahrady. De Hooch namaloval dva obrazy, na nichž je jedna brána, ale zachycená ze dvou různých stran (\"Dvorek\", 1658, National Gallery v Londýně a \"Dvorek\", 1658, The Trustees of Mr. Julian Byng's Marriage Settlement).\n\n\"Ulička\" je jedním z pouhých dvou Vermeerových obrazů, na nichž je zachycen motiv města a kde Vermeer namaloval oblohu. Všeobecně se má za to, že její vytvoření předcházelo vznik obrazu \"Pohled na Delft\", dalšího ze dvou uvedených.\n\nJako v řadě dalších případů i zde Vermeer provedl změny v konečné kompozici – odstranil např. ženskou postavu, jež se nacházela vpravo od vstupu do průchodu.\n\nRostlinný pokryv cihlové stěny na levé straně obrazu má v současnosti modrý odstín. Zeleň Vermeer získával smícháním žluti s modří a postupem času se výsledná zelená barva mohla změnit v modrou.\n\n\n"}
{"id": "971045", "url": "https://cs.wikipedia.org/wiki?curid=971045", "title": "Ulička", "text": "Ulička\n\nUlička je slovo, jež může mít více významů\n\n\n\n\n\n\n"}
{"id": "971046", "url": "https://cs.wikipedia.org/wiki?curid=971046", "title": "Bajtava", "text": "Bajtava\n\nBajtava je obec na Slovensku v okrese Nové Zámky. V roce 2011 zde žilo 408 obyvatel.\n\nV obci se nachází římskokatolický kostel Narození Panny Marie ze 17. století.\n"}
{"id": "971047", "url": "https://cs.wikipedia.org/wiki?curid=971047", "title": "William Francis Readdy", "text": "William Francis Readdy\n\nWilliam Francis Readdy (* 24. ledna 1952 v Quonset Point, stát Rhode Island, USA) je námořní letec a americký kosmonaut. Ve vesmíru byl třikrát.\n\nPo absolvování střední školy McLean High School ve městě McLean nastoupil v roce 1970 do námořní akademie United States Naval Academy. Akademii ukončil v roce 1974 a u armády zůstal. V letech 1980 až 1981 absolvoval školu námořních testovacích pilotů v Patuxent River.\n\nV roce 1986 byl přijat do NASA, po výcviku byl o rok později zařazen do oddílu astronautů. V něm zůstal do roku 1999. U NASA poté zůstal v různých řídících funkcích i pracovištích.\n\nNa oběžnou dráhu se v raketoplánech dostal třikrát a strávil ve vesmíru 28 dní, 0 hodin a 44 minut. Byl 263. člověkem ve vesmíru.\n\n\n"}
{"id": "971050", "url": "https://cs.wikipedia.org/wiki?curid=971050", "title": "Thelmofág", "text": "Thelmofág\n\nTelmofágie patří spolu se solenofágií ke způsobům, jimiž se může na svém hostiteli krmit hematofágní parazit. Telmofágové sají krev přímo z drobných hematomů, které se tvoří z krve vylité z poškozené cévy (angl. „pool feeding“). Od solenofágů se takoví paraziti liší stavbou ústního ústrojí, vlastnostmi slin a rychlostí, s níž potravu nasávají. Mezi nejznámější telmofágy patří klíšťata (Ixodes) a klíšťák (Argas).\n\nAdaptace ústního ústrojí k sání krve proběhla nezávisle u různých skupin členovců. Například pro evoluci krvesajícího hmyzu zde je předpoklad, že se vyvinul z předka, jenž měl své ústrojí uzpůsobeno k nabodávání povrchu. Telmofágie se s největší pravděpodobností vyvinula u předků, kteří se příležitostně krmili krví exponovanou a snadno přístupnou díky povrchovému zranění. Dalším krokem se stalo nejspíš používání ústního ústrojí k rozrušení a iritaci povrchu hojících se poranění pro přístup k povrchním cévám.\n\nNa rozdíl od solenofágního hmyzu, u telmofágů jsou bodavé stylety robustnější; navíc kromě poškození, které jím napáchají (poněvadž u solenofágů krev z perforované cévy vytéká pomaleji, než ji parazit nasává), jejich sliny obsahují agresivní enzymy, co páchají škody na okolní tkáni. Krev vytéká rychleji, než je odsávána, tudíž lokálně vzniká hematom.\n\nŠestinohá larva i jediné stadium nymfy klíštěte se živí stejně jako dospělec, tedy krví obratlovců. Dospělá klíšťata mají na hřbetě typický štítek (sputum). U samic sahá jen do poloviny těla, poněvadž jsou to právě samice, které se živí krví, a tudíž jejich tělo při krmení musí mít prostor pro expanzi. Naproti tomu samečkovo tělo je štítkem kryto téměř celé. Na hlavové straně klíšťat je gnathostoma, vybavená typickým ústním ústrojím, z něhož jsou nejnápadnější ozubené chelicery: hypostom. Hypostom je vybaven řadou koncentrických zoubků – ty napomáhají k udržení klíštěte v potravní lézi při sání. Svého hostitele klíšťata vyhledávají Hallerovým orgánem, což je systém jamek a sét na prvním páru končetin, fungující jako chemoreceptor. Registrováno je nejen infračervené záření potenciálního hostitele, ale též metabolit CO2.\n\nPo přisání klíště setrvává na svém hostiteli několik dní, do rány vyměšuje sliny obsahující mimo jiné i antikoagulační látky zabraňující sražení potravy. Klíšťata jsou pro své potenciální hostitele nebezpečná hlavně přenosem virové klíšťové encefalitidy a borrelií (B. burgdorferi) způsobujících Lymeskou boreliózu.\n\nArgas, klíšťák, na rozdíl od klíštěte nemá hřbetní štítek. Parazituje nejčastěji na mláďatech ptáků, žije s nimi v hnízdech a krmí se opakovaně; po jejich vylétnutí však musí shánět potravu jinde. Sát může též i na člověku (výhodou je, že na člověka nepřenáší choroby – alespoň tak nebylo prokázáno). Jeho ústní ústrojí je posunuto mezi 1. pár kyčlí, saje kratší dobu než Ixodes a po cca dvaceti minutách odpadá, způsobiv mu rumělkové léze.\n\nNa rozdíl od klíštěte má Argas hned několik stadií nymfálních (většinou 3 až 4).\n\nPři opakovaném sání na člověku může způsobit i alergickou reakci (Argas reflexus, klíšťák holubí). V teplejších částech světa jsou některé druhy klíšťáků vektory ptačích borrelií a rickettsií, u lidí mohou výjimečně přenášet některé arboviry.\n\nJako dospělci samice napadají obratlovce, kterým silným sosákem sají krev a příležitostně přenášejí protozoonózy nebo helmintózy, zatímco jejich larvy žijí v půdě jako predátoři. Jsou to velcí, často pestře zbarvení dvoukřídlí. Jejich bodnutí je bolestivé. Mohou se uplatnit jako přenašeči původců tularémie, antraxu, trypanozom atd.\n\nDrobné mušky většinou tmavší barvy, dosahují velikosti 2 - 6 mm, jejich křídla jsou relativně široká, s nápadní kostální žilkou (ta ovšem nedosahuje konce křídla). Mají typicky vyklenutý mesothorax. Dospělé stadium muchniček patří mezi hematofágy. Jejich bodnutí je velmi bolestivé a vyvolává silné kožní reakce, opakovaně vyvolává silné kožní reakce a při jejich masivním náletu může zvíře uhynout následkem anafylaktického šoku.\n\nMuchničky jsou vektory řady infekčních onemocnění (přenášejí například prvoka \"Leucocytozoon\" či ptačí trypanosomy).\n\nDrobní, většinou hnědavě zbarvení dvoukřídlí. Na rozdíl od komárů a muchniček nejsou flebotomovésvým vývojem vázáni na vodní zdroje. Samičky jsou telmofágní, jejich sliny obsahují silnou vazodilatační látku – maxadilan. Flebotombové jsou významnými vektory pro přenos infekčních onemocnění (virózy, bakteriální onemocnění, protozoární onemocnění).\n\n"}
{"id": "971051", "url": "https://cs.wikipedia.org/wiki?curid=971051", "title": "Pavol Bojkovský", "text": "Pavol Bojkovský\n\nPavol Bojkovský (* 24. listopadu 1953) je bývalý slovenský fotbalista, záložník.\n\nV československé lize hrál za Slovan Bratislava a Duklu Banská Bystrica. Nastoupil ve 147 ligových utkáních a dal 19 gólů. V Poháru vítězů pohárů nastoupil ve 2 utkáních. Za juniorskou reprezentaci nastoupil v 1 utkání a za olympijskou reprezentaci nastoupil ve 1 utkání. Vítěz Československého poháru 1981/82 a vítěz Slovenského a finalista Československého poháru 1975/76.\n\n\n"}
{"id": "971075", "url": "https://cs.wikipedia.org/wiki?curid=971075", "title": "Denis Ten", "text": "Denis Ten\n\nDenis Jurjevič Ten ( , 13. červen 1993, Almaty – 19. července 2018, Almaty) byl kazašský krasobruslař soutěžící v mužské sólové kategorii. Byl bronzový olympijský medailista z roku 2014, stříbrný medailista z Mistrovství světa 2013, bronzový medailista z MS 2015, vítěz mistrovství čtyř kontinentů 2015, vítěz Zimních asijských her 2011 a osminásobný mistr Kazachstánu (2006, 2010, 2012–2017).\n\nTen byl prvním krasobruslařem z Kazachstánu, který zvítězil na soutěži Mezinárodní bruslařské unie (Grand Prix juniorů v krasobruslení 2008), a prvním kazašským olympijským medailistou v krasobruslení.\n\nZemřel v nemocnici na následky útoku dvou zlodějů, kteří ho vážně zranili nožem na ulici v Almaty.\n\nDenis Ten se narodil v kazašské Alma-Atě, ale měl korejskou národnost (patří ke skupině ruských Korejců Korjo-saram). Jeho praprapradědeček Min Keung-ho byl významným generálem Korejského císařství. Ke krasobruslení ho přivedla matka, která hledala pro syna sport, který by se dal skloubit se školním vyučováním. Navštěvoval hudební školu a kromě krasobruslení se věnoval sborovému zpěvu. Se svým sborem získal stříbrnou medaili na Olympiádě sborového zpěvu v jihokorejském Pusanu v roce 2002. Intenzivně se však nemohl věnovat oběma zálibám, a proto si vybral krasobruslení.\n\nJeho první trenérkou byla Ajguľ Kuanyševová, později si ho vybrala Jelena Bujanovová Vodorezovová a pozvala ho k sobě do tréninkového centra blízko Moskvy. Tam v klubu CSKA trénoval pod jejím vedením od svých deseti let. V roce 2006 ve věku 12 let vyhrál seniorské mistrovství Kazachstánu, ale mezinárodních soutěží se kvůli věkové hranici Mezinárodní bruslařské unie (13 let) ještě nemohl zúčastnit.\n\nMěl staršího bratra Alexeje. Od roku 2004 žil a trénoval v Moskvě, v roce 2010 se přestěhoval do Kalifornie. Během jeho pobytu mimo domov jej doprovázela matka, zatímco otec s bratrem žili v Kazachstánu.\n\nTen hovořil plynně rusky a protože je to jeden z úředních jazyků Kazachstánu, považoval ruštinu za svou rodnou řeč.\n\nV sezóně 2006/2007 se třináctiletý Ten poprvé mohl představit na mezinárodní juniorské soutěžní scéně. Debutoval 5. října 2006 na soutěži série \"ISU Grand Prix juniorů\" v nizozemském Haagu. Umístil se na čtrnáctém místě v krátkém programu a na sedmém ve volných jízdách, celkově skončil desátý. V listopadu téhož roku se zúčastnil i soutěže \"Coupe Internationale de la Ville de Nice\" ve francouzském Nice v nováčkovské sekci, kde zvítězil s náskokem 4,18 bodu před stříbrným Rusem Arturem Gačinským.\n\nV únoru 2007 Ten vyhrál \"Dragon Trophy\" ve slovinském hlavním městě Lublaň. Později ve stejném měsíci se zúčastnil juniorského mistrovství světa 2007 v Oberstdorfu. Po krátkém programu byl na 26. místě a o 0,44 bodu mu utekl postup z kvalifikace do volných jízd. Svou první mezinárodní sezónu Ten skončil na soutěži \"Haabersti Cup\" v estonském Tallinnu, kde zvítězil o 16,34 bodu za stříbrným domácím reprezentantem Viktorem Romanenkovem.\n\nNásledující sezónu Ten začal účastí na soutěžích juniorské série \"ISU Grand Prix\". V září 2007 se zúčastnil soutěže v rumunském Miercurea Ciuc, kde skončil na celkovém šestém místě, 5,09 bodu za bronzovým medailistou Takahito Murom. Na druhém závodě o dva týdny později v Tallinnu skončil desátý v krátkém programu, i v konečném pořadí. Celkově skončil v žebříčku Junior Grand Prix pro sezónu 2007/2008 na 31. místě.\n\nV listopadu soutěžil na \"NRW Trophy\" v juniorské kategorii, vyhrál obě části soutěže a získal zlatou medaili s náskokem 22,59 bodu před stříbrným Gordejom Gorškovom z Ruska.\n\nV únoru 2008 se Ten zúčastnil Mistrovství světa juniorů 2008 v Bulharsku a po 8. místě v krátkém programu a 19. místě ve volných jízdách skončil na konečném 16. místě. Díky svému umístění na mistrovství světa získal Ten právo nominace jednoho soutěžícího do každé soutěže Grand Prix juniorů v následující sezóně pro Kazachstán.\n\nTen začal svou sezónu 2008/2009 na závodě ve městě Courchevel ve Francii, kde získal celkové výborné 4. místo se ztrátou 7,82 bodu na bronzového medailistu Florenta Amodia. Ve své volné jízdě skočil čistý trojitý Axel. Dosaženým 4. místem Ten získal šanci kvalifikovat se do soutěže \"Finále Grand Prix\". O měsíc později se zúčastnil své druhé soutěže série Grand Prix juniorů v běloruském městě Homel. V krátkém programu skočil čtyři trojité skoky, včetně Axela, ve volné jízdě dokonce šest trojitých skoků. Soutěž vyhrál s náskokem 4,60 bodu před Číňanem Jang Čchao. Díky vítězství se Ten stal prvním krasobruslařem z Kazachstánu, který získal medaili na akci Mezinárodní bruslařské unie a zároveň prvním, který se kvalifikoval do soutěže \"Finále Grand Prix juniorů\".\n\nTen původně plánoval svůj seniorský debut na mezinárodní scéně na Memoriálu Ondreje Nepely v Bratislavě koncem listopadu 2008. Nakonec ale ze soutěže odstoupil před krátkým programem a nesoutěžil.\n\nV prosinci 2008 se Ten zúčastnil \"Finále Grand Prix juniorů\" v jihokorejském Soulu. V krátkém programu skočil trojitý Axel, ale spadl při kombinaci skoků a nedokončil jízdu, kvůli čemuž byl průběžně na sedmém místě. Ve volné jízdě skočil kombinaci trojitého Axela s dvojitým Toeloopomem a dalších šest trojitých skoků, což mu zajistilo 3. místo a celkové 5. místo.\n\nSvůj seniorský debut nakonec Ten jako patnáctiletý absolvoval na Mistrovství čtyř kontinentů 2009 v kanadském Vancouveru v únoru 2009. Celkově obsadil 9. místo.\n\nO dva týdny později Ten soutěžil na Mistrovství světa juniorů 2009 a skončil na 4. místě, pouze 0,63 bodu za bronzovým medailistou Grigorievem.\n\nSezónu Ten ukončil na Mistrovství světa 2009 jako nejmladší účastník mužské soutěže. Ten obsadil celkově 8. místo a získal historicky poprvé dvě místenky do olympijské soutěže mužů pro Kazachstán.\n\nTen vyhrál soutěž \"Golden Spin of Zagreb 2009\" a skončil čtvrtý na soutěži \"NRW Trophy 2009\". Svůj seniorský debut na soutěžích série \"Grand Prix\" absolvoval na soutěžích \"Cup of China 2009\" a \"Skate Canada International 2009\", kde obsadil desáté (Cup of China; 182,63 bodu) a sedmé místo (Skate Canada; 193,33 bodu).\n\nNa Mistrovství čtyř kontinentů 2010 byl po krátkém programu čtvrtý, ale po dvou pádech ve volné jízdě skončil na celkovém desátém místě se skóre 172,65 bodu.\n\nVrcholem sezóny 2009/2010 byly Zimní olympijské hry 2010, na kterých Ten dosáhl na jedenácté místo s bodovým skóre 211,25. Závěrečnou vrcholovou akcí sezóny bylo Mistrovství světa 2010, na kterém skončil třináctý s 202,46 body. Pro následující mistrovství světa oznámil Ten změnu trenéra a přestěhoval se s matkou do Kalifornie. Jeho novým trenérem se stal Frank Carroll. Zároveň Ten oznámil spolupráci s Rafaelem Arutjunjanem.\n\nV sezóně 2010/2011 se Ten zúčastnil dvou soutěží série \"Grand Prix\" (NHK Trophy 2010 a Skate America 2010), v nichž skončil na jedenáctém (NHK Trophy) a dvanáctém místě (Skate America). Zlatou medaili získal na domácí půdě na Zimních asijských hrách 2011 v Astaně v únoru 2011.\n\nTen se umístil na pátém místě na obou akcích série \"Grand Prix\" (Skate America 2011 a Skate Canada International 2011). Na Mistrovství světa 2012 v Nice Ten skončil na 7. místě, což bylo jeho dosud nejvyšší umístění na mistrovství světa.\n\nV sezóně 2012/2013 se Ten umístil na 6. místě na \"Skate Canada International 2012\", na 9. místě na \"Rostelecom Cup 2012\" a na Mistrovství čtyř kontinentů 2013 skončil dvanáctý. Na Mistrovství světa 2013 zlepšil Ten svůj osobní rekord v krátkém programu (91,56) i ve volné jízdě (174,92). Nakonec vyhrál stříbrnou medaili s celkovým skóre 266,48 bodu, což bylo pouze o 1,3 bodu méně než vítěz Patrick Chan. Denis Ten se stal prvním krasobruslařem z Kazachstánu, který získal medaili na mistrovství světa v krasobruslení.\n\nV červnu 2013 se Ten s trenérem Carrollem přestěhovali do \"Toyota Sports Center\" v kalifornském El Segundo.\n\nKvůli infekci byl Ten nucen odstoupit z jedné ze dvou soutěží série Grand Prix v sezóně 2013/2014 – \"Skate America 2013\". Na druhé soutěži – \"Cup of China 2013\" skončil na 4. místě. V únoru 2014 se zúčastnil olympijských her v Soči, kde se z devátého místa po krátkém programu posunul až na třetí příčku za Juzurem Hanjúem a Patrickem Chanem. Byla to první olympijská medaile z krasobruslení pro Kazachstán v historii.\n\nVrcholem sezóny 2014/15 se pro Tena stalo mistrovství čtyř kontinentů v Soulu. Vyhrál krátký program i volnou jízdu a získal zlatou medaili a stal se bronzovým medailistou na mistrovství světa v Šanghaji za suverénním duem Javier Fernández, Juzuru Hanjú. Od podzimu 2015 ho ale začala trápit zranění, kvůli kterým vzdal i obhajobu titulu z mistrovství čtyř kontinentů a nevyrovnal předchozí výsledky na mistrovstvích světa. Velkého domácího úspěchu ale dosáhl vítězstvím na Světové zimní univerziádě v Almaty.\n\nV olympijské sezóně 2017/18 si poranil kotník a kvůli výpadkům v tréninku neuspěl na hrách v Pchjongčchangu, kde obsadil v krátkém programu až 27. místo a nepostoupil do volných jízd.\n\nPro sezónu 2018/19 se měl připravovat na konci července v Torontu, ale kvůli napadení, ke kterému došlo v jeho rodném Kazachstánu, se tak už nestalo.\n\nPětadvacetiletý Ten zemřel 19. července 2018 v Almaty v nemocnici po tom, co jej pobodali na ulici dva zloději. Muži se snažili ukrást zrcátka jeho auta a zasadili Tenovi hluboké rány. Poranili mu i stehenní tepnu a Ten ztratil 3 litry krve. Nepomohla ani rychlá operace a po třech hodinách Ten boj o život prohrál. K napadení došlo před patnáctou hodinou na křižovatce ulic Kurmangazy a Bajsetova. V 15:23 byl Ten rychlou záchrannou službou dopraven do Ústřední městské nemocnice ve stadiu klinické smrti. Policie začala případ vyšetřovat jako vraždu. Oba podezřelí muži, jeden ve věku 23 a druhý 24 let, byli zadrženi a hrozí jim doživotní vězení. \n\nPohřeb proběhl 21. července v Almaty. Tenova rakev byla vystavena v Paláci sportu Baluana Šolaka, kam se s ním přišli rozloučit přátelé, rodina i veřejnost. Smuteční shromáždění se konalo rovněž v Barys Areně v Astaně. Pohřben byl v osadě Družba v Almaty. Útočníci byli odsouzeni k osmnáctiletým trestům vězení.\nThomas Bach, předseda Mezinárodního olympijského výboru, na oficiální stránce MOV uveřejnil prohlášení o obrovské tragédii: \"„Denis Ten byl skvělý sportovec. Byl to srdečný člověk a šarmantní muž. Je to obrovská tragédie, že jsme ho v tak mladém věku ztratili.“\" Ministr kultury a sportu Kazachstánu Arystanbek Mukhamediuly krátce před patnáctou hodinou uvedl, že \"„Denis byl výjimečnou osobností a legendou našeho sportu. Zemřel, ačkoliv o jeho život bojovali ti nejlepší doktoři. Je to velká ztráta pro jeho rodinu i pro všechny z nás, kteří jsme ho znali, milovali a obdivovali jeho výjimečnost.“\" Klidný odpočinek Tenovi popřál na Twitteru také španělský vrcholový krasobruslař Javier Fernández.\n\n"}
{"id": "971076", "url": "https://cs.wikipedia.org/wiki?curid=971076", "title": "Sasinkovo", "text": "Sasinkovo\n\nSasinkovo je obec na Slovensku, v okrese Hlohovec v Trnavském kraji. Obec patří do tradičního regionu Dolní Pováží.\n\nV obci jsou dvě evidované slovenské kulturní památky, a sice zámek a kostel sv. Kateřiny. První písemná zmínka o obci je z roku 1256. K 31. prosinci 2011 žilo v obci 877 obyvatel.\n"}
{"id": "971078", "url": "https://cs.wikipedia.org/wiki?curid=971078", "title": "Anton Ingrisch", "text": "Anton Ingrisch\n\nAnton Ingrisch (12. února 1865 Planá – 24. června 1928 Planá) byl rakouský a český politik německé národnosti, na počátku 20. století poslanec Českého zemského sněmu, starosta Plané.\n\nPo složení zkoušek byl přijat do státní služby. Působil jako koncipient na okresním zastupitelstvu v Plané. Zároveň zasedal v Plané v obecním zastupitelstvu a městské radě. Roku 1906 se stal starostou města. Za jeho působení v čele města došlo k výstavbě nové kostelní věže, budovy obecní a měšťanské školy, okresní nemocnice, chudobince a rozhledny na Bohušově hoře (Bahuschaberg). Po řadu let zastával i funkci ředitele městské spořitelny, předsedal místní školské radě a okresní nemocniční pokladně. Byl členem dalších mmoha regionálních spolků. Zasedal rovněž ve správní radě Ústřední banky německých záložen a byl členem správní rady vydavatelství listu Bohemia.\n\nNa počátku století se zapojil i do zemské politiky. Ve volbách v roce 1901 byl zvolen do Českého zemského sněmu v kurii městské (volební obvod Planá, Tachov, Stříbro). Politicky patřil k Německé pokrokové straně (němečtí liberálové). Sněm se ovšem kvůli vzájemným obstrukcím Čechů a Němců fakticky nescházel.\n\nMěsto Planá mu za zásluhy udělilo čestné občanství. Byl mu také udělen Řád Františka Josefa a jmenován císařským radou.\n\nZemřel po těžké a dlouhé nemoci v červnu 1928. Pohřben byl v domovské Plané.\n"}
{"id": "971094", "url": "https://cs.wikipedia.org/wiki?curid=971094", "title": "Jan Janák (politik)", "text": "Jan Janák (politik)\n\nJan Janák (15. května 1855 Bříšťany – 19. listopadu 1934 Milovice u Hořic) byl rakouský a český sedlák a politik, na počátku 20. století poslanec Českého zemského sněmu.\n\nPůsobil jako rolník v domovských Bříšťanech. V letech 1903–1928 zastával funkci okresního starosty v Hořicích. Zakládal Okresní požární pojišťovnu v Hořicích a roku 1892 založil \"Selské banderium\", které se pravidelně účastnilo regionálních slavností.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Hořice, Nová Paka). Politicky se uvádí coby člen České agrární strany. Kvůli obstrukcím se ovšem sněm fakticky nescházel.\n"}
{"id": "971096", "url": "https://cs.wikipedia.org/wiki?curid=971096", "title": "Jan Janák", "text": "Jan Janák\n\nJméno a příjmení Jan Janák má více nositelů:\n\n"}
{"id": "971100", "url": "https://cs.wikipedia.org/wiki?curid=971100", "title": "Tomáš Janovec", "text": "Tomáš Janovec\n\nTomáš Janovec (3. srpna 1868 Malonice – ???) byl rakouský a český politik, na počátku 20. století poslanec Českého zemského sněmu a Říšské rady.\n\nProfesí byl rolníkem v rodných Malonicích.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Domažlice, Kdyně). Politicky se uvádí coby člen České agrární strany. Kvůli obstrukcím se ovšem sněm fakticky nescházel.\n\nVe volbách roku 1911 se stal rovněž poslancem Říšské rady (celostátní zákonodárný sbor), za volební obvod Čechy 70. Ve vídeňském parlamentu usedl do Klubu českých agrárníků.\n"}
{"id": "971101", "url": "https://cs.wikipedia.org/wiki?curid=971101", "title": "Sochy sfing (Lysá nad Labem)", "text": "Sochy sfing (Lysá nad Labem)\n\nSochy sfing jsou sochy v zámeckém parku v Lysé nad Labem. Tyto sochy nalezneme na západ od lvic u cesty vedoucí směrem k alegoriím měsíců. Dle Horyny se jedná o kvalitní plastiky z Platzerovské dílny z poslední čtvrtiny 18. století.Soubor soch je součástí památkově chráněného zámeckého areálu.\n\n\n\n"}
{"id": "971102", "url": "https://cs.wikipedia.org/wiki?curid=971102", "title": "Sochy lvů a lvic (Lysá nad Labem)", "text": "Sochy lvů a lvic (Lysá nad Labem)\n\nSochy lvů a lvic jsou sochy v zámeckém parku v Lysé nad Labem. Autorem celého díla je „Sochař z Benátek\". Celé dílo zhotovil mezi léty 1734 – 1735. Lvi jsou umístěni na konci příčné cesty, lemované alegorickým souborem antických bohů. Povalující se lvi jsou zde proto, aby bránili zámek před vnějším nebezpečím. Lvice leží u hlavní střední cesty, naproti alegorickým sochám Dne a Noci. Soubor soch je součástí památkově chráněného zámeckého areálu.\n\n\n\n"}
{"id": "971104", "url": "https://cs.wikipedia.org/wiki?curid=971104", "title": "Eduard Janota (poslanec Českého zemského sněmu)", "text": "Eduard Janota (poslanec Českého zemského sněmu)\n\nEduard Janota (16. března 1828 Sieniawa – 19. listopadu 1910 Smíchov ) byl rakouský a český lékárník a politik německé národnosti, v 2. polovině 19. století poslanec Českého zemského sněmu.\n\nNarodil se 16. března 1828 (uváděno i 14. března 1828) v haličské Sieniawě. Vystudoval gymnázium a lékárnické vzdělání v Praze, kde od roku 1849 působil jako magistr farmacie. Později dlouhodobě působil jako lékárník ve Falknově. V letech 1865–1873 byl starostou Falknova a i potom po dlouhý čas byl členem obecního zastupitelstva. Předsedal lékárnickému sdružení a byl též předsedou okresního zemědělského spolku ve Falknově.\n\nJiž v 60. letech 19. století se zapojil do zemské politiky. V roce 1866 byl zvolen do Českého zemského sněmu v kurii venkovských obcí (volební obvod Kraslice, Nejdek). V řádných volbách v roce 1872 byl zvolen do sněmu za kurii venkovských obcí v obvodu Falknov, Kynžvart. Pak zde nepřetržitě zasedal až do poloviny 80. let 19. století a byl členem četných sněmovních komisí. Mandát za týž obvod obhájil i ve volbách v roce 1878 a volbách v roce 1883. V prosinci 1886 odešel spolu s ostatními německými poslanci ze sněmu na protest proti státoprávnímu postavení německého etnika v rámci Čech a jeho mandát tak byl v lednu 1887 prohlášen za zaniklý. V doplňovacích volbách v září 1887 byl ovšem manifestačně opětovně do sněmu zvolen. Uvádí se jako člen takzvané Ústavní strany (liberálně a centralisticky orientovaná, odmítající federalistické aspirace neněmeckých etnik).\n\nV závěru života bydlel na Smíchově, kde také zemřel v listopadu 1910. Tělo bylo převezeno vlakem do Falknova, kde byl pohřben.\n"}
{"id": "971114", "url": "https://cs.wikipedia.org/wiki?curid=971114", "title": "Ben Chaplin", "text": "Ben Chaplin\n\nBen Chaplin, narozený jako Benedict John Greenwood (* 31. července 1969 Windsor) je anglický herec.\n\nChaplin se narodil a vyrůstal ve Windsoru, Berkshire, syn Cynthia (roz. Chaplinová) učitelky dramatu a Peter Greenwood, který byl stavební inženýr. Ben má dvě sesty, Sarah Greewood a Rachel Greenwood, a bratra Justina. Vzal si umělecké jméno podle rodného jména matky. Zapsal se na školu \"Princess Margaret Royal Free School\". Ve věku sedmnácti let se zapsal do Guildhall Školy hudby a dramatu.\n\nPoté co vystudoval se přestěhoval do Londýna a připojil se k divadelní společnosti. Pracoval jako statistik pro Lodon Transport Authority a jako úředník. Začal dostávat role v BBC dramatech a Britských filmech. James Ivory a Ismail Merchant ho obsadili jako sluhu ve filmu Soumrak dne. Chaplin poprvé přišel ke své slávě pro výkon jako Matthew Malone v první řadě sitcomu Game On. Poté co opustil série, začal hrát v několika filmech Proč kočka není pes?, Tenká červená linie, Vrozec pro vraždu, The touch s Michelle Yeoh, Nevěsta přes internet a Dorian Gray (2009) jako umělec Basil Hallward. Chaplin získal nominaci Olivier Award za nejlepší vedlejší roli ve filmu Skleněný zvěřinec, a nominaci Tony Award za nejlepší mužský výkon v The Retreat from Moscow. Jeho poslední divadelní vystoupení byla This Is How It Goes v Donmar Warehouse v roce 2005, Reportér v National Theatre v roce 2007 a Rozloučení s divadlem v Hampstead Theatre v roce 2012. Objevil se v Dates na Channel 4 v roce 2013 (Kde sdílí příjmení Oona Chaplin, vnučky z Charles Chaplin, ale Ben není z rodiny Charlieho Chaplina).\n\nBen byl v dlouhodobém vztahu s Embeth Davidtz, ale rozešli se. Nyní chodí s Rocio Oliver.\n\n\n"}
{"id": "971115", "url": "https://cs.wikipedia.org/wiki?curid=971115", "title": "Seznam vrcholů v Ľubovnianské vrchovině", "text": "Seznam vrcholů v Ľubovnianské vrchovině\n\nSeznam vrcholů v Ľubovnianské vrchovině zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "971117", "url": "https://cs.wikipedia.org/wiki?curid=971117", "title": "Alegorie sedmera svobodných umění (Lysá nad Labem)", "text": "Alegorie sedmera svobodných umění (Lysá nad Labem)\n\nAlegorie sedmera svobodných umění jsou sochy v zámeckém parku v Lysé nad Labem. Tyto alegorické sochy ztvárňují snad čtyři ze sedmi svobodných umění: astronomii, geometrie, gramatiku, a rétoriku. Zmíněná díla byly dříve rozmístěna na různých místech, v těsném sousedství kolem zámku. Dnes se v areálu nachází pouze alegorické sochy Geometrie a Rétoriky. Uvedené čtyři alegorie svobodných umění jsou ztvárněny baculatými putti a pochází z konce 18. a počátku 19. století. Údajným autorem těchto soch je dílna Ignáce Františka Platzera. Soubor soch je součástí památkově chráněného zámeckého areálu.\n\n\n\n"}
{"id": "971119", "url": "https://cs.wikipedia.org/wiki?curid=971119", "title": "Seznam vrcholů v Pieninách", "text": "Seznam vrcholů v Pieninách\n\nSeznam vrcholů v Pieninách zahrnuje pojmenované pieninské vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk.\n\n"}
{"id": "971121", "url": "https://cs.wikipedia.org/wiki?curid=971121", "title": "Městský zámecký pivovar Oslavany", "text": "Městský zámecký pivovar Oslavany\n\nMěstský zámecký pivovar Oslavany je minipivovar nacházející se v zámku v Oslavanech.\n\nOslavanský renesanční zámek vznikl přestavbou prvního ženského cisterciáckého kláštera na Moravě „Údolí svaté Marie“. Klášter byl vysvěcen v roce 1228 za přítomnosti krále Přemysla Otakara I. a královny Konstancie. Přestavbu na renesanční zámek provedenou rodem Althanů v průběhu 16. století dokončil v klasicistním slohu Johann Nepomuk Scharff v 18. století.\n\nJe pravděpodobné, že pivovar byl již v klášteře, ale tato domněnka není doložena. První zmínka o zámeckém pivovaru je z roku 1547, kdy měl panství v zástavě Beneš Dubenský z Chlumu. Toho roku bylo vyprodukováno 645 sudů piva. Po bitvě na Bílé Hoře byl zámek Althanům zabaven kardinálem Františkem z Dietrichsteina a při soupisu majetku z roku 1621 se mluví o „pivovaře“. Existenci dokládá i záznam z roku 1623, kdy oslavanský farář dostával od vrchnosti 14 beček piva ročně. Další písemný doklad je z roku 1782, kdy majitel oslavanského panství Scharff nechal sepsat inventář, ve kterém se mimo jiné uvádí: byt sládka, pivovar, varna, pivní sklep. Poté nechal celý pivovar opravit. Likvidace pivovaru proběhla v roce 1863 dědici Johanna Scharffa.\n\nObnova pivovarské tradice se datuje do roku 2003. Na zámku byl vybudován minipivovar, který měl pohnutou historii. Po úspěšném zprovoznění prošel bouřlivým obdobím se střídáním několika vlastníků. Oslavanské pivo se přesto stalo fenoménem, získalo si oblibu a přivedlo na zámek a do Oslavan široký okruh návštěvníků. Poslední majitel minipivovaru si vybudoval v Bratčicích nový pivovar, vypověděl městu Oslavany nájemní smlouvu a odvezl technologii. Městu zůstaly prázdné prostory. Zastupitelstvo města proto rozhodlo na svém mimořádném zasedání 29. října 2012 o založení nové městské společnosti, která obnoví tradici vaření piva v Oslavanech.\n\nTak vznikla firma pod názvem Městský zámecký pivovar Oslavany s.r.o. V roce 2013 po komplikovaných výběrových řízeních byla v 1. nadzemním podlaží jižního křídla zámku instalovaná úplně nová technologie. Minipivovar pracuje v poloautomatickém provozu. To umožňuje sládkovi aktivně ovlivňovat výrobu a tím také kvalitu piva. Premiéra prvního piva od městské společnosti proběhla 7. prosince 2013. Čertovský speciál, uvařený sládkem Tomášem Darebným, splnil očekávání veřejnosti a přinesl mnoho kladných ohlasů. Od 19. prosince 2013 je nové oslavanské pivo v plném sortimentu na čepu v Zámecké restauraci.\n\nV současné době vyrábí minipivovar následující druhy piv:\n\nVšechna piva je možno zakoupit přímo v pivovaru, jak ve 20, 30 a 50litrových sudech, tak i v PET lahvích.\n\n"}
{"id": "971123", "url": "https://cs.wikipedia.org/wiki?curid=971123", "title": "Pavol Adámi", "text": "Pavol Adámi\n\nPavol Adámi (9. července 1739 Beluša − 11. listopadu 1814 Vídeň) byl slovenský lékař, veterinář a zoolog. Působil jako profesor na Vídeňské univerzitě a na Lékařské fakultě Jagellonské univerzity v Krakově. Byl odborník evropského významu na nakažlivé choroby dobytka, zvláště dobytčí mor.\n"}
{"id": "971132", "url": "https://cs.wikipedia.org/wiki?curid=971132", "title": "Elizaveta Ukolova", "text": "Elizaveta Ukolova\n\nElizaveta Ukolova (; * 12. března 1998 Kirov, Rusko) je česká krasobruslařka ruského původu.\n\nS bruslením začala v sedmi letech v Poděbradech, kam se její rodina přestěhovala z Ruska, když jí byly dva roky. V roce 2012 získala české občanství.\n\nV roce 2012 a 2013 se účastnila mistrovství světa juniorů. V NRW Trophy v Německu obsadila mezi juniorkami v roce 2011 druhé místo a v roce 2012 tuto soutěž vyhrála.\n\nZúčastnila se Zimních olympijských her 2014, kde obsadila 22. místo.\n\n"}
{"id": "971138", "url": "https://cs.wikipedia.org/wiki?curid=971138", "title": "Plessis-Saint-Jean", "text": "Plessis-Saint-Jean\n\nPlessis-Saint-Jean je francouzská obec v departementu Yonne v regionu Burgundsko-Franche-Comté. V roce 2011 zde žilo 219 obyvatel.\n\n\"Počet obyvatel\" \n\n"}
{"id": "971141", "url": "https://cs.wikipedia.org/wiki?curid=971141", "title": "Srpovitý vaz", "text": "Srpovitý vaz\n\nSrpovitý vaz, \"ligamentum falciforme\", je svisle pobíhající vaz, který spojuje brániční plochu jater s bránicí a přední břišní stěnou. Jedná se o ohyb, neboli duplikaturu pobřišnice, blány, která vystýlá břišní dutinu. Průběh srpovitého vazu rozděluje játra na dva anatomické laloky, pravý a levý.\n\nBěhem nitroděložního vývoje vzniká z ventrálního mezogastria, které samotné vzniká ze septum transversum. Ventrální mezogastrium je duplikatura pobřišnice, která spojuje přední břišní stěnu a trávicí trubici. Vrůstají do něj rozvíjející se játra a nakonec jej rozdělí na tři části: z mezogastria v místě jeho odstupu od břišní stěny vzniká srpovitý vaz, pak jsou játra, která se pokryla serózním povlakem a konečný úsek ventrálního mezogastria se přemění v malou oponu, která spojuje játra s žaludkem a dvanáctníkem.\n\nV dospělosti tvoří srpovitý vaz závěs jater a patří tak mezi tzv. \"mezohepaticum\", soubor vazů, které drží játra v pozici v břišní dutině. Táhne se od místa srůstu jater s bránicí (\"area nuda\") dolů po celé brániční ploše jater. V blízkosti \"area nuda\" se rozestupuje v přechod nástěnné pobřišnice v serózu jater, který tvoří věncové vazy (\"lig. coronarium hepatis dextrum et sinistrum\"). Na svém druhém konci je volný a přechází v oblý vaz, \"lig. teres hepatis\". Ten spojuje dolní okraj jater s pupkem a je pozůstatkem pupeční žíly.\n\nPodobně je srpovitý vaz jater vytvořen i u domácích savců, u psa a kočky, koně i skotu spojuje brániční plochu jater s bránicí. U ptáků probíhá srpovitý vaz v hlubokém zářezu mezi levým a pravým lalokem, ve svém průběhu se spojuje s osrdečníkem a upíná se na vnitřní plochu hrudní kosti.\n\n"}
{"id": "971145", "url": "https://cs.wikipedia.org/wiki?curid=971145", "title": "Irena Dukaina", "text": "Irena Dukaina\n\nIrena Dukaina (řecky:\"Ειρήνη Δούκαινα\") (1066, Konstantinopol – 19. února 1123 nebo 1133) byla žena byzantského císaře Alexia I. Komnena a matka císaře Jana II. Komnena a historičky Anny Komneny.\n\nIrena se narodila roku 1066 do rodiny Andronika Duky (synovce císaře Konstantina X. Duky a bratrance Michaela VII. Duky) a Marie Bulharské (vnučky bulharského cara Ivana Vladislava).\n\nJeště ve svých jedenácti letech v roce 1078 se provdala za Alexia I. Komnena. Z toho důvodu rod Duků podporoval Alexia v roce 1081, kdy propukl po abdikaci Nikefora III. Botaneiatese boj o císařský trůn. Alexiova matka, Anna Dalassena, zapřisáhlý odpůrce rodu Duků, tlačila svého syna k rozvodu s Irenou. Měl si místo ní vzít Marii z Alanie (bývalou manželku Michaela VII. a Nikefora III.) Irena byla dokonce vyloučena z korunovačního obřadu, ale Dukové nakonec přesvědčili konstantinopolského patriarchu Kosma I., aby ji korunovali o týden později. Anna Dalassena s tím souhlasila, ale donutila Kosma odstoupit. Na jeho místo poté nastoupil Eustathios Garidas.\n\nIrena byla plachá a raději si vyhýbala veřejnosti, přesto byla při oficiálních příležitostech, kdy vystupovala jako císařovna (basileia), energická a přísná. Raději se věnovala domácím povinnostem, četbě legend o svatých a charitě. Často doprovázela svého manžela na vojenská tažení, včetně výpravy proti knížeti Bohemundovi z Tarentu v roce 1107 či do Chersonesu v roce 1112. Působila zde jako císařova osobní ošetřovatelka, když jej trápila dna nohy.\n\nStarala se o něj také na jeho smrtelné posteli v roce 1118. Sama zemřela 19. února 1123 nebo 1133.\n\nIrena měla s Alexiem celkem devět dětí.\n\n\n"}
{"id": "971152", "url": "https://cs.wikipedia.org/wiki?curid=971152", "title": "Jan Tomiczek", "text": "Jan Tomiczek\n\nBc. Jan Tomiczek (* 6. února 1950) je český komunální politik a činovník křesťanských organizací.\n\nByl dlouholetým starostou obce Třanovice. Působil jako člen předsednictva Spolku pro obnovu venkova České republiky.\n\nV letech 2011–2015 zastával úřad kurátora Farního sboru SCEAV v Třanovicích, zastával též úřad člena představenstva Slezské diakonie a je místopředsedou synodu SCEAV.\n\nJan Tomiczek je ženatý a má tři syny a dceru; syn Jiří Tomiczek je rovněž komunálním politikem.\n"}
{"id": "971158", "url": "https://cs.wikipedia.org/wiki?curid=971158", "title": "Marek Krátký", "text": "Marek Krátký\n\nMarek Krátký (* 8. června 1993, Kadaň) je český fotbalový záložník či obránce a bývalý mládežnický reprezentant, od ledna 2016 působící v týmu FC Hradec Králové. Nastupuje na pravém kraji zálohy či obrany.\n\nSvoji fotbalovou kariéru začal v mužstvu FK Klášterec nad Ohří, ale již v průběhu mládeže zamířil do klubu FK Teplice.\n\nV průběhu ročníku 2010/11 se přesunul do prvního týmu. V 1. české lize debutoval v dresu Teplic ve svých 17 letech. Bylo to v posledním 30. kole sezony 2010/11 28. května 2011 v utkání s 1. FC Slovácko (remíza 1:1). Krátký se dostal na hříště v úplném závěru, střídal Pavla Verbíře, který se tímto zápasem loučil se svou dlouhodobou kariérou. V létě 2014 podepsal s týmem nový kontrakt do roku 2018. Celkem za první tým odehrál 14 ligových utkání, ve kterých se gólově neprosadil.\n\nV lednu 2014 se připravoval v FK Ústí nad Labem, kde měl na jaře hostovat. Poté se mu ozval sportovní ředitel Sparty Praha Jaroslav Hřebík a nabídl mu půlroční hostování ve Spartě s případnou opcí na přestup, které hráč přijal. Za Spartu debutoval 24. ledna 2014 v přípravném zápase proti slovenskému týmu MFK Ružomberok (výhra 3:0). Nastoupil na hřiště v 76. minutě. V lize za Spartu neodehrál žádný zápas.\n\nV červenci 2014 se přesunul na roční hostování do druholigového celku FK Ústí nad Labem. Celkem za Ústí nastoupil do 24 ligových utkání, dal v nich jednu branku.\n\nV prosinci 2015 odešel na přestup do klubu FC Hradec Králové. S mužstvem podepsal smlouvu na dva a půl roku.\n\nPremiérový start v dresu FC Hradce Králové si připsal v 2. české lize 12. března 2016 v utkání 18. kola proti B-týmu SK Sigma Olomouc (výhra 3:0), když v 84. minutě vystřídal Adama Vlkanovu. Svůj první gól v sezoně a zároveň v dresu \"Votroků\" vstřelil v ligovém utkání 22. kola proti FC Sellier & Bellot Vlašim (výhra 2:0). S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V neúplné sezoně 2015/16 za tým odehrál 12 zápasů v lize.\n\nAktuální k 25. květnu 2016\n\nMarek Krátký nastupoval za za české reprezentační výbery v kategoriích od 16 let. V reprezentaci U19 plnil roli kapitána.\n\nVe výběru U21 debutoval pod trenérem Jakubem Dovalilem 24. dubna 2013 v Kroměříži v přátelském zápase se Slovenskem (výhra 1:0). Dostal se na hřiště ve druhém poločase.\n\n"}
{"id": "971159", "url": "https://cs.wikipedia.org/wiki?curid=971159", "title": "Industrial Workers of the World", "text": "Industrial Workers of the World\n\nIndustrial Workers of the World (IWW, \"Průmysloví dělníci světa\") je mezinárodní anarchosyndikalistická odborová organizace, založená 27. června 1905 v Chicagu, aktivní zejména v USA a dalších anglicky mluvících zemích. Jejím členům se také říká \"Wobblies\" (původ výrazu není znám). Programem organizace je zrušení soukromého vlastnictví výrobních prostředků a námezdní práce, kterou má nahradit samospráva pracujících. IWW vznikla za účelem odstranění roztříštěnosti dělnického hnutí, vyhlásila proto zásadu \"One Big Union\" (jeden velký svaz). Jejím heslem je „An injury to one is an injury to all“ („Ublížit jednomu znamená ublížit všem“).\n\nMezi zakladateli byli Eugene Debs, Mary Harris Jonesová a Bill Haywood. Organizace prosazovala metodu přímé akce, kterou uplatnila např. při stávce v továrně Pressed Steel Car Company v McKees Rocks v roce 1909. Významná byla také kampaň za svobodu projevu, během níž bylo v roce 1910 ve Spokane uvězněno 500 příznivců IWW. Svaz také organizoval stávku česáčů chmele v srpnu 1913 v kalifornském Wheatlandu. Tyto akce spolu s odporem IWW proti účasti USA v první světové válce vedly k četným represím. V roce 1915 byl popraven za neprokázanou vraždu člen IWW, písničkář Joe Hill (vlastním jménem Joel Hägglund). 5. listopadu 1916 bylo v Everettu zabito policií pět příslušníků hnutí. 15. června 1917 byl vydán \"Zákon o špionáži\", na jehož základě bylo uvězněno 101 odborových aktivistů. V roce 1917 bylo v Tulse lynčováno místním Ku-Klux-Klanem 17 Wobblies. V roce 1919 došlo ve městě Centralia k potyčkám mezi Americkou legií a členy IWW, při nichž byl lynčován a oběšen válečný veterán Wesley Everest.\n\nV roce 1923 měla IWW okolo 40 000 členů. Po založení komunistické strany přešli do jejích řad John Reed, William Z. Foster a další, což vedlo v roce 1924 k rozkolu uvnitř IWW a celkové ztrátě jejího vlivu. V období mccarthismu byla organizace prohlášena za nepřátelskou a četní její členové vyslýcháni policií. V šedesátých letech IWW spolupracovala s radikálními aktivisty jako byl Fredy Perlman nebo Situacionistická internacionála. V devadesátých letech se IWW přidala i k ekologickému hnutí, podílela se např. na kampani Redwood Summer proti kácení sekvojí. V roce 2004 byla založena buňka IWW mezi zaměstnanci řetězce Starbucks. V roce 2011 vyjádřili Wobblies podporu hnutí Occupy Wall Street. Organizace provozuje vlastní obchody a restaurace spravované podle syndikalistických zásad, jako je Red and Black Café.\n\nOrgánem IWW je list \"Industrial Worker\".\n\nČleny IWW byli spisovatelé Eugene O'Neill, Gary Snyder a Kenneth Rexroth, zpěváci Hiski Salomaa a David Rovics, filosof Noam Chomsky nebo novinářka Dorothy Dayová.\n\n"}
{"id": "971164", "url": "https://cs.wikipedia.org/wiki?curid=971164", "title": "Česká asociace science center", "text": "Česká asociace science center\n\nČeská asociace science center byla založena v dubnu 2013 s cílem ustanovit profesionální organizaci, která bude cíleně vytvářet pozitivní obraz science center, neformálního vzdělávání a komunikace vědy u české veřejnosti. \n\nAsociace sdružuje 8 nejvýznamnějších popularizátorů vědy a techniky v Česku. U jejího zrodu stála regionální science centra v Plzni, Liberci, Brně, Ostravě a Hradci Králové: Techmania Science Center, iQLANDIA science center a iQpark science center v Liberci, Moravian Science Centre Brno, Hvězdárna a planetárium Brno, VŠB-TU Ostrava zaštiťující Hvězdárnu a planetárium Johanna Palisy a Hvězdárna a planetárium v Hradci Králové. Řady asociace pak rozšířil Svět techniky – Science and Technology Center Ostrava a olomoucká Pevnost poznání. \n\nČeská asociace science center navazuje svým konceptem na zahraniční projekty, zejména na Evropskou síť science center a muzeí (ECSITE).\n"}
{"id": "971167", "url": "https://cs.wikipedia.org/wiki?curid=971167", "title": "Vilém Jareš", "text": "Vilém Jareš\n\nVilém Jareš (\"1859\" (???) – 20. července 1933 Plzeň) byl rakouský a český podnikatel a politik, na počátku 20. století poslanec Českého zemského sněmu.\n\nProfesí byl velkoobchodníkem v Plzni. Měl titul komerčního rady a za Československa ještě zastával funkci censora Národní banky Československé. Angažoval se ve veřejném a politickém životě na Plzeňsku.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii obchodních a živnostenských komor (volební obvod Plzeň). Politicky se uvádí coby člen mladočeské strany. Kvůli obstrukcím se ovšem sněm fakticky nescházel.\n"}
{"id": "971180", "url": "https://cs.wikipedia.org/wiki?curid=971180", "title": "Václav Karta", "text": "Václav Karta\n\nVáclav Karta (10. dubna 1853 Strakonice – 28. září 1918 Praha) byl rakouský a český podnikatel a politik, na počátku 20. století poslanec Českého zemského sněmu.\n\nNarodil se ve Strakonicích v rodině mydláře Václava Karty. V roce 1883 se oženil s Františkou Zdráhalovou. Profesí byl majitelem mlýna a továrny na mýdlo ve Strakonicích. V letech 1905–1917 byl členem obchodní a živnostenské komory v Plzni. V roce 1908 získal titul císařského rady. Zastával funkci náměstka okresního starosty a byl členem obecního zastupitelstva ve Strakonicích.\n\nNa počátku století se zapojil i do zemské politiky. Ve volbách v roce 1908 byl zvolen do Českého zemského sněmu v kurii obchodních a živnostenských komor (volební obvod Plzeň). Politicky se uvádí coby člen mladočeské strany. Kvůli obstrukcím se ovšem sněm fakticky nescházel.\n\nZemřel v září 1918 v Praze, na léčebném pobytu.\n"}
{"id": "971210", "url": "https://cs.wikipedia.org/wiki?curid=971210", "title": "Wilhelm Keller (politik)", "text": "Wilhelm Keller (politik)\n\nWilhelm Keller (30. ledna 1866 Lennep – 1941 Litvínov) byl rakouský a český podnikatel a politik německé národnosti, na počátku 20. století poslanec Českého zemského sněmu a Říšské rady.\n\nNarodil se v Lennepu v Porýní (tehdy součást Pruska). Vystudoval gymnázium. Působil pak jako podnikatel v textilním průmyslu (firma \"Keller & Co.\"). Od roku 1905 byl výrobcem vlněných štump, od roku 1909 měl továrnu na klobouky v Horním Litvínově a téhož roku se stal i dvorním dodavatelem. Byl politicky a veřejně aktivní. Zasedal v okresním výboru a v obecní radě v Litvínově. Byl členem obchodní a živnostenské komory v Chebu. Zastával funkci předsedy výboru litvínovské obecní spořitelny.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii obchodních a živnostenských komor (volební obvod Cheb).\n\nVe volbách roku 1911 nastoupil též do Říšské rady (celostátní zákonodárný sbor), kam byl zvolen za obvod Čechy 82. V parlamentu se zapojil do poslaneckého klubu Německý národní svaz. Po válce zasedal ještě v letech 1918–1919 coby poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "971211", "url": "https://cs.wikipedia.org/wiki?curid=971211", "title": "Husajn, jordánský korunní princ", "text": "Husajn, jordánský korunní princ\n\nKorunní princ Husajn bin Abdalláh (* 28. června 1994 v Ammánu) je od roku 2004 následník jordánského trůnu a korunní princ (od roku 2009). V pozici následníka trůnu nahradil svého strýce Hamzu, který zastával tento post od roku 1999, kdy se Husajnův otec stal králem. \n\nHusajn je prvorozeným synem krále Abdalláha II. a jeho ženy královny Ranií. Přes svého otce je ve 44. generaci potomkem proroka Mohameda. Je pojmenován podle svého dědečka krále Husajna I. a pokud nastoupí na trůn, pravděpodobně jako Husajn II. Od roku 2012, kdy dosáhl plnoletosti několikrát zastával krátkodobě pozici regenta, v době kdy jeho otec byl mimo Jordánsko. Dále je také poručíkem jordánských ozbrojených sil.\n\nPo dokončení studia na Edmund A. Walsh School of Foreign Service na Georgetownské univerzitě, úspěšně absolvoval v roce 2017 na Královská vojenská akademie v Sandhurstu.\nHusajn má mladšího bratra Hášima a sestry Iman a Salmu.\n\n \n"}
{"id": "971220", "url": "https://cs.wikipedia.org/wiki?curid=971220", "title": "Seznam starostů města Uherské Hradiště", "text": "Seznam starostů města Uherské Hradiště\n\n\n"}
{"id": "971236", "url": "https://cs.wikipedia.org/wiki?curid=971236", "title": "Euroobal", "text": "Euroobal\n\nEuroobal, či vkládací obal, je průhledná plastová fólie s otvory na hřbetu, do níž se vkládá list papíru, například dokument, katalogový list apod. Díky tomu není třeba děrovat samotný papír. Euroobaly jsou již děrované a to podle mezinárodních rozměrů a formátů papíru, tedy dají se vložit do většiny standardních pořadačů.\n\nVyrábějí se různé druhy, velikosti, různé šířky (většinou 44-56 mikronů), barvy, vždy je však euroobal průhledný.\n\nDalší (neoficiální či slangové) názvy: prospektové obaly, zakládací obaly, košilky, eurodesky.\n"}
{"id": "971243", "url": "https://cs.wikipedia.org/wiki?curid=971243", "title": "Podsemínský most", "text": "Podsemínský most\n\nPodsemínský most je jednoobloukový kamenný most z pískovce, klenoucí se přes Žehrovku v Podsemíně, části Troskovic, na hranicích katastrálního území s Libošovicemi. Nedaleko něho Žehrovka ústí do Semínského rybníka (označovaný také jako Podsemínský). V Podsemíně blízko mostu stojí bývalý mlýn, jenž za první republiky vlastnil Jaroslav Skála. Ten provedl modernizaci objektu, při níž vodní mlýnské kolo nahradil turbínou. V současné době je most v havarijním technickém stavu. Obecní úřad Troskovice, majitel mostu, jej uzavřel pro motorová vozidla a pro cyklisty a turisty je přístupný na vlastní nebezpečí.\n\nPodsemínský most se také objevil v několika filmech. Tím prvním a asi nejznámějším byla v roce 1978 komedie od režisérky Marie Poledňákové s názvem Jak dostat tatínka do polepšovny. Ve filmu po něm jezdili na kole Tomáš Holý i jeho filmovi rodiče František Němec a Jana Preissová. V roce 2005 sem zavítali hollywoodští herci Matt Damon a Heath Ledger v rámci natáčení filmu Kletba bratří Grimmů. A v roce 2007 se most objevil v pohádce O uloupené divožence s Romanem Vojtkem a Danou Markovou v hlavních rolích.\n\nNedaleko mostu prochází červená turistická značka, známá také jako Zlatá stezka Českého ráje, a trasa NS Podtrosecká údolí.\n\n"}
{"id": "971245", "url": "https://cs.wikipedia.org/wiki?curid=971245", "title": "Australian Open 2014 – dvouhra vozíčkářů", "text": "Australian Open 2014 – dvouhra vozíčkářů\n\nObhájcem titulu soutěže dvouhry vozíčkářů na melbournských kurtech byl čtyřnásobný vítěz tohoto turnaje Japonec Šingo Kunieda.\n\nPrávě nejvýše nasazený Šingo Kunieda obhájil titul, když ve finále porazil argentinského tenistu Gustava Fernándeze po snadném průběhu 6–0 a 6–1.\n\n\n"}
{"id": "971249", "url": "https://cs.wikipedia.org/wiki?curid=971249", "title": "Jón Þór Birgisson", "text": "Jón Þór Birgisson\n\nJón Þór „Jónsi“ Birgisson (* 23. duben 1975, Island) je frontman, zpěvák a kytarista islandské post-rockové kapely Sigur Rós. Je známý svým falzetovým vokálem a hrou na kytaru pomocí smyčce.\nJónsi (vyslovuje se \"jounsi\") se narodil slepý na pravé oko. Jednou údajně řekl: „\"Kdybych viděl na obě oči, asi bych se zbláznil“\". Otevřeně se hlásí ke své homosexualitě. Jeho přítel, se kterým žije, Alex Somers, se podílí na grafickém designu pro Sigur Rós a spolu s Jons založil hudební seskupení \"Jónsi & Alex\". Spolu také vystupují v různých islandských televizních pořadech.\n\nV roce 1995 byl Jónsi frontmanem v hudební skupině nazvané Bee spiders, kde vystupoval pod pseudonymem \"Johnny B\". Kapela vyhrála v roce 1995 ocenění „Nejzajímavější kapela“ v soutěži pro neznámé hudební skupiny. Tvorba skupiny je často přirovnávána k tvorbě skupin jako The Smashing Pumpkins apod. Taktéž byl frontmanem v grungeové kapele s názvem Stoned, kde vystupoval pod pseudonymem \"Frakkur\" v letech 1992–1993. V roce 1994 založil spolu s Georgem Holme a Agusta Ævarom Gunnarsson skupinu Sigur Rós. V roce 2006 vypracoval spolu s přítelem Alexem sólový projekt. Prvotní název projektu byl \"Riceboy sleeps\", tak se nazývá první album tohoto seskupení s dnešním názvem Jónsi & Alex z července roku 2009.\nJónsiho kapela Sigur Rós dostala název podle jména Jónsiho sestry, která se narodila ve stejném čase, v jakém byla zformována skupina. Sigur znamená v překladu \"vítězství\" a Rós \"růže\".\nPřevládajícím jazykem je přirozeně mateřská islandština, ale v písních prvních třech albech Von, Von Brigdit, Agæte Byrjun je nekompletní i Jónsiho vlastní, uměle vytvořený jazyk vonlenska (Von znamená v překladu \"naděje\"). Tento jazyk nemá žádnou ustálenou gramatiku apod., Jónsi ho používá pouze jako jakési pozpěvování, které se právě hodilo do dané melodie. Jméno jazyka vzniklo od první písně \"Von\", kde bylo použito. Jónsi také ovládá angličtinu.\n\n"}
{"id": "971250", "url": "https://cs.wikipedia.org/wiki?curid=971250", "title": "Kjartan Sveinsson", "text": "Kjartan Sveinsson\n\nKjartan „Kjarri“ Sveinsson (* 2. ledna 1978) je islandský multiinstrumentalista, nejznámější pro své působení v islandské post-rockové skupině Sigur Rós. Do skupiny nastoupil v roce 1998. Také hrál na nástrojích jako flétna, píšťala, bendžo, hoboj a i na kytaru. Kjartan také vystupoval a tvořil pod pseudonymem „The Lonesome Traveller“ spolu s dalším členem skupiny Sigur Rós Orri Páll Dýrasonem a violistkou ze skupiny Amiina María Huld Markan Sigfúsdóttirovou, s níž se později oženil. Tato formace předělávala skladby od Sigur Rós do žánru alternativní country.\n"}
{"id": "971252", "url": "https://cs.wikipedia.org/wiki?curid=971252", "title": "Australian Open 2014 – dvouhra vozíčkářek", "text": "Australian Open 2014 – dvouhra vozíčkářek\n\nObhájkyní titulu soutěže dvouhry vozíčkářek na melbournském grandslamu byla holandská tenistka Aniek van Kootová, které se z důvodu zánětu šlach rozhodla nezúčastnit.\n\nVítězkou se stala nejvýše nasazená Němka Sabine Ellerbrocková, která ve finále udolala japonskou turnajovou dvojku Jui Kamidžiovou po třísetové bitvě 3–6, 6–4 a 6–2. Pro Ellerbrockovou to byla druhá grandslamová trofej a první z Australian Open.\n\n\n"}
{"id": "971254", "url": "https://cs.wikipedia.org/wiki?curid=971254", "title": "Georg Hólm", "text": "Georg Hólm\n\nGeorg Holm (* 6. dubna 1976, Island) je baskytarista v islandské post-rockové skupině Sigur Rós. Spolu s Jons je spoluzakladatelem kapely.\n\nGeorg Holm má ženu jménem Svanhnít. Mají spolu dceru, která se jmenuje Elena. Georg má také nevlastní dceru jménem Salka, po níž se jmenuje jedna z písní od Sigur Rós. Georgův otec Haukur je reportér v islandské televizi.\n\nGeorg má také dva bratry: Kjartan Dagura Holm (1989), který je kytarista v kapele \"For a Minor Reflection\" a Starriho Holm (1999).\nJe jediným členem kapely, který nemá patronymické jméno. Na Islandu mají převahu patronymická jména (tj. např. Sigurdsson = Sigurðův syn), výjimkou jsou přistěhovalci, ale také potomci bohatých šlechticů na Islandu, kteří dali přednost klasickým příjmení.\n\nMyšlenka Jónsiho hraní na kytaru pomocí smyčce vznikla tak, že třetí spoluzakladatel a už i bývalý člen kapely Agus dostal k narozeninám smyčec a Georg to vyzkoušel na své base, zvuk se mu však nelíbil. Pak zkusil smyčec použít Jónsi, kterému se to zalíbilo.\n"}
{"id": "971256", "url": "https://cs.wikipedia.org/wiki?curid=971256", "title": "Orri Páll Dýrason", "text": "Orri Páll Dýrason\n\nOrri Páll Dýrason (* 4. červenec 1977, Island) je bubeníkem v islandské post-rockové skupině Sigur Rós. \nDo skupiny nastoupil v roce 1999 po odchodu předchozího bubeníka a spoluzakladatele skupiny agus Ævar Gunnarssona. Spolu s Kjartanem Sveinssonem a jeho ženou účinkoval také v hudebním seskupení \"The Lonesome Traveller\".\nOrri je ženatý s Lukka Sigurðardóttir, vzali se v roce 2005 na Hawaii. Má také dítě z předchozího vztahu. Dcera se jmenuje Vaka, podle ní se jmenuje i první skladba z alba \"()\". Dnes žije Orri i se svou ženou ve městě Mosfellsbaer, nedaleko od Reykjavíku na Islandu.\nS kapelou nahrál zatím pět alb: \"()\" (2002), \"Takk ...\" (2005), \"Hvarf / Heim\" (2007),\"Med sud í eyrum við spilum endalaust\" (2008) a \"Valtari\" (2012).\n"}
{"id": "971260", "url": "https://cs.wikipedia.org/wiki?curid=971260", "title": "Australian Open 2014 – dvouhra kvadruplegiků", "text": "Australian Open 2014 – dvouhra kvadruplegiků\n\nObhájcem titulu soutěže dvouhry kvadruplegiků na melbournském grandslamu byl dvojnásobný vítěz Američan David Wagner, který získal třetí trofej po třísetové váhře 3–6, 7–5 a 6–3 nad Jihoafričanem Lucasem Sitholem.\n\n\n"}
{"id": "971264", "url": "https://cs.wikipedia.org/wiki?curid=971264", "title": "Australian Open 2014 – čtyřhra vozíčkářů", "text": "Australian Open 2014 – čtyřhra vozíčkářů\n\nObhájcem titulu ve čtyřhře vozíčkářů na australském grandslamu byla francouzsko-japonská dvojice Michael Jeremiasz a Šingo Kunieda, která se ale rozhodla nestartovat společně. Jeremiasz startoval s Argentincem Gustavem Fernándezem a Kunieda s francouzským tenistou Stéphanem Houdetem.\n\nVítězem se stal francouzsko-japonský pár Stéphane Houdet a Šingo Kunieda, který ve finále zdolal britsko-holandskou dvojici Gordon Reid a Maikel Scheffers po setech 6–3 a 6–3. Pro Houdeta to byla desátá grandslamová trofej a pro Kuniedu již dokonce dvanáctá.\n\n\n"}
{"id": "971269", "url": "https://cs.wikipedia.org/wiki?curid=971269", "title": "Australian Open 2014 – čtyřhra vozíčkářek", "text": "Australian Open 2014 – čtyřhra vozíčkářek\n\nObhájcem titulu v soutěži čtyřhry vozíčkářek na Australian Open 2014 byl nizozemský pár Jiske Griffioenová a Aniek van Kootová.\n\nVítězkami se staly první nasazené japonsko-britské hráčky Jui Kamijová a Jordanne Whileyová, které ve finále udolaly nizozemský pár Marjolein Buisovou a Jiske Griffioenovou ve třech setech poměrem 6–2, 6–7 a 6–2 a získaly tak první společný grandslamový titul.\n\n\n"}
{"id": "971270", "url": "https://cs.wikipedia.org/wiki?curid=971270", "title": "Římskokatolická farnost Ratíškovice", "text": "Římskokatolická farnost Ratíškovice\n\nŘímskokatolická farnost Ratíškovice je územní společenství římských katolíků s farním kostelem svatého Cyrila a Metoděje v děkanátu Hodonín.\nObec Ratíškovice původně náležela k farnosti Dubňany. V polovině patnáctého století byl v obci postaven nejstarší kostel, o jehož zániku nejsou bližší zprávy. Další kaple byla v Ratíškovicích postavena v polovině století sedmnáctého. Mše v ní byly slouženy od roku 1797. Současný farní kostel byl vybudovaný v roce 1857.\nPrvní farář působil v Ratíškovicích od roku 1867. V letech 1980 až 1982 zde byl farářem pozdější biskup Pavel Posád. Od 1. listopadu 2007 je zde farářem R. D. Jiří Čekal.\n\nNa 1. červen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 9. srpna.\n\nVe farnosti se pravidelně pořádá tříkrálová sbírka. V roce 2014 se při ní v Ratíškovicích vybralo 88 888 korun, v roce 2015 90 629 korun.V roce 2016 se při sbírce vybralo 95 344 korun. \n\n"}
{"id": "971272", "url": "https://cs.wikipedia.org/wiki?curid=971272", "title": "Australian Open 2014 – čtyřhra kvadruplegiků", "text": "Australian Open 2014 – čtyřhra kvadruplegiků\n\nObhájcem titulu ve čtyřhře vozíčkářů na australském grandslamu byl americký pár David Wagner a Nicholas Taylor, který ale nestartoval společně, protože Taylor se rozhodl nezúčastnit. Wagner startoval s Britem Andrewem Lapthornem.\n\nVítězi se stali nejvýše nasazení britsko-američtí hráči Andrew Lapthorne a David Wagner, kteří ve finále zdolali australsko-jihoafrickou dvojici Dylan Alcott a Lucas Sithole po dvou setech 6–4 a 6–4. Pro oba to byla první společná grandslamová trofej. Andrewem Lapthorne tak obhájil titul.\n\n\n"}
{"id": "971273", "url": "https://cs.wikipedia.org/wiki?curid=971273", "title": "Chersonésos", "text": "Chersonésos\n\nChersonésos (, , v ruských letopisech , ) je zaniklá řecká polis, založená starověkými Řeky na Heraklejském poloostrově na jihozápadním pobřeží Krymu.\n\nOd 5. století př. n. l. až do 14. století n. l., tedy asi 2 tisíce let, byl Chersonésos důležitým politickým, ekonomickým a kulturním centrem severních oblastí Černého moře, kde představoval jedinou dórskou kolonii. Nyní se ruiny města nachází v Gagarinském rajónu Sevastopolu a jsou chráněny jako kulturní památka federálního významu.\n\nStarobylé město Chersonésos a jeho chora (přiléhající zemědělské pozemky) byly roku 2013 zapsány na seznam světového dědictví UNESCO. Vzhledem k tomu, že ruská anexe Krymu nebyla mezinárodně uznána, organizace UNESCO stále vede tuto památku jako ukrajinskou a odmítá zde provádět inspekce.\n\nChersonésos byl založen roku 424 nebo 421 př. n. l. jako řecká kolonie osadníky z Hérakleia Pontiké. Založena byla na břehu dnešní Karanténní zátoky, brzy se kolonie rozrostla na celý Heraklejský poloostrov a později i na území severozápadního Krymu, když si město ve 4. století př. n. l. rozdělilo Krym s Bosporskou říší. \"Chersonésos\" znamená v řečtině \"poloostrov\".\n\nJako demokratická polis se Chersonésos aktivně účastnil řeckých svátků, sportovních soutěží, vedl aktivní zahraniční politiku. Patronkou a ochránkyní města byla bohyně lovu Artemis. Ve 4. - 3. století př. n. l. se zde ve velkém razily stříbrné mince, které dobře obstály v konkurenci jiných černomořských měn.\n\nVe 3. století př. n. l. žil v Chersonésu historik Sirisk, který popsal historii města a jeho vztahy s Bosporskou říší a jinými městy černomořského regionu.\n\nPo celou dobu své existence bylo město nuceno válčit. Ve 2. století př. n. l. probíhal krvavý a vleklý konflikt se Skyty. Byla tak například zničena podřízená západokrymská města Kerkinítis a Kalos Limén a nepřítel nejednou stanul před branami stamotného Chersonésu. Město se tehdy muselo obrátit s prosbou o pomoc na pontského krále Mithridata VI., který vyslal na Krym velké vojsko pod vedením generála Diofanta. Tento vojevůdce během třech tažení (okolo let 110-107 př. n. l.) rozdrtil skytská vojska, dobyl Theodosii, došel až na Kerčský poloostrov a získal Pantikápaion (dnes území Kerče). Chersonésu se však nepodařilo udržet si samostatnost, stal se Mithridatovou državou a zůstal závislým na Bosporské říši.Po Mithridatově smrti se politická situace ve východních řeckých koloniích kardinálně proměnila. Chersonésané museli zvolit ze dvou zel to menší, proto se raději podřídili tvrdé ruce Říma, aby se zbavili ponižujícího podřízení polobarbarským bosporským králům. Římský diktátor Augustus daroval tedy roku 25 př. n. l. městu „svobodu“. Ačkoliv později, držíce se hesla rozděl a panuj, římští císaři buď podřizovali město svým bosporským spojencům, bylo-li třeba zavděčit se jim, nebo mu darovali svobodu, pokud bylo nutné mírnit ambice bosporských panovníků.\n\nV prvních stoletích našeho letopočtu se v Chersonésu ustálila oligarchická republika, kde vládl nevelký okruh mocných, poslušných Římu. V 60. letech 1. století Římané zorganizovali velkou vojenskou výpravu na Tauriku, aby zatlačili Skyty, kteří opět ohrožovali město. Když vojska tribuna Plautia Silvana rozdrtila Skyty, Chersonésos se stal předsunutou římskou pevností na severu černomořského regionu.\n\nV městské citadele se vystřídaly oddíly I. italské legie, XI. Klaudiovy legie a V. makedonské legie z provincie Moesie, v chersonéském přístavu kotvila Flaviova moesická flotila. Nacházel se zde také hlavní stan vojenského tribuna, velitele pozemních i námořních sil na Krymu.\n\nUž v 1. století se v Chersonésu objevili první křesťané. Zemřel zde čtvrtý římský papež Klement I., jehož ostatky sem později přišel nalézt svatý Cyril. Ve 4. století ve městě působili biskupové, kteří šířili křesťanství v tehdy ještě pohanském městě a kteří zemřeli v souvislosti s pronásledováním na příkaz císaře Galeria (dnes pravoslavnou církví uctíváni jako tzv. chersonésští mučedníci). Roku 381 se chersonéský biskup Eferij účastnil prvního konstantinopolského koncilu. Když se stalo křesťanství státním náboženstvím, mnohé antické památky, divadla či chrámy byly zničeny nebo přeměněny na křesťanské svatyně. Ve 4. a 5. století vedlo město úmorné boje o přežití, neboť bylo pod velkým tlakem barbarů, zejména Hunů. Chersonésos, chráněný mohutnými hradbami, však vydržel ještě další tisíciletí.V 5. století se stal Chersonésos součástí Byzantské říše a v 9. století byl jmenován themou (vojensko administrativní oblast). V té době se změnil nejenom vzhled města, ale i jeho jméno - Byzanťané ho nazývali \"Cherson\", Slované \"Korsuň\". Až do 13. století byl byzantskou výspou na Krymu.\n\nStředověký Chersonésos se stal nejednou předmětem vojensko-politických zájmů Chazarského chanátu, Kyjevské Rusi, Pečeněhů či Polovců, avšak nepříteli se málokdy podařilo proniknout za městské hradby. Roku 988 dobyl město po několikaměsíčním obléhání kníže Vladimír I. (který zde byl mimochodem nedlouho před tím dobrovolně pokřtěn), aby potlačil povstání proti svému spojenci, byzantskému císaři Basileu II., jehož sestru Annu pojal za ženu.\n\nÚspěch čtvrté křížové výpravy způsobil rozpad Byzantské říše na řadu malých států a zároveň byl vodou na mlýn muslimským a kočovným národům. Chersonésos, stejně jako jiné regiony zaniklé Byzantské říše, ovládlo Trapezuntské císařství. To vše mělo velmi neblahé důsledky pro Chersonésos. V 1. polovině 13. století ovládali Černé moře Turci, kteří si podmanili veškerý obchod. Roku 1223 podnikla svůj první nájezd na Krym vojska Číngischánovy Mongolské říše a zároveň jižní břeh poloostrova napadli Turci. V roce 1299 jižní a jihozápadní Krym vyplenila vojska tatarského chána Nogaje. Neobstál před ním ani Chersonésos. V 2. polovině 13. století se obchodní cesty posunuly více na východ poloostrova, kde Janované založili opevněné faktorie Kafu (dnes na území Feodosie), Soldaja (dnes Sudak) a poblíž Chersonésu Čembalo (dnes Balaklava).\n\nV polovině. století získali kontrolu nad městem Janované, avšak bývalou slávu mu nevrátili. Roku 1363 porazil litevský velkovévoda Algirdas u ústí Dněpru krymskotatarské vojsko, vtrhnul na Krym, vyplenil Chersonésos a uloupil zde veškeré cenné církevní předměty. Jeho nástupce Vytautas vtrhnul na Krym roku 1397 a taktéž vyplenil Chersonésos.\n\nPřes všechny ty pohromy 13. - 14. století neustali obyvatelé města obnovovat poničené stavby, sloužily se bohoslužby, město žilo. Až do osudného roku 1399, kdy do města vtrhnul se svým vojskem emír Zlaté hordy Edigej. Z krutého počínání dobyvatelů se město již nikdy nevzpamatovalo. Chersonésos byl vždy především obchodním městem, v 15. století však jeho úlohu převzaly faktorie Kafu, Čembalo aj.\n\nJeště v 1. polovině 15. století je sice doloženo, že na místě Chersonésu fungovala nevelká rybářská vesnice. V 16. století však polský vyslanec Marcin Broniowski, který přišel do Krymského chanátu vyjednávat o spojenectví proti Rusku, píše o Chersonésu:\n\nChersonésos byl v 5. - 2. století př. n. l. polis s demokratickou formou vlády. Nejvyšším státním orgánem bylo shromáždění všech plnoletých svobodných občanů mužského pohlaví. Lidové shromáždění schvalovalo zákony a řešilo nejdůležitější otázky. Všední záležitosti města rozhodovala volená rada a kolegia. Členové rady byli pravděpodobně voleni na měsíc a král (basileus), tedy vlastně předseda rady, byl volen na rok. Podle něj nesl potom daný rok také název. Chersonéskému vojsku velelo kolegium stratégů, později archónů.\n\nKolegium demiurgů bdělo nad udržováním demokratického zřízení. Ve městě fungoval lidový soud. Sudí o rozsudku hlasovali v tajném hlasování pomocí kaménků. Pokladnu spravovaly opět osoby zvolené lidovým hlasováním, které musely po skončení svého mandátu skládat účty před lidovým shromážděním. Agoranomové dohlíželi na pořádek na trhu, astinomové na dodržování měr a vah. Stejně jako v jiných antických městech, i v Chersonésu se ctila zásada kalokagathia, kladl se tedy důraz na rozvoj fyzické zdatnosti i na vzdělání.\n\nVšechny veřejné funkce v Chersonésu byly volené - volilo se buďto zvedáním rukou, nebo losem.\n\nMezi nejváženější funkce patřili jacísi velitelé města, což byl prvek typický spíše pro aristokratické či oligarchické řecké státy. Měli právo ukládat tresty, jmenovat posly atp. Existence této funkce souvisela s nutností udržovat město v neustálé bojové pohotovosti. Radními byli představitelé nejmajetnějších a nejvýznamnějších rodin, které představovaly prvek sjednocující a posilující vojsko v případě ohrožení města.\n\nDemokratické zřízení v Chersonésu skončilo v 1. století př. n. l., když se město stalo závislým na Římu.\n\nObchod v Chersonésu byl založený zejména na překupnictví. Z řeckých měst v Malé Asii, ostrovů Egejského moře i území dnešního Řecka přiváželi obchodníci šperky z drahých kovů, zbraně, malované nádobí, olivový olej, mramor aj. Část tohoto zboží prodávali sousedním Skytům. Velkou část exportu tvořily také místní produkty jako chléb, skot, kůže, kožešiny, med, vosk a otroci. Heraklejský poloostrov proměnili Chersonésané v zemědělskou oblast, tzv. choru. V té byla zbudována opevnění, osady, půda byla rozparcelována. Nejdůležitějším místním zemědělským odvětvím bylo vinohradnictví a vinařství. V samotném městě se rozvíjelo hrnčířství, kovářství, slévárenství, stavitelství a řezbářství. Chersonésané také vždy platili za vynikající rybáře a mořeplavce.\n\nBěhem římského protektorátu došlo v 1. - 3. století k ekonomickému vzestupu. Občané aktivně zesilovali městské hradby a věže, stavěli nové chrámy, budovali thermy, přestavěli divadlo, zavedli několik větví vodovodu. Chersonésos čile obchodoval s velkými obchodně-řemeslnými centry Černého a Středozemního moře a především se svými tradičními partnery na jižním břehu Pontu, tedy městy jako Hérakleia Pontiké, Sinop, Amisos či Amastris. V Chersonésu se několikrát obnovovala ražba zlatých mincí.\n\nDo města se tradičně dovážely elegantní skleněné a bronzové nádoby, různá malovaná glazovaná keramika, koření a vonné věci. Z města se naopak vyvážela zemědělská produkce, kůže, solené a sušené ryby, rybí omáčky. Rybářství bylo také důležitým ekonomickým odvětvím města. Při vykopávkách bylo objeveno okolo sta cisteren k nasolování ryb, z nichž některé měly kapacitu 30-40 tun ryb.\n\nPo dobytí Chersonésu knížetem Vladimírem uzavřela Byzantská říše s Kyjevskou Rusí úzké spojenectví. Chersonésu, který se stal prostředníkem jejich obchodu, bylo toto spojenectví velmi ku prospěchu. Odsud se do Byzantské říše posílaly zemědělské a živočišné produkty, naopak Rus nakupovala zbraně, plátno a olej.\n\nV 11. - 12. století byla obchodní pozice Chersonésu poněkud oslabena, avšak dále si uchovával status vojensko-politické byzantské výspy v regionu. Jak však Byzancie slábla, obchod v Černém moři převzali italští (benátští a později janovští) kupci, kteří zakládali na Krymu své faktorie. Obchodní cesty se přesunuly do východní části Krymu, což vedlo k ekonomickému úpadku města, zpečetěnému zničením města na konci 14. věku.\n\nS prvními archeolgoickými vykopávkami se začalo roku 1827 na příkaz vrchního velitele ruské Černomořské flotily Alexandra Samueloviče Greiga, při těchto pracích byly objeveny pozůstatky tří chrámů. K systematickému průzkumu došlo až v 80. letech 19. století pod vedením generála K. E. Gemmelmana. Dvacet let života obětoval zdejším ruinám zakladatel budoucího muzea Karl Kazimirovič Koscjuško-Baljužinič, v jehož díle pokračoval po jeho smrti od roku 1908 Robert Christianovič Leper.\n\nVe 2. polovině 20. století zde probíhal výzkum ve spolupráci muzea \"Chersonésos Tauridský\" a \"Uralské katedry byzantologie\" při Uralské státní univerzitě. V letech 1969-2000 zde vedla výzkum významná ruská archeoložka Alla Iljinična Romančuk, která také publikovala nemálo vědeckých prací zasvěcených Chersonésu.\n\nCenné nálezy dnes spravuje \"Historicko-archeologické muzeum Chersonésos tauridský\", které vystavuje sbírky vzácných nápisů (např. známá přísaha občanů Chersonésu z 3. stol. př. n. l.), uměleckých předmětů, řemeslných výrobků a nástrojů, předmětů denní potřeby aj. Nejcennější předměty jsou ovšem chráněny v petrohradské Ermitáži a v moskevském Puškinově muzeu a Státním historickém muzeu.\n\nRoku 2012 byly poprvé provedeny také výzkumy přilehlých vod. Archeologové-potápěči tak objevili např. 12 kamenných kotev o hmotnosti do 60 kg, jež se nacházely v hlubině od 15 do 27 m.\n\nV centru města, uprostřed hlavní ulice, se rozkládalo hlavní náměstí (agora) Chersonésu. To bylo vytyčeno již při založení města v 5. století př. n. l. a svůj účel po celá dvě tisíciletí nezměnilo. V antickém období se zde nacházely chrámy, oltáře a sochy bohů, zde se také scházeli občané k řešení politických otázek.\n\nKdyž město přijalo v 4. století křesťanství, na hlavním náměstí vyrostlo sedm chrámů. V jednom z nich byl na konci 10. století pokřtěn ruský kníže Vladimír. Na památku této události byla v 19. století nad ruinami památného chrámu vztyčena katedrála svatého Vladimíra.\nChersonéské divadlo s kapacitou okolo 3000 diváků bylo zbudováno na přelomu 3. a 4. století. Konala se zde představení, lidová shromáždění a oslavy.\n\nV období římské nadvlády sloužilo divadlo také jako aréna pro boje gladiátorů. Tento typ představení však byl zakázán, když se stalo křesťanství oficiálním římským náboženstvím. Divadlo začalo pustnout a na jeho ruinách byly vystavěny dva křesťanské chrámy. Jeden na místě orchestřiště, ten byl rozebrán při vykopávkách. Dochovaly se pouze zbytky druhého chrámu s křížovým půdorysem.\n\nJedná se o jediné antické divadlo, objevené na území bývalého SSSR.\n\nJedná se o středověký křesťanský chrám, postavený na ruinách staršího - odtud nezvyklý název Bazilika v bazilice. První chrám (tzv. velká bazilika) vzniknul v 6. století, přibližně za vlády byzantského císaře Justiniána I. Částečně se dochovala vzácná mozaiková podlaha.\n\nPůvodní chrám byl ovšem zničen a v 10. století postavili na jeho rozvalinách baziliku novou, menší. Při její výstavbě byla sice zničena část mozaikových podlah, mnoho se ale dochovalo. Nejcennější kousky jsou uchovávány v chersonéském muzeu.\n\nRoku 2007 poničili zbytky chrámu vandalové, kteří povalili několik sloupů, jež svým pádem poškodily původní podlahu.\nJedním z nejlépe zachovaných obranných prvků Chersonésu je tzv. Zenónova věž, součást městských hradeb. Kruhová stavba o průměru asi 9 m a vysoká původně necelých 7 metrů vznikla ve 2. polovině 2. století př. n. l. Základ tvoří mohutné pískovcové kvádry, později byla zvýšena pomocí zdiva slepeného z menších kamenů. Na její výstavbu byly použily náhrobky z místní nekropole, díky čemuž se nám dochovalo několik vzácných epitafů z 4. až 3. století př. n. l. Z nich nejvzácnější je dekorován také portrétem jinocha (vystaven v místním muzeu).\n\nSvé jméno získala věž podle byzantského císaře Zenóna, který financoval opravu věže roku 488. Zpráva o tomto činu byla vytesána do kamene a zazděna do základů.\n\nVedle katedrály svatého Vladimíra se v Chersonésu nachází ještě jedna novodobá památka, která však nemá přímou souvislost s antickou polis. Je to tzv. Chersonéský zvon, zavěšený pod širým nebem na břehu moře. Tento zvon byl odlit roku 1778 z ukořistěných tureckých děl. V Sevastopolu jej během krymské války ukořistili Francouzi, kteří jej jako válečnou kořist umístili v katedrále Notre-Dame v Paříži. Rusům byl navrácen roku 1913 a umístěn do kláštera v Chersonésu. Když byl klášter uzavřen a jeho zvony odeslány na přetavení, tento zvon se jako jediný zachránil, neboť si jej vyžádalo Oddělení bezpečnosti plavby Černého a Azovského moře jako signální mlhový zvon. Dnes je jedním ze symbolů Chersonésu i Sevastopolu.\n\n\n\n"}
{"id": "971276", "url": "https://cs.wikipedia.org/wiki?curid=971276", "title": "Mikrojehla", "text": "Mikrojehla\n\nMikrojehla je zdravotnická pomůcka, asi 10x kratší než běžná injekční jehla. Její vpich pronikne pouze asi jen do hloubky 1,5 mm do pokožky.\n\nTento mikroinjekční systém je tvořen předplněnou skleněnou stříkačkou, k níž je připojena krátká jehla s omezenou hloubkou vpichu. To zabraňuje náhodnému poranění jehlou. Mikrojehla využívá toho faktu, že v této vrstvě kůže se nachází velmi bohatá síť kapilár, lymfatických cévek a především imunitních buněk. Daná oblast je tedy nejvhodnějším místem pro vpravení očkovací látky. Mezi další výhody patří menší potřeba vakcíny a snadnější aplikace. Zatím se tohoto systému využívá u očkování proti viru chřipky. Lékaři si od mikrojehel slibují větší proočkovanost populace.\n"}
{"id": "971282", "url": "https://cs.wikipedia.org/wiki?curid=971282", "title": "Bájezíd II.", "text": "Bájezíd II.\n\nBájezíd II. (3. prosince 1447 – 26. května 1512) byl v letech 1481 až 1512 osmanským sultánem.\n\nSultánem se stal jako nejstarší syn Mehmeda II. Ze začátku musel ale o vládu bojovat se svým mladším bratrem Džemem, který nakonec zemřel v exilu v roce 1495. Během své vlády Bájezíd II. konsolidoval Osmanskou říši, úspěšně vybojoval s Benátkami území současného Řecka a pobřeží Jaderského moře, přičemž musel zároveň čelit z východní strany perské říši Safíovců a na jižní straně mameluckému sultánu Kajtbájovi (ovládal území zhruba dnešního Blízkého východu a Egypta). Nakonec pod tlakem abdikoval na trůn ve prospěch svého nejmladšího syna Selima I. Krátce poté za nevyjasněných okolností zemřel.\n\nJe známý též kvůli přijetí židovských uprchlíků ze Španělska po vyhlášení Dekretu z Alhambry a jejich přesídlení do celé Osmanské říše.\n\nZejména v porovnání se svým synem Selimem I. je považován za mírumilovného a tolerantního panovníka.\n\nBayezid měl 8 konkubín:\nS konkubínou Nigar měl jednoho syna a dvě dcery:\nS konkubínou Şirin měl syna a dceru:\nS konkubínou Bülbül měl dva syny a čtyři dcery:\nS konkubínou Gülbahar měl syna, budoucího sultána Selim I.\n\nS konkubínou Gülruh měl syna a dceru:\nS konkubínou Hüsnüşah měl syna a dceru:\nS konkubínou Muhtereme měl syna Şehzade Mehmeda.\n\nS konkubínou Gülfem neměl žádné děti.\n"}
{"id": "971285", "url": "https://cs.wikipedia.org/wiki?curid=971285", "title": "Osmý světadíl", "text": "Osmý světadíl\n\nOsmý světadíl je původní český muzikál založený na písních slovenské hudební skupiny Elán. Libreto napsali Boris Filan, Peter Pavlac a Ján Ďurovčík, který je zároveň režisérem a choreografem muzikálu . Premiéra proběhla dne 8. září 2011 v Divadle Kalich . \n\nMuzikál je pojmenovaný podle debutového alba skupiny a hraje v českém jazyce, písně jsou ovšem zpívány ve slovenštině. O roli se ucházelo přes čtyři sta zájemců, jen málokdo však splňoval vysoké nároky tvůrců . \n\nSkupina Elán ze začátku ohledně myšlenky muzikálu váhala, ale pak se mu rozhodla dát šanci a zapojili se do příprav muzikálu Členové skupiny byli přítomni i na premiéře a vyjádřili kladné reakce k muzikálu samotnému i k výkonům účinkujících . \n\n\n\nMuzikál získal většinou příznivé recenze jak od diváků, tak i od kritiků. \n\n"}
{"id": "971286", "url": "https://cs.wikipedia.org/wiki?curid=971286", "title": "Australian Open 2014 – mužská čtyřhra legend", "text": "Australian Open 2014 – mužská čtyřhra legend\n\nVítězem mužské čtyřhry legend se stal australský pár Todd Woodbridge a Mark Woodforde.\n\n"}
{"id": "971294", "url": "https://cs.wikipedia.org/wiki?curid=971294", "title": "Australian Open 2014 – ženská čtyřhra legend", "text": "Australian Open 2014 – ženská čtyřhra legend\n\nŽenská čtyřhra legend na Australian Open 2014 byla hrána v rámci jedné čtyřčlenné skupiny systémem „každý s každým“. Vítězem se stala australská dvojice Nicole Bradtkeová a Rennae Stubbsová, která vyhrála všechna tři utkání.\n\n"}
{"id": "971300", "url": "https://cs.wikipedia.org/wiki?curid=971300", "title": "Spišský hradní vrch", "text": "Spišský hradní vrch\n\nSpišský hradní vrch je travertinová kupa vysoká 632 m a zároveň národní přírodní památka SR, na které se nachází národní kulturní památka Spišský hrad. Patří do katastrálního území obce Žehra a patří pod správu NP Slovenský ráj.\n\nZa národní přírodní památku byla tato travertinová kupa vyhlášena v roce 1990 a v roce 1996 byla vyhláška upravena. Výměra chráněného území je 242064 m2. Území má vysokou archeologickou hodnotu a svým původem se odlišuje od ostatních travertinových kup v Hornádské kotlině. Nachází se v okrese Spišská Nová Ves v Košickém kraji. Území bylo vyhlášeno či novelizováno v roce 1990 na rozloze 24,2064 ha. Ochranné pásmo nebylo stanoveno.\n\n\n"}
{"id": "971303", "url": "https://cs.wikipedia.org/wiki?curid=971303", "title": "Turkmenistán na Letních olympijských hrách 1996", "text": "Turkmenistán na Letních olympijských hrách 1996\n\nTurkmenistán na Letních olympijských hrách 1996 v Atlantě reprezentovalo 10 sportovců z toho 4 muži a 3 ženy. Reprezentanti nevybojovali žádnou medaili.\n"}
{"id": "971307", "url": "https://cs.wikipedia.org/wiki?curid=971307", "title": "Turkmenistán na Letních olympijských hrách 2000", "text": "Turkmenistán na Letních olympijských hrách 2000\n\nTurkmenistán na Letních olympijských hrách 2000 v Sydney reprezentovalo 8 sportovců z toho 4 muži a 4 ženy. Reprezentanti nevybojovali žádnou medaili.\n"}
{"id": "971313", "url": "https://cs.wikipedia.org/wiki?curid=971313", "title": "Turkmenistán na Letních olympijských hrách 2004", "text": "Turkmenistán na Letních olympijských hrách 2004\n\nTurkmenistán na Letních olympijských hrách 2004 v Athénách reprezentovalo 9 sportovců z toho 6 mužů a 3 ženy. Reprezentanti nevybojovali žádnou medaili.\n"}
{"id": "971315", "url": "https://cs.wikipedia.org/wiki?curid=971315", "title": "Turkmenistán na Letních olympijských hrách 2008", "text": "Turkmenistán na Letních olympijských hrách 2008\n\nTurkmenistán na Letních olympijských hrách 2008 v Pekingu reprezentovalo 10 sportovců z toho 6 mužů a 4 ženy. Reprezentanti nevybojovali žádnou medaili.\n"}
{"id": "971318", "url": "https://cs.wikipedia.org/wiki?curid=971318", "title": "Revište", "text": "Revište\n\nHrad Revište je zřícenina gotického hradu ležící na katastrálním území města Žarnovica (městská část Revištské Podzámčie) v okrese Žarnovica v Banskobystrickém kraji. Nachází se na okraji zalesněného srázu na pravém břehu řeky Hron.\n\nHrad pochází pravděpodobně z druhé poloviny 13. století, kdy byl postaven spolu se Šášovským hradem na opačné straně Hronu. Jejich význam spočíval v ochraně úzkého průchodu, kterým vedla obchodní cesta k středoslovenským hornickým městům.\n\nV listině se připomíná v roce 1265 a později v roce 1331. Právě 14. století je považováno za těžiště jeho vzniku. Je uváděn jako hrad královský. Procházel rukama několika majitelů (jágerský biskup, Jan Jiskra z Brandýsa). Ten se stal majitelem hradu v roce 1447; koncem 15. století ho manželka krále Matyáše Korvína Beatrix darovala Dóczyům, kteří se stali postrachem okolí a zaměřili svou rozpínavost zejména proti hornickým městům (nezřídka se uchylovali k obyčejným přepadům a rabování). V jejich majetku byl až do vymření rodu v roce 1647. Po tomto roce se opět spolu s okolními vesnicemi dostal do královského majetku. Po nějakou dobu ve správě jednoho z rodů z Banské Bystrice rodiny Grueberů.\n\nHrad byl těžce poškozen během povstání Imricha Thökölyho, ale vzápětí byl opraven. Poslední využití hradu bylo na konci 18. století, kdy se zde nacházely ubytovny vojáků. Po jejich odchodu hrad pustl a již v 19. století byl pouze ruinou. Dnes tvoří malebné zříceniny zasazené do hustého lesního porostu.\n\nSkalní bradlo, na kterém hrad postavili, ovlivnilo jeho tvar. Hrad se skládal z vnitřní opevněné věže a nádvoří s palácem. Vstup z dolního do horního nádvoří chránila kruhová bašta. Hrad dostal později renesanční opevnění, které uzavíralo na jižní straně předhradí. Do současnosti se ze staveb hradu zachovala část obvodového zdiva s mnoha destrukcemi a zbytky obytných budov.\n\nŠtefan Pisoň, \"Hrady, zámky a zámečky na Slovensku\", Osveta, Martin, 1973\n\n\n"}
{"id": "971320", "url": "https://cs.wikipedia.org/wiki?curid=971320", "title": "Turkmenistán na Letních olympijských hrách 2012", "text": "Turkmenistán na Letních olympijských hrách 2012\n\nTurkmenistán na Letních olympijských hrách 2012 v Londýně reprezentovalo 10 sportovců, z toho 7 mužů a 3 ženy. Reprezentanti nevybojovali žádnou medaili.\n"}
{"id": "971326", "url": "https://cs.wikipedia.org/wiki?curid=971326", "title": "Běh na lyžích na Zimních olympijských hrách 1998 – stíhací závod ženy", "text": "Běh na lyžích na Zimních olympijských hrách 1998 – stíhací závod ženy\n\nStíhací závod na 10 kilometrů volně žen na Zimních olympijských hrách 1998 v Naganu se konal v areálu Snow Harp v Hakubě dne 12. února 1998. Z českých závodnic se jej zúčastnily Kateřina Hanušová, Zuzana Kocumová, Kateřina Neumannová a Jana Šaldová, přičemž Neumannová zde získala bronzovou medaili. Starty závodnic byly odstupňovány podle dosažených časů z předchozího závodu na 5 km klasicky, celkový výsledek stíhacího závodu byl dán součtem obou časů.\n\n"}
{"id": "971328", "url": "https://cs.wikipedia.org/wiki?curid=971328", "title": "Kysucký Lieskovec", "text": "Kysucký Lieskovec\n\nKysucký Lieskovec ( ) je obec na Slovensku v okrese Kysucké Nové Mesto. V roce 2016 zde žilo 2 363 obyvatel. První písemná zmínka o obci pochází z roku 1438. Nachází se 5 km severně od Kysuckého Nového Mesta.\n\nPrvní písemná zmínka o obci (jako \"possesio Lezkovecz\") pochází z roku 1438, kdy se vzpomíná jako majetek Budatínského panství.\nVedle zemědělství se obyvatelstvo zabývalo i výrobou šindele a dřevěného nářadí. Z obce vede turistický chodník přes místní část obce Lodna Korcháň (755 m n. m.) do Staré Bystrice. V obci stojí římskokatolický kostel sv. Andreja-Svorada a Beňadika z roku 1951. Na hřbitově je zvonice se šindelovou střechou z roku 1768.\n\n"}
{"id": "971329", "url": "https://cs.wikipedia.org/wiki?curid=971329", "title": "Rajecký hrad", "text": "Rajecký hrad\n\nRajecký hrad, resp. Hrad Rajec jsou ruiny, které se nacházejí v katastrálním území obce Jasenové na ostrožně severně od kopce Dubová v nadmořské výšce přibližně 660 m. Z hradu se zachovaly pouze zbytky kamenného zdiva doložené archeologickým průzkumem, s náznaky valu poměrně skromného objektu. Před objevením kamenného zdiva se předpokládalo, že jde o hradiště. Původně se poloha hradu Rajec předpokládala na jižních svazích kopce Dubová směrem do Malé Černé, případně někde na ostrovech starého toku Rajčanky.\nPrvní písemná zmínka pochází z roku 1299, ale postaven byl někdy v poslední čtvrtině 13. století, protože existují zprávy, že původním majitelům hrad násilně zabral v roce 1297 Matúš Čák Trenčianský. Po jeho smrti hrad připadl králi. V letech 1392–1397 byl hrad záložním majetkem Kaplaniů. Potom ho král Zikmund Lucemburský dal zbourat a opuštěný hrad přešel pod správu lietavského panství. Archeologický průzkum potvrdil existenci kamenného objektu chráněného zemním valem s palisádou. Celkové rozměry dosahovaly přibližně 120 x 80 metrů.\n"}
{"id": "971330", "url": "https://cs.wikipedia.org/wiki?curid=971330", "title": "Rychlostní silnice R2 (Slovensko)", "text": "Rychlostní silnice R2 (Slovensko)\n\nRychlostní silnice R2 (\"R2\") je plánovaná rychlostní silnice na Slovensku, která povede v koridoru silnice I/50 od státní hranice s Českou republikou po dálniční křižovatku \"Košice - jih\". Podle údajů z června 2012 je ukončení výstavby R2 naplánováno na rok 2021.\n\nNa své trase se bude křižovat s dálnicí D1 \"(u Chocholné)\" a s rychlostními silnicemi R8 \"(u Bánovic nad Bebravou)\", R1 \"(u Žiaru nad Hronom a Zvolena)\", R3 \"(u Žiaru nad Hronom a Zvolena)\", R7 \"(u Lučence)\" a R4 \"(na křižovatce Košice, jih)\".\n\nNa úseku Žiar nad Hronom-Zvolen bude R2 v peáži s rychlostními silnicemi R1 a R3. R2 bude vybudována na trasách evropských silnic E58, E77, E571 a E572.\n\nÚsek povede v koridoru I/50, tak jako celá délka R2. Začínat bude v křižovatce s D1 \"Chocholná\" a pokračuje poměrně nenáročným terénem jihovýchodním směrem k obci Mníchova Lehota. Technická studie byla vypracována v roce 1998 a předběžně stanovila délku úseku na asi 8 kilometrů. Výstavba by měla probíhat v letech 2014-2017 a měla by podle plánů z roku 2006 stát kolem 45 milionů €. Na úseku bude vybudováno pravděpodobně 7 mostních objektů, 3 křižovatky a velké levostranné odpočívadlo \"Trenčianska Turná\". V rámci investice bude třeba přesunout inženýrské sítě a II/507 a silnice třetí třídy.\n\nPlánovaný úsek mezi obcemi Mníchova Lehota a Ruskovce by měl být budován v letech 2014-2017. Technická studie z roku 1998 předpokládá jeho délku na zhruba 15 km a podle dohadů by výstavba měla stát něco přes 81 milionů €. Rychlostní silnice na tomto úseku bude vést paralelně se železniční tratí a silnicí I/50 kolem obcí Mníchova Lehota, Trenčianske Jastrabie, Trenčianske Mitice, Svinná a Ruskovce. Na úseku se bude nacházet zřejmě 8 mostů, 5 křižovatek a středisko správy a údržby rychlostních silnic \"SSÚR Trenčianske Jastrabie\". Výstavba si vyžádá přeložky inženýrských sítí a silnic druhé i třetí třídy.\n\nTento úsek v okrese Bánovce nad Bebravou vytvoří obchvat Bánovců nad Bebravou. Úsek R2 odkloní dopravu ze silnice I/50 z obcí Dolné Ozorovce a Horné Ozorovce a Bánovců nad Bebravou. Výstavba by podle plánů z roku 2006 měla stát přes 78 milionů €. Smlouva na výstavbu byla podepsána 30. prosince 2013 s termínem dokončení v květnu 2016. Úsek bude dlouhý 11 kilometrů, nacházet se zde bude 15 mostních objektů a 3 křižovatky.\n\nÚsek mezi Pravoticemi a Dolními Vestenice bude mít délku 10 kilometrů, vybudovaný by měl být v letech 2014-2018. Stát by měl výstavbu financovat částkou 85 520 215,10 €. Na úseku se bude nacházet křižovatka \"Hradište\", kde bude začínat R8. Plánovaný tunel Chotômka je dlouhý 200 metrů a na úseku se vybudují čtyři mosty a čtyři kiřižovatky.\n\nTento jedenáctikilometrový úsek R2 se napojí na již vybudovaný úsek R2 Nováky-Prievidza. Jeho výstavba proběhne v letech 2014-2018 a měla by stát 122 929 263,76 €. Nacházet se zde bude 5 mostů, 3 křižovatky a současně si stavba vyžádá úpravu toku potoků spolu s přemístěním silnic a inženýrských sítí.\n\nÚsek, který spojí Prievidzu a Žiar nad Hronom, povede přes Trenčínský a Banskobystrický kraj. Celková délka úseku bude 31,6 km. Výstavba proběhne v rozmezí let 2016-2020, celkové náklady dosáhnou 329 441 180,38 €. Úsek vytvoří jižní obchvaty obcí Veľká Čausa, Chrenovec-Brusno, Jalovec a Ráztočno. Z hlediska terénu jde o náročnější území, než jsou úseky předchozí. Vybudují se zde tunely Handlová (o dílce 600 metrů) a Boriny (o délce 425 metrů). Dále zde vyroste 16 mostů, 8 křižovatek, protihlukové bariéry a podchody pro migraci zvěře. Rovněž budou přebudované inženýrské sítě.\n\nTento úsek s délkou 5,76 kilometru vytvoří východní obchvat Žiaru nad Hronom. Vede převážně zemědělským územím. Na úseku se budou nacházet dvě mimoúrovňové křižovatky, 5 mostů a jeden nadchod pro pěší v samotném Žiaru nad Hronom. Na křižovatce \"Žiar nad Hronom, jih\" se napojí na R1 (jižní obchvat města). Smlouva na výstavbu byla podepsána 25. září 2012, samotná výstavba polovičního profilu úseku rychlostní silnice oficiálně začala 16. října 2012 s termínem dokončení v říjnu 2014.\n\nObchvat Zvolena bude tvořen 10,5 km dlouhým úsekem R2. Začíná křižovatkou Sliač, kde se odpojí od R1, a pokračuje východním směrem. Připraveny jsou tři varianty trasy úseku. Stavba v hodnotě 97 750 614,09 € by měla proběhnout v letech 2016-2019. Úsek výrazně pomůže dopravě ve vlastním městě, protože z něj odkloní evropské silnice. Počet tunelů se liší podle varianty, buď budou dva s délkou 500 a 350 metrů nebo jeden dlouhý 350 až 550 metrů. Varianta C2 počítá se dvanácti mosty, C3 s deseti a C4 s patnácti mosty. Nacházet se zde také bude středisko správy a údržby rychlostních silnic. V rámci ochrany životního prostředí je třeba vybudovat protihlukové bariéry v délce 4,6 km a oboustranné oplocení. Bude třeba postavit přivaděč, přebudovat silnice druhých a třetích tříd spolu s úpravami vedení polních cest. Změny si vyžádají také vodní toky a inženýrské sítě. Na úseku bude i křižovatka \"Zvolen - sever\", kde se bude odpojovat od R2 R3.\n\nÚsek povede od obchvatu Zvolena na východ severním obchvatem obce Vígľaš do Pstruša. Jeho délka dosahuje 7,85 km. Podle vyjádření státního tajemníka ministerstva dopravy, Andreje Holáka v červnu 2012, se na úseku mělo začít stavět do 30. června 2013, hotový měl být v roce 2015. V současnosti probíhá tendr na zhotovitele a začátek výstavby je plánován na rok 2013. Úsek by měl stát 142 milionů €. Ceny stavby byla původně určena na 154 448 184,29 € (4 652 906 000 Sk). Nacházet se zde bude 14 mostů, mimoúrovňová křižovatka a dočasná křižovatka, která během výstavby okolních úseků zajistí propojení s I/50.\nÚsek Pstruša–Kriváň vytvoří jižní obchvat Detvy. Dlouhý bude 10,38 km, vybudovaný měl být v letech 2012-2015 za částku 133 828 852,15 € (4 031 728 000 Sk). V létě 2012 se však již počítalo s cenou 232 milionů. €. Smlouva na výstavbu byla podepsána 12. listopadu 2013, samotná výstavba oficiálně začala 25. listopadu 2013 s termínem dokončení v listopadu 2015. Trasa vede souběžně s I/50 a železniční tratí 332. Nacházet se zde bude 18 mostů spolu se třemi křižovatkami. Denně trasou projde 15 až 16 tisíc vozů.\n\nTrasa úseku Kriváň – Lovinobaňa je momentálně ve fázi příprav. Délka úseku dosáhne 17,75 km a výstavba by měla stát 200 988 182,96 € (6 054 970 000 Sk). Probíhat by měla v letech 2015-2018. Začínat se bude na mimoúrovňových křižování s II/526, pokračovat bude dále severním obchvatem obce Kriváň do Lovinobaně, kde končí mimoúrovňovou křižovatkou s I/50. Nacházet se zde bude Podkrivánsky tunel dlouhý 680 metrů a Pilanský tunel dlouhý 1040 metrů. Součástí etapy bude též devatenáct mostů. V rámci výstavby bude zapotřebí zejména přebudovat silnice třetí třídy a polní cesty.\n\nÚsek R2 Lovinobaňa – Ožďany propojí Lovinobaňu, Lučenec a Ožďany rychlostní silnicí. Délka úseku bude asi 25,5 km. Výstavba je plánována na roky 2015-2020 a její náklady by si měly vyžádat 175 346 876,45 € (5 282 500 000 Sk). Nacházet se zde bude křižovatka \"Lučenec 1\", kde se bude napájet R7. Dále se na tomto úseku objeví 23 mostů, 4 mimoúrovňové křižovatky, odpočívadla \"Velké Podrečany\" a \"Velké Ožďany\", a středisko správy a údržby rychlostních komunikací \"SSÚR Lučenec\". Investovat bude zapotřebí zejména do přeložek inženýrských sítí, úprav polních cest a též do I/50.\n\nObchvat obce Ožďany je úsek v provozu a rychlostní silnice v poloprofile označená jako \"Silnice I. třídy 50A\". Úsek je dlouhý 6,09 km. Jeho výstavba proběhla v letech 2004-2007 s náklady na výstavbu ve výši 57 040 848,62 € (1 718 412 605 Sk) hrazenými ze strukturálního fondu, EIB a státního rozpočtu. Zhotovitelem úseku byla firma Strabag, a.s. Na úsek byla podle ČSN 73 6100 použita kategorie R22, 5/100. Navržená trasa spolu s plánovaným rozšířením zajistí kapacitní vyhlídky zátěže do roku 2030. Nachází se zde celkem 6 mostů, z toho jeden nad potokem Suchá. Úsek odlehčil zatížení obce Ožďany dopravou i exhalacemi, vyřešil také nevyhovující úsek I/50 za obcí (tzv. \"Oždiansky kopec\"). Dočasné napojení na I/50 je úrovňovými přechody. Úsek byl předán do předčasného užívání 5. prosince 2006.\n\nÚsek R2 mezi Ožďany a Zacharovce vytvoří severní obchvat Rimavské Soboty. Délka obchvatu po vybudování bude 9,8 km. Výstavba podle plánů proběhne v letech 2015-2018 a měla by stát 84 976 432,32 € (2 560 000 000 Sk). Bude obsahovat 8 mostů, 2 křižovatky a také středisko správy a údržby rychlostních silnic \"SSÚR Rimavská Sobota\". Vybudovány budou také protihlukové bariéry a výstavba si vyžádá přeložení inženýrských sítí a úpravu stávajících pozemních komunikací.\n\nÚsek Zacharovce – Bátka spojí obchvat Rimavské Soboty s již existujícím obchvatem Figy a Tornaľy. Délka úseku bude 7,67 km, výstavba by měla proběhnout v letech 2015-2017 za částku 54 158 335 € (1 631 574 000 Sk). Úsek překonává pahorkatiny i lesy a nacházet se na něm bude 7 mostů a mimoúrovňová křižovatka.\n\nTento úsek R2 rovněž vytvoří spojení s obchvatem Rimavské Soboty a Fíky a Tornaľe. Délka úseku bude 8,1 km a jeho výstavba si vyžádá 55 670 981,88 € (1 677 144 000 Sk). Stavba úseku proběhne mezi roky 2015 a 2017. Úsek se nachází v zemědělské oblasti, což si vyžádá úpravy současných polních cest. Plánovano je sedm mostů, jedna mimoúrovňová křižovatka, protihlukové bariéry a odpočívadlo \"Bátka\".\n\nTento úsek R2 vybudován v poloprofilu je v současnosti označen jako \"Silnice I. třídy 50B\". Je tvořen obchvatem obcí Figa a Tornaľa, které jsou propojeny do funkčního celku. Celková délka úseku je 14 kilometrů. Výstavbu zajistily firmy Strabag, a.s. a Doprastav, a.s. Financování bylo ze strukturálního fondu EU, ze státního rozpočtu a z Národní dálniční společnosti. Výstavba byla zahájena v roce 2003 a dokončena o pět let později, v roce 2008. Úsek obsahuje devatenáct mostů, z nichž největší se nachází u obce Figa. Kategorizace úseku je podle ČSN 73 6100 je R22, 5/100 na poloprofil. Na levou část budoucího plného profilu je použita kategorie R11, 5/100. Nacházejí se zde tři mimoúrovňové křižovatky.\n\nPřipravovaný úsek R2 spojí Banskobystrický a Košický kraj. Délka úseku bude 18 km. S jeho výstavbou se počítá v období 2019–2022. Úsek bude obsahovat 15 mostů a 1 odpočívadlo. V tunelovém variantě je možný i tunel Plešivec.\n\nÚsek bude dlouhý 9,8 kilometru, jehož výstavba je naplánována na období let 2017 až 2020. Plánovaných je 8 mostů.\n\nNevyhovující horský průchod Jabloňovským sedlem (Sorošky) nahradí dvoutrubní tunel Soroška. Vybuduje se tu 25 mostů a oboustranné odpočívadlo \"Lipovník\". Celková délka úseku bude 14,1 km, a to včetně tunelu. Severní tunelová trouba bude mít délku 4,27 km, jižní pak 4,282 km. Tunel povede 50 metrů pod železničním tunelem na trati Zvolen – Košice. Rychlost v úseku je plánována na 120 km/h, v tunelu pak pouze 100 km/h. Součástí úseku bude také odpočívadlo Jovice.\n\nÚsek Jabloňov nad Turňou – Včelárei by měl být stavěn v letech 2018 až 2021 v celkové délce 7,8 km. Jeho součástí bude také 8 mostů.\n\nÚsek mezi Včeláre a Šacou napojí Košice na R2. Úsek s délkou 28 km by měl být vybudován v letech 2018 až 2021, stát ho bude financovat částkou 244 933 545,77 € (7 378 868 000 Sk). Vybuduje se tu 20 mostů, 3 křižovatky a odpočívadlo \"Turňa nad Bodvou\".\n\nPoslední úsek R2 spojí R2 s dálnicí D1 na křižovatce \"Košické Oľšany\" a na křižovatce \"Košice–jih\" s R4. Délka celého úseku bude 24 km.Jeho výstavba by měla proběhnout v letech 2014–2017. Náklady na výstavbu jsou odhadovány na 209 943 039,24 € (6 324 744 000 Sk). Nacházet se zde bude 15 mostů, 5 křižovatek, odpočívadlo \"Haniska\" a středisko správy a údržby rychlostních silnic \"SSÚR Šebastovce\".\n\nPrimátorka Prievidze Katarína Macháčková spolu s 21 městskými poslanci iniciovala petici za výstavbu R2 v Trenčínském kraji. Text petice obsahuje tuto žádost: „Jsem za okamžité zařazení budování pěti plánovaných úseků cesty R2 v Trenčínském samosprávném kraji (D1 – Mnichova Lehota, Mnichova Lehota – Ruskovce, Ruskovce – Pravotice, Pravotice – Dolné Vestenice, Dolní Vestenice – Nováky) mezi nejvyšší priority vlády Slovenské republiky při rozvoji silniční infrastruktury na Slovensku. Žádám o přehodnocení a úpravu harmonogramu výstavby silničních komunikací tak, aby se vybudování silnice a její definitivní předání do užívání zrealizovalo v co nejkratším čase.“\n\n"}
{"id": "971331", "url": "https://cs.wikipedia.org/wiki?curid=971331", "title": "Berzáska", "text": "Berzáska\n\nBerzáska ( , , dříve , , ) je středisková obec v župě Karaš-Severin v rumunské části Banátu. Obec byla založena v roce 1692 a po roce 1873 ji začali osidlovat také Češi, v Rumunsku tzv. Pémové. Spadají pod ní kromě jí samotné vesnice Bígr, Kozla, Drencova a Lubková. Obec má 2848 obyvatel (2011), samotná vesnice 1490 obyvatel (2002).\n"}
{"id": "971338", "url": "https://cs.wikipedia.org/wiki?curid=971338", "title": "Kojšov", "text": "Kojšov\n\nKojšov je obec na Slovensku v okrese Gelnica. V roce 2013 zde žilo 711 obyvatel.\nObec Kojšov patří do okresu Gelnica, který se nachází na východním Slovensku v Košickém kraji. Je obklopen třemi okresy Košického kraje (Spišská Nová Ves na severozápadě, Rožňava na jihozápadě a Košice-okolí na jihovýchodě) a jedním okresem Prešovského kraje (Prešov na severovýchodě).\nObec Kojšov leží v dolní části údolí Kojšovského potoka v nadmořské výšce 425–614 m. Kojšovský potok tvoří přirozenou osu obce, přičemž větší část intravilánu leží na jeho levém břehu. Nejnižší bod katastru je kolem 420 m n. m., nejvyšší bod představuje vrchol Kojšovská hoľa (1246 m n. m).\nObec Kojšov vznikla pravděpodobně koncem 13.století na území Jekelfalussyů. Podle dostupných historických pramenů se poprvé připomíná v roce 1368 a pak až o sto let později, když připadla panství Spišského hradu. Spolu s ním se dostala pod zeměpanské pravomoci Zápolských, později Turzů. Název obce je odvozen nejpravděpodobněji od osobního jména lokátora obce Koyš, které vzniklo ze zkrácené domácké podoby slovanského složeného osobního jména Kojislav.\nZe středověkých zápisů názvu obce Kojšov lze uvést tři názvy a to Koyš z roku 1368, jeho maďarskou podobu Koysfalva (Kojšovská vesnice) z roku 1375 a konečně i dnešní podobu Kojschov z roku 1565, zachycenou německou grafikou. Důležité je poznamenat, že obec byla dosídlována v 15. a 16. století v rámci valašské kolonizace, která postupovala z východu. Noví pastevečtí kolonisté tak vtiskli obci svůj nový národopisný ráz, který se dosud zračí v řeči, zvycích, náboženství, jakož i v povahových rysech obyvatelstva.\n\nZaměstnání obyvatelstva bylo předurčeno přírodními podmínkami. Původní obyvatelé obce se zabývali zemědělstvím, zejména chovem ovcí a skotu. Tehdejší bohaté lesy poskytovaly možnost práce v nich při těžbě a zpracování dřeva. Později se zde pálilo dřevěné uhlí pro železné hamry, které upravovaly vytěžené rudy z Kojšovských dolů. V roce 1565 se Kojšov počítal mezi hornické obce. Hlavním zaměstnáním obyvatel vedle chovu ovcí bylo dřevorubectví a tesařství, později hornictví. V okolí obce se těžila železná, měděná a stříbrná ruda.\n\nZruční obyvatelé vyráběli dlabané nádobí – koryta, misky, lžíce, naběračky a další, pro vesnický život potřebné výrobky. Ženy se věnovaly tkaní plátna, koberců a sukna. Zručnost žen potvrzují uchované překrásné výšivky na tradičních kojšovských ženských, dívčích a mužských krojích, které si zachovaly dodnes svoji autenticitu a kterými se v současnosti pyšní členové dvou vesnických folklorních skupin.\n\nCharakteristiku života obce v minulosti odráží i ojedinělý obecní znak, jehož atributy jsou překřížené břevno a pila – symbol těžby a zpracování dřeva, tři čtyřlisté růže – symboly hornictví a okřídlená hlava anděla symbolizujícího ochranu před zlem a neštěstím.\n\nZa první republiky se pracovní zaměření obyvatel této obce částečně změnilo. Obyvatelé se začali intenzivněji věnovat hlavně výrobě v oblasti zemědělské a v oblasti lesního hospodářství.\nV průběhu období SNP v místních lesích probíhaly nelehké boje. Do tohoto národně zápasu se zapojili i obyvatelé obce nejen intenzivní podporou partyzánských skupin působících v okolí ale i svou osobní účastí.\n\nTradiční výroba přetrvala až do poloviny 20. století.\n\nV interiéru tradičního kojšovského kamenného domu na ploše 50 mje instalována stálá výstava 15 kompletních krojů v reálné velikosti. Jsou zde vystaveny sváteční a pracovní mužské, ženské a dětské kroje z obce Kojšov ze začátku 20. stol. Výstavu dotváří množství tradičních pracovních nástrojů a doplňků do domácnosti.\nRázovitá obec Kojšov od nepaměti uchovává zvyky a obyčeje svých předků. Kolorit vesnice doplňují tradice a zvyky, kterým nechyběla pěkná píseň při práci i mnoho lidových projevů při různých společenských příležitostech během celého roku. FS Kojšovan vznikla v roce 1958 a působí při Obecním úřadě Kojšov.\n\nFolklorní skupina Jedlinka byla založena v roce 1997. Během let 1997–2002 působila pod názvem Dětský folklorní soubor Jedlinka. U příležitosti pátých narozenin v roce 2002 se přejmenovala na folklórní skupinu Jedlinka.\nV současnosti skupina pracuje pod občanským sdružením Sdružení ULIJANA z Kojšova.\nLidová hudba KOJŠOVJAN byla založena v roce 2003 při folklórním skupině Jedlinka. Lidová hudba KOJŠOVJAN od roku 2004 rovněž působí při občanském sdružení Sdružení ULIJANA z Kojšova.\nObec Kojšov je dopravně zpřístupněna prostřednictvím státní silnice III/54714, která se ve Veľkém Folkmaru napojuje na státní silnici II/547.\n\nV obci se 30. dubna 1938 narodil Juraj Jakubisko, slovenský filmový režisér a scenárista.\n"}
{"id": "971339", "url": "https://cs.wikipedia.org/wiki?curid=971339", "title": "Pustý hrad (Sklené Teplice)", "text": "Pustý hrad (Sklené Teplice)\n\nPustý hrad (též \"Teplica, Sklenoteplický hrad\" nebo \"Červený hrad\") je zřícenina hradu, která se nachází západně nad obcí Sklené Teplice v okrese Žiar nad Hronom. Nachází se na strmém kopci v nadmořské výšce 629 metrů. Přesná doba založení hradu není známa. Podle provedeného archeologického výzkumu se předpokládá jeho založení v druhé polovině 13. století. V roce 1456 se ho zmocnila vojska Jana Jiskry z Brandýsa. V bojích s polským králem Kazimírem IV. byl v roce 1471 poškozen a následně v roce 1489 obnoven. Zánik hradu se odhaduje v průběhu 17. století. Stavební materiál z rozpadajících se ruin hradu byl v letech 1807–1810 použit na stavbu kostela v Sklených Teplicích.\n\n\n"}
{"id": "971344", "url": "https://cs.wikipedia.org/wiki?curid=971344", "title": "Indikátory prostorových asociací", "text": "Indikátory prostorových asociací\n\nIndikátory prostorových asociací jsou statistiky, které vyhodnotí existenci shluků v prostorovém uspořádání dané proměnné. Když studujeme například výskyt rakoviny v jednotlivých územních jednotkách v daném městě, výskyt prostorových shluků znamená, že existují oblasti, které vykazují nadprůměrnou či podprůměrnou míru, než která byla očekávána náhodně. To znamená, že hodnoty, které se zde vyskytují, jsou vyšší nebo nižší, než je náhodné rozdělení v prostoru.\n\nGlobální prostorová autokorelace je míra výskytu určitého jevu. Jedním ze statistik používaných k hodnocení globální prostorové autokorelace je Moranovo I kritérium, definováno jako: \n, kde \n\nMatice W je nezbytná z důvodu řešení prostorové autokorelace, vytváří se také model prostorové interakce, musí se zavést struktura na omezení počtu sousedů, které je třeba zvážit. To se týká prvního zákona Toblerova v geografii. Ten říká, že vše závisí na všem ostatním, ale věci ležící blíže mají větší vliv. Jinými slovy, zákon předpokládá, že i když všechny pozorování mají vliv na všechny ostatní pozorování, po určité vzdálenosti lze tento vliv zanedbat.\n\nGlobální prostorová analýza nebo globální prostorová autokorelační analýza poskytne pouze jednu statistiku ke shrnutí celé studijní oblasti. Jinými slovy, globální analýza předpokládá homogenitu. Jestliže tento předpoklad neplatí, pak statistiky nedávají smysl a liší se v prostoru.\n\nJestliže neexistuje globální autokorelace a nebo se data neshlukují, můžeme stále nalézt shluky na úrovní lokální s využitím lokální prostorové autokorelace. Skutečnost, že Moranovo I je shrnutím jednotlivých křížových produktů, je využívána v \"Lokálních indikátorech prostorové asociace\" (LISA) k hodnocení shlukování v těchto individuálních jednotkách, a to pomocí výpočtu Lokálního Moranova I pro každé prostorové jednotky a vyhodnocením statistické významnosti pro každé I. Z předchozí rovnice pak získáme:\nkde:\npak,\n\"I\" je míra Moranova I globální autokorelace, I je lokální a N je počet analytických jednotek v mapě. \nLISAS můžeme například vypočítat v GeoDA, který používá lokální Moranovo I, navržené mužem jménem Luc Anselin v roce 1995.\n"}
{"id": "971347", "url": "https://cs.wikipedia.org/wiki?curid=971347", "title": "Inflexní bod", "text": "Inflexní bod\n\nInflexní bod v geometrii a v diferenciálním počtu je bod na křivce, ve kterém křivost neboli konkávnost mění znaménko z kladného na záporné nebo ze záporného na kladné. Křivka se mění z konkávní (kladná křivost) na konvexní (záporná křivost) nebo obráceně.\n\nBod, kde je křivost nulová, ale nemění znaménko, se někdy nazývá undulační bod.\n\nV algebraické geometrii je inflexní bod definován poněkud obecněji jako bod, kde má tečna styk s křivkou řádu alespoň 3, a undulační bod nebo hyperflex jako bod kde má tečna styk s křivkou řádu alespoň 4.\n\nKaždá z následujících definic je ekvivalentní s definicí uvedenou výše:\n\nPříkladem sedlového bodu je bod (0,0) grafu \"y\" = \"x\". Tečnou je osa \"x\", která v tomto bodě protíná graf.\nJestliže \"x\" je inflexní bod funkce \"f\", pak druhá derivace \"f″\"(\"x\") (jestliže existuje) se rovná nule; tato podmínka ale není postačující. Je také nutné, aby nejnižší řád derivace, která je nenulová, byl lichý (a vyšší než druhý), tj. třetí, pátý, atd. Jestliže nejnižší řád derivace, která je nenulová, je sudý, nejedná se o inflexní bod, ale o \"undulační bod\". V algebraické geometrii se ale \"inflexní bod\" říká jak skutečnému inflexnímu bodu, tak undulačnímu bodu. Příkladem undulačního bod je \"y\" = \"x\" pro \"x\"=0.\n\nZ definice plyne, že znaménko \"f′\"(\"x\") na obou stranách bodu (\"x\",\"y\") musí být stejné. Jestliže je kladné, bod je \"rostoucí inflexní bod\";, jestliže je záporné, bod je \"klesající inflexní bod\".\n\nInflexní body mohou být klasifikovány i podle toho, zda je derivace \"f′\"(\"x\") nulová nebo nenulová.\n\nNestacionární inflexní bod lze zvýraznit, jestliže se graf \"y\" = \"x\" nepatrně otočí okolo počátku. Původní tečna bude stál rozdělovat graf na dvě části, ale jeho gradient je nenulový.\n\nInflexní bod se někdy nazývá , ale většinou je takto označována celá křivka, která obsahuje inflexní bod.\n\nNěkteré funkce mění konkávnost, aniž by měly inflexní body. Místo toho mohou měnit konkávnost okolo vertikální asymptoty nebo diskontinuity. Například funkce je konkávní, když |\"x\"| > 1; a konvexní, když |\"x\"| < 1. Funkce ale nemá žádné inflexní body, protože 1 a -1 nepatří do definičního oboru funkce.\n\n\n\n"}
{"id": "971348", "url": "https://cs.wikipedia.org/wiki?curid=971348", "title": "Volby do zastupitelstva Kroměříže 1927", "text": "Volby do zastupitelstva Kroměříže 1927\n\nVolby do zastupitelstva Kroměříže 1927 proběhly 4. prosince, když tohoto dne se volilo např. i v Pardubicích či Olomouci. Jednalo se o první volby, kterých se po několik měsíců starém odebrání aktivního voličského práva, neúčastnili vojáci a četníci, což se dotklo i Kroměříže coby posádkového města (dle údajů z roku 1923 čítala zdejší posádka přibližně 1 700 vojáků). Volilo se opět celkem 36 zastupitelů a voleb se účastnilo deset kandidátních listin: Republikánská strana zemědělského a malorolnického lidu neboli agrární strana, se oproti předchozím volbám v roce 1923 rozdělila dvě kandidátky, voleb se dále účastnila Československá strana lidová, za níž kandidovali i představitelé místní německé menšiny, kteří v předchozích volbách v roce 1923 získali samostatně dva mandáty, Československá strana národně socialistická, Komunistická strana Československa, \"starostenská\" Československá národní demokracie, Československá živnostensko-obchodnická strana středostavovská, Československá sociálně demokratická strana dělnická, Národní strana práce a vlastní kandidátní listinu postavili i místní Židé. Nekandidovali fašisté, v té době prožívající boom, a to i přesto, že na počátku dvacátých let se na Moravě konstituovali v blízkém Holešově okolo skupiny Roberta Macha a jeho týdeníku Hanácká/Národní republika.\n\nPřed volbami konaly strany tradičně veřejné schůze, kde vystupovali coby hlavní řečníci především přespolní poslanci a senátoři v čele s národněsocialistickým předsedou Václavem Klofáčem. Kampaň některých stran cílila i na ženy, když národnědemokratický deník Haná k tomu poznamenal: \"\"Jako v celé řadě míst mají také v Kroměříži voličky většinu. Je to patrno též z volební agitace, v níž se věnuje největší pozornost ženám. Činí tak hlavně strany socialistické, komunisté a lidovci. Tito pořádají v poslední době řadu večírků s programem pro ženy ve Sladovnách\"\".\n\nVolby probíhaly v době, kdy zemi již vládla třetí vláda Antonína Švehly, takzvaná Panská koalice sdružující pravicové a středové politické strany české i německé. Do voleb proto Československá sociálně demokratická strana dělnická šla už jako opoziční formace, s ostřejší rétorikou, díky celostátně čemuž ve volbách posílila, ale přímo v Kroměříži i oproti předchozím volbám sociální demokraté oslabili, když Lidové noviny o jejich výsledcích zkonstatovaly, že \"\"vysvětlení je patrně třeba hledati v místních poměrech a v osobách, nikoli v celkové tendenci\".\" Při volební účasti činící 89,63 %, kdy v ten den \"\"severák vyháněl lid z ulic do teplých hostinců, kaváren a restaurací\"\", obhájili i přes pokles zisku hlasů své výrazné vítězství z roku 1923 lidovci (zvítězili ve všech desíti okrscích), komunisté a národní demokraté si udrželi postavení druhé a třetí nejsilnější strany, sociálními demokraty ztracený mandát získali národní socialisté a prohradní Národní strana práce získala tři mandáty, což se rovnalo společnému úbytku mandátů u lidovců a Němců.\n\nVe funkci starosty setrval ve svém třetím volebním období národní demokrat Josef Jedlička.\n\nDo zastupitelstva byly zvoleny tyto osobnosti:\n\nČeskoslovenská strana lidová: \n\nKomunistická strana Československa:\n\nČeskoslovenská národní demokracie:\n\nČeskoslovenská strana národně socialistická:\n\nČeskoslovenská živnostensko-obchodnická strana středostavovská:\n\nNárodní strana práce:\n\nČeskoslovenská sociálně demokratická strana dělnická:\n\nRepublikánská strana zemědělského a malorolnického lidu - Malozemědělci: \n\nRepublikánská strana zemědělského a malorolnického lidu - Agrární inteligence: \n"}
{"id": "971349", "url": "https://cs.wikipedia.org/wiki?curid=971349", "title": "Eduard Janota (rozcestník)", "text": "Eduard Janota (rozcestník)\n\nJméno Eduard Janota nosí více osob:\n\n"}
{"id": "971352", "url": "https://cs.wikipedia.org/wiki?curid=971352", "title": "Plaveč (hrad)", "text": "Plaveč (hrad)\n\nPlaveč je zřícenina hradu na mírném návrší nad obcí Plaveč v okrese Stará Ľubovňa v Prešovském kraji.\n\nHrad byl postaven před rokem 1294, ze kterého pochází první písemná zmínka, podle které král Ondřej III. hrad odňal dosavadním majitelům, kteří za něj jako náhradu obdrželi Švábovce. Na vlastní náklady ho dal vybudovat šlechtic Arnold, syn Ditricha ze Spiše. Od začátku byl vyzděný z kamene. Za své jméno vděčí pravděpodobně kmeni Polovců, které uherští králové v 11.–12. století za účelem obrany hranic zvali do pohraničních oblastí Uherska. Jako královský hrad ho Karel I. Robert z Anjou daroval v roce 1317 spolu s panstvím Drugethům a po vymření rodu v roce 1366 ho král Zikmund Lucemburský dal do držby Bebekům, kteří kolem roku 1427 byli trvalými vlastníky plavečského panství.\n\nV druhé polovině 15. století během husitských bojů se hradu zmocnili bratříci v čele s vůdcem Petrem Aksamitem. Ten ho měl ve své moci až do své smrti roku 1458. Po něm hrad dostal nové majitele Zápolské, kteří ho dali nově opevnit. V roce 1505 se hrad koupí dostal do vlastnictví rodu Horváthů (podle maďarského jména obce \"Palocsa \"se začali psát \"Horváth-Palocsay\").\n\nBěhem povstání Juraje I. Rákociho byl hrad na straně vzbouřenců. V 18. století, když ztratil vojenský význam, ho Palocsayové doplnili obytnými budovami a upravili na pohodlné bydlení natolik, že se v roce 1715 ve smyslu nařízení císaře Karla VI. o demolici hradů vyhnul demolici, protože byl uznán, že má charakter obytného objektu. Při adaptaci roku 1830 byla narušena statika, Palocsayové hrad opustili a přestěhovali se do zámečku, který si postavili v Plavči. V roce 1857 rod vymřel, ale ještě rok předtím hrad postihl ničivý požár. Od té doby hrad pustne.\n\nPůvodně malý kamenný hrad postavený na místě strážní věže sestával pouze z obytné věže (9 × 8 m, tloušťka zdí 3 metry) postavené na nejvyšším místě vrchu. Vzhledem ke značné devastaci objektu není možno jasně určit etapy výstavby hradu. Podle popisu z roku 1644 měl hrad kromě věže palác (reprezentační křídlo, panský dům i kuchyni), kapli, starý palác, dvě bašty a zámečnický dům. Pod hradem byl majer. Po renesanční přestavbě hrad zobrazuje kresba Myskovszkého, ze které je vidět, že přestavba pohltila i donjon. Z hradu se zachovaly zbytky jihovýchodního zdiva s kruhovou baštou a další polokruhovou baštou na opačné straně, které flankovaly přístup do hradu. Další nákladná přestavba paradoxně urychlila konec hradu, protože výstavní palác s velkými okny neodolal počasí a znemožnil provoz hradu.\n\nDnes se z kdysi přepychového sídla zachovaly pouze zbytky vysokých zdí obytného křídla a obranné dělové bašty na severní straně bývalého hradního areálu.\n\n\n\n"}
{"id": "971354", "url": "https://cs.wikipedia.org/wiki?curid=971354", "title": "Albert Rusnák (1994)", "text": "Albert Rusnák (1994)\n\nAlbert Rusnák (* 7. července 1994, Vyškov, Česká republika) je slovenský fotbalový záložník a reprezentant, od ledna 2017 hráč klubu Real Salt Lake z USA.\n\nJeho otcem je bývalý fotbalista a trenér Albert Rusnák, který pracoval chvíli i jako skaut Manchesteru City.\n\nNarodil se v moravském Vyškově, kde jeho otec hrával kopanou za nedaleký klub Petra Drnovice. Na Slovensku hrál nejprve za KAC Košice a poté za 1. FC Košice (klub trénoval jeho otec a později zanikl, nově vznikl MFK Košice). V roce 2010 přestoupil do mládežnické akademie Manchesteru City, kde podepsal smlouvu na 3 roky a hrál v mládežnickém a rezervním týmu. Na začátku ročníku 2013/14 byl na krátkodobém hostování v třetiligovém anglickém klubu Oldham Athletic.\n\nV lednu 2014 mu trenér rezervy Manchesteru City Patrick Vieira doporučil měsíční hostování v druholigovém Birmingham City FC. Debutoval v utkání FA Cupu 25. ledna proti velšskému týmu Swansea City AFC, odehrál kompletní utkání. Birmingham prohrál 1:2 a z anglického poháru vypadl. Hostování bylo hráči prodlouženo do konce sezony 2013/14.\n\nV červenci 2014 odešel na hostování do nizozemského klubu SC Cambuur. V Eredivisie debutoval 9. srpna 2014 proti FC Twente a hned vstřelil gól, který znamenal remízu 1:1.\n\nV prosinci 2014 se dohodl na přestupu z Manchesteru City do nizozemského FC Groningen, 3,5letá smlouva nabyla platnosti od 1. ledna 2015. 3. května 2015 zařídil dvěma góly vítězství 2:0 nad PEC Zwolle ve finále nizozemského poháru, na oba mu přihrál Jarchinio Antonia. Pro Groningen to byl historicky první triumf v této soutěži.\n\nV lednu 2017 zamířil za oceán do klubu Real Salt Lake působícího v severoamerické lize Major League Soccer (MLS).\n\nAlbert Rusnák je mládežnickým reprezentantem Slovenska, nastupoval v kategoriích U18, U19 a U21. Se slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku.\n\nV listopadu 2016 jej trenér Ján Kozák poprvé nominoval do A-mužstva slovenské reprezentace. V něm debutoval 15. listopadu v přátelském utkání na stadionu Ernsta Happela ve Vídni proti domácímu Rakousku (remíza 0:0).\n\n"}
{"id": "971355", "url": "https://cs.wikipedia.org/wiki?curid=971355", "title": "Kamenický hrad (Slovensko)", "text": "Kamenický hrad (Slovensko)\n\nKamenický hrad je zřícenina hradu nad obcí Kamenica severozápadně od města Sabinov. Stojí na vápencové skále ve výšce 725 m n. m. v pohoří Čergov.\n\nJiné názvy: Thorkw, Torkueley (1270), Thork (1306), Tarket (1312), Torkew, Tarka\n\nHrad, který od 13. století a ještě asi před 450 lety byl centrem dění společenských a historických událostí hornošarišského regionu v této oblasti, je dnes ruinou. O jeho zachování se stará Občanské sdružení \"Kamenná věž.\"\n\n"}
{"id": "971359", "url": "https://cs.wikipedia.org/wiki?curid=971359", "title": "Zrada (kniha)", "text": "Zrada (kniha)\n\nZrada (anglicky \"A Planet Called Treason\", vydána roku 1979, poté přepracována a roku 1988 opětovně publikována pod názvem \"Treason\") je sci-fi román Orsona Scotta Carda, autora sci-fi cyklu \"Enderova hra\".\n\nDěj se odehrává na planetě jménem Zrada, kam byli před třemi tisíci lety posláni do vyhnanství různí vědci s rodinami. Jediná možnost návratu byla postavit si kosmickou loď. Avšak nejpevnějším zpracovatelným kovem na Zradě bylo stříbro. Ostatní kovy mohli pouze kupovat od svých věznitelů díky teleportačním zařízením zvaných ambasadoři. Dlouho jim trvalo než přišli na to, za co dostanou železné pruty. A první byli Muellerové – potomci genetika.\n\nLanik Mueller je hlavní postavou románu, dědic nejmocnějšího vladařského rodu na planetě, kteří dokázali naučit vlastní tělo neuvěřitelně rychlé regeneraci. Když jsou jakýmkoli způsobem zraněni, jejich tělo se dokáže během několika minut zahojit.\n\nJejich dospívání je díky tomu velmi bouřlivé. V této době je normální, že mladí muži a ženy mají jednu nebo dvě ruce navíc, tři nosy, nebo dokonce dvě srdce. Jednou za několik generací se však stává, že se narodí radikální regenerát. Stvůra, které rostou nadbytečné orgány a končetiny neustále. A právě za orgány a končetiny získávané od radikálních regenerátů chovaných v kotcích za tímto účelem dostávají Muellerové železné pruty. Lanik Mueller je jedním z těch, které postihl stejný osud.\n\nDědicem se tedy stává Lanikův mladší bratr Dinte a Lanik musí být vyhnán za země. Aby se jeho otec vyhnul tomu, že pošle svého syna do kotců k ostatním radikálům, vyšle ho jako velvyslance a zároveň špiona do Nkumaje, země nepřítele, který žije v korunách stromů.\n\nProtože mladému Lanikovi jako radikálovi vyrostla prsa, vydává se za ženu, vyslankyni z Birdu. V Nkumaji si mění jméno na Slavici a setkává se s Mwabao Mawou, která se těší u lidí Nkumaje velké vážnosti a její osoba je opředena mnoha pověstmi, které nijak nevyvrací.\n\nMwabao Mawa mu po čase prozradí, že kov získávají za nádherně voňavý vzduch, který chytají do lahví vysoko v korunách stromů. Lanik ale brzy zjistí, že to byla lež a že ve skutečnosti je Nkumaj zemí fyziků, kteří prodávají svoje znalosti – a ty jsou pro lidi stokrát cennější než lidské orgány a končetiny.\n\nKrátce po tomto zjištění se vrátí zvědové z Birdu a Lanik je zajat. Po nějaké době se dokáže osvobodit, ale při útěku je zraněn tak, že mu vyhřeznou vnitřnosti. Díky regeneraci se z vnitřností vytvoří dítě. Když se Lanikovi z těla vytrhla polovina vnitřností, tělo zhojilo obě poloviny. Lanik tedy utíkal z Nkumaje spolu se svým dokonalým dvojníkem, který s ním byl stále spojený. Rostl velmi rychle. Pak ho ale od sebe Lanik oddělí a smrtelně ho zraní.\n\nPak se dostane na loď, kde ho drží jako zajatce. Když mu ale vyrostou další ruce a nohy, muži z posádky jsou hrůzou bez sebe a vysadí ho na pevnině. Odtud se Lanik nemůže dostat jinam než do Schwartzu – země pojmenované po geoložce Schwartzové, dávno ztracené v poušti.\n\nVe Schwartzu je uzdraven tamními obyvateli a přestává být radikálním regenerátem. Postupně se od nich naučí jak žít bez jídla, jak promlouvat se skálou a jak dokázat, aby se přetvářela tak, jak chce. Nakonec pochopil, že Schwartzové dokázali porozumět strukturám a měnit je – takhle ho také uzdravili. Za čas se Lanik stává mnohem silnějším než lidé ze Schwartzu – dokáže věci, které oni mohou dělat jen společně. Rozhodne se vrátit domů, aby převzal vládu a zachránil svou zemi před lidmi z Nkumaje, kteří ve válkách porazili mnoho zemí a teď stáli na hranici Muelleru. Odchází ale se slibem, že nikdy nedonutí zemi, aby zabila.\n\nNedaleko Muelleru je zajat Muellerskými vojsky, kde, přestože je poznán, je opovrhovaný a opakovaně prohlašovaný za zrádce a dokonce je obviněn z toho, že vede Nkumajská vojska.\n\nV Muelleru je postaven před soud, kde se obhajuje tím, že je možné, že dvojník, kterého od sebe oddělil při útěku z Nkumaje přežil a teď bojuje v čele Nkumajských vojsk. Přesto ho otec odsoudí k smrti. Z vězení je ale osvobozen svou snoubenkou Sarannou a otcem, který mu celou dobu věřil, ale nemohl nic dělat, protože v zemi ztratil svoji moc. Dinte a Ruva – Lanikova macecha – se spikli a po Lanikově odchodu ze země převzali vládu. Po vydařeném útěku ze zajetí se Lanik dostane k armádě otcových věrných. Není nijak početná a její počet se už vůbec nezvyšuje, když se k ní přidá Lanik, proto se rozhodne, že před Dintem a jeho vojskem budou ustupovat. Nakonec se dostanou až do pověstmi opředených lesů Ku Kueje. Tam se Lanik s otcem oddělí od armády.\n\nKdyž se pak setkají s rodinou filosofa Ku Kueje, on i otec a Saranna se naučí ovládat tok času – dokáží se v čase zrychlit a zpomalit. V době, kdy jsou všichni tři v Ku Kueji, Lanikův otec spáchá sebevraždu. Potom se Lanik rozhodne znovu odejít, Sarannu však nechává v Ku Kueji.\n\nNějakou dobu pracuje u pastýře a jeho rodiny v hornaté oblasti Hrbech. V té době zjistí, že ve zrychlení vidí některé lidi jinak než v reálném čase. Odjede do Gillu, kam sleduje jednoho z těchto lidí – chameleonů. Zjistí, že tito lidé dokážou nějakým způsobem měnit svou podobu a jenom Lanik je schopen rozpoznat jak vypadají doopravdy, a to jen tehdy, když je ve zrychlení. Přijde na to, že to jsou lidé z Andersonu a že jsou mistři lží a iluze. Dokáží přesvědčit jiného člověka o čemkoli a nenápadně se dostali na vysoká místa ve všech zemích. Chystali se ovládnout celou Zradu a přitom zabíjeli. Lanik se rozhodne, že Anderson se všemi jeho obyvateli zničí.\n\nVrátí se do Schwartzu, kde požádá o pomoc. Nejdříve je odmítnut, ale nakonec mu Schwartzové řeknou, jak to má udělat. Tak Lanik potopí celý Andersonův ostrov a zradí tak zemi. Mezi tím se také dozví, že na celé Zradě bylo mnoho železa, ale aby se kvůli němu nevedly války, Schwartzové ho uschovali hluboko pod zem.\n\nPotom Lanik odejde a postupně zabije všechny ostatní „chameleony“, které najde a vrátí se do Muelleru. Tam se setká z Dintem – ten je ale ve skutečnosti Lanikův dvojník, kterého se Lanik pokusil zabít při útěku z Nkumaje. Dinta totiž Lanik zabil, když mu při útěku z Muelleru prořízl hrdlo, v domnění, že se mu to jako Mullerovi zhojí – nechtěl ho zabít. Lanikův dvojník je stejně jako dříve Lanik radikální regenerát. Po dlouhé rozmluvě, kdy dojdou ke vzájemnému pochopení ho Lanik uzdraví tak, jak to jemu udělali Schwartzové a protože sám vládnout nechce, ponechá svého dvojníka na muellerském trůnu. Jediný člověk, který ví, jak Andersonové vytvářeli iluze je tedy Lanikův dvojník.\n\nPak Lanik zničí všechny ambasadory – pochopil, že jedině tak osvobodí Zradu od závislosti na nich a jedině tak si její obyvatelé uvědomí krásu a zázračnost planety, kde žijí. Vrátí se do Ku Kueje, kde najde Sarannu přesně tak, jak ji opustil, protože celou dobu co byl pryč, byla ve zpomaleném čase. Společně potom odejdou za pastýři do Hrbů, kde chtějí prožít zbytek života.\n\nLanik Mueller – dědic Muelleru, chytrý a velmi schopný mladík\n\nSaranna – Lanikova snoubenka\n\nEnsel Mueller – Lanikův otec, král Muelleru\n\nDinte – Anderson, který díky iluzím přesvědčil všechny z Muelleru, že je Muellerovým synem a dalším dědicem trůnu\n\nRuva – Lanikova macecha\n\nMwabao Mwaba – Anderson, který se dostal na nejvyšší místa v Nkumaji\n\nHelmut – Lanikův přítel ze Schwartzu\n\n"}
{"id": "971361", "url": "https://cs.wikipedia.org/wiki?curid=971361", "title": "Michaela Čobejová", "text": "Michaela Čobejová\n\nMichaela Čobejová (* 16. červen 1970, Trnava) je slovenská herečka. Po přestěhování do Bratislavy téměř pět let účinkovala v Dětské rozhlasové dramatické družině. V roce 1988 začala studovat herectví na Vysoké škole múzických umění. Během studia hostovala v Divadle Nová scéna v inscenaci \"Kto sa bojí Virginie Woolfovej?\". Po skončení studia, v roce 1992 přijala angažmá v Činohře Slovenského národního divadla. Kromě divadla, televizních inscenací, filmů a dabingu se věnuje i vydavatelské a producentské činnosti.\n\nMezi nejdůležitější inscenace, v nichž hrála, patří: muzikál Ernesta Brylla a Katarzyny Gärtnerové \"Na skle maľované\", kde ztvárnila roli Anděla, hry polských dramatiků Janusze Głowacka \"Štvrtá sestra\" (Káťa) a Slawomira Mroźeka \"Tango\" (Ala), Goldoniho komedie \"Čertice\" (Orsetti) a hra Franze Wedekinda \"Lulu\" (Lulu). V bratislavském Městském divadle nastudovala hru \"Posadnutí láskou\" v režii Ingrid Timkové.\n\nS manželem Ivanem má dceru Ivanu a Tonku.\n\nV roce 2012 se rozhodla skončit s herectvím.\n\n\n"}
{"id": "971364", "url": "https://cs.wikipedia.org/wiki?curid=971364", "title": "Muráňský hrad", "text": "Muráňský hrad\n\nMuráň je rozlohou velmi rozsáhlá zřícenina hradu nad obcí Muráň. Muráň je třetí nejvýše položený slovenský hrad. Z hradu se nabízejí pohledy do velmi hlubokých údolí.\n\nZříceniny Muráňského hradu se nachází na jihovýchodním okraji Národního parku Muráňská planina. Hrad stojí na vrchu Cigánka (935 m n. m.), jehož dominantní skalní masív, který je biotopem původní flóry a fauny, byl v roce 1984 vyhlášen Ministerstvem kultury Slovenské socialistické republiky národní přírodní rezervací. Obec Muráň leží na křižovatce cest směřujících do Tisovce, Červené Skaly a Revúce, 9 km na severozápad od Revúce.\n\nHrad byl postaven jako královský v 13. století na ochranu cesty, vedoucí z Gemeru do Liptova a Zvolena. Díky svým neobyčejně pestrým dějinám patří k nejznámějším gemerským hradům. V roce 1271 se nazývá Mwran, a nevíme jak v té době vypadal, protože byl v první polovině 15. století přestavěn. Je více než pravděpodobné, že už v té době velký prostor jediného nádvoří obklopovala hradební zeď s několika baštami.\n\nKdyž se Jiskrova a bratřická vojska zmocnili Gemeru, vytvořila si na Muráňském hradě velké shromaždiště. Přibližně ve středu areálu stál palác s kaplí a dalšími obytnými a hospodářskými budovami. Matej Bašo, loupeživý rytíř, je také spojován s dějinami hradu a to v letech 1529–49, když hrad vlastnil a se svou družinou podnikal výpravy do širokého okolí Malohontu, Gemeru a Spiše, kde přepadal a rabovat panská sídla a vesnice. Vypálil Levoču, Dobšinou a jeho jméno je spojeno i se zničením karteziánského kláštera na Kláštorisku v Slovenském ráji, ale i s tvrdým vykořisťováním poddaných. Císařské vojsko, které vyslal proti němu sněm, hrad v roce 1548 dobylo a Bašu zabili při útěku z hradu.\n\nZ dalších majitelů si zaslouží pozornost Séčiové (Széchyové), kteří hrad odkoupili a po roce 1621 i přestavěli. Po zavraždění Juraje Séčiho, se o hrad starala jeho manželka Marie spolu se 4 dcerami. Nejstarší z nich se po ovdovění znovu vdala za Františka Vešelényiho, známého organizátora proticísařského spiknutí v roce 1666. Po jeho smrti vdova (která byla nejen udatná ale i hezká a říkali jí Muráňská Venuše) hrad urputně bránila a císařská vojska ho dobyla až po 3 letech v roce 1670. V roce 1720 prodala hrad královská komora Štěpánovi Kohárymu. Jediná dcera posledního Koháryho se provdala za Coburga a ti vlastnili hrad až do roku 1945.\n\nHrad v 18. století dvakrát vyhořel a koncem 18. století už nebyl obydlený. V roce 1972 byl hrad vyčištěn a od roku 1980 se prováděla postupná nutná údržba hradu.\n\nNa rozsáhlém nádvoří stálo několik budov. Velké nádvoří obklopovalo opevnění, které sledovalo tvar terénu. Na jeho severovýchodní straně bylo několik kruhových bašt, na západní straně byly hranolové bašty. Jelikož hrad byl těžce přístupný byl v jedné hranolové baště zbudováni výtah. Vstupní věž je gotická, v jejím interiéru je kamenná sedile. Na jedné ze zdí je viditelná renesanční nárožní listová a esovitá sgrafitová ornamentika.\n\nÚprava okolí a pokusy o konzervaci hradních ruin přispěly k čitelnosti jednotlivých budov rozmístěných po rozsáhlém nádvoří. Hrad by však pořádně potřeboval vyčistit od náletové zeleně a samozřejmě zakonzervovat zdi.\n\nV roce 2005 proběhla poměrně rozsáhlá rekonstrukce hradu, v jejímž rámci byly postaveny dvě vyhlídkové plošiny. Také byla zrekonstruována hradní brána.\n\nVýchodiskem na výstup k hradu je chata Zámok (843 m) v sedle pod hradem. Od ní vede kolem Coburgova památníku z roku 1883 přímo na hrad krátké, ale strmé stoupání po červeně značené cestě. Převýšení z chaty na hrad je asi 90 metrů. Pár desítek metrů před závěrečnou částí výstupu na hrad se nachází malá plošina s památnou deskou bývalému správci CHKO Muráňská planina, který zde zahynul. V těchto místech byl v minulosti vybudován výtah, pomocí kterého byl do hradu dopravován veškerý materiál. Cesta odsud stoupá k místu před vstupní branou do hradu, kde jsou ve skále vytesané pravidelné žlábky, sloužící k upevnění dřevěných trámů pro schody, kterých zde údajně bylo přes 100. K chatě se dá dostat několika způsoby. Nejpřirozenějším je zmiňovaná červená značka, která spojuje hrad s obcí Muráň a cestou na chatu překonává převýšení cca 450 m. Mnohem menší převýšení (935-763/805 = rozdíl 172/130 m - v sedle jsou nedaleko od sebe rozcestníky s dvěma rozdílnými údaji) je třeba překonat po žluté značce ze sedla Predná Hora, začínající u odbočky do stejnojmenné obce, kde je známá protialkoholní léčebna. Jde ovšem o úzkou, kamenitou a místy až překvapivě strmou cestu (pro cyklisty naprosto nesjízdná). Výrazně pohodlnější je dostat se do sedla Predná Hora oklikou po červené, byť delší trase. Další přístupová cesta je modrá značka, přicházející k chatě zpod sedla Javorinka. Je téměř bez převýšení a snadno sjízdná i pro rekreační cyklisty, jenže hrozně nudná. Od chaty pokračuje souběžně s červenou dolů do obce Muráň. Do seznamu přístupových cest ještě patří červeně značená Rudná magistrála přicházející tichým údolím z Muránské Huty, která se napojuje na modrou asi 1 km před Veľkou Lúkou. Převýšení z Muránské Huty (703 m) do spojení s modrou je okolo 200 metrů.\n\nMuránska planina je národní park ve stejnojmenném pohoří. Umožňuje svým návštěvníkům množství výletů po krásných turistických stezkách.\n\n"}
{"id": "971367", "url": "https://cs.wikipedia.org/wiki?curid=971367", "title": "Malohont", "text": "Malohont\n\nMalohont (maďarsky \"Kis-Hont\" nebo \"Kishont\", německy \"Kleinhont\") je historický region na středním Slovensku. Krátce byl i komitátem a jednou ze stolic Uherska.\n\nMalohont se nachází na povodí střední Rimavy, jeho území odpovídá přibližně severní a střední části dnešního okresu Rimavská Sobota a severovýchodní a východní části okresu Poltár. Celková rozloha byla asi 750 kmformula_1. V současnosti se název Malohont používá zejména ve spojení se sousedním Gemerem, jako Gemer-Malohont.\n\nÚzemí Malohontu sousedilo ze severu se Zvolenskou stolicí, z východu a z jihu s Gemerskou a ze západu s Novohradskou stolicí.\n\nVe 13. století patřilo toto území kaločskému arcibiskupovi a bylo nezávislé na Gemeru i Novohradu. Od poloviny 13. století byl znám jako Rimavský komitát (latinsky: \"comitatus de Rymua\"). Území bylo spravováno arcibiskupským úředníkem, jehož příslušnost odpovídala funkci župana komitátu.\n\nNa přelomu 13. a 14. století ztratil Rimavský komitát dočasně svou samostatnost a byl připojen k Hontské stolici. Protože však území Rimavského komitátu bylo od Hontu odděleno územím Novohradu, vyvolávalo to nespokojenost zdejších zemanů, kteří se nemohli účastnit v plné míře na politickém životě Hontské stolice. Proto se někdy na přelomu 14. a 15. století zrodilo zvláštní pojmenování pro tuto oblast – \"Malohont\", který získal v rámci Hontské stolice určitý stupeň samosprávy. Přesto nespokojenost mezi šlechtou nadále trvala. V 16. století se Malohont a Hont oddělily, ale trvalo to jen krátké období.\n\nV 80. letech 17. století přerostla nespokojenost do otevřeného konfliktu mezi Hontem a Malohontem a Malohont opět krátce získal samostatnost. V roce 1687 zástupci Malohontu žádali uherský sněm o připojení k Novohradu nebo úpravu jeho postavení v Hontu, ale neúspěšně. Uherský sněm ponechal Malohont jako samostatný distrikt s rozsáhlou samosprávou v Hontu. Zemané Malohontu si mohli volit mimo jiné svého podžupana, a zasedání týkající se Malohontu musela zasedat v Malohontu. Rozpory však neustaly, jelikož hontská šlechta nadále zneužívala Malohont vyššími daněmi, dodávkami zboží a vojáků a nerespektovala jeho práva malohontského distriktu.\n\nV dalších letech následovaly neúspěšné pokusy o spojení se s Novohradem (první v roce 1690) či osamostatnění se během povstání Františka II. Rákócziho.\n\nNakonec se v letech 1786–1790 a trvale od roku 1802 podařilo dosáhnout oddělení Malohontu od Hontu a jeho spojení s Gemerem do Gemersko-malohontské stolice (později župy), které přetrvalo až do reformy župního zřízení na Slovensku v roce 1922. Původně malohontské středisko Rimavská Sobota se roku 1883 dokonce stalo hlavním městem celé župy namísto gemerského Plešivce.\n\nNejvýznamnějšími městy Malohontu byly Rimavská Sobota, Hnúšťa a Tisovec.\n\n\n\n"}
{"id": "971370", "url": "https://cs.wikipedia.org/wiki?curid=971370", "title": "Dominik Pacovský", "text": "Dominik Pacovský\n\nDominik Pacovský (* 8. červen 1990, Praha, Československo) je český profesionální lední hokejista. Nastupuje na pozici útočníka. Aktuálně působí v BK Mladá Boleslav, který hraje ELH.\n\nSvou hokejovou kariéru začal ve Spartě. Hrál zde i juniorskou extraligu. V sezoně 2007-08 poprvé účinkoval v seniorské soutěži za HC Roudnice nad Labem, která působila v české 3. nejvyšší soutěži. Odehrál zde 2 zápasy, ale nepřipsal si žádný kanadský bod. V příští sezoně 2008-09 se stěhoval do Kanady do WHL, kde nastupoval v barvách týmu Kootenay Ice. Odehrál zde i celou následující sezonu. V sezoně 2010-11 se vrátil zpátky do Čech. Ještě stále hrál za juniorku, ale už si připsal i prvních 21 startů za A-tým Sparty. V této sezoně hrál i v Berouně 2. nejvyšší českou soutěž. V další sezoně už nastupoval za sparťanské \"áčko\" prakticky stále a v 55 zápasech si připsal dohromady 30 bodů.\n\nV sezoně 2012-13 se ale jeho vytíženost v hlavním týmu Sparty snížila - nastoupil pouze ke 40 zápasům. Sezonu 2013-14 začínal opět ve Spartě, ale v říjnu odešel do Lva Praha, se kterým podepsal dvoucestný kontrakt do konce sezony. Z ELH odešel do KHL. Ve Lvu nastupoval spíše sporadicky. Odehrál 19 zápasů v základní části, v nichž si připsal jeden gól a jednu asistenci. V play-off nastoupil pouze k jednomu utkání. Před další sezonou 2014-15 odešel do BK Mladá Boleslav, která se vrátila do extraligy. V základní části hrál ve 45 zápasech, v nichž si připsal 16 bodů (12+4). V play-off odehrál všechny zápasy za Boleslav, která v předkole play-off vyřadila Plzeň. V prvním kole play-off narazila Boleslav na Třinec, se kterým po důstojné sérii vypadla.\n\nZatím nastupoval pouze za reprezentační výběry mládežnických kategorií - U16, U17, U18, U20. Svůj premiérový reprezentační start zaznamenal za U16 v létě roku 2005 na turnaji na Slovensku. Hrál i na šampionátu 1. divize U18 v roce 2008 a pomohl českému týmu postoupit zpět mezi juniorskou elitu. Na šanci v seniorském národním týmu zatím stále čeká.\n"}
{"id": "971375", "url": "https://cs.wikipedia.org/wiki?curid=971375", "title": "Kamenica", "text": "Kamenica\n\nKamenica je obec na Slovensku v okrese Sabinov. V roce 2011 zde žilo 1 853 obyvatel. První písemná zmínka o obci pochází z roku 1248.\n\nObec se nachází na severovýchodním Slovensku v pohoří Čergov, 35 kilometrů severozápadně od krajského města Prešov a 16 kilometrů severozápadně od okresního města Sabinov. Obcí protéká říčka Kameničanka.\n\nNad obcí se nachází Kamenický hrad – zřícenina hradu z první poloviny 13. století na vápencové skále. Hrad byl zničen vojsky Šimona Forgáče v roce 1556, jeho zkáza byla dokonána použitím materiálu z hradu na postavení lihovaru v Lúčce v roce 1816. O zachování zbytků hradu se v současnosti stará občanské sdružení Kamenná věž.\n\n"}
{"id": "971376", "url": "https://cs.wikipedia.org/wiki?curid=971376", "title": "Rudná magistrála", "text": "Rudná magistrála\n\nRudná magistrála je turistická magistrála na středním Slovensku, tvořená značenými turistickými trasami 0707, 0804 a 0913. Spojuje Zlaté Moravce, Banskou Štiavnici a Detvu s vrchem Stolica. Magistrála je značená červeným turistickým značením a vede Pohronským Inovcem, Štiavnickými vrchy, Javorianskou hornatinou, Poľanou, Veporskými a Stolickými vrchy.\n\nMagistrála začíná na železniční stanici v Zlatých Moravcích. Pokračuje severovýchodně přes obec Žitavany pod Benát (629 m n. m.) a Obycké louky . Odtud pokračuje na východ kolem Drienky (756 m n. m.) až na Veľký Inovec (900,6 m n. m.).\n\nDále schází přes Loksovu louku do Bukoviny – části Nové Baně. Za Novou Baňou přechází Hron do obce Brehy, kde se otáčí na severovýchod do obce Rudno nad Hronom. Následuje výstup na sedlo Na plese (600 m n. m.) a pod Veľký Žiar (855,8 m n. m.) přes sedlo Bučina (730 m n. m.) na sedlo Lachtriská (698 m n. m.). Přechodem pod Šariansky vrch (758,6 m n. m.) magistrála pokračuje do obce Vysoká a pokračuje až k Richňavskému jezeru, u kterého se obrací na jih k sedlu Krížna. Nakonec vchází přes sedlo Pod Pinkovým vrchom a vedle Evičkina jezera do Štiavnických Baní a kolem Vtáčniku (800 m n. m.) do Banské Štiavnice.\n\nZ Banské Štiavnice magistrála pokračuje na východ přes Banský Studenec u Studenských jezer přes sedlo Veterná (665 m n. m.) pod Kamzičí vrch (587,1 m n. m.) do obce Babiná, dále přes obec Sása a Saskou dolinu do Zaježové. Odtud dále přes osadu Blýskavica na Makytovou (922,4 m n. m.), Ďurovie vrch (933,5 m n. m.) a Červeňákov vrch (902,2 m n. m.). Přes sedlo Stará Huta-Poľana a osadu Sliačska Podpoľanie pokračuje do Detvy.\n\nMagistrála z Detvy směřuje na sever k chatě Kalamárka a pod Králičku k horskému hotelu Poľana (1 260 m n. m.), kde se setkává několik turistických tras. Pokračuje přes Poľanu (1 457,8 m n. m.), Kopce (1 334 m n. m.), sedlo Jasenová (1 103,5 m n. m.), Hájny grúň (1 207,7 m n. m.), Vepor (1 277,2 m n. m.) a Hrb (1 254,7 m n. m.) k Chatě pod Hrbom (1 068 m n. m.).\n\nPokračuje údolím Jelenovského potoka k rozcestí Tri vody, odtud traverzou Gazdova ((1 009 m n. m.) k rybníku Hronček, na Zákľuky (1 012 m n. m.) a pod vrchol Obrubovance (1 020 m n. m.) až do sedla Tlstý javor (1 015 m n. m.). Dále přes Dlhý Grúň (1 061 m n. m.), Sedmák (1 004 m n. m.), Tri chotáre (1 141 m n. m.), Šopisko (1 084 m n. m.) a Machnáčov grúň (1 098 m n. m.) na Klenovský Vepor (1 338 m n. m.). Z mohutného vrchu pokračuje přes Rozsypok (1 128 m n. m.), sedlo Zbojská (727 m n. m.), rozcestí Tri kopce (1 400 m n. m.) pod Fabovou hoľou, sedlo Burda, Sivákovou, Nižnou Kľakovou a traverzem Kľaku (1 408,7 m n. m.) k rozcestí Studňa na Muránské planině.\n\nZde se magistrála stáčí na jih až jihovýchod a pokračuje podél hájovny Maretkiná, přes Veľkou lúku, Muránskou Hutu, sedlo Javorinka (942 m n. m.), Šumiackou priehybu, Severnou lúku, Slanské sedlo a sedlo Harová na Stolici (1 476 m n. m.), kde Rudná magistrála končí.\n\n"}
{"id": "971377", "url": "https://cs.wikipedia.org/wiki?curid=971377", "title": "Korium", "text": "Korium\n\nSlovo korium či jeho původní latinská podoba corium může být:\n\n\n\n\n"}
{"id": "971379", "url": "https://cs.wikipedia.org/wiki?curid=971379", "title": "Pohár regionů UEFA", "text": "Pohár regionů UEFA\n\nPohár regionů UEFA (UEFA Regions Cup) je mezinárodní fotbalová soutěž, která se koná každý lichý rok od roku 1999 a navazuje na mistrovství Evropy amatérů ve fotbale, konané v letech 1967 až 1978. Turnaje se účastní hráči nižších soutěží, kteří nemají profesionální smlouvu a jsou ve věku 19 až 40 let. Každou zemi reprezentuje výběr jednoho regionu, který vyhrál domácí kvalifikaci. Všechny členské země UEFA se utkají v základních skupinách, z nichž vzejde osm účastníků závěrečného turnaje. V roce 2001 pořádala turnaj Česká republika, zastupovaná tehdejší Středomoravskou župou ČMFS (zápasy hostil Zlín, Kroměříž, Kyjov, Bzenec a další města).\n\n"}
{"id": "971380", "url": "https://cs.wikipedia.org/wiki?curid=971380", "title": "Špinavý trik", "text": "Špinavý trik\n\nŠpinavý trik (v originále American Hustle) je americký film z roku 2013 režiséra Davida O. Russella, který pojednává o operaci FBI, ABSCAM, během konce sedmdesátých a počátku osmdesátých let. V hlavních rolích hrají Christian Bale a Amy Adams jako dva podvodníci, kteří jsou nuceni spolupracovat s agentem FBI (Bradley Cooper) pro vytvoření komplikované operace, která má odhalit zkorumpované politiky, včetně starosty Camdenu v New Jersey (Jeremy Renner). Operaci jim ovšem může zkomplikovat nepředvídatelná manželka hlavního hrdiny, kterou ztvárnila Jennifer Lawrence.\n\nHlavní natáčení filmu začalo dne 8. března 2013 v Bostonu, Worcesteru a New Yorku. Film získal povětšinou kladné recenze od kritiků a byl i úspěšný na plátnech kin. Získal deset nominací na Oscara včetně nominací pro nejlepší film, nejlepšího režiséra a nejlepší původní scénář a stal se druhým filmem od roku 1981, který byl nominován ve všech čtyřech hereckých kategoriích (prvním filmem byla \"Terapie láskou\", kterou také režíroval David O. Russell a objevili se v ní Cooper a Lawrence). Film získal mimo jiné tři Zlaté glóby a cenu Screen Actors Guild Award pro nejlepší obsazení celovečerního filmu.\n\nHlavní natáčení začalo 8. března 2013 a skončilo v květnu 2013. Film se natáčel v prostředí Bostonu, Massachusetts (zvláště ve Worcesteru) a New Yorku. Natáčení muselo být odloženo v důsledku bombových útoků v Bostonu, kdy byl přístup do města uzavřen. Poté natáčení pokračovalo v Bostonu a bylo ukončeno na lokacích v New Yorku.\n\nChristian Bale v rozhovoru odhalil, že většina interakcí jeho role byly improvizace. Russell se nechal slyšet, že se chtěl zaměřit spíše na postavy, než na zápletku. Christian Bale kvůli přípravě na roli přibral 23 kilogramů.\n\nRozpočet filmu činil 40 milionů dolarů. K 20. listopadu 2016 film vydělal 251,1 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 257 započtených recenzí 93 procent s průměrným ratingem 8,2 bodů z deseti. Na serveru Metacritic snímek získal z 47 recenzí 90 bodů ze sta. Na Česko-Slovenské filmové databázi snímek získal 61%.\n\n"}
{"id": "971386", "url": "https://cs.wikipedia.org/wiki?curid=971386", "title": "Klenová (Šumavské podhůří)", "text": "Klenová (Šumavské podhůří)\n\nKlenová je hora, která se nachází 13 km západně od města Klatovy v Plzeňském kraji, asi 2 kilometry od Janovic nad Úhlavou. Na jeho vrcholku se nachází stejnojmenný hrad.\n\nVrch o nadmořské výšce 548 metrů spadá geomorfologicky do celku Šumavské podhůří, podcelku Strážovská vrchovina, okrsku Neznašovská vrchovina, podokrsku Lukavická vrchovina a do její Týnecké části.\n"}
{"id": "971387", "url": "https://cs.wikipedia.org/wiki?curid=971387", "title": "Horský hotel Poľana", "text": "Horský hotel Poľana\n\nHorský hotel Poľana je horský hotel v nadmořské výšce 1260 m n. m. na jižních svazích Přední Poľany (1367 m n. m.). Zařízení s celoročním provozem se nachází v okrese Detva v chráněné krajinné oblasti Poľana.\nHotel začal fungovat v roce 1994 a nabízel ubytování pro 72 osob v hotelové a 40 osob v turistické části. Poskytoval možnosti letní i zimní rekreace, seminářů, školení a společenských akcí různého charakteru. V zimní sezóně byly u hotelu k dispozici 3 lyžařské vleky, běžecké tratě, půjčovna sportovních potřeb a ski servis.\n\nHotel je od léta 2012 v rekonstrukci a dlouhodobě mimo provoz (k červnu 2018). Otevřený je jen bufet.\n"}
{"id": "971389", "url": "https://cs.wikipedia.org/wiki?curid=971389", "title": "Bedřich Tesař (architekt)", "text": "Bedřich Tesař (architekt)\n\nBedřich Tesař (1835 Vyškov – 25. června 1890 Praha) byl český neoklasicistický architekt, žák a spolupracovník Josefa Zítka. \n\nVystudoval na technice ve Vídni, od roku 1856 pracoval v ateliéru F. Felnera a od roku 1858 studoval na Akademii výtvarných umění ve Vídni. Od roku 1864 pracoval u Josefa Zítka, s nímž přišel do Prahy, pracoval na jeho projektu Národního divadla a od roku 1868 byl jeho prvním stavbyvedoucím. Jako samostatný architekt navrhl mnoho obytných domů, Národní besedu ve Vladislavově ulici a palác J. Hlávky ve Vodičkově ulici. \n\nVynikal přesností a svědomitostí a přinesl do Prahy sloh vídeňské \"Ringstrasse\", kterým se pak mnozí inspirovali při stavbě nových městských čtvrtí, jako jsou Vinohrady, Karlín, Smíchov a další.\n\n\n"}
{"id": "971395", "url": "https://cs.wikipedia.org/wiki?curid=971395", "title": "Abéché", "text": "Abéché\n\nAbéché [abeše] je město na východě Čadu, žije v něm asi 77 400 obyvatel. Město bylo tradiční zastávkou karavan a centrem obchodu s otroky, od poloviny 19. století do roku 1912 bylo hlavním městem sultanátu Wadaj, pak patřilo Francouzům a od roku 1960 je součástí Čadské republiky. Město má horké a suché podnebí, teploty se pohybují od 25 do 33 °C. V okolí Abéché je rozvinuté pastevectví, hlavním zdejším průmyslem je výroba přikrývek z velbloudí srsti. Město má letecké i silniční spojení s metropolí N'Djamena, je také sídlem univerzity. Okolo města jsou tábory pro uprchlíky z Dárfúru. V roce 2007 byli v Abéché zatčeni pracovníci humanitární organizace L'Arche de Zoé a obviněni z únosů a zneužívání dětí.\n\n"}
{"id": "971397", "url": "https://cs.wikipedia.org/wiki?curid=971397", "title": "Ritchie Valens", "text": "Ritchie Valens\n\nRichard Steven Valenzuela \"známý jako\" Ritchie Valens (13. května 1941, Pacoima, Kalifornie, USA–3. února 1959, Iowa, USA) byl americký zpěvák, hudební skladatel a kytarista. Stal se rokenrolovým pionýrem a praotcem latin rocku.\n\nZemřel 3. února 1959 při letecké nehodě v Iowě. Tato tragédie si vyžádala další tři životy. Zemřeli při ní hudebníci Buddy Holly, Jiles Perry Richardson známý jako \"The Big Bopper\" a pilot letadla Roger Peterson. Tento den je známý jako \"Den, kdy zemřela hudba\". V roce 2001 byl Valens uveden do Rock and Roll Hall of Fame.\n\n\n\n"}
{"id": "971398", "url": "https://cs.wikipedia.org/wiki?curid=971398", "title": "Predná Poľana", "text": "Predná Poľana\n\nPredná Poľana je horský vrchol o nadmořské výšce 1367 m v pohoří Poľana, nacházející se na jižním okraji kaldery bývalého stratovulkánu. Masiv má tvar hřebene a probíhá západo-východním směrem. Na východě je sedlem \"Priehybina\" o nadmořské výšce 1270 m oddělena od vrchu Poľana.\n\nNa jižních svazích vrchu se ve výšce 1260 m nachází lyžařské středisko a Horský hotel Poľana, ke kterému vede cesta z Hriňové, výrazně usnadňující přístup na vrchol. Turistická trasa na Poľanu traverzuje vrchol, na který nevede značená stezka.\n\n"}
{"id": "971399", "url": "https://cs.wikipedia.org/wiki?curid=971399", "title": "16. obrněná divize armády Spojených států amerických", "text": "16. obrněná divize armády Spojených států amerických\n\n16. obrněná divize armády Spojených států amerických ( \"16th Armored Division US Army\") byla americkou vojenskou jednotkou během druhé světové války v letech 1943 až 1945. V květnu 1945 se účastnila osvobození jihozápadních Čech a přímo se podílela na osvobození města Plzně.\n\nDivize byla sestavena 15. července 1943 v táboře Camp Chaffee ve státě Arkansas. Zde také probíhal výcvik. V září 1944 přijel do tábora Chaffee brigádní generál John L. Pierce, aby převzal od generálmajora Douglasse T. Greenea velení nad divizí. V únoru 1945 byla v New Yorku divize naloděna a odplula do Spojeného království a následně do Francie. Ve Francii byla divize nejdříve přidělena k americké Patnácté armádě a vyčkávala na odeslání na frontu. Dne 17. dubna 1945 byla divize přidělena k americké Třetí armádě pod velením generála George S. Pattona. Na německé území vstoupily jednotky divize 19. dubna. Divize dosáhla Norimberku a její jednotky se účastnily útoku přes řeku Isar společně s 86. pěší divizí. Isar překročili vojáci 16. obrněné divize 30. dubna 1945 u Graneku, následně dobyli město Indorf a postupovali dále oblastí Wesserburgu, dokud nedostali rozkaz vrátit se do Norimberku na výchozí pozici. Zde měla divize provádět strážní a cvičné úkoly. Dne 5. května byla divize přesunuta do Waidhausu na německo-českých hranicích z roku 1937. \n\nDivize přešla do podřízenosti V. sboru americké Třetí armády, a byla začleněna do operačního uskupení \"Combat Command B\" (CCB) s určením vyrazit ráno 6. května 1945 směrem na demarkační linii dotyku mezi americkými a sovětskými vojsky. CCB tvořily vedle 16. obrněné také jednotky 2. a 97. pěší divize. Ty měly postupovat vpřed ve směru od Boru u Tachova a před Plzní uvolnit cestu 16. obrněné divizi. Tak se také stalo, a okolo osmé hodiny ranní 6. května 1945 vjely do města obrněné vozy a tanky 16. obrněné divize jako osvoboditelé. Přijíždějící vojáci byli nadšeně vítáni plzeňským obyvatelstvem, ale po zastavení vozidel na náměstí Republiky začala zde, i na jiných místech ve městě, střelba ukrytých německých fanatiků. Naprostá většina německé posádky města se již večer 5. května stáhla do kasáren a po příjezdu Američanů se vzdala. Vojáci 16. obrněné divize odstranili poslední střelce, kteří se většinou ukrývali v podkrovních pokojích. Střelba byla vedena dokonce i z věže kostela sv. Bartoloměje na náměstí Republiky. Americká 16. obrněná divize nezůstala v Plzni dlouho, a po pár dnech zaujala postavení u města Stříbro.\n\nDne 13. října se divize vrátila do New Yorku a 15. října 1945 byla divize v táboře Camp Kilmer rozpuštěna.\n\nZabiti v akci (KIA): 4 muži\n\nZraněni v akci (WIA): 28 mužů\n\nZemřelí na následky zranění: 1 muž\n\n\n"}
{"id": "971401", "url": "https://cs.wikipedia.org/wiki?curid=971401", "title": "Buchlov (Chřiby)", "text": "Buchlov (Chřiby)\n\nBuchlov je jeden z nejvyšších vrcholků Chřibů nad Buchlovicemi s nadmořskou výškou 509 metrů. Na jeho vrcholku se nachází stejnojmenný hrad.\n\nZ otevřené vyhlídkové plošiny na 35 metrů vysoké hradní věži je výhled na Chřiby, Dolnomoravský úval, Hostýn a za dobrého počasí i na Pálavu či dokonce do Vídně.\n"}
{"id": "971404", "url": "https://cs.wikipedia.org/wiki?curid=971404", "title": "Vepor", "text": "Vepor\n\nVepor je zalesněný vrch o nadmořské výšce 1 277 m v severní části pohoří Poľana nad obcí Strelníky. Díky zachovalé přírodě leží v CHKO Poľana a hřeben mezi Veporem a Hrbem (1 255 m) tvoří národní přírodní rezervaci Ľubietovský Vepor.\n\n"}
{"id": "971405", "url": "https://cs.wikipedia.org/wiki?curid=971405", "title": "Seznam vrcholů v Levočských vrších", "text": "Seznam vrcholů v Levočských vrších\n\nSeznam vrcholů v Levočských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "971406", "url": "https://cs.wikipedia.org/wiki?curid=971406", "title": "Hrb (Poľana)", "text": "Hrb (Poľana)\n\nHrb je zalesněný vrch o nadmořské výšce 1255 m v severní části pohoří Poľana. Leží severně od vrchu Vepor, se kterým tvoří národní přírodní rezervaci Ľubietovský Vepor. Je také součástí CHKO Poľana. Hrb je geografickým středem Slovenska. Středová poloha Hrbu je vypočtena pomocí geometrických průsečíků.\nVrchol Hrbu tvoří impozantní, místy až 40 metrů vysoké skalní bradlo, spadající kolmou stěnou na sever a západ. Poskytuje nám výhled na všechny světové strany s výjimkou jihu, na bezprostřední malebné okolí luk, hlubokých lesů a horských vesniček Poľany a Veporských vrchů, ale také na západní část hřebene Nízkých Tater od Prašivé až po Ďumbier, za dobré viditelnosti lze spatřit až Královu holu a přes nízkotatranský hřeben i nejvyšší štíty Vysokých Tater. Směrem na západ a severozápad dominují pohledu vrcholy Velké Fatry, Kremnických vrchů a Vtáčniku, na východ zase Rudohorská diaľavy.\n\n"}
{"id": "971407", "url": "https://cs.wikipedia.org/wiki?curid=971407", "title": "Samuel Spišák", "text": "Samuel Spišák\n\nSamuel Spišák (* 23. září 1992 Bratislava) je slovenský herec, dabér a vnuk režiséra Karola Spišáka.\n\nUž jako 16letý se objevil ve filmu \"Nedodržaný sľub\". Za tento film obdržel cenu na portugalském filmovém festivalu Festoria ve městě Setúbal pro nejlepšího herce. Zahrál si i v seriálu \"Obchod so šťastím\", ve filmu \"Lóve\" a v minisérii \"Hořící keř\". Diváci jej však znají hlavně ze seriálu \"Panelák\" kde ztvárňuje Patrika Janča.\n\n\n"}
{"id": "971408", "url": "https://cs.wikipedia.org/wiki?curid=971408", "title": "Hájny grúň (Poľana)", "text": "Hájny grúň (Poľana)\n\nHájny grúň je vrch o nadmořské výšce 1208 m v pohoří Poľana.\n\nNachází se v centrální části pohoří v podcelku Vysoká Poľana mezi sedlem Jasenová (1 103,5 m n. m.) a vrchem Vepor. Konvenčně je považován za geometrický střed státního území Slovenska a za těžiště kartografické plochy.\n\nZápadní svahy jsou pramennou oblastí Hutné, východní Osrblianky.\n\n"}
{"id": "971409", "url": "https://cs.wikipedia.org/wiki?curid=971409", "title": "Hájny grúň", "text": "Hájny grúň\n\nHájny grúň může být:\n"}
{"id": "971410", "url": "https://cs.wikipedia.org/wiki?curid=971410", "title": "Jasenová (sedlo)", "text": "Jasenová (sedlo)\n\nJasenová je horské sedlo o nadmořské výšce 1103 m v pohoří Poľana.\n\nNachází se v centrální části pohoří v podcelku Vysoká Poľana mezi vrchy Hájny grúň a Brusniansky grúň .\n\n"}
{"id": "971411", "url": "https://cs.wikipedia.org/wiki?curid=971411", "title": "Brusniansky grúň", "text": "Brusniansky grúň\n\nBrusniansky grúň je vrch o nadmořské výšce 1271 m v pohoří Poľana.\n\nNachází se v centrální části pohoří v podcelku Vysoká Poľana mezi sedlem Jasenová a vrchem Kopce.\n\n"}
{"id": "971412", "url": "https://cs.wikipedia.org/wiki?curid=971412", "title": "Tlstý javor (sedlo)", "text": "Tlstý javor (sedlo)\n\nTlstý javor je horské sedlo o nadmořské výšce 1015 m v hlavním hřebeni Veporských vrchů.\n\nLeží mezi vrchy Tlstý javor a Dlhý grúň (1 061,2 m n. m.). Jižní svahy sedla jsou sběrnou oblastí Rimavice, Čierného Hronu a Kamenistého potoka.\n\nSedlem prochází silniční spojnice silnice II. třídy číslo 529, která spojuje Brezno s Hriňovou a červeně značená turistická trasa Rudné magistrály, vedoucí z osady Hronček na Klenovský Vepor.\n\nV sedle je autobusová zastávka a hřbitov padlých vojáků v 2. světové válce.\n\n"}
{"id": "971413", "url": "https://cs.wikipedia.org/wiki?curid=971413", "title": "Álvaro Siza Vieira", "text": "Álvaro Siza Vieira\n\nÁlvaro Siza Vieira, celým jménem \"Álvaro Joaquim de Melo Siza Vieira\" (* 25. června 1933, Matosinhos, Portugalsko) je portugalský architekt. Patří mezi nejvýraznější osobnosti současné architektury a designu.\n\nNa svém kontě má stovky architektonických realizací téměř ve všech evropských zemích – od rodinných domů přes sídla bank, administrativní a univerzitní budovy, obchody, galerie, muzea či velké developerské zakázky. Ve svých projektech je Siza často i autorem kompletního interiérového vybavení od nábytku po vázy či popelníky. Vedle ateliérové činnosti působí také jako profesor na Fakultě architektury na Univerzitě v Portu.\n\nV letech 1949 až 1955 studoval na Univerzitě v Portu (\"Escola de Belas Artes\"). Učil ho a výrazně také ovlivnil nejvýznamnější portugalský architekt Fernando Távora. Později s ním i spolupracoval, navrhl mu rodinný dům. Svou první realizaci stihl mladý Siza ještě před ukončením studia v roce 1954. Jde o čtyři rodinné domy v rodném Matosinhos. V letech 1955–1958 si Siza otevřel své první architektonické studio v Portu.\n\nJeho architektura obsahuje modernistické principy, které se stejně jako v celé portugalské architektuře prolínají se silnými tradicemi. Jeho tvorbu ovlivnili zejména Adolf Loos, Frank Lloyd Wright nebo Le Corbusier. Sizova architektura je založena na jednotě prostoru a hmoty. Siza bývá často označován za tvůrce minimalismu. Ve své tvorbě respektuje a zároveň využívá prostředí (viz \"Koupaliště Leca de Palmeira v Portu\"). Architekt dokonale pracuje se světlem a stínem.\n\n\n\n"}
{"id": "971415", "url": "https://cs.wikipedia.org/wiki?curid=971415", "title": "Slovenské středohoří", "text": "Slovenské středohoří\n\nSlovenské středohoří je geomorfologická oblast v rámci subprovincie Vnitřních Západních Karpat. Oblast leží ve střední části Slovenska. Přibližně v jejím středu leží město Zvolen.\n\nOblast na severu a severozápadě hraničí s Fatransko-tatranskou oblastí, na východě se Slovenským rudohořím, na jihu s Jihoslovenskou kotlinou a na jihozápadě s Panonskou pánví.\n\nCelky Slovenského středohoří vznikly v průběhu neogénu v důsledku rozsáhlé sopečné činnosti a budují tzv. Středoslovenské neovulkanity. Jejich členění se opírá o podrobné paleovulkanické rekonstrukce V. Konečného a J. Lexy:\n\nVe smyslu geomorfologického členění se dělí na celky:\n\n"}
{"id": "971416", "url": "https://cs.wikipedia.org/wiki?curid=971416", "title": "Tlstý javor", "text": "Tlstý javor\n\nTlstý javor je vrch o nadmořské výšce 1068 m ve Veporských vrších.\n\nNachází se v centrální části pohoří, nad sedlem Tlstý javor, kterým prochází silnice II. třídy 529 z Hriňové do Brezna. Jižně se nachází Sihlianska planina s obcí Sihla. Na severních svazích pramení Korytárský potok. Vrchol je zalesněný a nenabízí rozsáhlejší výhledy, na jeho svazích jsou však rozsáhlé polany, využívané pro pastvu skotu a ovcí.\n\n"}
{"id": "971419", "url": "https://cs.wikipedia.org/wiki?curid=971419", "title": "Blansko (hora)", "text": "Blansko (hora)\n\nBlansko () je kopec s nadmořskou výškou 545 m, který leží severovýchodně od Ústí nad Labem na katastru vesnice Mírkov. Z vrcholku kopce, na kterém se nachází zřícenina stejnojmenného hradu, je dobrý rozhled zejména k jihu a k jihozápadu do údolí Ryjického potoka a na řeku Labe.\n\nKopec o nadmořské výšce 545 metrů spadá geomorfologicky do celku České středohoří, podcelku Verneřické středohoří, okrsku Ústecké středohoří, podokrsku Javorská hornatina a do její neštěmické části. Má tvar neovulkanické kupy tvořené latitem.\n"}
{"id": "971420", "url": "https://cs.wikipedia.org/wiki?curid=971420", "title": "Ludmila Tesařová", "text": "Ludmila Tesařová\n\nLudmila Tesařová (24. prosince 1857 Praha - 22. dubna 1936 tamt.) byla česká učitelka a ředitelka mateřské školy, spisovatelka knih pro děti a propagátorka loutkového divadla.\n\nNarodila se v rodině učitele a spisovatele, v letech 1874-1875 absolvovala kurz pro pěstounky mateřských škol a následující rok nastoupila do mateřské školy v Karlíně, kde se roku 1883 stala ředitelkou. Od roku 1885 zavedla do své školky loutkové divadlo a napsala pro ně mnoho her. Roku 1886 uspořádala první výstavu knih, pomůcek a hraček pro mateřské školy a v letech 1903-1908 řídila přílohu učitelského časiopisu pro mateřské školy a přispívala do mnoha jiných časopisů. Roku 1913 odešla do důchodu.\n\nZa celý život napsala přes 30 dětských knížek a pohádek, psala texty pro leporela, dětské verše i odborné pedagogické články.\n\na mnoho dalších\n\n\n\n"}
{"id": "971421", "url": "https://cs.wikipedia.org/wiki?curid=971421", "title": "Babiná", "text": "Babiná\n\nBabiná je obec na Slovensku. Nachází se v Banskobystrickém kraji v okrese Zvolen v nadmořské výšce 418 m. Ke dni 31. 12. 2013 v ní žilo 545 obyvatel.\n\nPrvní písemná zmínka o obci pochází z roku 1254. Její nejvýznamnější památkou je opevněný, původně románský a později barokně přestavěný kostel sv. Matouše z poloviny 13. století.\n\n"}
{"id": "971422", "url": "https://cs.wikipedia.org/wiki?curid=971422", "title": "Roketa", "text": "Roketa\n\nRoketa (\"Eruca\") je rod středně vysokých bylin který je počtem druhů nevelký, ale vyjma Antarktidy roste ve všech světadílech. V České republice se vyskytujre jediný druh, roketa setá, není však původní.\n\nJednoleté nebo ozimé rostliny s přímou a rozvětvenou lodyhou která je většinou lysá a jen někdy bývá porostlá jednoduchými chlupy. Listy mají dvojí, přízemní (většinou v růžici) i lodyžní a jsou řapíkaté nebo přisedlé. Přízemné bývají obvykle lyrovitě zpeřené, někdy i dvojitě, řídce i nedělené či zubaté, obdobně jako střídavé lodyžní.\n\nKvěty jsou sdruženy do hroznovitých květenství která se s dozráváním plodů prodlužují. Oboupohlavné květy bez listenů mají čtyřčetná okvětí. Někdy vytrvalý kalich má podlouhlé, vzpřímeně rostoucí volné lístky jejichž vnitřní pár je vespod vydutý. Korunní lístky střídající se s kališními jsou žluté nebo krémové s hnědými nebo fialovými žilkami, jsou široce obvejčité, mají nehet dlouhý téměř jako kalich a na koncích občas zářez. V květech je dále šest výrazně rozdílně dlouhých čtyřmocných tyčinek ve dvou kruzích a okolo čtyři nektaria. Gyneceum je složeno ze dvou plodolistů, ve dvoudílném přisedlém semeníku bývá až po 50 vajíčkách v oddílu.\n\nNa tlustých vzpřímených stopkách vyrůstají dvoudílné válcovité nebo elipsoidní, případně čtyřhranné, snadno pukající šešule obsahující ve dvou řadách uspořádána tmavá semena s malým nebo žádným endospermem.\nVšechny rostliny tohoto odolného a na půdu nebo vláhu nenáročného rodu obsahují v pletivu palčivé hořčičné látky ale i hodně vitamínu C a lidskému tělu prospěšné alkaloidy; některé se v minulosti používaly v lidovém léčitelství. Mladé rostliny některých druhů, např. rokety seté, se oblastně používají v gastronomii. Zralá semena obsahují hodně oleje který pro velký obsah kyseliny erukové není vhodný pro potravinářství, ale má dobré technické využití v průmyslu.\n\n \n"}
{"id": "971424", "url": "https://cs.wikipedia.org/wiki?curid=971424", "title": "Nápravníkovo stavení", "text": "Nápravníkovo stavení\n\nNápravníkovo stavení je poslední dochované původní stavení humpolecké čtvrtě Zichpil. Nachází se v ulici \"Zichpil\", naproti tolerančnímu kostelíku, a tvoří součást skanzenu Zichpil. Od roku 2010 je chráněn jako kulturní památka České republiky.\n\nPřesná doba výstavby Nápravníkova stavení není známa. V roce 1785 došlo na Zichpilu k vystavění tolerančního kostelík a to vyvolalo vlnu zástavby ve čtvrti. Patrně někdy v této době vzniklo i toto stavení. Díky dendrologickému rozboru vzorků ze střechy lze vznik zařadit přibližně do let 1793–1794. Od 60. let 20. století docházelo k postupné demolici jednotlivých objektů jak ve čtvrti Zichpil, tak i v sousedním Židovském městě (tady hlavně od 80. let). V polovině 90. let po úmrtí poslední majitelky z rodiny Nápravníků byl dům kvůli dědickým řízením a dědickým sporům opuštěn a po útocích vandalů rychle chátral. Město Humpolec jej sice nechalo obehnat plotem, ale ani to nepomohlo. Do stavení začalo zatékat, v zimě 2005/06 pod vahou sněhu praskla jedna z krokví a došlo k částečnému propadnutí střechy. Tím se voda dostávala i do roubené části stavení, které bylo napadeno hnilobou a na některých místech i dřevomorkou. Domu tak hrozil osud okolních stavení. V roce 2009 jej v poslední chvíli zakoupilo město Humpolec, převedlo do správy společnosti Castrum o.p.s., které se okamžitě pustilo do rekonstrukce. Opravený objekt se pak v červenci 2012 dočkal zpřístupnění veřejnosti v rámci skanzenu Zichpil.\n\nOd začátku se jedná o poloroubený přízemní domek, který se skládá z větší obytné části a podstatně menší hospodářské části. Obytnou část zprvu tvořila jedna velká místnost s chlebovou pecí, po úpravách v roce 1840 rozdělené na menší místnost (sloužila k přespání) a větší místnost, kde se odbýval každodenní život. Během těchto úprav zanikla chlebová pec, kterou v rozích obou místností nahradila kamna. Do místnosti se vstupuje z předsíně s kamennou podlahou. Podlaha v obou místnostech bývala nejprve hliněná, po přestavbě je dřevěná. Na předsíň navazuje chodbička, která umožňovala přístup k černé kuchyni a ke kadibudce. Ze síně také vedou dřevěné schody do patra, sloužící jako hospodářské zázemí (půda), a kamenné schody dolů do sklípku. Střecha je sedlová, na jižní straně přecházející do polovalby. Krytinu dnes představují šindele, v minulosti je ještě překrývalo několik vrstev lepenky.\n\n"}
{"id": "971426", "url": "https://cs.wikipedia.org/wiki?curid=971426", "title": "Suillellus mendax", "text": "Suillellus mendax\n\nSuillellus mendax (syn. \"Boletus mendax\") je teplomilná hřibovitá houba. Patří k druhům s modrou oxidací dužniny a v některých ohledech připomíná hřib koloděj (\"Boletus luridus\"). Popsán byl v roce 2013 italskými mykology a jimi o rok později přesunut do rodu \"Suillellus\".\n\n\"Suillellus mendax\" v březnu 2013 odborně popsali italští mykologové Alfredo Vizzini, Giampaolo Simonini, Enrico Ercole a Samuele Voyron. Samotná houba byla známa již před tímto datem, ale určována jako hřib koloděj (\"Boletus luridus\"), případně hřib koloděj var. kavkazský (\"Boletus luridus\" var. \"caucasicus\"). Biomolekulární analýzou bylo potvrzeno, že \"B. luridus\" a \"B. mendax\" jsou geneticky odlišné druhy.\n\nKlobouk dosahuje 40 až 120 (200) milimetrů v průměru, zprvu je polokulovitý, později klenutý, zřídka rozprostřený - mnohdy s tupým vlnitě-laločnatým okrajem. Zbarvení povrchu dosahuje značné variability a závisí také na počasí. Mladé plodnice jsou zprvu obvykle plavě olivové, za sucha mají tendenci tmavnout do šedoolivova, při mokrém počasí se barví do karmínových odstínů. Ty se buďto objevují po celém povrchu klobouku, nebo je karmínovorůžový pouze okraj, zatímco střed zůstává plavoolivový. Mladé plodnice vyvinuté za vlhkého počasí bývají růžovokarmínově šedé a za sucha přecházejí do plavělískové až postupně do tmavších tabákových odstínů, nebo do tónů hřibu koloděje, případně se zbarví kaštanově hnědě s červenavými či olivovými zónami a světlejším okrajem. Povrch má sametový, později plstnatý, nikdy lesklý či lepkavý. Za vlhkého počasí po poškození intenzivně modrá.\n\nRourky bývají 8 až 12 (18) milimetrů dlouhé, zprvu chromově žluté, později olivové, na řezu tmavě modrající. Póry okrouhlé, malé, červenohnědé až šarlatové. Ve stáří se odbarvují do světlé oranžově olivové.\n\nTřeň 40 až 120 milimetrů dlouhý, 8 až 30 (50) milimetrů široký, válcovitý, někdy zahnutý nebo mírně ztloustlý, na bázi ztenčený, mírně kořenující. Povrch červenooranžový, pouze ve svrchních partiích žlutý (velmi vzácně celý žlutooranžový nebo žlutý), záhy celý červený, karmínový, purpurový, směrem k bázi tmavší. Třeň kryje síťka, která je ale často nevýrazná, redukovaná, obvykle vyvinutá jen v horní části, jen výjimečně se objevuje na celém povrchu. Zbarvená je ve tmavších odstínech než podklad. Spodní část kryjí tmavě šarlatová až tmavě purpurovočervená zrníčka, někdy zčásti překrytá síťkou. U starších exemplářů se může na bázi objevit tabákově hnědá plsť.\n\nDužnina citronově až chromově žlutá, výrazněji v klobouku a vrcholu třeně. V bázi třeně zbarvená jako červená řepa. Na řezu indigově modrá, obzvlášť výrazně v bázi třeně. Battailova linie je přítomná zhruba na 80 % sběrů.\n\nVýtrusný prach je zlatavě žlutý, v Melzerově činidle hnědý s fialovým odstínem. Spory mají téměř vřetenovitý tvar s málo zřetelnou, ale vždy přítomnou suprahilární depresí. Dosahují (12,4) 13,3 - 14,7 (15,5) × (4,5) 4,9 - 5,5 (5,7) μm.\n\nRoste v teplých oblastech, originální italská diagnóza uvádí výskyt pod kaštanovníkem setým, bukem lesním, dubem cerem, dubem korkovým a dubem cesmínovitým. Pravděpodobně se vyskytuje i pod dalšími druhy dubů (dub červený, dub letní). V Itálii byl pozorován především na kyselých křemičitých půdách v nadmořských výškách mezi 500 a 1200 m n. m.\n\nJe znám z Itálie; pravděpodobně se vyskytuje i v teplých oblastech dalších evropských zemí. Zprávy o výskytu pocházejí také z České republiky, Rakouska a Slovenska.\n\n"}
{"id": "971430", "url": "https://cs.wikipedia.org/wiki?curid=971430", "title": "Toleranční kostel (Humpolec)", "text": "Toleranční kostel (Humpolec)\n\nToleranční kostel stojí na Zichpilu, bývalé humpolecké čtvrti a dnes ulici, naproti Nápravníkově stavení, se kterým tvoří skanzen Zichpil. Přes parkoviště pak sousedí s kostelem sv. Jana Nepomuckého se hřbitovem. Od roku 1963 je chráněn jako kulturní památka.\n\nZákladní kámen ke stavbě tolerančního kostelíka byl položen 18. května 1785. Během stavby vyšlo 26. srpna nařízení, podle kterého nesměla být okna zaklenutá, ale musela být čtverhranná, takže stavba byla pozastavena a okna se musela upravit. K vysvěcení došlo 9. října téhož roku a tím pádem se jedná o jeden z nejstarších tolerančních kostelů v Čechách. Na konci 40. let 19. století prošel úpravami, při kterých došlo k obnovení zaklenutí oken a k vyražení nového vchodu v průčelí. Starý vchod od bývalé fary pak zůstal jako vedlejší. Po výstavbě nového evangelického kostela na Českém městě fungoval pouze jako pohřební. Poté jej až do roku 1961 využívala tehdejší Československá církev husitská. Ta v tom roce odkoupila bývalou židovskou synagogu a toleranční kostel následně opět plnil pohřební funkci, tentokrát obou církví. V roce 1976 došlo k vystavění smuteční síně u hřbitova a toleranční kostelík tak byl více jak 30 let nevyužívaný. Od roku 2012 je přístupný veřejnosti v rámci skanzenu Zichpil.\n\n\n"}
{"id": "971431", "url": "https://cs.wikipedia.org/wiki?curid=971431", "title": "LB Châteauroux", "text": "LB Châteauroux\n\nLB Châteauroux (celým názvem Le Berrichonne de Châteauroux) je francouzský fotbalový klub z města Châteauroux. Klub byl založen v roce 1883 a svoje domácí utkání hraje na stadionu Stade Gaston Petit s kapacitou 17 000 diváků.\n\nV sezoně 2012/13 obsadil konečné 16. místo v Ligue 2. Po sezoně 2013/14 klub skončil na sestupovém 18. místě tabulky druhé ligy (40 bodů), ale do třetí ligy Championnat National nakonec nespadl, neboť týmu Luzenac AP nebyl povolen postup kvůli nevyhovujícímu stadionu pro druhé patro francouzských fotbalových lig.\n\n\n\"Aktuální k září 2013\n\n\nZdroj:\n\n"}
{"id": "971436", "url": "https://cs.wikipedia.org/wiki?curid=971436", "title": "CA Bastia", "text": "CA Bastia\n\nCA Bastia (celým názvem Cercle Athlétique Bastiais) je francouzský fotbalový klub z města Bastia z ostrova Korsika. Klub byl založen v roce 1920 (letopočet založení je i v klubovém logu) a jeho domácím hřištěm je stadion Stade d'Erbajolo s kapacitou 1 600 diváků. Po historickém postupu do Ligue 2 po sezoně 2012/13 hraje na stadionu Stade Armand Cesari sousedního klubu SC Bastia. Klubové barvy jsou černá a bílá.\n\nV sezoně 2012/13 postoupil ze třetího místa třetí ligy do Ligue 2. Avšak po sezoně 2013/14 klub sestoupil z posledního dvacátého místa tabulky druhé ligy (24 bodů) zpět do třetí ligy Championnat National.\n\n\"Aktuální k lednu 2014\n\n"}
{"id": "971439", "url": "https://cs.wikipedia.org/wiki?curid=971439", "title": "Adam", "text": "Adam\n\nAdam byl podle Bible první člověk, společný předek celého lidstva a všech lidí. Hebrejské slovo אדם \"Ádám\" znamená člověk, takže překladatelé Bible se musejí rozhodovat, kdy toto slovo mají považovat za vlastní a kdy za obecné jméno. Kniha Genesis zpočátku mluví o stvoření člověka ( a násl., a násl.) a s postupem vyprávění patrně přechází k osobě - Adamovi. Biblické překlady se liší v tom, kam tento přechod (který v hebrejštině neexistuje) umístí. V Gn 1 užívají všechny překlad \"člověk\", některé staré překlady uvádějí jméno Adam už v , moderní překlady většinou až v . Adam-člověk je tak zároveň zástupcem celého pozdějšího lidstva a celé lidstvo je v něm symbolicky obsaženo.\n\nAdamův příběh je tak zároveň příběhem člověka vůbec. Bible to ještě zdůrazňuje tím, že jeho stvoření popisuje dvakrát a v ještě stručně shrnuje. Šestého dne se Bůh rozhodl stvořit člověka, \"aby byl naším obrazem podle naší podoby\" (), a to jako muže a ženu, a svěřil mu vládu nad zemí. Podle byl člověk-Adam stvořen jako muž a postaven do krásné zahrady Eden.\n\nTeprve dodatečně dostal ženu-Evu jako \"pomoc sobě rovnou\" a od toho se odvine drama jeho pádu.\nPodle Hospodin Adamovi zakázal jíst ze \"stromu poznání dobrého a zlého\". Když Eva i Adam zákaz porušili, Hospodin je vyhnal ze zahrady a potrestal tím, že budou muset pracovat, rodit děti v bolestech a nakonec zemřít. Přesto je podle Hospodin oblékl a verš chápou křesťané jako příslib záchrany v Kristu.\n\nAdamovi nejznámější synové se jmenovali Kain a Ábel. Jejich příběh je popsán ve 4. kapitole Genesis. Zemědělec Kain žárlil na mladšího pastevce Ábela, který přinesl Bohu dobrou oběť, a zabil ho. Podle , když bylo Adamovi 130 let, zplodil syna Šéta a po něm další syny a dcery, které Bible nezmiňuje jménem. Podle Gn 5,5 Adam zemřel ve věku 930 let.\n\n5. kapitola knihy Genesis pak vypočítává Adamovy mužské potomky či patriarchy a uvádí jejich stáří. Z těchto údajů se až do 18. století vypočítávalo stáří Země. V desáté generaci pocházel od Adama Noe, který se stal po potopě novým praotcem lidstva. V Hospodin opakuje slova \"Ploďte a množte se a naplňte zemi\" a s Noemem uzavírá první smlouvu, na kterou pak naváží smlouvy s Abrahámem a s Mojžíšem.\n\nVyvrcholením této postupné záchrany lidstva je pak pro křesťany život a smrt Ježíše Krista, jehož rodokmen v Lukášově evangeliu sahá až k Adamovi (Lk 3,23-38). V listech apoštola Pavla se pak Kristus staví proti Adamovi jako ten, kdo napravil Adamovo provinění (Viz např. , a násl.)\n\nO Adamovi pojednává několik různých starozákonních apokryfů (pseudepigrafů). Obsahují především detaily o Pádu ze zahrady Eden a životě po vyhnání ze zahrady.\n\nNěkolik pozdějších a patrně křesťanských spisů tvrdí, že Adam byl po odchodu ze zahrady Eden pokřtěn (ponořen ve vodě na symbol očištění). Například slovanská verze \"Života Adama a Evy\". V něm jde Praotec lidí k Jordánu a jeho žena zase k řece Tigris. Tam se velkým kamenem zapřou uprostřed řeky a doslova se „odějí vodou jako pláštěm“.Apokryf uvádí, že Adam byl ponořen až po vlasy na své hlavě, tedy celý.\n\nO Adamově křtu hovoří také mandejský fragment, nazvaný jednoduše „Křest Adama“, nebo mormonská Kniha Mojžíš z 19. století.\n\nV mormonismu (americkém odvětví křesťanství) hraje postava Adama výraznou úlohu. Je středobodem mormonského katechismu a hlavní postavou chrámového obřadu Obdarování, kterým by měl projít každý dospělý člen mormonské církve. Každý mužský člen při tomto rituálním dramatu prožívá Adamův příběh (každý mužský člen hraje roli Adama, zatímco každá žena roli Evy).\n\nMormonismus také učí, že Adam je totožný s archandělem Michaelem a že spolu s Jehovou stvořil tento svět, jak je popsáno v Knize Abraham. V rané mormonské teologii se věřilo, že Adam nebyl člověkem, stvořeným na této planetě, nýbrž bohem, který se původně zrodil na odlišné Zemi (viz teorie Adama Boha).\n\nMormonský prorok Joseph Smith také po Adamovi pojmenoval americké údolí (Adam-ondi-Ahman), v němž se podle mormonského učení první člověk rozloučil se svými potomky než zemřel. Postava Adama vystupuje také v dalším z mormonských apokryfů/pseudepigrafů, Knize Mojžíš.\n\nMormonismus také věří v tradici posvátného oděvu, který Adamovi zhotovil Jehova. Mormoni nosí podobný rituální oděv pod každodenním oblečením (viz Oděv při obřadu Obdarování). Adamův oděv vystupuje i v příběhu o Noem a jeho synu Chámovi.\n\nMormonismus učí, že Pád z rajské zahrady Eden byl nutným krokem, který vedl k rozvoji lidstva, nikoliv jeho zániku.\nMyšlenka pozitivního dopadu vyhnání z ráje figuruje nejen v Knize Mormonově, ale také v mormonské Knize Mojžíš, obsažené v Drahocenné perle.\n\nPodle Koránu byl prvním stvořeným člověkem Adam. Je nazýván „náměstkem Božím na zemi“ a byl postaven nad všechny anděly. Ti měli za úkol se mu poklonit, což odmítl pouze jediný – Iblís (islámský Lucifer, jenž patřil mezi džiny, ale byl společně s anděly pro jeho nadměrné uctívání). Za tuto vzpouru byl Iblís svržen z nebe a nazván „nevěřícím“ (káfirem). Stal se Satanem a přísahal Bohu, že se pokusí zničit Adama i všechny jeho potomky. Korán také zaznamenává stížnosti andělů ohledně lidské rasy, která podle nich měla na zemi přinést krveprolití a zkázu. Taktéž se zmiňuje, že Adam byl stvořen z hlíny, zatímco Iblís (a ostatní džinové) byli stvořeni z ohně.\nBůh také naučil Adama jména všech živých tvorů a stvořil z jeho žebra ženu, Evu (Korán neuvádí z jaké části těla byla Eva vytvořena, ale islámské příběhy ano). Jako svatební dar jim poté spolu s anděly dal okřídleného koně (pro Adama) a okřídlenou velbloudici (pro Evu). Tato mytická zvířata často vystupují v islámských příbězích.\n\nPodle Koránu to byl Adam (popřípadě Adam s Evou), kdo byl v rajské zahradě sveden Iblísem. Na rozdíl od Bible není Eva nikdy jmenována jako první osoba, která by neposlechla Boha a způsobila vyhnání z ráje.\n\nKorán však ujišťuje své čtenáře, že Adam po vyhnání činil pokání a Bůh mu odpustil. I z toho důvodu je Adam považován za velikého proroka.\n\n\n"}
{"id": "971441", "url": "https://cs.wikipedia.org/wiki?curid=971441", "title": "Eva", "text": "Eva\n\nEva byla podle bible první žena, pramatka lidstva. Jméno Eva pochází z hebrejského jména חוה (\"Chava)\", které se do češtiny dá přeložit jako Živa (život dávající). Příběh Adama a Evy vypráví starozákonní kniha Genesis.\n\nPodle bible byl nejprve stvořen muž Adam a z jeho žebra byla stvořena Eva, jeho manželka a společnice, pomoc jemu rovná. Podle Nového zákona tu na počátku dějin lidstva tedy byl Boží řád pro člověka, který znamenal monogamii ve věrném manželství..\n\nSpolu s prvním mužem Adamem na počátku dějin spásy spáchala prvotní hřích v zahradě Eden. Hřích spočíval v neuposlechnutí Božího zákazu jedení ovoce ze stromu poznání dobra a zla. Bible blíže nespecifikuje, o jaký strom či ovoce se mělo jednat a v judaismu o tom existují různé tradiční výklady. Teprve později se v křesťanství objevilo jako symbol zakázaného ovoce jablko a toto propojení Evy s jablkem se dostalo do obecného povědomí díky křesťanskému výtvarnému umění zobrazující hřích Adama a Evy – proslulé jsou například obrazy, které namaloval Lucas Cranach starší. \n\nBible rovněž neuvádí, že by onen prvotní hřích měl mít nějaký sexuální kontext.\n\nAdamovi a Evě se narodili synové Kain a Ábel. Po Ábelově smrti se jim narodil syn Šét, od kterého vedla přímá linie k Noemu. Poté se jim rodili další synové a dcery, které již Bible nezmiňuje jmény.\n\nEva je uznávána i v mormonismu. Hraje významnou roli bohyně v teorii Adama-boha.\n\nEva je ctěna také v Islámu. Korán se nezmiňuje o tom, že by právě ona byla svedena jako první.\n\n\n"}
{"id": "971455", "url": "https://cs.wikipedia.org/wiki?curid=971455", "title": "Dolný Vadičov", "text": "Dolný Vadičov\n\nDolný Vadičov ( ) je obec na Slovensku v okrese Kysucké Nové Mesto. V roce 2016 zde žilo 481 obyvatel. První písemná zmínka o obci pochází z roku 1359.\n\nV obci se nachází kaple z poloviny 19. století a dřevěná zvonice z téhož století, která byla pro špatný stav rozebrána a v roce 1989 znovu postavena do původního stavu z materiálů, které použili původní stavitelé.\n\nMezi památky lidové architektury se řadí i srubové domy z 19. století se sedlovou střechou, štítem a podloubím.\n\n"}
{"id": "971464", "url": "https://cs.wikipedia.org/wiki?curid=971464", "title": "Synagoga v Lučenci", "text": "Synagoga v Lučenci\n\nSynagoga v Lučenci je secesní synagoga ve městě Lučenec na jihu Slovenska. Postavena byla v letech 1924–1926 maďarským architektem Leopoldem Baumhornem na místě zchátralé synagogy z roku 1863. Je vysoká 35,4 m. Během druhé světové války byl její interiér zničen a po válce dlouho sloužila jako sklad. V důsledku nedostatku financí chátrala, a to až do roku 2015, kdy město zahájilo její rekonstrukci díky příspěvku od Evropské unie ve výši 2,4 milionů eur. Ta byla dokončena počátkem roku 2016 a po slavnostním otevření v květnu téhož roku bude synagoga sloužit jako multikulturní centrum.\n\nBudova je slovenskou národní kulturní památkou.\n"}
{"id": "971467", "url": "https://cs.wikipedia.org/wiki?curid=971467", "title": "Utah Olympic Oval", "text": "Utah Olympic Oval\n\nUtah Olympic Oval je rychlobruslařská hala v americkém městě Kearns ve státě Utah. Postavena byla v letech 1999–2001 pro konání rychlobruslařských soutěží na Zimních olympijských hrách 2002, náklady dosáhly částky 30 milionu dolarů. Nachází se v nadmořské výšce 1423 m, což z ní činí jednu z nejvýše položených a nejrychlejších rychlobruslařských drah na světě, mezi krytými halami je nejvýše položenou. V interiéru se nachází 400 m dlouhý ledový ovál se dvěma ledovými plochami mezinárodních rozměrů uprostřed. Kapacita haly činí 3000 diváků, v době ZOH 2002 byla navýšena na 6500.\n\nPrvní akcí, která se zde konala, bylo v březnu 2001 Mistrovství světa na jednotlivých tratích, od té doby je pravidelně využívána jako místo konání národních, kontinentálních a světových šampionátů a mítinků Světového poháru.\n\n\nStav k 23. lednu 2014.\n\n"}
{"id": "971469", "url": "https://cs.wikipedia.org/wiki?curid=971469", "title": "Zem spieva", "text": "Zem spieva\n\nZem spieva je československý dokumentární film režiséra, folkloristy a fotografa Karla Plicky.\n\nZákladní dějovou osnovu filmu tvoří venkovský život s neustálým přírodním koloběhem od konce zimy až do podzimu.\n\nVe své době se jednalo o unikátní dokument, který se naprosto lišil od tehdejší filmové tvorby. Na výrobě se kromě společnosti Lloyd podílela též Matica slovenská a vznik dokumentu podpořil i tehdejší prezident ČSR Tomáš Garrigue Masaryk. Originální negativ filmu shořel při požáru ve zlínskych ateliérech v roce 1944.\n\n"}
{"id": "971471", "url": "https://cs.wikipedia.org/wiki?curid=971471", "title": "Pražský sakramentář", "text": "Pražský sakramentář\n\nPražský sakramentář (anglicky \"Prague sacramentary\") je nejstarší liturgická kniha dochovaná v českých zemích. Vznikl na konci 8. století nebo na začátku 9. století v Bavorsku, nejspíše v Řezně. Druhá, podstatně kratší část manuskriptu, kterou napsal jiný písař v 9. století, obsahuje penitenciál. Významné jsou starohornoněmecké glosy vepsané mezi řádky a na okraji latinského textu. V roce 1776 zakoupil knihu Johann Matthäus Schweiberer, svatovítský kanovník a pozdější pomocný biskup pražské arcidiecéze, je však pravděpodobné, že se na území českých zemích nacházela už v předchozích staletích. Nyní je uložena v knihovně Metropolitní kapituly u sv. Víta v Praze.\n"}
{"id": "971516", "url": "https://cs.wikipedia.org/wiki?curid=971516", "title": "Sordio", "text": "Sordio\n\nSordio je italská obec v provincii Lodi v oblasti Lombardie.\n\nV roce 2012 zde žilo 3 198 obyvatel.\n\nCasalmaiocco, San Zenone al Lambro (MI), Tavazzano con Villavesco, Vizzolo Predabissi (MI)\n\nZdroj: \n"}
{"id": "971517", "url": "https://cs.wikipedia.org/wiki?curid=971517", "title": "Miroslav Bažík", "text": "Miroslav Bažík\n\nMiroslav Bažík (* 31. října 1967) je bývalý slovenský fotbalista, záložník.\n\nV československé a slovenské lize hrál za Duklu Banská Bystrica. Nastoupil celkem ve 161 ligových utkáních a dal 19 gólů.\n\n\n"}
{"id": "971518", "url": "https://cs.wikipedia.org/wiki?curid=971518", "title": "Bacúch", "text": "Bacúch\n\nBacúch je obec na Slovensku v okrese Brezno. V obci je římskokatolický kostel sv. Josefa z roku 1863.\nObec Bacúch se nachází v severní části Banskobystrického kraje, v okrese Brezno. Katastrální území obce Bacúch spadá do geomorfologického celku Horehronské Podolí. Sever území obce patří do geomorfologického celku Nízké Tatry a jižní část oddělená řekou Hron je součástí Veporských vrchů. Bacúch na východě sousedí s obcí Polomka a na západě s obcí Beňuš. Nejsevernějším bodem je vrch Janův Grúň (1393 m n. m.) a nejjižnější částí je území mezi vrchy Blato (1195 m n. m.) a Lešník (1312 m n. m.). Nejvyšším bodem je vrch Končisté (1474 m n. m.) v severní části území. Samotná obec se nachází ve výšce v rozmezí 590–630 m n. m..\nExistenci Bacúcha jako nejstarší vesnice na Horehroní lze dokázat archeologicky i písemně již od 13. století. Území Bacúcha bylo poprvé písemně doložené v listině z roku 1274, která zaručovala Bogomírovi z Liptovského rodu rýžovat zlato v této oblasti. Oblast byla připomínána jako \"silva Wazuch\", což v překladu znamená les Bacúch. Díky zmíněné výsadě na tomto území vznikla osada \"Wazych\", která však měla charakter sezónního osídlení. Po vytěžení zlata osada s největší pravděpodobností zanikla. Až do 16. století jsou důkazy o existenci stálého osídlení na tomto území nejasné. V 15. století se objevují důkazy o osídlení Bacúšské doliny a to převážně slovenským etnikem. Postupně se zde začali usazovat Němci za účelem těžby a Valaši s polským nebo rusínským etnikem.\n"}
{"id": "971520", "url": "https://cs.wikipedia.org/wiki?curid=971520", "title": "Alexej Leonťjev", "text": "Alexej Leonťjev\n\nAlexej Nikolajevič Leonťjev, rusky Алексе́й Никола́евич Лео́нтьев (18. února 1903, Moskva – 21. ledna 1979, Moskva) byl sovětský psycholog ruské národnosti. Představitel vývojové psychologie. Žák Lva Vygotského, jehož kulturně-historickou psychologii pozvolna opouštěl ve prospěch osobité \"teorie aktivity\", která se, po Leonťjevově příchodu na katedru psychologie Lomonosovovy univerzity (od roku 1966 rektorem nově vzniklé Fakulty psychologie), stala nejvlivnějším směrem v sovětské psychologii. Teorie aktivity je založena na tom, že každá lidská činnost se hodnotí na třech úrovních, které jsou podle Leonťjeva u jiných psychologických škol směšovány (1. činnost a její motivy, 2. akce a cíle, 3. operace a jejich prostředky).\n\n\n\n\n"}
{"id": "971525", "url": "https://cs.wikipedia.org/wiki?curid=971525", "title": "Kostel Umučení svatého Jana Křtitele (Solnice)", "text": "Kostel Umučení svatého Jana Křtitele (Solnice)\n\nKostel Umučení svatého Jana Křtitele je římskokatolický farní kostel v Solnici, patřící do farnosti Solnice.\n\nBarokní kostel z let 1681-1686 byl upraven novobarokně v letech 1869-1870.\n\nVarhany z roku 1910 jsou dílem varhanáře Franze Josefa Swobody.\n\nBohoslužby se konají pravidelně.\n\n"}
{"id": "971527", "url": "https://cs.wikipedia.org/wiki?curid=971527", "title": "Valaská", "text": "Valaská\n\nValaská je obec na Slovensku. Nachází se v Banskobystrickém kraji v okrese Brezno. Obec se poprvé připomíná v roce 1470.\n\nV roce 1998 v obci proběhla epidemie trichinelózy, při níž se nakazilo celkem 336 osob. Dvě těhotné ženy kvůli nemoci potratily (plody byly infikovány). Zdrojem infekce byly klobásy připravené ze psího a vepřového masa. K rozšíření trichinelózy přispěl svérázný místní zvyk, kdy se během masopustního veselí nabízí klobása z psího masa, a když návštěvník ochutná, ostatní začnou štěkat.\n\nV obci je římskokatolický kostel sv. Martina, biskupa z 15. století, a kaple sv. Jana Křtitele z roku 1846.\n\n\n\n"}
{"id": "971528", "url": "https://cs.wikipedia.org/wiki?curid=971528", "title": "Vaľkovňa", "text": "Vaľkovňa\n\nVaľkovňa je obec na Slovensku. Nachází se v Banskobystrickém kraji v okrese Brezno. První písemná zmínka o obci je z roku 1612.\n\nObec vznikla roku 1954 vyčleněním z obce Šumiac. Tvoří ji osady Vaľkovňa, Nová Maša, Zlatno a Švábolka.\n"}
{"id": "971530", "url": "https://cs.wikipedia.org/wiki?curid=971530", "title": "Sihla", "text": "Sihla\n\nSihla je obec na Slovensku v okrese Brezno.\nNachází se na Sihlianské planině ve Veporských vrších, na rozhraní Horehroní, Podpoľaní a Gemeru. V blízkosti pramení Kamenitý potok, který pokračuje západním směrem a vytváří 25 km dlouhé Kamenité údolí.\n\nVýchodním okrajem prochází silnice II/529 z Hriňové do Brezna. Lesní cesta vede ze Sihly kamenitým údolím až po \"Svatý Jan\", kde Kamenitý potok ústí do Černého Hronu. V minulosti vedla tímto úsekem i jedna z větví Čiernohronské železnice.\n"}
{"id": "971532", "url": "https://cs.wikipedia.org/wiki?curid=971532", "title": "Predajná", "text": "Predajná\n\nPredajná je obec na Slovensku v okrese Brezno. V obci je římskokatolický kostel sv. Tří Králů z roku 1612 a kaple Sedmibolestné Panny Marie z roku 1861 a Povýšení sv. Kříže z roku 1835.\n\nPrvní písemná zmínka o obci je z roku 1284. Obec patřila Lupčianskému panství.\nSvědkem dávné historie obce je i do života znovu zavedený někdejší symbol obce (znak), jehož historie sahá do začátku 17. století. Za zmínku stojí i skutečnost, že v nalezené historické pečeti se Prodejní označuje jako \"oppidum\", čili městečko.\n\n\n"}
{"id": "971537", "url": "https://cs.wikipedia.org/wiki?curid=971537", "title": "Posibilianismus", "text": "Posibilianismus\n\nPossibilianismus je filozofií, která odmítá různá tvrzení tradičního teismu i pozice jistoty v nekompromisním ateismu ve prospěch střední cesty zaměřené na prozkoumávání různých možností. Termín byl poprvé definován neurobiologem Davidem Eaglemanem ve vztahu k jeho knize \"Sum: Forty Tales from the Afterlives\". Na otázku, jestli je ateista nebo věřící člověk odpověděl: \"Sám sebe nazývám posibilianem: Jsem otevřený… teoriím, které zatím nemáme jak ověřit.\" V pozdějším interview s \"New York Times\" Eagleman definici rozšířil:\n\n\"Naše neznalost Vesmíru je příliš obrovská, abychom se zavázali k ateismu, ale i tak toho víme příliš na to, abychom se zavázali nějakému konkrétnímu náboženství. Třetí pozice, agnosticismus, je často nudným postojem, ve kterém člověk prostě jen pochybuje, je-li jeho tradiční náboženský příběh (např. o vousatém pánovi, sedícím na mráčku) pravda nebo ne. Ale já doufám, že s Posibilianismem se definuje nová pozice — taková, která klade důraz na prozkoumávání nových, zatím neuvažovaných možností. Posibilianismus nemá problém s uvažováním mnohých myšlenek naráz; není to pozice, která by se hlásila k jakémukoliv konkrétnímu příběhu.\" \n\n"}
{"id": "971538", "url": "https://cs.wikipedia.org/wiki?curid=971538", "title": "Nemecká", "text": "Nemecká\n\nNemecká ( , ) je obec na Slovensku v okrese Brezno.\nObec Nemecká má tři části:\nPrvní písemná zmínka o obci je z roku 1281. Poprvé jsou rozsáhlejší zmínky o osídlení území obce Nemecká v seznamu papežských desátků z let 1332-1337, ve kterém se vzpomíná Dubovská farnost pod názvem \"Parochia s. Nicolai de iuxta Gron\" (farnost sv. Mikuláše nad Hronem). Byla tehdy jediným náboženským centrem Horehroní, tedy stály zde již tehdy fara a kostel. Vzhledem k existenci farnosti zde v tomto období již zřejmě byla alespoň osada. V listině krále Zikmunda z roku 1424 se uvádí pod názvem Zenth Miklos, později pod názvy Dubowo, Dwbowa, Dubova. Zdejší kostel z 15. století (původně gotický, později zbarokizován) je dodnes farním kostelem pro původní vesnice Dubovou, Nemeckou, Zámostie a Ráztoka. Existence církevní školy při kostele je doložena již v 17. století.\n\nZámostie pod názvem Samoscia se poprvé připomíná v soupisu vesnic Lupčianského panství, který je součástí donační listiny uherského krále Zikmunda Lucemburského z roku 1424. Nemecká se poprvé připomíná až v roce 1441 v listině královny Alžběty jako Nywiska Wes (Německá Ves). Vzhledem k bezprostřední blízkosti sídla farnosti v Dubové však lze počátky Nemecké předpokládat již ve 2. polovině 14. století. Zakladateli původní osady byli dle názvu obce Němci, obyvatelstvo se však zakrátko poslovenštilo.\n\nOd středověku až do zrušení poddanství roku 1848 byly osudy obyvatel všech tří obcí pevně svázané s povinnostmi vůči hradnímu panství v Ľupči. V Nemecké se nacházel panský statek, jehož obhospodařování patřilo do povinností zdejších poddaných obyvatel. Kromě poddaných patřili mezi obyvatele obce i členové zemanské rodiny Kindernayů, která dostala šlechtická privilegia od panovníka Ferdinanda I. v roce 1559. K zemanské kurii patřily pole a louky v katastru obce a rodina měla i právo provozovat mlýn na potoce Bukovec. Obyvatelé Zámostie obhospodařovali panský statek v sousední Predajné.\n\nHlavním zdrojem obživy zdejšího obyvatelstva bylo odedávna zemědělství, pro jehož rozvoj nebyly v tomto kraji výhodné podmínky. Zdejší sedláci se zabývali zejména chovem dobytka a ovcí, v menší míře i řemesly, která byla nezbytná pro zemědělství a praktický život obyvatelstva (kovářství, kolářství, truhlářství, obuvnictví). Od 18. století se zdejší rolníci začali zabývat tržním obchodem galanterního, textilního a železářského zboží, které chodili prodávat až do jižních krajů Uherska. Pro tento druh obchodní činnosti, které se začalo věnovat obyvatelstvo horní části Zvolenské stolice, se časem vžil název krajkářství. Toto pro oblast typické zaměstnání zaniklo až po 2. světové válce, kdy byla posledním krajkářům odebrána živnostenská oprávnění.\n\nV roce 1882 založil Ondrej Kindernay Kropacovie ruční cihelnu v Nemecké. Jeho zeť Jan Antal ji vybavil stroji.\n\nAsi od roku 1908 do roku 1930 byla v provozu vápenka - pec na pálení vápna, která se nacházela nad obcí Zámostie a od níž vedla až k nádraží v Dubové lanovka zvaná „šodronka“. Nepříznivé životní podmínky v první polovině 20. století se mnozí obyvatelé Zámostie snažili překlenout vycestováním za prací do USA a Kanady. První vlna odešla ještě před 1. světovou válkou, druhá ve 20. letech během hospodářské krize.\n\nNový zdroj obživy našlo obyvatelstvo ve státní rafinérii v Dubové (pozdější podnik Petrochema), v níž byla výroba spuštěna v roce 1938. Přestože se s Dubovou počítalo jako s důležitým zdrojem pohonných hmot pro potřeby Slovenského národního povstání, anglo-americké letectvo v srpnu 1944 rafinérii bombardovalo. Malá vodní elektrárna v Dubové je v provozu od roku 1908.\n\nObyvatelé Nemecké byli většinou rolníci, lesní dělníci a dělníci pracující ve Státní rafinérii v Dubové, v místní vápence a cihelně.\n\nObec se smutně proslavila masovými popravami ve vápence, kde bylo během druhé světové války v lednu 1945 povražděno zvláštní jednotkou \"Einsatzkommando 14\" kolem 400 (dříve prameny uváděly až 800 až 900) mužů, žen a dětí. Jelikož byla mrtvá těla spálena ve vápence, přesný počet obětí se nepodařilo dodnes zjistit.\nNarodili se zde:\nV obci je římskokatolický kostel svatého Mikuláše z 15. století.\nV severní části katastru se nachází archeologická lokalita - Hradiště (nadmořská výška 785,5 m). Nálezy svědčí o osídlení již v době bronzové. Nachází se na zalesněném jižním výběžku Nízkých Tater (rozsocha Černého dílu). Na západní straně vrch obtéká potok Ráztoka. Hradiště orientované ve směru SJ má zřetelně zachované valové opevnění. Vstup na hradiště byl pravděpodobně z jihovýchodu, protože severní i západní svah je strmý. Nejvýraznější a nejzřetelnější je valové opevnění na jižní straně.\nNachází se zde i rodný dům Dominika Štubni Zámostského (v části Zámostie). Momentálně se v něm nachází rodinný dům rodiny Kohútových.\n"}
{"id": "971545", "url": "https://cs.wikipedia.org/wiki?curid=971545", "title": "Mýto pod Ďumbierom", "text": "Mýto pod Ďumbierom\n\nMýto pod Ďumbierom ( , ) je obec na Slovensku v okrese Brezno. Leží na jižním svahu střední části Nízkých Tater v údolí Štiavničky. Na severovýchodě a východě hraničí obec s katastrem města Brezno, na jihu s obcí Valaská a na západě s obcí Bystrá.\n\nMýto pod Ďumbierom se nachází pod Ďumbierem (2043 m n. m.). Ze severní strany, směrem k Mýtu , vybíhá z nízkotatranského hřebene lesnatý Velký Gápeľ, který nad obcí klesá na výšku 936 m n. m. (Stupka). Ze západní strany se k Mýtu sklání Horní Díl (842 m n. m.), jižním směrem je to Malý Gápeľ, který končí zalesněným povrchem Zingoty (1170 m n. m.). Pod vrchem Sanski (847 m n. m.), který patří do Královohoľských Tater, se nachází nejrovinatější část celého katastru - Pohansko. Na jihu ještě třeba zmínit zalesněný Díl (900 m n. m.), který úzkou Frlajzovou dolinou ústí do obce a přes Luční svahy se zvedá až ke Skalce (946 m n. m.) s televizním vysílačem. V údolí Štiavničky je minerální pramen se zvýšeným obsahem železa.\nOsadu založili horníci, kteří pro královské město Brezno a pro Kremnickou mincovnu těžili drahé kovy a pro hutě železo. Obec se v písemných památkách připomíná jako osada, která patřila Breznu. To dalo v úzkém údolí kolem potoka Štiavničky postavit dřevěný domek, kde se lidé zastavili, odpočinuli si a městskému celníkovi zaplatili poplatek za vstup do katastru. Chodili se sem občerstvovat i místní horníci, kteří v Žlebích vymývali potoční zlato, nebo pálili uhlí v Uhlisku. Tito osadníci si postupně začali připravovat podmínky i pro své trvalé bydlení. Postavili si domy a kolem nich začali obdělávat půdu a stávali se tak i rolníky. Přestože se historie obce datuje od roku 1696, již 40 let před tímto datem se uvádělo, že osada má \"40 duší\". I řada jiných důkazů potvrzuje, že Mýto zde bylo dříve, než se stalo obcí. Například v roce 1683, když se uprostřed zimy z vyhnanství vraceli rektor breznianského gymnázia Ján Simonides a básník Ján Milchovský, tu byli vlídně a přátelsky přivítáni. Ještě o rok dříve se přes Mýto valila Tököliho vojska. Na trámu domu, který v roce 1956 zbořili, se nacházel letopočet 1694, takže obyvatelé tu už byli skutečně dávno před oficiálním uznáním obce.\n\nNejvětší počet obyvatel měla obec v roce 1940, kdy jich bylo téměř 1200. Po válce obec zaznamenala nejvýraznější rozmach, když bylo renovováno téměř 88 procent rodinných domů. Postavila se škola, požární zbrojnice, 8 penzionů, 2 hotely, 8 rekreačních zařízení a vyrostlo množství chat. V současnosti žije v obci 536 obyvatel.\nV obci se nachází římskokatolický kostel sv. Matouše z roku 1840, evangelický kostel postavený v letech 1822-1828, kaple v Bystré z roku 1816, kovářská výheň postavená začátkem 20. století.\n"}
{"id": "971550", "url": "https://cs.wikipedia.org/wiki?curid=971550", "title": "Michalová", "text": "Michalová\n\nMichalová je obec na Slovensku v okrese Brezno v těsné blízkosti obce Pohronská Polhora. V obci je římskokatolický kostel sv. Štěpána z roku 1897.\n\nObec Michalová vznikla v roce 1788 jako komorská osada na katastrálním území města Brezna. Historie obce Michalová je již od jejího založení nerozlučně spjata s vysokou pecí.\n"}
{"id": "971552", "url": "https://cs.wikipedia.org/wiki?curid=971552", "title": "Lea Johanidesová", "text": "Lea Johanidesová\n\nLea Johanidesová (*21. prosince 1989, Ústí nad Orlicí) je česká reprezentantka v biatlonu.\n\nPo vystudování gymnázia v České Třebové pokračuje ve studiu na Vyšší odborné škole mezinárodního obchodu v Jablonci nad Nisou.\n\nJe několikanásobnou mistryní České republiky v biatlonu a v letním biatlonu mezi juniorkami. Na mistrovství Evropy 2013 v bulharském Bansku získala stříbrnou medaili ve štafetě (složení Jitka Landová, Lea Johanidesová, Eva Puskarčíková a Veronika Zvařičová).\n\nJako náhradnice se zúčastnila Zimních olympijských her 2014 v Soči. Ve stíhacím závodě na 10 km v závodu IBU cupu v Breznu-Osrblie dne 4. února 2017 skončila na 2. místě, když startovala z 9. místa a porazila ji jen ruská biatlonistka Darja Virolajnenová.\n\nSezóna 2017/18\n"}
{"id": "971555", "url": "https://cs.wikipedia.org/wiki?curid=971555", "title": "Jasenie", "text": "Jasenie\n\nJasenie je obec na Slovensku v okrese Brezno.\nArcheologický výzkum dokazuje osídlení z římské doby, kontinuita osídlení až do novověku není vyloučena. Nejstarší nezpochybnitelný údaj o středověké hornické osadě Jasenie pochází z listiny Zikmunda z roku 1424, ačkoli je možné, že údaj z roku 1250 o jakési osadě Jechene se vztahuje právě na toto Jasenie.\n\nRoku 1455 se obec připomíná pod názvem Jezen, z roku 1465 je doložen její název Jassen, v roce 1512 se jmenovala Jesene. Již od 15. století však převládalo pojmenování etymologicky odvozené od názvu stromu jasan. Osada patřila Lupčanskému panství. Banskobystričtí podnikatelé zde těžili do 16. století drahé kovy. V 17.–19. století zde pracoval železářský hamr, patřící Báňské komoře. Obyvatelé pracovali v místních podnicích, povozničili a chovali ovce. V roce 1828 měla obec 102 domů a 785 obyvatel. V 19.–20. století bylo rozšířeno krajkářství.\n\nV místní části Kramliště, které vzniklo v 18. století jako komorská osada, byla postavena v polovině 19. století sklárna, vyrábějící tabulové sklo (zanikla r. 1904). V letech 1923–1925 byla vybudována elektrárna. V katastrálním území obce se těžila antimonitá ruda zpracovávaná ve Vajskové. V místní části Kramliště pracovala parní pila, která poskytovala občanům pracovní příležitosti.\n\nObec se aktivně zúčastnila SNP.\n"}
{"id": "971557", "url": "https://cs.wikipedia.org/wiki?curid=971557", "title": "Horná Lehota (okres Brezno)", "text": "Horná Lehota (okres Brezno)\n\nHorná Lehota je slovenská v okrese Brezno. V obci je římskokatolický kostel sv. Michala Archanděla ze 16. stol. a kaple Nejsvětější Trojice.\n\n\n\n"}
{"id": "971561", "url": "https://cs.wikipedia.org/wiki?curid=971561", "title": "Dolná Lehota", "text": "Dolná Lehota\n\nDolná Lehota je obec na Slovensku v okrese Brezno.\nOsadu založil v roce 1358 na území Lupčanského panství dědičný rychtář Petrík z Predajné a více než sto let nesla v názvu jeho jméno. Obyvatelstvo se tak jako v okolních obcích zabývalo zemědělstvím, chovem dobytka, povozničením pro erární železohutnické podniky.\n\nV 18. - 20. století patřila Dolná Lehota mezi tzv. krajkářské obce. Podomní obchodníci s krajkami, hrnčířským, hřebenářským zbožím, modrotiskem a noži byli známí nejen v Uhrách, ale i na Balkáně. K těžbě nerostů se obyvatelé vrátili v 19. století, zlato a stříbro však nahradila antimonitá ruda zpracovávaná ve Vajskové.\n\nDolná Lehota použila pro svůj znak historickou předlohu z obecní pečeti datované rokem 1706. Je na ní v heraldice oblíbený a častý výjev - svatý Jiří zabíjející kopím draka. Kult tohoto světce se šířil zejména v 14. století a stal se patronem několika měst a vesnic.\n\nDolná Lehota spíše Dolní Lehôtka (v němčině Peterslehotta; v maďarštině Alsószabadi), starší názvy obce:\n"}
{"id": "971563", "url": "https://cs.wikipedia.org/wiki?curid=971563", "title": "Dagomys", "text": "Dagomys\n\nDagomys (rusky \"\") je mikrorajón v ruském lázeňském městě Soči v Krasnodarském kraji. Nachází se zhruba dvanáct kilometrů severně od středu města na břehu Černého moře u ústí Dagomysu a patří do Lazarevského rajónu. Žije v něm zhruba třicet tisíc obyvatel.\n\nJméno \"Dagomys\" je čerkeského původu a znamená chladné místo. Je odvozeno od toho, že studený vzduch vanoucí z Kavkazu údolím Dagomysu dělá zdejší podnebí v létě chladnějším než na okolních částech pobřeží.\nRuské osídlování oblasti Dagomysu začíná v roce 1864 po konci Kavkazské války, kdy se zde začali usazovat vojenští veteráni. V 80. a 90. letech 19. století na ně navázalo množství přistěhovalců z různých koutů ruského impéria. Ke konci století si v údolí Dagomysu začala kupovat nejlepší pozemky smetánka ruské společnosti, například rodina cara Mikuláše II. měla u ústí Dagomysu statek s 2500 hektary zemědělské půdy. Domy pracovníků statku položily základ dnešnímu Dagomysu. Na přelomu devatenáctého a dvacátého století, kdy zde žilo zhruba tři sta lidí, se statku dařilo a zásoboval jak trh v Soči, tak částečně i carský palác.\n\nZačátkem 20. století se v Dagomysu začaly objevovat čajové plantáže, když zdejší pěstitel Iov Antonovič Košman vyšlechtil odrůdu, která úspěšně rostla i v chladnějším podnebí.\n\nOd třicátých let dvacátého století se s rostoucím rekreačním významem Soči zvětšuje i význam Dagomysu, kde je založena továrna na nábytek a který se 10. února 1961 stává ze správního hlediska součástí Soči. Samotný Dagomys se stává rekreačně významným zejména v 70. letech 20. století, kdy zde jugoslávská firma Mavrovo staví dva velké hotely. Zde se pak konají i významná setkání a konference, například 38. Pugwashská konference o vědě a světových záležitostech v roce 1988 s předsednictvím Andreje Dmitrijeviče Sacharova.\n"}
{"id": "971565", "url": "https://cs.wikipedia.org/wiki?curid=971565", "title": "Bystrá (okres Brezno)", "text": "Bystrá (okres Brezno)\n\nBystrá je obec na Slovensku v okrese Brezno. V obci je římskokatolický kostel sv. Floriána z roku 1920.\n\nDne 31. března 1841 se zde narodil Jaroslav Samuel Zacheus, slovenský vlastenec, pedagog, redaktor, publicista a první organizátor Slovensko-bulharských vztahů. Zemřel 4. února 1918 v Sofii.\n\nNarodil se zde František Švantner (29. ledna 1912 – 13. října 1950), slovenský prozaik.\n\nV Bystré se 20. května 1940 narodil Marian Kováčik – básník, spisovatel pro děti, dramatik a překladatel. Zemřel 16. března 2004.\n\n\n"}
{"id": "971570", "url": "https://cs.wikipedia.org/wiki?curid=971570", "title": "Braväcovo", "text": "Braväcovo\n\nBraväcovo je obec na Slovensku v okrese Brezno. V roce 2013 měla obec 695 obyvatel.\nObec Braväcovo se rozprostírá na jižních svazích Nízkých Tater, v nadmořské výšce 650 m n. m., 12 km východně od města Brezna. Obec je tvořena částmi Podholie a Srnková. V atraktivní okolní přírodě převládají jehličnaté lesy.\nObec vznikla jako dřevorubecká osada koncem 16. století. První písemná zmínka pochází z roku 1630. V současnosti zde žije asi 750 lidí. Obec je zajímavá množstvím zachovalých starých dřevěnic, které se ve velké míře využívají jako rekreační chalupy.\nV obci působí pěvecký sbor Domovina, kulturní sdružení Bukovinka a stejnojmenný folklorní soubor. V obci se také nachází amfiteátr, který svou architekturou zapadá do rázovité horehronské vesnice. Každoročně v červenci se zde pořádá folklorní festival s Na Bílých Handlích.\nPřes obec prochází zeleně značená turistická trasa 5424 po které se lze dostat na nejvyšší vrch katastru Beňuška (1544 m n. m.), lidově nazývaného také Kachna.\n"}
{"id": "971573", "url": "https://cs.wikipedia.org/wiki?curid=971573", "title": "Beňuš", "text": "Beňuš\n\nBeňuš je obec na Slovensku v okrese Brezno. K obci patří i místní části Gašparovo a Filipovo.\n\nV obci se nachází římskokatolický kostel Panny Marie Nanebevzaté z roku 1778, kaple sv. Jana Nepomuckého z roku 1910 a památník SNP. V obci se také nachází mateřská škola, v níž je i školní jídelna a základní škola, do které docházejí děti z Gašparova, Filipova, Braväcova a Bacúchu.\n"}
{"id": "971583", "url": "https://cs.wikipedia.org/wiki?curid=971583", "title": "Mulaj Hassan", "text": "Mulaj Hassan\n\nKorunní princ Mulaj Hassan (* 8. května 2003 Rabat) je současný marocký korunní princ a následník trůnu z rodu Alawitů. Následníkem trůnu je od svého narození v roce 2003.\n\nMulaj Hassan je jediným synem krále Muhammada VI. a jeho ženy princezny Lalla Salmy. Je pojmenován podle svého děda krále Hassana II. a pokud nastoupí na trůn, tak pravděpodobně jako Hassan III. Mulaj Hassan má mladší sestru Lallu Chadidžu (*2007).\n"}
{"id": "971586", "url": "https://cs.wikipedia.org/wiki?curid=971586", "title": "Kompaktní dopřádání", "text": "Kompaktní dopřádání\n\nKompaktní dopřádání (angl.: \"compact spinning\", něm.: \"Kompaktspinnen\") je modifikace technologie předení na prstencovém dopřádacím stroji. \nNa konvenčních strojích vychází z průtahového ústrojí tenká stužka vláken, která se vlivem otáček vřetene zakrucuje a z vláken se tvoří příze. Proužek vláken na tomto úseku dostává tvar tzv. \"přádního trojúhelníku\" (se stranami o délce cca 5 mm), ve kterém okrajová vlákna podléhají zvýšenému napětí, často se přetrhnou a nebo se spojují jen částečně s ostatními vlákny v přízi.\nNa stroji pro kompaktní předení je před výstupem z průtahového ústrojí instalováno zařízení, kterým se zužuje a zhušťuje proužek materiálu tak, že při zakrucování se všechna vlákna stejnoměrně napínají a jsou pevně zachycena do vznikající příze. Zařízení sestává z rotujícího perforovaného bubínku nebo řemínku, přes který se nasává vzduch usměrňující průchod vláken. Systém se dá použít pro dopřádání všech textilních vláken zpracovatelných na prstencových strojích. \nV kompaktní přízi jsou vlákna rovnoběžněji uložená, pevně zachycená a pevnost jednotlivých vláken je lépe využita. Kompaktní příze oproti konvenčním přízím mají až o 25 % vyšší pevnost a tažnost, jsou stejnoměrnější, měkčí (cca 10 % méně zákrutů), mnohem méně chlupaté, při předení vzniká až o 60 % a při tkaní až o 40 % méně přetrhů.\n\nKompaktní dopřádání je výhodné zejména pro česané příze jemnější než cca 40 tex. \n\nSystém kompaktního dopřádání byl vyvinut v posledních letech 20. století. První stroje použitelné k průmyslové výrobě příze představili v roce 1999 dvě německé a jedna švýcarská strojírna na Světové výstavě textilních strojů v Paříži.\nV roce 2014 obnášel podíl kompaktního dopřádání na světové výrobní kapacitě staplových přízí asi 6 % a výroba kompaktní příze dosáhla 3 miliony tun. \n"}
{"id": "971589", "url": "https://cs.wikipedia.org/wiki?curid=971589", "title": "Compigny", "text": "Compigny\n\nCompigny je francouzská obec v departementu Yonne v regionu Burgundsko-Franche-Comté. V roce 2012 zde žilo 165 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Jaulnes (Seine-et-Marne), Montigny-le-Guesdier (Seine-et-Marne), Pailly, Plessis-Saint-Jean, Sergines a Villenauxe-la-Petite (Seine-et-Marne).\n\n\"Počet obyvatel\" \n"}
{"id": "971591", "url": "https://cs.wikipedia.org/wiki?curid=971591", "title": "Liptovský hrad", "text": "Liptovský hrad\n\nLiptovský hrad (také nazývaný \"Sielnický hrad\" nebo \"Liptovský Starý hrad\") je zřícenina hradu na Liptově, na hranici okresů Liptovský Mikuláš a Ružomberok. Zbytky někdejšího hradu stojí na vrchu Sestrč (999,9 m n. m.) v Chočských vrších. Vypínají se nad obcemi Kalameny a Bukovina. Byl nejvýše položeným hradem na Slovensku.\n\nHrad je poprvé písemně doložen roku 1262, dal ho postavit král Béla IV. na místě zaniklého hradiště z 1. století př. Kr. Plnil obrannou funkci, byl vícekrát zničen a následně rozšiřován (13. a 14. století), od roku 1340 byl sídlem Liptovské župy. V letech 1431–1434 byl obsazen husitskými vojsky, v roce 1454 přešel do vlastnictví Pongráce, který zrenovoval obytnou část a hrad posílil předsunutou parkánovou hradbou. Po potlačení protikrálovského spiknutí v roce 1471 hrad dobyl král Matyáš Korvín a nechal ho úplně zničit. Z hradu se dochovala jen část zdi pod převisem zatravněné zeminy.\n\nPůvodní hrad tvořila obytná věž, cisterna, malé nádvoří a dvě brány. Hradnímu panství původně patřila rozsáhlá území (například obec Liptovský Trnovec), která se značně zmenšila po vybudování hradů Likava a Liptovský Hrádok\n\nV osmdesátých letech 20. století byl areál hradu předmětem výzkumu středověké archeologie, přičemž byly zrekonstruovány a zakonzervovány jeho základy, objasněn jeho postupný vývoj až do zániku. Byly odkryty zbytky dvou cisteren, paláce, věží, objevené bylo také množství střel a kovářského materiálu z objevené dílny pod hradní zdí na západním okraji areálu.\n\nCelý areál hradu je veřejně přístupný. Vede sem červeně značená turistická trasa Vlachy – Havránok – Bukovina – Sedlo pod Kráľovou (773 m n. m.) a také žlutě značená trasa Kalameny – Sedlo pod Kráľovou a dále do sedla Poľana (845 m n. m.).\n\n\n"}
{"id": "971597", "url": "https://cs.wikipedia.org/wiki?curid=971597", "title": "Ducati 848", "text": "Ducati 848\n\nDucati 848 je motocykl kategorie superbike, vyvinutý firmou Ducati, vyráběný od roku 2008. Jeho předchůdcem byl model Ducati 749, nástupcem se stal model Ducati 899. Při představení superbiku Ducati 1098 v roce 2007 bylo jen otázkou času, kdy bude doplněn sesterský model s nižším objemem. V roce 2010 byl představen vylepšený model 848 EVO.\n\nDesign je téměř totožný s 1098, má stejnou klínovitou masku, pod předními světlomety otvory pro náporové sání a zpětná zrcátka s integrovanými blinkry. Motocykl díky vidlicovému dvouválci působí štíhlým, sportovním dojmem. Na trubkovém rámu je jednoduchá, ale účelná kapotáž.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta Evoluzione s objemem 849 cm³ (vrtání x zdvih je 94×61,2 mm) má čtyři ventily na válec s desmodromickým rozvodem. Výfukový systém se splétá do jednoho a následně opět rozděluje na dvojici koncovek pod sedlem.\n\nRám je trubkový, příhradový. Plně nastavitelné odpružení Showa obsahuje přední obrácenou vidlici s průměrem trubek 43 mm, vzadu je jednoramenná kyvná vidlice s centrální tlumící jednotkou. Brzdový systém Brembo s dvojicí velkých kotoučů a radiálními čtyřpístkovými třmeny (Brembo Monobloc) na předním kole, vzadu je jeden kotouč.\n\nNa rozdíl od starších modelů je použita vícelamelová spojka v olejové lázni.\n\n\n"}
{"id": "971601", "url": "https://cs.wikipedia.org/wiki?curid=971601", "title": "Courlon-sur-Yonne", "text": "Courlon-sur-Yonne\n\nCourlon-sur-Yonne je francouzská obec v departementu Yonne v regionu Burgundsko-Franche-Comté. V roce 2012 zde žilo 1 168 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Bazoches-lès-Bray (Seine-et-Marne), Champigny, Serbonnes, Sergines, Villemanoche a Vinneuf.\n\n\"Počet obyvatel\"\n\n"}
{"id": "971603", "url": "https://cs.wikipedia.org/wiki?curid=971603", "title": "Irina Slucká", "text": "Irina Slucká\n\nIrina Eduardovna Slucká, rusky Ирина Эдуардовна Слуцкая ) ( * 9. únor 1979, Moskva, SSSR, dnes Rusko) je bývalá ruská krasobruslařka. Je dvojnásobnou mistryní světa (2002, 2005), dvojnásobnou olympijskou medailistkou (2002 stříbro, 2006 bronz), sedminásobnou mistryní Evropy (1996, 1997, 2000, 2001, 2003, 2005, 2006), čtyřnásobnou vítězkou finále Grand Prix (2000, 2001, 2002, 2005) a čtyřnásobnou mistryní Ruska (2000, 2001, 2002, 2005). Během své kariéry získala celkem 40 zlatých, 21 stříbrných a 18 bronzových medailí. Vymyslela Biellmannovu piruetu s výměnou nohou. Jako první ruská krasobruslařka vyhrála titul mistryně Evropy. Je první ženou, která skočila kombinaci trojitý lutz s trojitým rittbergerem a první ženou, která skočila kombinaci trojitý salchow s trojitým rittbergerem a dvojitým toeloopem. Je též první ruskou sólovou krasobruslařkou, která vyhrála stříbrnou medaili na Zimních olympijských hrách a první (a jedinou) ženou, která vyhrála sedmkrát Mistrovství Evropy v krasobruslení.\n\nIrina Slucká se narodila v roce 1979 v hlavním městě Sovětského svazu Moskvě jako jediné dítě v rodině ruské matky a židovského otce. Její otec Eduard byl učitelem na moskevské střední škole a matka Natalia stavební inženýrkou. V multireligiózní rodině však byla vychovávána jako ruská pravoslavná křesťanka, což otevřeně dávala najevo i během soutěží přívěskem ve tvaru kříže, který nosila na krku.\n\nSlucká byla v dětství často nemocná, proto ji jako čtyřletou kvůli zvýšení imunity přihlásili na krasobruslení do dětského skupiny sportovního klubu \"Sokolniki\".\nV srpnu 1999 si po tříleté známosti vzala za muže dětského trenéra Sergeje Michejeva. V listopadu 2007 se jim narodil syn Arťom. V říjnu 2010 porodila dceru Varvaru, druhé dítě, po němž jako jedináček dlouho toužila.\n\nS krasobruslením začala ve věku čtyř let na podnět své matky. Od šesti let byla její trenérkou Žanna Fjodorovna Gromovová.\nV roce 1996 se stala první ruskou sólovou krasobruslařkou, která získala titul mistryně Evropy a dokonce ho v následujícím roce dokázala i obhájit. Na Mistrovství světa 1996 získala bronz a o rok později obsadila konečné čtvrté místo.\nNa Zimních olympijských hrách 1998 skončila pátá. O měsíc později jí už medailová pozice v konkurenci světové špičky neunikla - na Mistrovství světa 1998 získala stříbro.\n\nPo úspěšných sezónách přišla špatná sezóna 1998/99, v níž nevyhrála žádnou soutěž a vynechala mistrovství Evropy i mistrovství světa. Dokonce zvažovala odchod ze soutěžního krasobruslení, ale nakonec se rozhodla pokračovat.\n\nPodařil se jí úspěšný comeback na finálové soutěži série Grand Prix 2000. Skočila sedm čistých trojitých skoků, včetně dvou kombinací trojitých skoků a jako první žena skočila v soutěži kombinaci trojitý lutz s trojitým rittbergerem. O necelý měsíc později vyhrála svůj třetí evropský titul. Úspěšnou sezónu ukončila ziskem stříbrné medaile na Mistrovství světa 2000.\n\nV roce 2001 na mistrovství světa jako první žena na světě předvedla kombinaci trojitý salchow s trojitým rittbergerem a dvojitým toeloopem a vyhrála stříbrnou medaili (navzdory této čisté kombinaci dopadla na dvě nohy při trojkombinaci trojitý lutz s trojitým rittbergerem a dvojitým toeloopem a měla problémy i při dalších dvou skocích.\n\nVyhrála stříbro i na Zimních olympijských hrách 2002 v americkém Salt Lake City a stala se tak druhou Ruskou v historii, která získala medaili v kategorii žen. Celá soutěž probíhala ve znamení souboje Slucké s americkou šampionkou Michelle Kwanovou. Po krátkém programu byly obě závodnice, jak se očekávalo, na prvních dvou místech (Slucká byla druhá). Slucká by musela vyhrát volnou jízdu, aby získala celkové vítězství. Volné jízdy však vyhrála Američanka Sarah Hughesová, Slucká skončila druhá, a to jí zajistilo stříbrnou medaili. Kwanová skončila třetí. Proti výsledkům soutěže podali zástupci ruské reprezentace protest, ten však byl zamítnut.\n\nO měsíc později Slucká vyhrála Mistrovství světa 2002 v Naganu. Byla první ve všech částech soutěže - v kvalifikaci, krátkém programu i volné jízdě. Byl to její první titul mistryně světa.\n\nSlucká se rozhodla vynechat Mistrovství světa 2003 kvůli vážnému onemocnění své matky, které si vyžadovalo transplantaci ledvin. První transplantace byla neúspěšná, proto bylo nezbytné provést další. Zatímco matčin zdravotní stav se začal pomalu zlepšovat, její vlastní zdravotní stav se prudce zhoršil, trápila ji únava a otoky nohou. Absolvovala mnoho lékařských vyšetření v několika nemocnicích kvůli správné diagnostice nemoci. Lékaři jí doporučili opustit chladné prostředí zimních stadionů, což však odmítla. V roce 2004 navzdory zdravotním problémům skončila na mistrovství světa devátá.\n\nJejí onemocnění bylo nakonec diagnostikováno jako zánět cév (\"vasculitis\"). V roce 2005 se po dlouhém pobytu v nemocnici vrátila ke krasobruslení. Vyhrála Mistrovství Evropy 2005, čímž vyrovnala rekord v počtu evropských titulů, který dosud držely Katarina Wittová a Sonja Henieová. Na Mistrovství světa 2005 byla první po krátkém programu i ve volné jízdě a získala zlatou medaili. 19. ledna 2006 vyhrála mistrovství Evropy posedmé, čímž vytvořila nový rekord v počtu vítězství na evropském šampionátu v kategorii žen.\n\nNa Zimních olympijských hrách 2006 v Turíně byla jednou z favoritek na zisk zlaté medaile. V průběžném pořadí byla na druhém místě po krátkém programu za Američankou Sashou Cohenovou. Ve volné jízdě spadla při trojitém Rittbergeru a skončila na bronzové příčce za Japonkou Šizukou Arakawovou (zlato) a Američankou Sashou Cohenovou (stříbro). Následující měsíc se pak nezúčastnila mistrovství světa.\n\nV listopadu 2006 oznámila ukončení své soutěžní krasobruslařské kariéry. 10. dubna 2007 oznámila svůj úmysl vrátit se do Ruska ze Spojených států, a že se nezúčastní tour \"Champions on Ice 2007\", protože čeká s manželem Sergejem dítě. Uvedla, že se již nemůže dočkat mateřství a neplánuje se vrátit k soutěžnímu krasobruslení. \"\"Nevidím žádný cíl\",\" řekla. \"\"Nevím, proč bych se měla vrátit, vždyť mám téměř všechny tituly, které se dají získat.\"\"\nPo porodu odstartovala svou kariéru v showbyznysu. Moderovala krasobruslařskou reality show na ruské televizní stanici Pervyj kanal: \"Zviozdy na ledu\" (Звёзды на льду) a \"Lednikovyj period\" (\"Ледниковый период\"). V první show byl jejím spolumoderátorem Jevgenij Pljuščenko, ve druhé herec Marat Bašarov.\nV roce 2008 účinkovala v ruském televizním seriálu z krasobruslařského prostředí \"Žarkij loď\" (\"Жаркий лёд\"). V ruské verzi italské muzikálové show na ledě \"Winx on Ice\" ztvárnila hlavní roli. V listopadu 2008 účinkovala v show \"Skate from the Heart\". V roce 2009 jí uvedli do Mezinárodní židovské sportovní síně slávy.\n\nV roce 2011 vystupovala v show olympijské šampionky Kim Ju-na \"All That Skate Summer\". V říjnu 2012 se zúčastnila prvního ročníku soutěže \"Medal Winner 's Open\" pro olympijské a světové medailisty. V ženské soutěži získala třetí místo.\nPo ohlášení kandidatury ruského města Soči na pořádání Zimních olympijských her 2014 se stala jednou z oficiálních ambasadorek her.\n\n"}
{"id": "971605", "url": "https://cs.wikipedia.org/wiki?curid=971605", "title": "Evangelický kostel (Humpolec)", "text": "Evangelický kostel (Humpolec)\n\nEvangelický kostel stojí v Humpolci v bývalé čtvrti České město, dnes v Husově ulici. Jedná se o nástupce tolerančního kostela na Zichpilu. Od roku 2012 je spolu s farou a školou chráněn jako kulturní památka České republiky.\n\nV roce 1785 došlo na Zichpilu k vystavění tolerančního kostelíka, první evangelické modlitebny v Humpolci. Jenže evangelíci se soustředili především ve čtvrti České město (dnešní Havlíčkovo náměstí a jeho okolí), Zichpil obývali především Židé (své Židovské město měli ostatně nedaleko) a křesťané (žili především v oblasti dnešního Horního a Dolního náměstí). V roce 1852 si evangelíci vystavěli na Českém městě školu a o dva roky později přibyla fara. Na přelomu 50. a 60. let 19. století přestal toleranční kostelík kapacitně vyhovovat a tak došlo v letech 1861-1862 v dnešní Husově ulici k výstavbě nového evangelického kostela. Jeho stavba byla financována především z veřejných sbírek a darů z protestantských zemí. Autorem návrhu stavby je J. Martin. V roce 1891 přibyla novorenesanční věž od J. Blechy z Karlína.\n\n"}
{"id": "971608", "url": "https://cs.wikipedia.org/wiki?curid=971608", "title": "Seznam vrcholů v Čergově", "text": "Seznam vrcholů v Čergově\n\nSeznam vrcholů v Čergově zahrnuje pojmenované čergovské vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "971614", "url": "https://cs.wikipedia.org/wiki?curid=971614", "title": "Kaple svatého Jana Křtitele (Křemešník)", "text": "Kaple svatého Jana Křtitele (Křemešník)\n\nKaple svatého Jana Křtitele s pramenem se nachází v lesích na svahu vrchu Křemešník a představuje výchozí místo pro křížovou cestu ke kostelu Nejsvětější Trojice na jeho vrcholu. Štít barokní kaple doplňuje reliéf křtu Ježíše Krista od Františka Bílka. Pod kapličkou se nachází pramen vystupující na povrch v tzv. Zázračné studánce, ležící na protější straně lesní silničky. Nedaleko kapličky se nachází poustevna, kde v průběhu staletí vystřídala celá řada poutníků. Tím asi nejznámějším byl v roce 1660 Jiří Mrňávek. Kaple je chráněna jako kulturní památka České republiky.\n\nMístem vede zelený okruh z Křemešníka, přes Korce, Stříbrnou studánku, Sluneční paseku a kapličku sv. Jana zpátky na Křemešník. Turisty sem také přivede červená turistická značka od Proseče pod Křemešníkem, pokračující na Křemešník. Od září 2004 tudy vede i trasa NS Křemešník.\n\n"}
{"id": "971617", "url": "https://cs.wikipedia.org/wiki?curid=971617", "title": "Leopold Baumhorn", "text": "Leopold Baumhorn\n\nLeopold Baumhorn, nebo Lipót Baumhorn (28. prosince 1860, Kisbér – 8. července 1932 tamtéž), byl maďarský židovský architekt známý hlavně jako projektant monumentálních secesních synagog v Rakousko-Uhersku.\n\nVzdělání ukončil na vídeňské umělecké univerzitě. V Maďarsku vystavěl 20 synagog. Jeho první stavbou byla ostřihomská synagoga (1888), další synagogy v Brašově (1901), Szegedu (1903), Szolnoku, Budapešti. Na Slovensku se architektonicky podílel na výstavbě synagogy v Lučenci (1924–25) a synagogy v Nitře postavené v maursko-byzantském stylu (1910–11) a na renovaci synagogy v Liptovském Mikuláši. V Novém Sadu navrhl stavbu synagogy a také Menratova paláce.\n"}
{"id": "971621", "url": "https://cs.wikipedia.org/wiki?curid=971621", "title": "Zázračná studánka (Křemešník)", "text": "Zázračná studánka (Křemešník)\n\nZázračná studánka (též Zlatá studánka) se nachází v lesích na svahu Křemešníku, přímo naproti kapličky sv. Jana Křtitele. Jedná se o jeden z periodických pramenů na svahu Křemešníka. Objevuje se vždy v období okolo Vánoc, vysychá v květnu v době Křemešnické pouti (někdy se uvádí i období června a července). Tuto periodicitu způsobují podzemní štoly vzniklé při těžbě stříbra, která probíhala v oblasti od Jihlavy k Sezimovu Ústí. Voda ve studánce je mírně radioaktivní a obsahuje příměsi stříbra. Radioaktivu způsobují zasahující uranové žíly. Podzemními štolami je patrně propojena se studánkou U Buku, ležící na druhé straně vrchu.\n\nKe studánce se vztahuje řada pověstí a mýtů. Jedna z nich se vztahuje na výskyt vody. Pokud se totiž objeví již na podzim, dá se očekávat válka. Ve starých kronikách okolních obcí se tak můžeme dočíst o výskytu vody již na podzim v letech 1938 a 1939. Zdejší obyvatelé také věřili na její léčivé účinky. V době třicetileté války se měla v okolí Křemešníka odehrát bitva. Jeden zraněný voják se dostal až ke studánce a vodou si rány vymýval. Ty se mu pak rychle zahojily. Poté, co se to rozkřiklo po okolí sem proudily davy lidí. Obdobná situace nastala během epidemie cholery v roce 1837.\n\nMístem vede zelený okruh z Křemešníka, přes Korce, Stříbrnou studánku, Sluneční paseku a kapličku sv. Jana zpátky na Křemešník. Turisty sem také přivede červená turistická značka od Proseče pod Křemešníkem, pokračující na Křemešník. Od září 2004 tudy vede i trasa NS Křemešník.\n\n\n"}
{"id": "971627", "url": "https://cs.wikipedia.org/wiki?curid=971627", "title": "Seznam vrcholů v Busově", "text": "Seznam vrcholů v Busově\n\nSeznam vrcholů v Busově zahrnuje pojmenované busovské vrcholy s nadmořskou výškou nad 700 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "971635", "url": "https://cs.wikipedia.org/wiki?curid=971635", "title": "Synagoga v Nitře", "text": "Synagoga v Nitře\n\nSynagoga je architektonická památka města Nitry, zapsaná v seznamu kulturních památek Slovenska.\n\nSynagogu v Nitře dala postavit místní náboženská obec Ješurun. Byla postavena v letech 1910–1911 budapešťským architektem Leopoldem Baumhornem, který na Slovensku postavil kromě Nitry velkou synagogu v Lučenci a přestavěl synagogu v Liptovském Mikuláši. Synagoga je příkladem eklektické sakrální stavby, postavené v maursko-byzantském stylu.\n\nDo roku 1982 byla vlastníkem synagogy Židovská náboženská obec, poté Okresní národní výbor v Nitře. Od roku 1991 je majetkem Města Nitry.\n\nSynagoga prošla dlouhodobou rekonstrukcí a znovu otevřena byla 3. července 2004. Jejím otevřením vznikl prostor, který především slouží jako koncertní a výstavní síň. Konají se zde komorní koncerty v rámci Nitranského kulturního léta, divadelní představení, výstavy, literární večeře apod.\n\nSynagoga je stavba čtvercového půdorysu, na jižní straně je rozšířena o polygonální rizalit. Je ukončena centrální kupolí, která spočívá na čtyřech pilířích s ozdobnými hlavicemi. Velká okna mají stylizovanou kružbu, kterou nesou románské sloupky z betonových odlitků. Stavba má výrazné cihlové pilíře a mezi nimi plochy stěn bez ozdob. Fasáda nese výtvarné detaily z orientální architektury a je členěna glazovanými cihlami.\n\nČtvercový síňový prostor synagogy je otevřen do kopule, která dosedá na čtyři pilíře a současně podpírá patrovou emporu. Centrální prostor modlitebny tvoří archa, která je dnes bez svátostí.\n\n\n"}
{"id": "971636", "url": "https://cs.wikipedia.org/wiki?curid=971636", "title": "Studánka U Buku", "text": "Studánka U Buku\n\nStudánka U Buku se nachází na okraji lesa na svahu vrchu Křemešník. Svůj název dostala podle velkého buku, který u ní rostl. Jedná se o periodický pramen se stejnou periodicitou jako Zázračná studánka ležící na opačné straně vrchu. Z toho se dá usuzovat, že obě studánky jsou vzájemně propojené. V roce 1876 zaslal korecký revírník Farka vodu do Prahy k rozboru, který ukázal, že i zde voda obsahuje sloučeniny stříbra. Přítomnost stříbra je způsobena těžbou stříbra, která zde v minulosti probíhala. V roce 1900 je uváděna jako roubená, současnou podoba pochází z roku 2001.\n\nMístem vede zelený okruh z Křemešníka, přes Korce, Stříbrnou studánku, Sluneční paseku a kapličku sv. Jana zpátky na Křemešník. Od září 2004 tudy vede i trasa NS Křemešník.\n\n\n"}
{"id": "971648", "url": "https://cs.wikipedia.org/wiki?curid=971648", "title": "Michalovský hrad", "text": "Michalovský hrad\n\nMichalovský hrad je zaniklý vodní hrad, později přestavěný na zámeček v Michalovcích, Košický kraj, Zemplínská stolice. Hrad byl postaven v druhé polovině 13. století.\n\nJiné názvy hradu:\n\n"}
{"id": "971652", "url": "https://cs.wikipedia.org/wiki?curid=971652", "title": "Větrný zámek", "text": "Větrný zámek\n\nVětrný zámek (též Havraní zámek) je nedostavěná vila na vrchu Křemešník, stojící v blízkosti poutního kostela Nejsvětější Trojice.\n\nMěsto Pelhřimov přenechalo v roce 1929 stavební parcelu akademickému sochaři a medailérovi Josefu Šejnostovi, který se narodil v nedalekém Těšenově a měl ateliér v Praze. V roce 1930 začala na Křemešníku výstavba romantické vily podle projektu Kamila Hilberta, jenž se podílel na dostavbě chrámu sv. Víta na Pražském hradě. Šejnost zde pobýval se svou rodinou a plánoval tu vybudovat také muzeum medailí. V roce 1934 však byla stavba pozastavena a k obnovení již nedošlo. V roce 1941 Josef Šejnost zemřel a vilu převzal jeho syn, sochař Zdeněk Šejnost. V roce 2011 prošel zámek kompletní rekonstrukcí a bylo zde opět plánováno muzeum.\n\nPředobrazem pro vilu měl být středověký opevněný hrad s dvojicí věží v rozích areálu. Na vnitřní straně spojovací zdi prochází krytý betonový ochoz. Pod ochozem se pak nachází další chodba, jejíž přítomnost prozrazují drobná okénka. Celý areál doplňují sochy havranů od Josefa Šejnosta. Podrobnosti se nám dochovaly v jeho vzpomínkách. V severní věži se nachází místnost o délce 290 cm a šířce 240 cm. V jižní věži se v přízemí nachází kuchyň o délce 260 cm a šířce 240 cm. V patře je pak stejně velká místnost. V jedné z místností dosud stojí původní kamna, jejichž autorem byl sám Šejnost.\n\n\n"}
{"id": "971654", "url": "https://cs.wikipedia.org/wiki?curid=971654", "title": "Josef Teige", "text": "Josef Teige\n\nJosef Teige (1. června 1862 Praha-Malá Strana – 6. března 1921 Praha) byl český právník, historik a dlouholetý pracovník Archivu města Prahy. Zabýval se hlavně českými dějinami ve středověku, dějinami a topografií Prahy i jednotlivých objektů ve městě, genealogií a diplomatikou. Byl také jedním z prvních obránců pražských památek, včetně tehdy bořeného židovského ghetta.\n\nPo maturitě na malostranském gymnáziu (1883) studoval práva na pražské české univerzitě, kde roku 1889 obhájil doktorát. Dva roky studoval pomocné vědy historické na univerzitě v Mnichově a od roku 1890 studoval v Ústavu pro rakouský dějezpyt ve Vídni. Roku 1893 tam složil státní zkoušky a v Praze získal doktorát filosofie. \n\nDva roky pracoval jako stipendista v Instituto austriaco di studi storici ve vatikánských archivech, kde se zabýval hlavně papežskou korespondencí s českými panovníky. Roku 1896 nastoupil do Archivu města Prahy, kde pracoval až do smrti. Od roku 1907 byl ředitelem Archivu s titulem archivář hlavního města Prahy, od téhož roku dopisující člen 1. třídy České akademie věd a umění. Přispíval do Ottova slovníku, vydával Sborník příspěvků k dějinám Prahy a roku 1902 byl jmenován mimořádným členem Královské české společnosti nauk.\n\n\n\n"}
{"id": "971659", "url": "https://cs.wikipedia.org/wiki?curid=971659", "title": "Kuneradský zámek", "text": "Kuneradský zámek\n\nKuneradský zámek je bývalý lovecký zámek ve Svitačové dolině v katastrálním území obce Kunerad ve výši cca 600 m. Zámek i s areálem je národní kulturní památkou.\n\nZámek dal postavit v roce 1916 hrabě Balestrém, pruský junker. Stavba měla původně sloužit jako rekreační lovecký zámek pro tehdejší císaře Rakousko-Uherska a Německa – Františka Josefa a Viléma II. Po vypuknutí 1. světové války se tento záměr neuskutečnil. Sloužil jako rodinné sídlo pro potřeby rodiny Balestrémů, kteří zámek navštěvovali. Později během SNP měla v zámku sídlo 2. partyzánská brigáda M. R. Štefánika. Proto ho 25. září 1944 německé jednotky vypálily. Dnes zde je osazena pamětní deska.\n\nPo rekonstrukci v roce 1959 zámek sloužil k léčení onemocnění dýchacích cest jako Léčebna SNP Kunerad. Další rekonstrukce proběhla v roce 1974 a zámek přešel pod Československé státní lázně Rajecké Teplice, později Slovenské státní lázně Rajecké Teplice, respektive Slovenské léčebné lázně Rajecké Teplice, a. s.. V roce 1996 zámek prošel spolu s lázněmi v Rajeckých Teplicích do soukromého vlastnictví. Od té doby byl využíván jen příležitostně. 10. března 2010 zasáhl během rekonstrukce střechu zámku velký požár.\n\nStavba je postavena ve stylu moderní secese v duchu francouzské architektury. Zámek doplňují nárožní věže, vikýře, terasy s arkádami, venkovní schodiště a park. K zámku byla přistavěna kaple svaté Terezky Ježíšovy. Původně byl zámek moderně zařízen a připojen na vlastní vodní elektrárnu.\n"}
{"id": "971666", "url": "https://cs.wikipedia.org/wiki?curid=971666", "title": "Košický hrad", "text": "Košický hrad\n\nKošický hrad je zřícenina hradu, který stál na hoře Hradová severozápadně od Košic. Po hradě nezůstaly skoro žádné stopy. Zbytky základů a obvodového zdiva nasvědčují tomu, že zde kdysi stál hrad, pod kterým se roku 1311 odehrála bitva u Rozhanovců.\n\nHrad pravděpodobně postavil palatin Omodej (Amade) Aba. Po smrti posledního z Arpádovců Ondřeje III. v roce 1301, se začalyspory mezi Omodeji – kteří byli na straně Karla Roberta – a královskou korunou. Po přepadení omodejovského hradu Gonzo košickými měšťany a Spišany, se boje přenesly do blízkosti Košic. Omodej si proto nejspíše někdy v letech 1303–1310 začal stavět na cizím území, které ovládal a z něhož mohl kontrolovat i Košice, hrad. V roce 1307 se Košice přidaly na stranu Karla, a proto spory zanikly. To vysvětluje, proč hrad nebyl dostavěn. Omodejovci po prohrané bitvě hrad ztratili a král ho daroval svým věrným přívržencům, kteří přišli spolu s ním z Itálie, Drugethům. Později se stali majiteli hradu Bebekové. Ti měli ustavičné spory s měšťany z Košic, kteří tvrdili, že hrad byl postaven na jejich území. Nakonec když se do sporu zamíchal sám panovník, kterému byli Bebekové nevěrní, Košice roce 1430 hrad skutečně získaly. Košičanům nešlo, pravda, ani tak o sám hrad, jako spíše o jeho rozsáhlé majetky. Po jejich získání přestali se o hrad starat, a ten od poloviny 15. století pomalu pustl a skoro zanikl.\n\nZ konfigurace terénu a architektonických zbytků lze usuzovat, že vysoký úzký hřbet skalního masivu byl začleněn do areálu. Opevnění se skládá z kruhové věže a trojúhelníkové bašty, na kterou navazuje plynule zeď. Ta pokračuje ještě sto metrů a poté náhle končí. Ani jiné pozůstatky ani terénní dispozice nenaznačují pokračování hradeb, z čehož lze usuzovat, že hrad nebyl dostavěn. Se svými 3,8 metru silnými zdmi však sloužit svému účelu. Hradní areál byl v letech 2012-2013 zakonzervován a zrevitalizován v rámci projektu Evropského hlavního města kultury, jímž byly Košice v roce 2013. Slouží jako aktivní rekreační oblast obyvatel Košic a četných turistických výprav.\n\n"}
{"id": "971678", "url": "https://cs.wikipedia.org/wiki?curid=971678", "title": "Kežmarský zámek", "text": "Kežmarský zámek\n\nKežmarok je hrad přestavěný na zámek ve stejnojmenném městě na Slovensku. Založen byl po polovině patnáctého století na místě kostela svaté Alžběty z poloviny třináctého století a v sedmnáctém století byl přestavěn na pozdně renesanční zámek.\n\nHrad založil Štěpán Zápolský na pokyn krále Matyáše Korvína v roce 1462. Pro staveniště zvolil místo, kde u severní části městských hradem od poloviny třináctého století stál kostel svaté Alžběty. Dlouholetými majiteli hradu byla rodina Thököly. Na nádvoří hradu jsou základy pozdně románského kostela z 13. století. Z 15. století pocházejí gotické prvky některých traktů hradu, který byl renesančně, barokně a klasicistně upravován. Cenným památkovým objektem je raně barokní kaple. Hrad v roce 1787 vyhořel, jeho památková obnova začala počátkem 20. století.\n\nNad portálem vstupní věže se nachází tabule, která zobrazuje erb Štěpána I. Thökölyho a jeho manželky Kateřiny Thurzové. Nad erby je nápis: „TVRRIS FORTISSIMA // NOMEN DOMINI“, pod erby „STEPHANUS TÖKÖLI DE KESMARK // ANNO SALUTIS 1628 TVRRIM HANC RENOVARI CURAVIT“.\n\n\n"}
{"id": "971692", "url": "https://cs.wikipedia.org/wiki?curid=971692", "title": "Jasenovský hrad", "text": "Jasenovský hrad\n\nJasenovský hrad je zřícenina hradu na zalesněném hřebeni Humenských vrchů zhruba 4 km na jih od Humenného v nadmořské výšce 392 m.\n\nJasenov, Jesenov, Jezenew, Jesenv\n\nHrad byl postaven nejspíše na přelomu třináctého a čtrnáctého století. Měl hlídat přístupovou cestu vedoucí z jižního Slovenska směrem na Humenné a dále na sever. V listinách se poprvé připomíná v roce 1328, resp. 1330 jako castrum Jezenew. Pravděpodobně ho postavili Račkajové. Drugethové, původně italský rod, se stali majiteli zdejšího hradu po bitvě u Rozhanovců, po roce 1312 a patřil jim až do sedmnáctého století. V roce 1644 hrad obsadila vojska Juraje Rákocziho. Při obléhání ho těžko poškodila a později už nebyl opraven. Hrad spolu s obcí patřil v osmnáctém století Čákiům a v devatenáctém století Andrášiům. Určité snahy o záchranu objektu projevily koncem devatenáctého a začátkem dvacátého století tehdejší památkové orgány. Některé již rozpadající se zdi hradu zakonzervovaly a nepatrnou část objektu zastřešily. Dokončení prací zmařila první světová válka.\n\nV 16. století se na hradě za Gabriela Drugeta razily falešné peníze. Z počátku na ražbu peněz, zejména polských grošů, používali cenné, později méně hodnotné kovy. Vedoucího mistra penězokazecké dílny, Mikuláše, za jeho nezákonnou činnost popravili 1551 v Prešově.\n\nHorní hrad sestával z paláce, čtyřhranné věže a kamenných hradeb. Byl postaven začátkem čtrnáctého století. V první třetině patnáctého století byl hrad opevněn. Další stavební činnost na přelomu 15. a 16. století souvisela s tureckým nebezpečím, když bylo postaveno několik dělových bašt se střílnami, zejména na západní a jihozápadní straně. U vstupní brány, vedoucí na první nádvoří, byla postavena také bašta. Další fází bylo dobudování opevnění v polovině 16. století – byly to hlavně parkánová hradba na severní straně, bašta v prvním nádvoří a výběžek ze zdi na SV, chránící vstup do horního hradu a množství střílen. Začátkem 17. století byly zesíleny zdi nad vstupem do horního hradu a celý hrad byl obklopen dělostřeleckými bastiony italského typu.\n\nZe středověkého hradu se zachovaly především zdiva paláce a šíjové věže a v interiéru objektu nepatrné zbytky renesančních kleneb. Kamenné zdi člení nepravidelné otvory oken, dnes již bez ohraničení. Z původních architektonických detailů se zachovalo gotické kruhové okénko s bohatě řešeným profilovaným ostěním. Vstupní půlkruhová renesanční brána vede na první nádvoří.\n\nPod hradem se nachází ve skále vytesaná chodba nejasného účelu. Je dlouhá asi 15 metrů, po dvou mírných zalomeních se stáčí kolmo vzhůru k povrchu a po dvou metrech končí. Její vstup je zvenku pod renesančním opevněním.\n\nŽSR a SAD Humenné-město 3 km, MHD. Z doliny Laborce, ze Strážského-Krivošťan, vystupuje k hradu hřebenem Krivoštianky (549 m).\n\n"}
{"id": "971694", "url": "https://cs.wikipedia.org/wiki?curid=971694", "title": "Émilie Simon", "text": "Émilie Simon\n\nÉmilie Simon (* 1978 Montpellier, Francie) je francouzská zpěvačka, textařka a skladatelka elektronické hudby.\n\nV květnu 2003 vydala své debutové album \"Émilie Simon\". Album bylo kritiky oslavováno a dočkalo se komerčního úspěchu. Na podporu svého alba udělala řadu živých a televizních vystoupení po celé Francii. V roce 2004 byla oceněna Victoire de la Musique v kategorii \"elektronické album\".\nS přáním zaměřit své druhé album na zimní nebo polární tematiku nahrávala zvuky vztahující se k chladu, jako jsou zvuky rozbíjení ledu nebo chůze ve sněhu. Shodou okolností ji právě tehdy požádal producent Luc Jacquet, aby složila soundtrack pro jeho dokumentární film \"La Marche de l'empereur\" (\"Putování tučňáků\").\nV roce 2006 vydala Émilie své třetí album \"Végétal\". Motiv květin se prolíná celým albem od veškerých textů až po skutečné zvuky rostlin. Album také obsahuje prvky rockové hudby, které si můžeme vychutnat například v písni \"Fleur de Saison\", kde hraje na elektrickou kytaru.\n\n\n\n\n\n\n\n\n\n"}
{"id": "971695", "url": "https://cs.wikipedia.org/wiki?curid=971695", "title": "Drugethové", "text": "Drugethové\n\nDrugethové ( ; ) je šlechtický rod francouzsko-neapolského původu ze Salerna u Neapole. Jeho členové Filip a Jan přišli počátkem 14. stol. do Uherska spolu s králem Karlem Robertem z Anjou. Rod vymřel po meči roku 1684.\n\n\n"}
{"id": "971714", "url": "https://cs.wikipedia.org/wiki?curid=971714", "title": "Filip I. Druget", "text": "Filip I. Druget\n\nFilip I. Druget (maď. \"Drugetha Fülöp\") (1288 – 1327) byl uherský palatin.\n\nV roce 1307 se uherským králem stal Karel Robert z Anjou. Spolu s novým panovníkem přichází do Uher více šlechticů a rytířů, mezi nimi i Filip I. Druget. Po bitvě u Rozhanovců v roce 1312, když panovníkova vojska pod vedením Filipa I. Drugeta a Petra Peteně porazila vojska domácí šlechty vedené Matúšem Čákem Trenčianským se Filip ujal významných funkcí po Omodejích.\n\nV roce 1316 byl jmenován županem Spišské župy se sídlem na Spišském hradě a současně byl županem abovské stolice. V roce 1317 se proti králi postavil někdejší jeho přívrženec Peter Peteň. Úkolem vyjednavače král pověřil Filipa. Vyjednávání však nepřinesla pozitivní výsledek a boj proti králi vyvrcholil v květnu v bitvě u Bačkova, ve kterém zvítězila královská vojska. Král zrádce trestal, ale věrné odměňoval. Mezi ně patřil především Filip I. Druget. V následujícím roce 1317 získal od krále Karla Roberta další majetky, jak to udává i královská donační listina:\nTouto donací získal Filip I. Druget od krále Karla hrady Zemplín a Jasenov, s nimi vesnici Humenné s dalšími 20 vesnicemi v Zemplínské župě. Získal i hrady v Ľubovni, Plavci, Brekově a Trebišově. V roce 1319 se stal palatinem Uherska a soudcem Kumánů. O jeho jmenování palatinem se dozvídáme z donačního spisu. V letech 1322-1326 byl jmenován královským pokladníkem. Ve stejných letech byl i gemerským županem.\n\nV roce 1323 se o Filipovi dozvídáme, že ve jménu krále žádá od Zemplínské stolice, \"\"aby znovu vyžadovaly desátky z vína, plodů, ovcí, prasat a hříbat a také poplatky pro jágerskou církev a aby je předala určeným: biskupovi a kapitule. Dáno na hradišti Vyšehrad.\"\n\nV roce 1324 v listině uherského krále Karla I. uvádí Filip I. už s titulem baron - \"Magnificat baronibus Palatino\". Za své věrné služby králi získal velké majetky, společenské postavení a velkou přízeň krále. Jeho velkými zásluhami se později generace rodiny velmi pyšnily a na ně odvolávaly. Filip zemřel v roce 1327 a protože neměl mužského potomka, celý jeho majetek zdědil jeho bratr Ján I. Druget. Měl jedinou dceru Kláru, která se provdala za Ákose Mikosfiho.\n"}
{"id": "971719", "url": "https://cs.wikipedia.org/wiki?curid=971719", "title": "Ján I. Druget", "text": "Ján I. Druget\n\nJán I. Druget(h) (maď. \"I. Drugeth János\") (1288 - 1333) byl uherský palatin a jeden ze zakladatelů uherské větve Drugetů.\n\nNejprve působil ve službách sicilského krále Karla II. a později u Filipa Tarantského. Podle historika Leopolda Ováryho byl pověřen neapolskou královnou Marií, která měla maďarský původ, aby nesl poselství uherskému panovníkovi Ladislavu v roce 1291. V roce 1313 ho král Karel I. Robert pozval s vícero bojovníky do Kalábrie na obranu vlasti. Později se opět dostal do služeb krále Karla Roberta na Sicílii. S Karlem Robertem se znal od dětství a byly i vrstevníky. V roce 1324 se natrvalo usadil v Uhersku a byl k dispozici králi. Od roku 1329 přebral po svém bratrovi funkce uherského palatina a soudce Kumánů. Stal se zakladatelem uherské větve Drugetovců. Nebyl až takovým skvělým vojákem, jako jeho bratr Filip I., ale byl více poradcem krále, čemuž nasvědčuje i jeho jemnější povaha. Jeho věrnou službu král ocenil tím, že mu daroval všechny bratrovy majetky.\n\nZemřel v roce 1335. Ján Druget měl syny Viléma, Mikuláše a Jana. Ve velké míře zasáhl nejen do dějin území východního Slovenska, ale i celého Uherska. Zařadil se k nejbohatším magnátům na východním Slovensku, kde mu v 14. století patřilo kolem 300 vesnic.\n"}
{"id": "971721", "url": "https://cs.wikipedia.org/wiki?curid=971721", "title": "Mistrovství světa superbiků 2014", "text": "Mistrovství světa superbiků 2014\n\nV rámci snižování nákladů je v této sezoně poprvé zavedena kategorie motocyklů nazvaná „EVO“. Šasi, podvozek a brzdy těchto motocyklů odpovídají specifikacím FIM Superbike, ale motor a elektronika podléhají specifikacím FIM Superstock. V roce 2014 pojedou tyto motocykly spolu s běžnými superbiky (podobně jako kategorie CRT v MotoGP), ale již od sezony 2015 by motocykly specifikace EVO měly současné superbiky zcela nahradit.\n\nProvizorní kalendář byl veřejnosti představen Mezinárodní motocyklovou federací 29. listopadu 2013. Obsahuje 14 závodních víkendů, tj. 28 jednotlivých závodů. Po tříleté odmlce se seriál vrátí do Jihoafrické republiky, tentokrát na okruh Phakisa Freeway. Poprvé v historii pak zavítá i do Malajsie na okruh Sepang International Circuit. Lokace posledního závodu sezony ještě není potvrzena.\n\nProvizorní startovní listina byla zveřejněna 30. ledna.\n"}
{"id": "971725", "url": "https://cs.wikipedia.org/wiki?curid=971725", "title": "Římskokatolická farnost Horní Jiřetín", "text": "Římskokatolická farnost Horní Jiřetín\n\nŘímskokatolická farnost Horní Jiřetín (lat. \"Obergeorgenthalium\") je územní společenství římských katolíků v Horním Jiřetíně a okolí. Organizačně spadá do krušnohorského vikariátu, který je jedním z deseti vikariátů litoměřické diecéze.\n\nJiž před rokem 1384 byla v místě plebánie. Matriky jsou vedeny od roku 1639.\nFarnost existovala do 31. prosinec 2012 jako součást litvínovského farního obvodu. Od 1. ledna 2013 se osamostatnila a afilovala farnosti Brandov, Dolní Jiřetín, Hora Svaté Kateřiny, Malý Háj a Nová Ves v Horách.\n\n\"Začátek působnosti jmenovaného v duchovní správě farnosti od:\"\nDo farnosti náleží území obcí:\n\nVe farnosti se nacházejí také další drobné sakrální stavby a pamětihodnosti. Historicky se na území farnosti, včetně afilovaných farností, nacházelo větší množství kostelů, kaplí, kapliček a dalších sakrálních objektů. Velká část z nich byla zbořena nebo poškozena v 2. polovině 20. století v důsledku těžby hnědého uhlí.\n\n\n"}
{"id": "971726", "url": "https://cs.wikipedia.org/wiki?curid=971726", "title": "Viliam Druget", "text": "Viliam Druget\n\nViliam Druget (? - 1342) byl uherský palatin, v roce 1328 župan šarišské župy a po dvou letech i spišské a abovské župy. Viliam byl vojákem. Byl to právě on, který byl nástupcem strýce Filipa. Patřil mezi nejvýznamnější a nejbohatších zeměpánů v 14. století. Vlastnil 8 hradních panství, z nichž Jasenov a Brekov tvořily základ pozdějšího panství Humenné. Manželkou mu byla Marie Folly z Itálie. Víme o ní, že ještě v polovině 14. století hospodařila na statcích v Neapolském království.\n\nPo smrti svého strýce zdědil velký drughetovský majetek. Jágerská kapitula ho v roce 1328 uvedla do majetků hradních panství: Ľubovňa, Podolínec, Plaveč, Třebíč, Tokaj, Brekov, Jasenov a majetků patřících k uvedeným hradům, ale i vícero šarišských vesnic. V roce 1331 provázel 8 - 10tisícové vojsko s Karlem Robertem do Polska. Před odjezdem v roce 1330 zanechal testament. V něm mladšímu bratrovi Mikulášovi I. odkázal svá hradní panství, která získal v roce 1327, a navíc k nim přidal i další panství, majetky, hřebčíny dobytek a zbraně.\n\nByl oblíbencem krále, kterého v roce 1334 doprovázel do Neapole. Po návratu z Polska ho v roce 1334 král povýšil na palatina. Tento úřad zastával až do roku 1339. V následujícím roce se vzdal úřadu, protože toužil po tichu a klidu. Podle Budínské kroniky byl prý Vilém I. Druget ještě přítomen i na inauguraci nového krále Ludvíka I. dne ​​ 21. července 1342. Z vatikánské listiny z roku 1331 se dozvídáme, že Vilém I. žádal exempci pro Kapli sv. Anny v Tedekerci (Zahradné okr. Prešov), a to z důvodu, že chtěl být v ní pohřben. Nevíme však jaká byla odpověď na tuto žádost a ani neznáme místo jeho posledního odpočinku. Viliam I. Druget zemřel někdy po 21. červenci 1342, krátce po smrti Karla Roberta (16. července 1342). Neměl potomky.\n\nKrál Ludvík Velký pro velké zásluhy rodiny Drugetů rozdělil tento majetek pozůstalým bratrům Mikulášovi I. a Janovi II. Dozvídáme se o tom z listiny krále Ludvíka, která byla napsána 7. ledna roku 1343 ve Vyšehradě, kde se udává, že Viliam, palatin Uherska, zemřel bez dědice, všechny jeho majetky a vlastnická práva proto připadají královské koruně. Proto přikázal král předložit pro shromáždění prelátů a magnátů Uherska vlastnické listiny k šetření těchto majetků.\n\nPo tomto šetření se zjistilo\nO blízkém vztahu královské rodiny a Drugetů svědčí i fakt, že zanedlouho po nástupu Ludvíka I. na trůn (nastoupil jako 17letý) se jeho matka Alžběta rozhodla navštívit město Řím. Chtěla dát do pořádku jisté politické záležitosti a zároveň sledovala i náboženský cíl - pouť do Říma. Na této cestě ji doprovázela Mária Folly, vdova po Vilémovi I. Drugetovi.\n"}
{"id": "971730", "url": "https://cs.wikipedia.org/wiki?curid=971730", "title": "Mikuláš I. Druget", "text": "Mikuláš I. Druget\n\nMikuláš Druget (h) Horiansky (maď. \"Drugeth Miklós, de Gerény\" * ? - † 1355) byl uherský šlechtic, vychovatel králova syna Ludvíka. V pozdějších letech byl županem vícero uherských stolic a od roku 1354 zemským soudcem.\n\nPodobně jako jeho otec Ján I., I on byl ve službě krále Karla Roberta. Král ho pověřil výchovou svých dvou synů. Král Karel se svou rodinou obědval na hradě Vyšehrad 17. dubna 1330, když v tom zaútočil na krále vražednou zbraní Felicián Zach, kterému říkali též Merc. Podařilo se mu snadno zranit krále na zádech a jeho manželce Alžbětě uťal čtyři prsty na ruce. V dalším násilí mu už zabránil královský sluha Jan, syn Alexandra z potocké stolice. Tento sluha jako první s velkou odvahou postavil se na obranu krále. Následně mu přišli na pomoc ostatní členové královské stráže. Útočníka hned usmrtili a rozsekali na kusy. Při tomto násilnickém činu byl přítomen i Mikuláš I. Druget, který v kritické situaci vlastním tělem chránil královy děti. Král chtěl Feliciana Zacha potrestat a požádal královskou radu o velmi tvrdý rozsudek. Za tento čin královská rada, v níž byli i Ján I. Druget a Mikulášův bratr Viliam, vynesla rozsudek nad příbuznými Feliciana Zacha až do třetího pokolení. Vyvolalo to v Uhersku velké pobouření.\n\nPo smrti Karla Roberta 1342 Mikuláš zůstává ve službách u jeho syna Ludvíka I. Ten se osobně účastnil neapolském tažení, Sicílie se dostává pod nadvládu uherského panovníka, který za kapitána města Salermo jmenoval Mikuláše I. Tuto funkci zastával tři roky. V roce 1354 ho král povýšil, dal mu úřad zemského soudce. Toto postavení znamenalo velkou moc, protože po palatinovi to byl druhý nejvyšší post v zemi. Po smrti staršího bratra Viliama 1342 zdědil velkou část jeho majetků. Začala ním horianská větev drugetovského rodu. Ta si podle vesničky Horiany (Gerena) v Užské župě, kde si v postavili Drugetové kurii, začala dávat přídomek z Horian (de Gerena).\n\nZemřel mezi 18. únorem a 14. červnem 1355. Měl syna Jana III. a Ladislava I.\n"}
{"id": "971732", "url": "https://cs.wikipedia.org/wiki?curid=971732", "title": "Ospalá díra (seriál)", "text": "Ospalá díra (seriál)\n\nOspalá díra (v anglickém originále Sleepy Hollow) je americký dramatický televizní seriál vysílaný v letech 2013–2017 na stanici Fox. Příběh je moderní variací na stejnojmennou knižní klasiku z pera Washingtona Irwinga. Díky velmi dobrým výsledkům sledovanosti bylo stanicí již měsíc po premiéře (10. října 2013) oznámeno, že byla objednána druhá série, k jejíž premiéře došlo na podzim 2014. V lednu 2014 byla zveřejněna informace o tom, že seriál pro vysílání v České republice zakoupila televize Prima. Ta jej uvedla na stanici Prima Cool od 3. listopadu téhož roku.\n\nBěhem bitvy, která se odehrála v roce 1781, se vojákovi koloniální armády pod vedením generála George Washingtona jménem Ichabod Crane podařilo setnout hlavu Hesenskému jezdci. Zároveň však byl svým soupeřem smrtelně raněn. Po více než dvou stoletích se nyní probouzí do moderního amerického města Sleepy Hollow a netuší, k čemu přesně došlo. Brzy zjišťuje, že byl spolu s detektivkou místního oddělení Abbie Mills vyvolen, aby zabránil příchodu apokalypsy a vítězství zla nad dobrem. Oba tak nyní musí udělat vše, aby dokázali zabránit silám temnot získat moc a cestu na náš svět.\n\n"}
{"id": "971733", "url": "https://cs.wikipedia.org/wiki?curid=971733", "title": "Fort Stockton", "text": "Fort Stockton\n\nFort Stockton je americké sídelním městem Pecos County v západním Texasu. V roce 2010 zde žilo 8,535 obyvatel.\n\nV roce 1926 bylo objeveno Yatesovo ropné pole, to přineslo Fort Stocktonu období rozkvětu. Ve městě se nachází Midland College Williams Regional Technical Training Center. Jižně od města se na ploše 1 300 km ² nachází ranč La Escalera. Letiště \"Midland International Airport\" je vzdáleno 160 km od Fort Stocktonu.\n\n"}
{"id": "971734", "url": "https://cs.wikipedia.org/wiki?curid=971734", "title": "David Wechsler", "text": "David Wechsler\n\nDavid Wechsler (12. ledna 1896, Lespezi – 2. května 1981, New York) byl americký psycholog narozený v židovské rodině v Rumunsku. Byl 51. nejcitovanějším psychologem 20. století. \n\nVyvinul široce užívané inteligenční testy \"Wechsler Adult Intelligence Scale\" (WAIS) a \"Wechsler Intelligence Scale for Children\" (WISC). Jeho testy měření IQ vytlačily do té doby převládající testy Binetovy (\"Stanford-Binet Intelligence Scale\"). Zastával názor, že starší testy IQ měřily především intelektuální schopnosti, které však nejsou inteligencí samotnou, ta je mnohem obecnějším jevem a definoval ji jako \"schopnost jednat účelně, myslet racionálně a účinně se přizpůsobit prostředí\". Vyčítal starším měřením také přílišný důraz na inteligenci verbální, sám přidal do měření i měření neverbální inteligence.\n\n\n"}
{"id": "971735", "url": "https://cs.wikipedia.org/wiki?curid=971735", "title": "Ján II. Druget", "text": "Ján II. Druget\n\nJán Druget (h) Humenský (maď. \"Drugeth János, de Homonna\") byl členem rodu Drugetů.\n\nNehrál žádnou významnou politickou roli. Zanechal však po sobě pět synů a stal se zakladatelem humenské větve Drugetů. Roku 1380 za Jana II. Drugeta se Humenské panství stalo dědičným panstvím rodu Drugetů, kteří začali používat příjmí \"Homonnai\". Drugetové vybudovali v Humenném gotické castellum (připomíná se r. 1449) a rodina Drugetů většinou pobývala v Humenném.\n"}
{"id": "971739", "url": "https://cs.wikipedia.org/wiki?curid=971739", "title": "Deanův–Dixonův test", "text": "Deanův–Dixonův test\n\nDeanův–Dixonův test nebo také Q-test je jednoduchý test pro posouzení výsledků stanovení v analytické chemii a vyloučení hrubých chyb. Q-test se obvykle provádí pro 3 až 10 stanovení.\n\nVýsledky stanovení se nejdříve vzestupně seřadí:\n\nDle těchto hodnot se následně určí variační rozpětí - rozdíl mezi nejvyšší a nejnižší stanovenou hodnotou.\n\nNásledně se určí tzv. Q minimální tak, že se vypočítá rozdíl mezi druhou a první nejnižší hodnotou stanovení a výsledek se vydělí variačním rozpětím.\n\nPodobným způsobem se určí Q maximální - vypočítá se rozdíl mezi dvěma nejvyššími hodnotami stanovení a výsledek se vydělí variačním rozpětím.\n\nObě hodnoty se porovnají s tzv. Q kritickým, přičemž hodnota Q minimálního i Q maximálního musí být menší než hodnota Q kritického.\nPokud je Q minimální větší nebo rovno Q kritickému, vyřadí se nejmenší výsledek stanovení (x). Pokud je Q maximální větší nebo rovno Q kritickému, vyřadí se nejvyšší výsledek stanovení (Q).\nNásledně se celý postup opakuje.\n\nHodnota Q kritického se liší podle počtu stanovení (na 95% konfidenčí úrovni).\nPři pěti stanoveních koncentrace byly zjištěny hodnoty 0,0195 mol·dm, 0,0181 mol·dm, 0,0196 mol·dm, 0,0194 mol·dm a 0,0195 mol·dm.\n\nHodnoty seřadíme:\nUrčíme variační rozpětí:\nVypočítáme Q minimální:\n\nVypočítáme Q maximální:\n\nTabulková hodnota Q kritického pro 5 stanovení je 0, 642. Hodnota Q maximálního je menší než 0, 642, což je v pořádku. Hodnota Q minimálního je ale větší než 0, 642 je větší, proto vyřadíme výsledek stanovení s nejnižší hodnotou.\n\nNyní celý postup opakujeme:\n\nHodnoty seřadíme (hodnotu 0, 0181 jsme vyloučili):\nUrčíme variační rozpětí:\nVypočítáme Q minimální:\n\nVypočítáme Q maximální:\nNyní musíme hodnoty Q porovnávat s Q kritickým pro 4 stanovení, které je 0, 765. Hodnota Q minimálního i Q maximálního je nižší než 0, 765 - test je dokončen.\nQ test nám vyloučil hodnotu 0,0181 mol·dm, ze zbývajících výsledků proto můžeme vypočítat průměr, který nebude zatížený hrubou chybou.\n"}
{"id": "971740", "url": "https://cs.wikipedia.org/wiki?curid=971740", "title": "Štefan II. Druget", "text": "Štefan II. Druget\n\nŠtefan II. Druget(h) (maď. \"II. Drugeth István\") byl užským a zemplínským županem. \n\nPřipomíná se v letech 1411-1466. Oženil se s Kateřinou. V roce 1466 se o něm dozvídáme na základě soudního sporu, do kterého vstoupili synové Mikuláše II. - Štefan II. a Bartoloměj I. jakož i synové Štefana II. - Šimon I., Jan VI. a Štefan III. \n\nDrugetové si v něm stěžovali na Jana Lokoše a Petra, syna Jana mladšího, kteří napadli jejich poddané cestou domů, když se vraceli z trhu z Debrecína. Aby byla prokázána jejich nevina, mělo 50 šlechticů odpřísáhnout, že to nebyli oni.\n\nŠtefan II., syn Mikuláše II., je zmiňován i v roce 1449, když se dostal se svým bratrancem Bartolomějem II. do zajetí bratříků. Příčinou byla nová politická situace, když v roce 1437 zemřel Zikmund Lucemburský, na trůn se dostal jeho zeť Albrecht Habsburský. Nastalo období, ve kterém se Uhersko ocitlo v hluboké anarchii, přestože královně-vdově se narodil syn Ladislav Pohrobek. Ta si na pomoc pozvala Jana Jiskru z Brandýsa jako kapitána severního Uherska. Vnitropolitické nepokoje v druhé polovině 15. století znamenaly pro Zemplín přítomnost bratříků a Jiskrovců - vojsk, jejichž jádro tvořili bývalí husitští bojovníci. Husité, kteří v letech 1419-1434 plenili Slovensko, se až na Zemplín nedostali. Jiskrovo vojsko se však dostalo až do této části. Proti nim se postavili i Drugetové spolu s ostatními zemplínskými pány. Bratříky vedl kapitán Jan Talafús. Ti v roce 1449 zaútočili i na Humenné a jejich výboje sahaly až do Cabin. Tento vpád do Humenného a jeho okolí poprvé silně otřásl hospodářskou základnou Drugetů. Jiskra tehdy zajal i Štěpána II. a Bartoloměje II. Následovalo dlouhé vyjednávání. Za jejich osvobození ze zajetí se přimlouval i jágerský biskup Ladislav Hédervári, který se dopisem ze dne 5. května 1449 obrátil na město Bardejov s žádostí o jejich vysvobození\nNakonec se podařilo ve Stropkově v roce 1450 Janovi z Perínu, který byl zemplínským županem, uzavřít dohodu s Janem Jiskrou. Jiskra na základě dohody propustil Štěpána II. a Bartoloměje II. na svobodu s podmínkou, že celý příjem z dolu v Telkibánya a také veškeré příjmy z humenské a stropkovské třicátkové stanice dostane on.\n\nV roce 1459 se zemplínským županem stal Štefan z Perínu. V té době se v Zemplíně připomíná mezi předními muži Ladislav z Pavlovců, dvorní magistr, Štefan, Jan Rajnold a Osvald z Rozhanovců, Štefan z Perínu, Peter Sokol i Bartoloměj II. a Šimon I. z Humenného.\n\nTo, že v té době byla stolice poplatná českým zbojníkům, svědčí i listina s následujícím obsahem\n\nŠtefan II. měl tři syny - Jana IV., Štěpána III. a Šimona I. Nevíme o jakého Štěpána jde (otce či syna), když se v listině z roku 1465 uvádí, že Ladislav Paločaj, královský soudce, na základě stížnosti Andreje Butkaje, nařídil Zemplínské župě, aby provedla vyšetření ve věci podpálení domu Andreje Butkaje ve vsi Budkovce, čímž mu vznikla škoda v hodnotě 600 zlatých. Obvinění byli Štefan z Humenného, ​​Ladislav z Lastomír a Benedikt, syn Alexandra Butkaje.\n"}
{"id": "971743", "url": "https://cs.wikipedia.org/wiki?curid=971743", "title": "Ján VII. Druget", "text": "Ján VII. Druget\n\nJán VII. Druget(h) ( \"VII. Drugeth János\") byl členem humenské větve Drugetů. \n\nMěl rodiče Šimona I. a Žofii Bebekovou. Jeho manželka Kristýna Zápolská mu porodila sedm dětí: František II., Jiří I., Gabriel I., Imrich I., Anton I., Štefan IV. a Kateřina.\n\nDo dějin rodu se zapsal tím, že v roce 1492 napadl spolu se svým bratrem Gašparem I. kartuziánský klášter v Lechnici. Mnichy tohoto kláštera přepadli a ukradli jim klášterní cennosti. Nevíme, jak skončilo celé šetření tohoto případu. Jistou satisfakci však provedli v roce 1505, když oba darovali paulínům v Užhorodě jezero s názvem Horgastót. Kromě toho darovali klášteru i velké cennosti po předcích. Zemřel v roce 1526.\n\nO jeho manželce Kristýně se nám zachovala zpráva, podle níž paulíni z Budína, kde měli svůj klášter zasvěcený svatému Vavřinci, dali všechny své cennosti z opatrnosti před nájezdem Turků (především vzácné bohoslužebné předměty), uschovat hraběnce Kristýně Drugetové, v té době už vdově. Když už nebezpečí pominulo, nevíme z jakého důvodu, ale Drugetové uložené předměty nevraceli. Proto byli pozváni před královskou kurii. Když se vzniklý problém nevyřešil, poslal leleský probošt Gregor v roce 1550 list králi Ferdinandovi se žádostí, aby celou věc vyřešil on. Věc se přesto nějak neřešila. K vyřešení se dospělo až v roce 1569, když se Drugetové dohodli s proboštem Michalem, že spor zruší, a že budou během pěti let splácet po 2000 uherských forintů.\n"}
{"id": "971746", "url": "https://cs.wikipedia.org/wiki?curid=971746", "title": "František II. Druget", "text": "František II. Druget\n\nFrantišek II. Druget(h) (maď. \"II. Drugeth Ferenc\" * ? - † 1540) byl členem rodu Drugetů.\n\nVíme o něm, že v roce 1520 byl komorníkem krále Ludvíka II. Po jeho smrti roku (1526) nastává v Uhersku dvojvládí. Po korunovaci Ferdinanda I. Habsburského se František II. Druget dohodl s Janem Zápolským (který se také nejprve v Tokaji, později 10. listopadu i v Stoličném Bělehradě dal prohlásit uherským králem), že svolají obce z Horních Uher do Humenného na společnou poradu. Dozvídáme se o tom z jeho dopisu, který napsal v Užhorodě v roce 1527\nTato porada se pravděpodobně neuskutečnila, protože Ferdinand tento problém dvou vládců začal řešit vojenskou cestou. O postoji Františka II. Drugeta zanechal kronikář tuto zprávu\nFrantišek II. Druget zůstal věrný Zápolskému a jako voják bojoval po jeho boku např. u městečka Tokaj, u Seni (u Košic, 8. března 1528). Během bitvy u Seni utrpěl Zápolský velkou porážku. Při útěku do Polska se uchýlil na panství pana Jana z Tarnova a do Uher se znovu vrátil s vojskem. Když Jan Zápolský utekl do Polska, mezitím se František II. Druget rozhodl pomstít se těm, kteří zavinili porážku jeho pána. Začal pustošit celou severní část zemplínské stolice a dostal se do rozporu i s vlastními sourozenci, kteří byli váhaví. Svého bratra Štěpána IV. pronásledoval na hrad Brekov a následně na hrad Čičva. Při tomto jeho násilí byly na hradě zničeny i archivní materiály vznešených rodin a samotné zemplínské stolice. O následujících událostech se dozvídáme ze Sperfolgovy kroniky toto\nFrantiškovi II. Drugetovi se na závěr života podařilo naklonit Jana Zápolského k uzavření míru s Ferdinandem Habsburským. To bylo už jeho poslední výraznější vystoupení v politickém životě. Zemřel v roce 1540. \n\nZůstalo ještě jeho pět bratrů - Jiří I., Imrich I., Štefan IV., Anton I., a Gabriel I. Ani jeden z nich se již nevyrovnal politické aktivitě Františka II. Imrich I. byl více nakloněn na stranu Ferdinanda, což je pochopitelné, protože měl za manželku Bebekovou. Rodina Bebekova dostala majetky od Ferdinanda a následně opustila stranu Zápolského. Imrich I. se angažoval spolu se svými bratry Antonem I. a Gabrielem I. zvláště v roce 1541, aby došlo ke sjednocení země v čele s Ferdinandem.\n"}
{"id": "971749", "url": "https://cs.wikipedia.org/wiki?curid=971749", "title": "Juraj I. Druget", "text": "Juraj I. Druget\n\nJuraj I. Druget (starší \"Drugeth\", \"I. Drugeth György\") byl členem rodu Drugetů.\n\nMěl za manželku Kristýnu Serečeňovou a později Annu Tarcajovou. V roce 1533 ho král Ferdinand ustanovil zemplínským županem. O dva roky později 26. června 1535 mu král Ferdinand nařídil, aby vrátil desátky jágerské kapitule, které jí sebral z užhorodského distriktu. V témže roce z 30. června daroval král jemu a jeho dědicům z vlastního popudu (lat. \"ad propria Comisiones\") všechny majetky Mikuláše de Gathal, který se připojil k Janu Zápolskému, a tím způsobil věrným krále Ferdinanda velké škody.\n\nDo složité situace při dvojvládí v Uhersku se z bratrů Drugethů nejméně zapojil Juraj I., který v době sporu vlastnil velké majetky v zemplínské a užské župě. V listině z 10. srpna 1533, kterou zaslal král Ferdinand I. kapitánovi Gasparovi Šerédymu je uvedeno, aby vzal pod svou ochranu leleského probošta Jana a aby vymohl zpět majetek Veľké Kapušany spolu se stříbrnými předměty a posvátnými nádobami, jakož i listinami a s dobytkem. To vše neprávem vzali proboštovi Janovi páni z Humenného.\n\nJurajova manželka Anna měla bratra Juraje Tarcaje, kterému mimo jiné patřil i hrad v Kamenici (okres Sabinov). Juraj Tarcaj se dal na stranu královny Alžběty Zápolské, ale v bitvě u Nagysolose v roce 1557 padl. Ještě před jeho smrtí se vlastnictví Kamenického hradu ujala jeho sestra Anna, která byla poslední z tohoto rodu. Spolu se svým manželem Jurajem I. Drugetem se spřáhla proti králi Ferdinandovi I. Král jejich postoj potrestal vojenskou výpravou, kterou vedl generál Šimon Forgáč. Hrad 12. června 1556 vojska dobyla a zničila navzdory hrdinské obraně hraběnky Anny Drugetové. Hraběnka se odstěhovala do zámečku v Mošurově, ze kterého ji v roce 1564 vyhnali a po těchto událostech o tři roky osamocená zemřela. \n\n"}
{"id": "971751", "url": "https://cs.wikipedia.org/wiki?curid=971751", "title": "Synagoga v Huncovcích", "text": "Synagoga v Huncovcích\n\nSynagoga v Huncovcích je bývalá židovská modlitebna ve slovenských Huncovcích (okres Kežmarok). Před druhou světovou válkou a holokaustem žilo v Huncovcích větší množství Židů. Synagoga spolu s významnou ješivou tvořily jádro zdejší židovské náboženské obce.\n\nSynagoga byla postavena v roce 1821 v klasicistním stylu. V současnosti slouží jako sklad.\n\n"}
{"id": "971752", "url": "https://cs.wikipedia.org/wiki?curid=971752", "title": "Ján Kramár", "text": "Ján Kramár\n\nJán Kramár (* 14. září 1928 Rybany) je slovenský herec a otec Maroše Kramára.\n\nV roce 1949 studoval herectví na ODK v Bratislavě. V letech 1949–1954 byl členem vesnického divadla a od roku 1954 členem činohry Nové scény. Ve filmech a televizi se uplatnil jako výrazný představitel lidových postav. Hrál v televizních seriálech \"Medený gombík\" (1970) a \"Povstalecká história\" (1984). Výrazně se uplatnil i v dabingu.\n\n\n\n"}
{"id": "971753", "url": "https://cs.wikipedia.org/wiki?curid=971753", "title": "Mohamed Salah", "text": "Mohamed Salah\n\nMohamed Salah Ghaly (arabsky محمد صلاح; narozen 15. června 1992) je egyptský fotbalový záložník a reprezentant, od července 2017 hráč klubu Liverpool FC.\n\nV lednu 2014 byl vyhlášen nejlepším hráčem švýcarské Super League za rok 2013. Získal cenu Africký fotbalista roku 2017. 24.09.2018 získal Cenu Ference Puskáse za nejkrásnější gól roku, který vstřelil v do sítě Evertonu v Merseyside derby.\n\nV letech 2010–2012 hrál v egyptském klubu Al Mokawloon, kde dříve nastupoval v mládežnických týmech. Následně přestoupil do švýcarského klubu FC Basel 1893. S Basilejí vyhrál švýcarskou ligu (titul získal v sezoně 2012/13).\nV roce 2019 se stal s FC Liverpool vítězem Ligy mistrů UEFA.\n\nV lednu 2014 jej koupil anglický klub Chelsea FC za cca 11 milionů liber. Salah zaujal představitele Chelsea ve vzájemných dvou zápasech podzimní skupinové části Ligy mistrů 2013/14, v nichž dvakrát skóroval (a Chelsea v obou případech prohrála). Zájem o něj měl ještě jiný anglický klub Liverpool FC.\nSvoji první trefu v dresu The Blues si připsal 23. března 2014 v londýnském derby proti Arsenalu. V 71. minutě vstřelil šestý gól zápasu. Chelsea městského rivala rozdrtila vysoce 6:0.\n\n30. 1. 2015 se se přesunul do italské Fiorentiny na 18měsíční hostování.\nDebutoval 8. února v zápase s Atalantou, když v 65. minutě vystřídal Joaquína (výhra 3:2). První gól si připsal 14.2 proti Sassuolo (výhra 3:1).\nPrvní start v Evropské lize v dresu Fiorentiny si připsal 19.2.2015 v osmifinále proti anglickému Tottenhamu. Fiorentina remízovala na hřišti soupeře 1:1. V odvetě na Stadio Artemio Franchi vstřelil svůj první gól v Evropské lize za Fiorentinu. Trefil se v 71. minutě a svým gólem pomohl k výhře 2:0. Fiorentina s celkovým skórem 3:1 postoupila do čtvrtfinále, kde narazila na AS Řím.\n\nA právě do AS Řím Salah odešel v srpnu 2015 na další hostování s opcí na koupi. V srpnu 2016 se stal hráčem AS.\n\nV AS podával kvalitní výkony a tak jej v červenci 2017 vykoupil anglický Liverpool FC. V sezóně 2017/18 anglické Premier League se stal nejlepším střelcem. S Liverpoolem se také probojoval do finále Ligy mistrů s Realem Madrid, kde ve třicáté minutě utrpěl zranění ramene v souboji se Sergiem Ramosem a byl nucen střídat. V září roku 2018 získal Cenu Ference Puskáse za nejkrásnější gól roku, který vstřelil v do sítě Evertonu v Merseyside derby.\n\nAvšak v další sezóně 2018/19 s Liverpoolem konečně po roce vyhrál finále ligy mistrů proti Tothemhamu FC, kde dal gól rovnou ve druhé minutě. Zápas skončil výsledkem 2:0 pro Liverpool FC. Salah je tedy vítězný finalista ligy mistrů.\n\nSalah reprezentoval Egypt v mládežnické kategorii U20. Zúčastnil se Mistrovství světa hráčů do 20 let 2011 v Kolumbii, kde Egypt podlehl v osmifinále Argentině 1:2.\n\nS egyptským výběrem do 23 let se zúčastnil Letních olympijských her 2012 v Londýně, kde egyptský tým vypadl ve čtvrtfinále po porážce 0:3 s Japonskem.\n\nOd roku 2011 je členem egyptského národního týmu.\n\n"}
{"id": "971754", "url": "https://cs.wikipedia.org/wiki?curid=971754", "title": "Eufrozína Báthoryová", "text": "Eufrozína Báthoryová\n\nEufrozína Báthoryová (též Bátoriová, \"Báthory Fruzsina de Ecséd\") byla dcerou Františka III. Drugetha.\n\nVdala za hraběte Štěpána Báthoryho. Neměli spolu děti a smrtí jejího manžela v roce 1605 vymřela mužská větev Báthoryů z Ecsédu. O Eufrozíně je známo, že ve Vranově se stala velkou podporovatelkou reformace. V tomto městečku dala postavit v roce 1580 kostel pro kalvinisty. Zároveň se také zasloužila o vydání bible v maďarštině svými velkými příspěvky na tiskárnu ve Visoli (Maďarsko). \n\nJejí manžel Štefan Báthory měl sestru Alžbětu (známou později jako Čachtická paní), která se vdala v roce 1575 ve Vranově za Františka Nádasdyho.\n"}
{"id": "971755", "url": "https://cs.wikipedia.org/wiki?curid=971755", "title": "Juraj II. Druget", "text": "Juraj II. Druget\n\nJuraj II. Druget(h) (maď. \"II. Drugetha György\") byl příslušník humenské větve Drugetů.\n\nV roce 1593 košický kapitán Kryštof Tieffenbach, posílen východoslovenskou šlechtou a sedmihradským magnátem Zikmundem Rákoczim, chtěl napadnout Turky u Fiľakova. Turecká posádka ve fiľakovském hradě kapitulovala 27. listopadu 1593 s podmínkou svobodného odjezdu. Dobytí Fiľakova bylo prvním výraznějším úspěchem císařské strany v této válce. Po těchto úspěších uvažovali císařští velitelé i o dalších akcích. Tieffenbach se rozhodl zaútočit na Hatvan, ale akce se neuskutečnila, protože se dozvěděl o shromažďování početného tureckého vojska u Sečan. \n\nTieffenbach poslal proti němu jízdu pod vedením Štěpána Báthoryho a Jiřího II. Drugeta z Humenného. Tyto oddíly se utkaly začátkem prosince 1593 s tureckým předvojem a rozprášily ho. Záchranná akce Turků na pomoc Fiľakovu tím ztroskotala a Turci rozpustili tábor na Iplu.\n"}
{"id": "971756", "url": "https://cs.wikipedia.org/wiki?curid=971756", "title": "Arnutovce", "text": "Arnutovce\n\nArnutovce ( , ) jsou obec na Slovensku v okrese Spišská Nová Ves, v Košickém kraji.\nObec se nachází v západní části Hornádské kotliny.\nArnutovce sousedí s obcemi Iliašovce, Smižany, Spišský Štvrtok, Letanovce, Spišské Tomášovce, Mečedeľovce\nPrvní písemná zmínka o obci je z roku 1317.\n\"Německý název:\" Emaus, Höfchen, Habchen\n\"Maďarský název:\" Arnótfalu\n1990 - 1998 Vincent Ondirko (HPSR) \n1998 - 2000 Vincent Ondirko (HZDS) \n2000 - 2002 Jaroslav Gazdura (KDH) \n2000 - 2006 Jaroslav Gazdura (ANO, KDH, SDKÚ)\n2006 - 2008 Jaroslav Gazdura (ANO, KDH, SDKÚ)\n1990 - 1994 - 9 poslanců\n1994 - 1998 - 9 poslanců (7 KDH, 2 HPSR)\n1998 - 2002 - 9 poslanců (7 KDH, 2 HZDS)\n2002 - 2006 - 7 poslanců (4 KDH, SDKÚ 3)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nNejčastější příjmení (1995):\n\nPECHA 68 ×; PECHOVÁ 66 ×; BEHÁR 22 ×; BEHÁROVÁ 20 ×; HRUBIZNA 11 ×; HRUBIZNOVÁ 10 ×; MEDERIOVÁ 8 ×; DZURILLOVÁ 8 ×; ORAČKO 7 ×; PALOČAJ 7 ×; MEDERYOVÁ 7 ×; DZURILLA 7 ×; BALDOVSKÁ 7 ×; ČATLOŠOVÁ 7 ×; SOLÁR 7 ×; ŽIGOVÁ 6 ×; ČATLOŠ 6 ×; MARTINŮ 6 ×; BALDOVSKÝ 6×; KANDRA 5×; KLEINOVÁ 5×; SOLÁROVÁ 5×; LIPAJ 5×; ŠARIŠSKÁ 5×; PALOČAJOVÁ 4×; TEREŠTÍKOVÁ 4×; MAJCHEROVÁ 4×; ŠVEDA 4×; ŠMELKO 4×; ROXER 4×; ŠČUKA 4×; CAPÁK 4×; MEDERI 4×; JAVORSKÁ 4×; MIRGOVÁ 4×; ORAČKOVÁ 4×; ŠVEDOVÁ 4×; ROXEROVÁ 4×; PAGÁČOVÁ 4×; TULEJOVÁ 4×; ONDIRKO 4×; ORAVEC 4×; MIRGA 4×; VERNARSKÝ 3×; MEDERY 3×; PETRÁŠEKOVÁ 3×; ŠMELKOVÁ 3×; BAJTOŠOVÁ 3×; POLÁKOVÁ 3×; LIPAJOVÁ 3×; SUROVCOVÁ 3×; CAPÁKOVÁ 3×; DEPTOVÁ 3×; PACIGA 3×; TULEJ 3×; TOMEČKO 3×; MIKOLAJOVÁ 3×; KURUCOVÁ 2×; PLUTA 2×; PAGÁČ 2×; VYBOHOVÁ 2×; BARILLA 2×; VALIGURA 2×; GURECKÝ 2×; BENDÍKOVÁ 2×; TOMEČKOVÁ 2×; PACIGOVÁ 2×; IŠTOKOVÁ 2×; ŠOLTISOVÁ 2×; ŠOLTIS 2×; BAŠISTA 2×; BENDÍK 2×; KURUC 2×; PISKOVÁ 2×; LAVEN 2×; BUKŠÁR 2×; GREŠ 2×; KANDROVÁ 2×; ŽIGA 2×; MELEGOVÁ 2×; SKOKANOVÁ 2×; BUKŠÁROVÁ 2×; RUSINOVÁ 2×; BAŠISTOVÁ 2×; RUSSIN 2×; MAJCHER 2×; LAPŠANSKÝ 2×; ADLEROVÁ 2×; POPOVIČOVÁ 2×; PETRÁŠEK 2×; ŠARIŠSKÝ 2×; ONDIRKOVÁ 2×; MIKOLAJ 2×; VYBOH 2×; ALMAŠIOVÁ 2×; ADLER 3×,KSSJ\nGotický kostel postavený na počátku 15. stol. Presbytář s pětibokým uzávěrem je zaklenutý křížovou žebrovou klenbou klínové profilace. Ve druhé polovině 16. stol. byla přistavěna věž, v 18. stol. přestavěná a zvýšená pod omítkou. Má renesanční sgrafitovou nárožní bosáž. Sakristie je zaklenuta klášterní klenbou. Hlavní oltář je pseudogotický z konce 19. stol., oltář Panny Marie je křídlový, gotický asi z roku 1485. Oltář sv. Šebestiána je rokokový asi z let 1770 - 1780, uprostřed s fragmentem gotického malovaného křídla, znázorňujícím martyrium sv. Šebestiána, po obou stranách tabernákula jsou sochy cherubínů, pozdněbarokové z bývalého hlavního oltáře z druhé poloviny 18. stol. Volný obraz sv. Jana Nepomuckého je barokní z druhé poloviny 19. stol.\nMateřská škola - Arnutovce 11\n"}
{"id": "971759", "url": "https://cs.wikipedia.org/wiki?curid=971759", "title": "Huncovce", "text": "Huncovce\n\nHuncovce jsou podtatranská obec na severním Slovensku v okrese Kežmarok.\n\nObec leží na hlavním tahu Poprad–Kežmarok. Protéká jí řeka Poprad.\n\nZdejší území bylo osídleno již v římském období před 5. stoletím n. l., o čemž svědčí nálezy kostí, římských mincí a různých nádob.\nPrvní písemná zmínka o obci pochází z roku 1257. Její název se v průběhu let měnil: 1257 Supch, 1268 (villa) Poloni, 1290 Zopczfolua, 1308 (villa) Canis, 1336 Hundsdorf, 1345 Sepchfalua, 1346 Chepanfalua, 1383 Stekchfalua, Stepkfalva, 1471 Honczdorf, 1773 Huncowcze, Hunczdorf, Hunfalu. lat. Hunisvilla. Dnešní název obce Huncovce se úředně používá od roku 1920.\n\nEtymologii dnešního názvu obce lze dát do souvislosti s názvem villa Canis a jeho překladem do němčiny, který zřejmě poukazuje na někdejší hlavní zaměstnání zdejších obyvatel, jímž byl chov loveckých psů pro panovníka a místní šlechtu.\n\n\nObec má mateřskou i základní školu.\n\n\n"}
{"id": "971760", "url": "https://cs.wikipedia.org/wiki?curid=971760", "title": "Vol-au-vent", "text": "Vol-au-vent\n\nVol-au-vent je francouzské plněné pečivo z listového těsta. \"Vol-au-vent\" znamená ve francouzštině doslova „let ve větru“, což má vyzdvihovat lehkost, nadýchanost a křehkost tohoto pečiva.\n\nPříprava je jednoduchá – z vyváleného listového těsta se vykrojí dvě stejně velká kolečka, doprostřed jednoho z nich se vykrojí menší kolečko popř. jiný tvar tak, aby vznikl jakýsi prstýnek z těsta. Obě kolečka se pak, stejně jako např. u cukroví z lineckého těsta, položí na sebe a upečou se. Upečené koláčky se pak plní slanými i sladkými náplněmi jako např. lososovou pěnou, mletým masem, krevetami, žampiony, ale i smetanovým sýrem, nebo ovocem. Mohou se podávat teplé i studené. \n\nAutorství receptu i chytlavého názvu této pochoutky bývá připisováno Marie-Antoine Carêmeovi (1784–1833), který je pokládán za jednu z prvních kuchařských celebrit. Recept na „petits gâteaux vole au vent“ však vyšel již v roce 1739 v kuchařce Françoise Marina s názvem \"Les Dons de Comus\", tedy 45 let před narozením M. A. Carêmea.\n\n\n"}
{"id": "971761", "url": "https://cs.wikipedia.org/wiki?curid=971761", "title": "Český lev 2013", "text": "Český lev 2013\n\nČeský lev 2013 je 21. ročník cen České filmové a televizní akademie Český lev. Vyhlášení proběhlo na slavnostním večeru v Rudolfinu 22. února 2014, uváděl jej Marek Eben a přímý přenos odvysílala Česká televize.\n\n\n\n\n\n\n\n\n\n\n\n\n\n\n\n\nVladimír Körner\n\nMalý Cousteau – režie: Jakub Kouřil\n\n\"Hořící keř\"\n\n"}
{"id": "971762", "url": "https://cs.wikipedia.org/wiki?curid=971762", "title": "Bystrany", "text": "Bystrany\n\nBystrany jsou obec na Slovensku v okrese Spišská Nová Ves, v Košickém kraji.\n\nObec se nachází v jižní části Hornádské kotliny.\n\nBystrany sousedí s obcemi Olcnava, Hincovce, Trsťany, Spišské Vlachy\n\n\nPrvní písemná zmínka o obci je z roku 1268. Název obce je německého původu. Původně se jmenovala Eulenbach – Soví potok, později byla přejmenována na Vlenbach, Velbach a po 2. světové válce na Bystrany. <br>V 18. stol. byl postaven římskokatolický kostel sv. Petra a Pavla (1779). V polovině 19. století si Gustáv Czáky (1803 – 1883) postavil v obci zámeček v neoklasicistním slohu. V tomto období byla také postavena kaple a při kostele osázena zahrada s parkem, vzácnými dřevinami, stromy a fontánou uprostřed. Posledním majitelem zámečku byl Hilár Czáky, který jej vlastnil až do konfiskace v roce 1945. Zámeček byl zbořen v letech 1992 – 1993. Za kostelem jsou v hrobkách pohřbeni někteří z rodu Czákyů.\n\n\"Německý název:\" Ulebach, Eullabach, Wellbach, Eilenbach\n\"Maďarský název:\" Velbach, Ágostháza\n\n\n\n\n\nNovoklasicistní, postavený kolem roku 1860, s menšími úpravami z konce 19. a zač. 20. století. Dvoupodlažní budova se dvěma křídly, kolmo na sebe situovanými, a představenou přízemní vstupní lodžií. Křídla mají tříosé pavilony, spojené s otevřenými lodžiemi v přízemí i na patře. Po letech chátrání byl zámeček v 90. letech zbourán.\nJe z let 1779 – 1784, klasicistní na starším základě, s pozdějšími menšími úpravami. Jednolodní prostor s polygonálním uzávěrem, přistavěnou sakristií a představěnou třípodlažní věží. Celý prostor je zaklenutý pruskou klenbou. Fasády jsou členěny lizénami a nároží věže pilastry. V interiéru je částečně zachována původní výmalba. Hlavní oltář je klasicistní z druhé poloviny 18. stol. s ústředním obrazem sv. Petra a Pavla. Dva boční oltáře sv. Rodiny a sv. Jana Nepomuckého jsou řešeny jako pendanty, luisézní, z druhé poloviny 18. stol. Kazatelna, křtitelnice, varhany a patronátní lavice hrabat Csákyů jsou luisézní, současné se stavbou. Socha Piety je polychromovaná lidová dřevořezba z 18. stol. K vnějšku kostela byly přistavěny dvě krypty: jedna je pseudogotická z druhé poloviny 19. stol., v ní pozdněbarokní oltář P. Marie z 18. stol., druhá v secesním stylu z období kolem roku 1915.\n\nFc Spartak\n\n"}
{"id": "971763", "url": "https://cs.wikipedia.org/wiki?curid=971763", "title": "Juraj III. Druget", "text": "Juraj III. Druget\n\nJuraj III. Druget (ve starší literatuře Juraj III. Drugeth, maďarsky \"III. Drugeth György\"; 1583 - 21 . červen 1620) byl příslušník humenské větve šlechtického rodu Drugetů.\nNarodil se roku 1583. Otec Juraj, užhorodský župan a zeměpán Trebišova a matka Eufrozína, rozená Dóciová (Dóczy), byly protestanty. Juraj III. se rovněž hlásil ke kalvinismu. \n\nV roce 1610 si vzal za manželku Kateřinu Nádasdyovou, mladší dceru Alžběty Báthoryové, smutně proslulé Čachtické paní.\n\nPředpokládá se, že Juraj III. konvertoval pod vlivem pozdějšího ostřihomského arcibiskupa Petra Pázmaně, se kterým se pravděpodobně setkal během studií v jezuitském kolegiu v Praze (r. 1605). Po návratu do Humenného se stal velkým podporovatelem rekatolizace. Jiné informace dokládají, že podobně jako Valentín I. Drugeth byl Juraj vystaven tlaku velmožů, aby přestoupil na katolickou víru. Zatímco Valentin odolával, Juraj v roce 1609 změnil vyznání.\n\nPo vypuknutí povstání Štěpána Bočkaje museli jezuité opustit Sedmihradsko. Zastavili se v Humenném a Juraj je srdečně přijal. Živě se zajímal a požádal o misionáře-jezuity. Ti vyhověli jeho přání a vyslali na misi Jana Sentdordiho a Michala Brešku. Nejdříve je umístil v humenském zeměpanském kostele. Pak jim daroval bývalý františkánský klášter i s kostelem a příjem z několika osad. Ve farním kostele kázali slovensky, v bývalém františkánském kostele maďarsky.\nV roce 1609 se stal zemplínským županem. Začal uvažovat o možnostech založení jezuitské koleje v Humenném. Roku 1612 napsal dopis generálnímu představenému jezuitů P. Claudiovi Aquavivovi do Říma, ve kterém navrhl založit v Humenném kolej. Začala zdlouhavá jednání. Dne 9. července 1613 napsal Juraj Drugeth dopis P. Dobokaimu\nDalší jezuité přišli do Humenného 23. listopadu 1613. \n\nJuraj III. Drugeth aspiroval na knížecí trůn v Sedmihradsku. Humenského zeměpána plně podporoval vídeňský dvůr. Sedmihradským knížetem se však stal roku 1613 Gabriel Bethlen za přímé pomoci Turků.\n\nRoku 1614 bylo v Humenném četné jezuitské společenství. Neuvádí se však ani pod titulem rezidence ani pod titulem kolegia, protože se stále čekalo schválení z Říma. Vyšší třídu gramatiky vedl p. Juraj Mojzes, původem Slovák z Turce. Je zřejmé, že v Humenném začala činnost jezuitská škola. Roku 1615 došel do Humenného souhlas z Říma a Juraj III. Druget přistoupil k založení úplného jezuitského gymnázia.\nV 17. století a začátkem 18. století se východní Slovensko dostalo do víru protihabsburských stavovských povstání. Uherská a sedmihradská šlechta v nich sledovala rozšiřování svých majetků. Sedmihradský kníže Gabriel Bethlen využil povstání českých stavů proti Habsburkům, obsadil Košice, prohlásil se panovníkem Uherska a po spojení s českými stavy postupoval na Vídeň. \n\nBetlеnovu pozici na východním Slovensku chránil a rozšiřoval mladý Juraj Rákoci. Přívrženec panovníka Juraj Drugeth nečekal nečinně na setkání s ním. Naverboval silné jezdecké vojsko v Polsku (asi 3000 kozáků) a 22. listopadu 1619 došlo u Humenného k měření sil mezi betlenovskými oddíly a vojsky císařova spojence. Když se Juraj Rákoci přiblížil k Humennému, Juraj Druget začal se svým vojskem takticky ustupovat do údolí. Rákoci tuto lest nepostřehl a vrhl se za ním. V údolí ho v příhodné chvíli do zad napadly jezdecké oddíly a téměř celé Rákociho vojsko zničily. Říká se, že na bojišti při Humenném tehdy zůstalo přes 1500 mrtvých vojáků.\n\nKdyž se o porážce svých vojsk dozvěděl G. Bethlen, musel se z obléhání Vídně stáhnout (což byla poměrně velká pomoc císaři Ferdinandu II., který ji tehdy bránil) a okamžitě vyslal proti Drugethovi generála Františka Redeye. Juraj Drugeth si uvědomil, že teď by už nezvítězil, a proto odtáhl do Polska. Zde zemřel 21. června 1620. Příčinou smrti bylo otrávení. Nedozvěděl se už ani o výsledcích jednání sněmu, který svolal G. Bethlen a který vyslovil trest zabavení celého drugethovského majetku. \n\nJezuitský řád nezapomněl na svého ochránce. Tělesné pozůstatky Juraje Drugeta jezuité později převezli do dómu sv. Mikuláše v Trnavě. Na jeho náhrobní kámen dali vytesat\nJuraj Rákoci se za porážku, kterou utrpěl, pomstil o několik let později. Dobyl a zničil hrady Jasenov a Brekov.\n"}
{"id": "971767", "url": "https://cs.wikipedia.org/wiki?curid=971767", "title": "Harichovce", "text": "Harichovce\n\nHarichovce jsou obec na Slovensku v okrese Spišská Nová Ves, v Košickém kraji.\nObec se nachází na styku Medvědích hřbetů s Levočskou kotlinou v centrální části Hornádské kotliny.\nHarichovce sousedí s obcemi Danišovce, Iliašovce, Levoča, Odorín, Spišská Nová Ves\nLevočský potok\n\n\n\n\nKatolický kostel P. Marie\n\nPůvodně gotický, barokně přestavěný kolem roku 1760, kdy byla změněna jeho východní orientace a odstraněna část původního obvodového zdiva, jehož kameny leží dnes na březích potoka. Kostel je jednolodní s půlkruhově zakončeným presbytářem a s představenou třípodlažní věží. Celý prostor je zaklenutý pruskou klenbou. Na pravé straně podvěží je zazděný raněgotický portál. Na pravém klenbovém poli je nástěnná malba od Jozefa Hanuly. Barokně – klasicistní fasáda je s nárožními pilastry a terčíkovou korunní římsou na představěné věži, zastřešené pozdněbarokní laternovou kupolí. Oltáře a kazatelna jsou pseudogotické z 20.stol. Křtitelnice je dřevěná z poloviny 19.stol., volné pozdně barokní obrazy: Immaculata a Obrácení sv. Pavla apošt.\nPadlým v druhé světové válce.\nFotbalový klub (ŠK Harichovce).\nFolklórní slavnosti obce.\n"}
{"id": "971768", "url": "https://cs.wikipedia.org/wiki?curid=971768", "title": "Ján X. Druget", "text": "Ján X. Druget\n\nJán X. Druget(h) ( \"III. Drugeth János\") byl příslušník humenské zeměpanské větve Drugetů.\n\nJediný syn Jiřího III. Drugeta Ján, v drugetovské dynastii desátý, se narodil roku 1609. Podobně jako jeho předchůdci, tak i on se stává županem Zemplínské stolice a v r. 1635 už jako 26letý je ustanoven hlavním generálem města Košic a současně kuriálním soudcem města. Z jeho pověřovací listiny se dozvídáme, že v kamenném hradě Jasenov byla tehdy komora (pokladna) drugetovského rodu, kterou dnem i nocí hlídalo 15 hajduků. \n\nJán Druget byl více vojákem než diplomatem. Zápisy udávají, že v roce 1627 zvítězil nad přesilou Turků, kteří přišli na pozvání Gabriela Bethlena. Byl přívržencem Habsburků a prosazoval rekatolizaci.\n\nJeho působením došlo k uzavření církevní unie na hradě Užhorod. Užhorodskou unií došlo k začátku sjednocovacího procesu řeckých katolíků s Římem.\n\nPo roce 1644 rákociovská vojska zabavují jeho majetky a hrady Jasenov a Brekov bourají. Ján Druget zemřel 22. listopadu 1644.\n"}
{"id": "971773", "url": "https://cs.wikipedia.org/wiki?curid=971773", "title": "Martin Ander", "text": "Martin Ander\n\nMartin Ander (* 17. května 1975 Vyškov) je český politik a pedagog, v letech 2008 až 2010 místopředseda Strany zelených, v letech 2007 až 2010 a opět 2014 až 2018 náměstek primátora města Brna, v letech 2006 až 2018 zastupitel města Brna a v letech 2014 až 2018 rovněž zastupitel městské části Brno-střed.\n\nPo absolvování brněnského gymnázia na třídě Kapitána Jaroše (1989 až 1993) vystudoval obor učitelství matematiky a fyziky na Přírodovědecké fakultě Masarykovy univerzity (1993 až 1998) a získal tak titul Mgr. Vzdělání si pak ještě v letech 1998 až 2005 doplnil doktorským studiem na Katedře aplikované matematiky téže fakulty a získal titul Ph.D.\n\nUž v 90. letech 20. století pracoval jako dobrovolník brněnských ekologických organizací Hnutí DUHA a Nesehnutí. Mezi lety 1998 a 2003 vyučoval kurzy matematiky a statistiky na PřF Masarykovy univerzity. Na počátku 21. století byl redaktorem společensko-ekologického časopisu Sedmá generace. V letech 2002 až 2006 byl ředitelem národní kanceláře Hnutí DUHA.\n\nV letech 2004 až 2006 spoluzakládal a výrazně se podílel na aktivitách občanské koalice Nádraží v centru.\n\nVzhledem k zisku mandátu zastupitele a radního města Brna působil či působí ve statutárních orgánech městských firem; např.: místopředseda představenstva Brněnských komunikací, a.s. (2006 až 2010), místopředseda představenstva Dopravního podniku města Brna, a.s. (2006 až 2010) či člen představenstva STAREZ - SPORT, a.s. (2009 až 2010) a Lesů města Brna, spol. s r.o. (od 2010).\n\nOd roku 2011 soukromě podniká.\n\nMartin Ander je ženatý.\n\nOd roku 2002 je členem Strany zelených. V září 2008 byl na sjezdu Strany zelených zvolen 3. místopředsedou, když získal 177 hlasů (porazil tak Petra Štěpánka a Petra Dybowicze). Post obhájil i na sjezdu Strany zelených v prosinci 2009, kdy získal 136 hlasů (a opět porazil Petra Štěpánka). Tuto funkci vykonával až do listopadu 2010. Na sjezdu Strany zelených v lednu 2014 byl zvolen členem Předsednictva Strany zelených. Pozici zastával do ledna 2016, kdy už do předsednictva strany nekandidoval.\n\nDo komunální politiky vstoupil, když byl ve volbách v roce 2006 zvolen za Stranu zelených do Zastupitelstva města Brna. V listopadu 2006 nejprve získal pozici radního města a v lednu 2007 byl zvolen náměstkem primátora města pro oblast rozvoje. Stal se také členem Komise dopravy Rady města Brna a Komise pro rozvoj města Rady města Brna. V komunálních volbách v roce 2010 sice mandát zastupitele města obhájil, ale Strana zelených se přesunula do opozice. Dál působil v Komisi pro rozvoj města (jako její místopředseda) a nově jako člen Komise pro kulturu Rady města Brna a Výboru pro národnostní menšiny Zastupitelstva města Brna. V komunálních volbách v roce 2014 opět obhájil za Stranu zelených post zastupitele města Brna a navíc se stal zastupitelem Městské části Brno-střed, když vedl tamější kandidátku SZ. Dne 25. listopadu 2014 byl zvolen 4. náměstkem primátora města Brna, na starosti má územní plánování a životní prostředí.\n\nV komunálních volbách v roce 2018 znovu kandidoval do Zastupitelstva města Brna za Zelené, ale mandát zastupitele se mu nepodařilo obhájit. Na kandidátce byl až na 6. místě, jelikož již před volbami ohlásil ústup z aktivní politiky. Do Zastupitelstva městské části Brno-střed již ani nekandidoval.\n\nV krajských volbách v roce 2008 kandidoval za Stranu zelených do Zastupitelstva Jihomoravského kraje, ale neuspěl. Stejně tak ve volbách do Poslanecké sněmovny PČR v roce 2013, kdy kandidoval za SZ v Jihomoravském kraji (Zelení se totiž do Sněmovny nedostali).\n"}
{"id": "971775", "url": "https://cs.wikipedia.org/wiki?curid=971775", "title": "J. Richard Gott", "text": "J. Richard Gott\n\nJohn Richard Gott III (* 8. února 1947 v Louisville) je americký astrofyzik působící na Princetonské univerzitě. Je známý tím, že se zabýval tématy jako cestování časem nebo argument delta t.\n\nGott poprvé použil argument delta t při své návštěvě Berlína v roce 1969, kdy přemýšlel, jak dlouho ještě bude stát Berlínská zeď. Předpokládal, že nemá o zdi žádné další informace (neuvažoval tedy politické souvislosti) a že jako pozorovatel nemá žádný zvláštní význam (Koperníkův princip). Poté by existovala 50% pravděpodobnost, že zeď navštívil po uplynutí 1/4 doby její existence (8 let od 1961 do 1969) a zároveň před uplynutím 3/4 této doby. V prvním krajním případě (1/4 stávající doby) by zeď stála ještě dalších 24 let (8.3 = 24), ve druhém dalších 2 a 2/3 let (8.1/3 = 8/3). Gott tedy odhadl, že zeď bude s 50% pravděpodobností zbořena mezi lety 1971 a 1993.\n\nPodle Gotta lze argument delta t použít pro určení doby trvání čehokoliv, pokud není k dispozici žádná další informace. Použil ho také pro odhad doby existence lidstva (druhu \"Homo sapiens\"). Výsledkem bylo, že s 95% pravděpodobností tento druh vyhyne v době za 4500 až 6,8 milionu let.\n"}
{"id": "971777", "url": "https://cs.wikipedia.org/wiki?curid=971777", "title": "Juraj IV. Druget", "text": "Juraj IV. Druget\n\nJuraj IV. Druget(h) ( \"IV. Drugeth György\") byl příslušník humenské zeměpanské větve Drugetů.\n\nJediný syn Jana X. Drugeta byl Juraj, který se narodil 8. června 1633. Juraj IV. Druget se stal dědičným županem užské župy. V bojích proti Turkům byl zvolen nejvyšším velitelem košické šlechtické domobrany a šlechtické domobrany na Zemplíně. Zemřel 9. října 1661.\n\nJeho potomci, nejstarší syn Valentýn byl biskupem. Prostřední syn Jan zemřel jako dítě a nejmladší Mikuláš zemřel ve Snině svobodný v roce 1682. Měl ještě jednu dceru Kristýnu. Nejnadějnější se ale zdál jeho syn Zikmund II. Druget.\n"}
{"id": "971783", "url": "https://cs.wikipedia.org/wiki?curid=971783", "title": "Hincovce", "text": "Hincovce\n\nHincovce jsou obec na Slovensku v okrese Spišská Nová Ves, v Košickém kraji.\nObec se nachází v Hornádské kotlině v úzkém údolí potoka Peklisko, levostranného přítoku Hornádu.\nHincovce sousedí s obcemi Baldovce, Buglovce, Bystrany, Spišské Podhradie – KATUN, Spišský Hrušov\nTrsťany\nHttp://www.ngw.nl/int/slo/h/hincovce.htm, http://www.crwflags.com/fotw/flags/sk-sn-hi.html\n\"Maďarský název:\" Hincóc, Szepesnádasd\n1990–1994 Miloslav Vaverčák (VPN)\n1994–1998 Ondřej Filip (KDH)\n1998–2002 Ondřej Filip (NEKA)\n2002–2006 Tatiana Brandoburová (ANO, KDH, SDKÚ)\n1990–1994 – 10 poslanců\n1994–1998 – 9 poslanců (6 KDH, 3 HZDS)\n1998–2002 – 9 poslanců (5 KDH, 4 HZDS)\n2002–2006 – 5 poslanců (3 KDH, 1 HZDS, 1 NEKA)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\nSložení obyvatelstva podle národnosti (2001):\n\nMultifunkční hřiště\nFiliálka římskokatolického úřadu Bystrany\n"}
{"id": "971786", "url": "https://cs.wikipedia.org/wiki?curid=971786", "title": "Zikmund II. Druget", "text": "Zikmund II. Druget\n\nZikmund II. Druget(h) (. \"II. Drugeth Zsigmond\") byl poslední z humenské zeměpanské větve Drugetů.\n\nVystudoval na vídeňské univerzitě, kde v roce 1676 získal doktorát. Zemplínským županem se stal v roce 1675, pak i županem užské a boršodské stolice. Císař Leopold ho pověřil funkcí královského komorníka. Byl zvolen také do komise na úpravu práva svobod, na vracení kostelů evangelíkům a na úpravu hranic s Polskem. \n\nKdyž vypuklo povstání kežmarského šlechtice Imricha Tököliho (1683) postavil se Zikmund Druget proti povstalcům, zosnoval kongregaci na hradě Čičva. To se mu stalo osudným. Tököli za pomoci tureckého vojska chtěl zjednat pořádek v severovýchodních stolicích a táhl tam se svým vojskem. Po cestě zabral hrady Užhorod, Čičva a Třebíč. Humenné tehdy padlo bez boje. Tököli zabavil veškerý Drugetovský majetek, samotného Zikmunda zajal, odvlekl do Košic, kde ho roku 1684 sťali. Zikmundem Drugetem končí dlouhá éra Drugetů v Uhersku i v Humenném.\n\nZikmund neměl syna, zanechal po sobě pouze tři dcery.\n\nDrugetovský majetek se členil na panství Humenné s 32 vesnicemi, Snina s kurií a 5 vesnicemi, Užhorod s 28 vesnicemi a hrad Trebšov s 9 vesnicemi. Majetky Drugetů prošly donací (darováním) Leopolda I. na jeho dcery.\n\nSninské panství připadlo jeho dceři Kláře, provdané za hraběte Petra Zichyho. V tomto manželství se narodily tři děti. František, pozdější biskup v Györu, Anna Maria, která se provdala za hraběte Čákiho a Terezie, manželka hraběte van Dernatha. Později Sninské panství zdědila hraběnka Anna Marie, a protože její manželství s hrabětem Čákim bylo bezdětné, připadlo v roce 1770 hraběnce Terezii van Dernáthové a jejím pěti synům.\n"}
{"id": "971796", "url": "https://cs.wikipedia.org/wiki?curid=971796", "title": "Hnilčík", "text": "Hnilčík\n\nHnilčík je obec na Slovensku v okrese Spišská Nová Ves, v Košickém kraji.\nObec se nachází v severní části Slovenského rudohoří v údolí Železného potoka.\nObec sousedí s obcemi Hnilec, Nálepkovo, Spišská Nová Ves, Teplička, Závadka\nDolný Hnilčík (Jerohuta), Chotár, Roztoky, Gezwäng, Zimní dolina, Furmanec, Cechy, Štolvek, Bindt.\n\n\nHeraldická komise Ministerstva vnitra Slovenské republiky po projednání doporučila přípisem č.j. HR 154 / H - 75/97 dne 26. května 1997 schválit obecnímu zastupitelstvu obce Hnilčík znak. Zároveň byl znak zaevidován do heraldického rejstříku SR v této podobě: \"V zeleném štítě geometricky stylizovaná Panna Maria, vlevo v náručí s Ježíškem, postavy jsou stříbrné, zlatě korunované, zlatě nimbované, oděné ve stříbrném, zlatě lemovaném šatě, provázené vpravo černými kladívky se zlatými zkříženými topůrky \".\n\nKromě toho byla definována obecní vlajka takto:\n\"Vlajka obce sestává ze čtyř podélných pruhů v barvách zelené, bílé, žluté a černé. Vlajka má poměr stran 2 : 3 a ukončena je třemi cípy, t. j. dvěma zástřihy, sahajícími do třetiny jejího listu. \"\n\nObecná pečeť má takovou oficiální podobu:\n\"Je kruhová, bez heraldického šrafování. Ve středu pečetního pole je zvolen obecní symbol, který může být zobrazen i bez štítu. Kruhopis pečeti zní: OBEC Hnilcik \".\n\nUznání obecních symbolů předchází archivní výzkum historických reálií a jejich zpracování do návrhu obecního znaku, pečeti a vlajky (Žifčák, 1997).\nHnilčík měl už na konci 18. století takovou vyvinutou administrativu, že dokumenty ověřoval vlastní pečetí. Její otisk se našel na písemnosti z roku 1801. Pečeť má průměry 17 mm a 20 mm a má ve svém poli umístěnou stylizovanou Madonu s dítětem, vpravo se zkráceným názvem osady \"HNIL\" a vlevo se dvěma zkříženými hornickými kladívky. Předpokládá se, že pečetidlo si dali vyrobit již v osmdesátých letech 18. století.\nV dnešní podobě vznikl Hnilčík až v roce 1961 (vytvořením katastru spojením Horního Hnilčíku - osady Hnilčík - do té doby místní části Spišské Nové Vsi a Dolního Hnilčíku - obce Hnilčík, jakož i Bindtu a Roztok). Tato skutečnost je odrazem historického vývoje osídlení dvou částí, patřících do sféry města Nová Ves (Iglov) a markušovských pánů z rodu Máriássy.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"Německý název:\" Eisenbach \n\"Maďarský název:\" Hnilczek, Kishnyilec\n\nV Hnilčíku jsou známí následující představitelé samosprávy:\n1990 - 1994 - 11 poslanců\n1994 - 1998 - 11 poslanců (9 HZDS, 1 KDH, 1 SDĽ)\n1998 - 2002 - 11 poslanců (9 HZDS, 2 KDH)\n2002 - 2006 - 5 poslanců (3 HZDS, 1 KDH, 1 NEKA)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický kostel sv. Kříže\n\nByl postavený v letech 1882 až 1885 v pseudorománském slohu podle projektu inž. J. Kepplera ze SNV. Jednolodí s polygonálním uzávěrem a představěnou dvoupatrovou věží. Presbytář je zaklenutý konchou, loď pruskou klenbou. Fasády jsou zcela hladké. Hlavní oltář je pseudorománského slohu a pochází z roku 1926. Boční oltáře (Lurdské P. Marie, sv. Klimenta papeže, patrona horníků), kazatelna, křtitelnice a varhany jsou v pseudorománském a pseudogotickém slohu z konce 19.stol. volný obraz Kalvárie z bývalého hlavního oltáře od A. Springera z roku 1885. Zvon z roku 1767 (přenesený z Markušoviec).\n\nKaple sv. Jana Nepomuckého\n\nByla postavena v klasicistním slohu v 19.stol., je obdélníkového půdorysu, zaklenutá valenou klenbou. Na zděné menze stojí menší socha světce.\nPomník obětem vojenského neštěstí, kdy se srazily dvě stíhačky Mig-29 na sedle Grajnár. Jeden z pilotů zahynul.\nV obci Hnilčík je sportem číslo 1 fotbal.\nŘímskokatolický úřad \nDuchovní správce -\nMateřská škola - Hnilčík 39\n"}
{"id": "971797", "url": "https://cs.wikipedia.org/wiki?curid=971797", "title": "Gabriel I. Druget", "text": "Gabriel I. Druget\n\nGabriel I. Druget (h) († 1531) z rodu Drugetů byl županem užské stolice. \nDo rodinné historie se zapsal ražením falešných mincí. Svůj podíl na padělání měli i jeho bratři Imrich I. a Anton I. Gabriel měl na svém Jasenovském hradě uloženy své cennosti. Cennosti tam měli ukryty i magnátské rodiny a církevní společenství, které si je tam uschovaly před případnými tureckými vpády. Hrad byl postaven na vysokém vrchu, obehnaný hradním zdí a neustále ho hlídalo patnáct hajduků. \n\nTehdejší politická situace byla poznamenána bojem o získání trůnu mezi Ferdinandem I. a Janem II. Zápolským. I ekonomická situace po moháčské bitvě byla špatná. Drugetové se těchto konfliktů aktivně účastnili a to vyžadovalo značné peněžní výdaje. Nejprve byli nuceni dát své cennosti do zástavy, pak, aby se snadněji dostali k penězům, začali z nich razit mince. Začali je razit i z pokladů a cenností, které jim byly dány do úschovy. Když došly zásoby, rozhodli se postupně razit mince z olova a jiných levných a nekvalitních kovů. Razili především polské groše, které se hodily při obchodu s Polskem.\n\nPo jistém čase se k panovníkovi Ferdinandovi začaly dostávat z Polska a Německa zprávy, že Drugetové razí falešné mince. Král se však necítil natolik silný, aby proti padělatelům zasáhl přímo. 17. srpna roce 1531 vyzval leleský konvent, aby dal pochytat mistry, kteří falšují Drugetům mince, a uvěznil je na Šarišském hradě. Stejný rozkaz dostal i Ján Literát, který byl tehdy třicátníkem, t. j. výběrčím třicátků v Humenném. Ján Literát splnil králův příkaz a uvěznil v Humenném na třicátkově úřadě mistra Mikuláše, který byl hlavním padělatelem peněz. Gabriel I. Druget však nařídil svému sluhovi Ladislavu Sentivánimu, aby mistra Mikuláše za každou cenu vysvobodil. Szentivánimu se to podařilo a mistra Mikuláše ukryl na Jasenovském hradě. Nakonec musel přímo zasáhnout král, který nařídil Gabrielovi, aby ho okamžitě vydal, pokud nechce on sám upadnout do nemilosti. Druget musel uposlechnout a padělatele vydal. Mistra Mikuláše pak popravili na rynku v Prešově. Trest by velmi pravděpodobně postihl i samého Gabriela I., ale ten náhle zemřel v roce 1531.\n\nJeho první manželkou byla Barbora Varkočová, druhou Eufrozína Ďulafiová. S první neměl žádné děti, s druhou čtyři – tři dcery a syna Štěpána V.\nGabriel I. Druget byl během dvojvládí zpočátku na straně Zápolského. V roce 1536 bojoval na straně Zápolského a podařilo se mu zajmout pod Braniskem Ulricha, kapitána Ferdinandova vojska a uvěznit ho v Prešově. Z vězení se dostal až po zaplacení 1500 forintů. Později však kvůli rodinným svazkům a vlivu svých bratrů přešel i on na stranu Ferdinanda. Spolu se svými třemi bratry se zúčastnil v Šarišském Potoku 14. února 1542 uzavření \"konfederace\", kterou svolal Peter Perényi.\n"}
{"id": "971800", "url": "https://cs.wikipedia.org/wiki?curid=971800", "title": "Anton I. Druget", "text": "Anton I. Druget\n\nAnton I. Druget(h) byl člen rodu Drugetů.\n\nPočítal, že po smrti svého bratra Štěpána IV. dostane značnou část jeho majetku, a proto se více přikláněl na stranu Ferdinanda, na níž byl i Štěpán IV. \n\nAntonovi I. se nakonec splnila touha získat větší část bratrova majetku. Měl za manželku bohatou vdovu po Gasparu Dragffim, Annu Báthoryovou. Dal hrad Brekov spolu s kurií v Humenném i s majetky v Zemplínské a Užské župě, kromě částky, která patřila jeho dceři Barboře, jako úpis za 5000 zlatých.\n"}
{"id": "971803", "url": "https://cs.wikipedia.org/wiki?curid=971803", "title": "Chrasť nad Hornádom", "text": "Chrasť nad Hornádom\n\nChrast nad Hornádom je obec na Slovensku v okrese Spišská Nová Ves, v Košickém kraji.\nObec se nachází ve východní části Hornádské kotliny a na severních svazích Galmusu.\nObec sousedí s obcemi Jamník, Poráč, Spišský Hrušov, Vítkovce, Matejovce nad Hornádom.\nHornád, Zlatník, Tekovský jarok\n\"Německý název:\" Hroššo\n\"Maďarský název:\" Harászt\n1990 - 1993 František Pramuka (NEKA) 1993 - 2002 Jozef Melega (KDH) (KDH)\n2002 - 2003 Jozef Melega (ANO + KDH + SDKÚ)\n2004 - 2006 Marián Melega \n2006 - 2010 Marián Melega (SDKU-DS, KDH)\n2010 - 2014 Marián Melega (SDKU-DS, KDH)\n1990 - 1994 - 11 poslanců\n1994 - 1998 - 11 poslanců (5 KDH, 3 HZDS, 3 NEKA)\n1998 - 2002 - 11 poslanců (8 KDH, 3 NEKA)\n2002 - 2006 - 7 poslanců (4 KDH, SDKÚ 3)\n2006 - 2010 - 7 poslanců (6 KDH, 1 NEKA)\n2010 - 2014 - 7 poslanců (7 KDH, od 7.11.2013 6 KDH 1 NEKA)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický Kostel Nejsvětější Trojice\n\nPostaven v románském slohu jako na Slovensku unikátní tetrakoncha někdy v období druhé poloviny 12. století až 2. poloviny 13. století. Rozšířený byl v roce 1646 a upravován v letech 1694, 1749 - 1755. Jádro stavby tvoří poměrně vysoká, v gotickém období nastavená věž se čtvercovým půdorysem, ke které přiléhaly čtyři apsidy zaklenuté konchami. Západní apsida byla odstraněna kolem roku 1646 při rozšíření kostela přístavbou obdélníkové lodě, zaklenuté křížovou klenbou hřebenovou. Původní, dnes zazděný románský vchod na západní straně jižní apsidy. Roku 1748 poškodil kostel blesk, v letech 1749 - 1755 byl kostel upravován. Z těchto dob pochází západní pozdněbarokní portál lodě s kamenným ostěním, rozeklaným frontonem a nápisem s datem 1749. Pod nynější výmalbou interiéru od J. Hanuly byly sondami zjištěny gotické nástěnné malby ve dvou vrstvách. Levý boční oltář Piety, pozdněbarokní z konce 18.stol.\nV obci působí jedna tělovýchovná jednota s fotbalovým oddílem. Několik sezón měla i tenisový oddíl.\nMomentálně působí fotbalová družstva dospělých, dorostu a žáků v okresní soutěži SOFZ. Střídavě však už hráli i ve vyšší, krajské soutěži.\n"}
{"id": "971806", "url": "https://cs.wikipedia.org/wiki?curid=971806", "title": "Štefan V. Druget", "text": "Štefan V. Druget\n\nŠtefan V. Druget(h) ( \"V. Drugeth István\") byl od roku 1551 do roku 1556 županem zemplínské a užské župy. \n\nVíme o něm, že byl v roce 1584 předvolán k soudu kvůli zabití sedláka jménem Ruman z Pichného.\n\nTaké víme, že pro nějaké neshody se silně pohádal se svým příbuzným Jurajem II. Drugetem na Trebišovském hradě, který vlastnil Juraj II. po svém otci Juraji I. Vznikla mezi nimi hádka, že Jurajova manželka Eufrozína, rozená Dóciová, potratila dítě. Celý spor se dostal až před soud v roce 1588, na který byli předvoláni přísným podžupanem Ladislavem Barkocim. K soudu se musel dostavit i sám župan Štefan V. a zodpovídat se. Soud skončil vítězstvím Štěfana V., který odpřisáhl, že on nebyl důvodem potratu dítěte, ani nezabil žádného člověka. Aby jeho nevina byla jasnější, složilo 50 šlechticů přísahu ve prospěch jeho neviny.\n\nDalší spor měl s bratrancem Gašparem II. Toho obvinil z mocnářství. Svědectví svědků směřovaly proti Gašparovi, který bydlel v humenské kurii (kostele). Štefan V. své neshody řešil i ozbrojeným útokem a tuto událost zaznamenal Gašpar II. ve svém deníku\nV bitvě u Sikszó (severovýchodně od Miškovce) v roce 1588, kterou vedl Zikmund Rákoci, bojoval proti budínskému pašovi Ferhatovi. Ten s 12 000 bojovníky přišel potrestat hrady, které mu odmítly platit poplatky. Turci byli poraženi. Štefan V. v bitvě spadl z koně, byl chycen a spoután. Když se však Turci hádali, kdo z nich získá jeho bohaté šaty a výzbroj, podařilo se několika odvážným bojovníkům osvobodit ho. V roce 1593 bojoval spolu s císařským vojskem při dobytí pevnosti Sabadka na Gemeru. V tomto boji bojoval s velkým nasazením a zápalem až tak, že dokonce u dělových ochranných náspů i jedl a spal. Po dobytí této pevnosti bojoval dál. Spolu se Zikmundem Rákocim dobyl hrad Fiľakovo. V bitvě se jim podařilo zajmout i mnoho Turků a odvléci je na hrad do Sečan. V následujícím roce bojoval s 400 bojovníky o hrad Hatvan, kde byli Turci také poraženi.\n\nBásník Ján Bocatius mu za to věnoval oslavnou báseň. \n\nPahýl\n"}
{"id": "971808", "url": "https://cs.wikipedia.org/wiki?curid=971808", "title": "Iliašovce", "text": "Iliašovce\n\nIliašovce jsou obec na Slovensku v okrese Spišská Nová Ves, v Košickém kraji.\nObec se nachází v severozápadní části Hornádské kotliny v údolí Iliašovského potoka.\nArnutovce, Dlouhé Stráže, Dravce, Harichovce, Kurimany, Smižany, Spišská Nová Ves, Spišský čtvrtek\nVe stříbrném poli černý kráčející medvěd.\n\n\n\n\n\nBarokně-rokokový z let 1768–1770, věž a fasády dokončeny roku 1799. Jednolodí s polygonálním uzávěrem, sakristií a představěnou čtyřpodlažní věží. Prostory zaklenuty pruskými klenbami. Nad sakristií je panská oratoř. Fasády jsou členěny pilastry. Hlavní oltář je rokokový s baldachýnovým nástavcem, v interkolumniích jsou sochy apoštolů sv. Petra a Pavla, uprostřed obraz Oplakávání Krista od F. Wagenschöna z roku 1760. K oltáři patří dvě sochy cherubínů na samostatných podstavcích, cherubové drží v rukou věčné světlo v podobě stříbrného srdce. Boční oltář sv. Jana Nepomuckého, rokokový, baldachýnového typu s bočními volutami, uprostřed reliéf sv. Jana Nepomuckého, po stranách sochy andělů z dob kolem roku 1770–1780. Boční oltář P. Marie je rokokový, pendant k předešlému, uprostřed původní gotická socha P. Marie z let 1430–1450 typu krásných českých Madon. Kazatelna, zpovědnice a varhany s třídílnou skříní jsou rokokové, pocházející z dob stavby kostela. Klasicistní kalich s emailem pochází z roku 1806. Na jižní straně presbytáře je empírová mramorová náhrobní deska stavitele kostela z roku 1810.\nZa obcí uprostřed barokního parku stál letohrádek zvaný Sans Souci, postavený roku 1775, v roce 1800–1810 byly parkové pavilony, sochy a budovy kromě kapličky a obelisku zbořeny. Kaple má střední obdélníkový prostor s dvěma bočními menšími prostory.\n"}
{"id": "971809", "url": "https://cs.wikipedia.org/wiki?curid=971809", "title": "Slopestyle", "text": "Slopestyle\n\nSlopestyle (jízda ve snowparku) je disciplína akrobatického lyžování a snowboardingu, při níž závodník sjíždí trať s umělými překážkami, na nichž se snaží předvést co největší množství co nejobtížnějších triků. Nejdříve se tato disciplína začala provádět na snowboardu, dnes kromě lyží a snowboardu, které jsou nejpoužívanější, se jezdí tímto způsobem i v dalších sportech (např. na kole).\n\nSlopestyle na lyžích patří do rodiny zimních sportů označovaných jako freestyle freeskiing a patří mezi nejatraktivnější sporty na zimních X Games. Na program olympijských her je slopestyle poprvé zařazen na Zimních olympijských hrách 2014 v Soči v rámci soutěží akrobatického lyžování a snowboardingu.\n"}
{"id": "971811", "url": "https://cs.wikipedia.org/wiki?curid=971811", "title": "Jamník (okres Spišská Nová Ves)", "text": "Jamník (okres Spišská Nová Ves)\n\nJamník je obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny v údolí potoka Jamníček.\nObec sousedí s obcemi Danišovce, Domaňovce, Chrást nad Hornádom, Matejovce nad Hornádom, Odorín, Spišský Hrušov\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický kostel sv. Bartoloměje apoštola byl původně gotický ze začátku 14. stol., v 15. stol překlenutý na střední pilíř. Věž se čtvercovým půdorysem byla v 17. stol. renesančně přestavěna a zakončena štítkovou atikou. V roce 1940 se klenba zřítila a poškozenou stavbu později nahradila moderní novostavba z roku 1951.\nA mužstvo Jamník hraje 1. třídu, což je nejvyšší okresní soutěž. Dorostenci hrají 1. a žáci 2. ligu. Obec má i hřiště s umělým povrchem, vhodné na hraní tenisu, fotbalu, basketbalu a v zimě hokeje.\n"}
{"id": "971813", "url": "https://cs.wikipedia.org/wiki?curid=971813", "title": "Kaľava", "text": "Kaľava\n\nKaľava je obec na Slovensku v okrese Spišská Nová Ves, v Košickém kraji.\n\nObec se nachází na jižních svazích pohoří Branisko.\n\nKaľava sousedí s obcemi Hrišovce, Kolinovce, Krompachy, Richnava, Vojkovce, Slatvina\n\n\n\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\nPostavena v roce 1932. Jednolodní prostor s polygonálním uzávěrem a rovným stropem. Okna s lomeným zakončením. Podobně je řešen portál. Zařízení z 1. poloviny 20.stol. s použitím barokních soch z konce 18.stol.\n\nFiliálka římskokatolického farního úřadu Slatvina\n\nV obci se nachází mateřská a základní škola pro 1.–3. ročník.\n"}
{"id": "971815", "url": "https://cs.wikipedia.org/wiki?curid=971815", "title": "Valentín I. Druget", "text": "Valentín I. Druget\n\nValentín Druget(h) (maď. \"Drugeth Bálint\" 1577 – 7. listopad 1609) byl od roku 1600 zemplínský župan.\nNarodil se jako syn Štěpána Drugeta. Byl dvakrát ženatý: s Alžbětou Rákociovou a Kristýnou Horvátovou. \n\nValentín I. byl králem Rudolfem jmenován zemplínským županem 1. března 1600 po smrti svého staršího bratra. Předepsanou přísahu na tento úřad složil 3. května v témže roce, ve věku 22 let na hradě Zemplín se slovy, že \"tento úřad povede věrně a spravedlivě\".\n\nUdržel si po otci reformovanou víru. I on se zúčastnil bojů proti Turkům. Roku 1604 se přidal k Bocskayovu povstání a v dubnu 1605 ho zvolili jedním z hlavních velitelů povstaleckých vojsk.\n\nS Valentýnem se pojí i jedna nepříjemná událost, kterou kronikář popsal takto:\nPopsaná příhoda se týká monastýru v blízkosti obce Krásný Brod v okrese Medzilaborce. Celý dřevěný klášterní komplex s chrámem shořel spolu s celým vnitřním vybavením, knihovnou a archivem. Mniši (baziliáni) si zachránili jen holé životy. A údajně se ještě nějakým zázračným způsobem zachránil obraz Bohorodičky, který našli pastýři nedaleko od kláštera. Podle ústního podání ikona Bohorodičky plakala, dokud se nepostavil nový chrám. Podle kronikáře V. Terleckiho Valentín I. Druget po této události vážně onemocněl a neuměl ho uzdravit žádný lékař. Na radu svých přátel udělal Valentín slib, že opět nechá vybudovat chrám a klášter, který dal v návalu hněvu spálit. Když se mu pak podařilo slib splnit, opět se mu zdraví vrátilo.\n\nV únoru 1605 byl Bočkaj (Bocskay) zvolen sedmihradským knížetem a na sněmu v Serncsi i za krále Uherska. Tehdy se Bočkaj pokusil o reorganizaci svých vojsk, kterou můžeme považovat současně za snahu paralyzovat hajducké velitele, protože do čela vojska byl postaven Valentín Druget z Humenného. Bočkayovští hajduci na jaře 1605 zpustošili velké části východní Moravy a jihozápadního Slovenska.\n\nBočkaj spolupracoval s Turky, a proto při následném útoku Turků na Ostřihom Bocskayova vojska měla za úkol spolu s pomocnými tatarskými oddíly pustošit nepříteli území. To mělo být v době, kdy turecká armáda obléhala pevnost, a tím vázat síly císařských vojsk. Turecké armádě se podařilo 29. září 1605 dobýt Ostřihom, když se již dříve zmocnila Vyšehradu. 17. října 1605 kapitulovaly před bočkayovskými oddíly na čele s Valentínem Drugetom i Nové Zámky, údajně proto, aby pevnost nedobyli Turci.\n\nŠtefan Bočkaj ve svém testamentu Valentína Drugeta ustanovil svým nástupcem, ale sedmihradským knížetem se stal Zikmund Rákoci. V roce 1608 se účastnil spolu s Jurajem III. Drugetem korunovace Matyáše II. Valentína Drugeta nový král povýšil na zemského soudce, Juraje jmenoval županem Zemplínské stolice.\n\nValentín I. psaní svého deníku ukončil 19. listopadu 1605. Štefan Bočkaj zemřel v Košicích v roce 1606 jako vládce Sedmihradska a tří východouherských stolic. Ve svém testamentu doporučuje Sedmihradeckým, aby Valentína ustanovili svým knížetem. Ten dělal všechno, co mohl, aby titul získal. K tomuto cíli použil i svou manželku Alžbětu, kterou přiměl k tomu, aby šla za otcem Zikmundem Rákocim. Měla ho přesvědčit, aby nepřijal tuto kandidaturu, ale umožnil ji svému zeti Valentínovi. Stavy si ale zvolily Zikmunda Rákociho. Valentín, zklamaný a znechucený z takového závěru, začal se odškodňovat z Bočkajova bohatství a odvlekl do Humenného všechny cennosti na sedmnácti vozech. Mezi nimi byly i dvě koruny: srbská a řecká a množství zlatého a stříbrného nádobí, jakož i velké množství ražených mincí. Mezi drahými kameny vynikal zvláště rubín, který velikostí převyšoval vejce orientálního holuba, takzvaný karbunkl, který svítil jako červené víno. K jeho majetkům přibyly i jím obsazené hrady Velký Kamenec a Chust. Po uzavření míru podněcoval Valentín I. hajduky k novému odporu. Hajduci zklamaní z celé vzniklé situace chtěli nového vůdce, a proto vyhlásili Valentína I. králem a na hlavu mu položili jednu z Bočkajových korun. Zároveň už Mikuláš Bočkaj zorganizoval 15tisícovou armádu a s pomocí Turků začal šířit hrůzu. Začalo vznikat velké nebezpečí, a proto byla svolána porada komisařů do Bratislavy dne 6. ledna 1608. Tito komisaři byli určeni k tomu, aby nastolili pořádek. Valentín I. si konečně uvědomil, jaká je reálná situace, a vzdal se boje. Po vyjednávání byly hajdukům přiznány z minulosti patřící území, Mikuláš Bočkaj byl povýšen na barona. Valentýn I. se smířil s císařem Rudolfem a pomohl Matyášovi II. (1608–1619) dostat se na uherský trůn. Zemřel ve věku 32 let dne 9. listopadu 1609 na svém Užhorodském hradě. Příčinou smrti byla pravděpodobně otrava nepřáteli. Šarišskopotocký kronikář zaznamenal, že \"\"zemřela velká opora národa s boží matky církve cum suspicione veneno\"\" (podezření z otravy) Z prvního manželství měl Valentýn I. jednoho syna Štěpána VI., ten však již už o tři roky po smrti svého otce umírá, jak to uvádí blatnopotocký kronikář:\nJím tato Drugetská větev skončila.\nUkázky z jeho deníku, který začíná válečnou výpravou u Bodrogkeresture:\nV dalších dnech postupoval s vojskem dále. Přes Fiľakovo a Lučenec se dostal 14. července 1605 k Zvolenu a napadl ho. Odtud pak postupoval k Sokolci a Novým Zámkům. Ve svém deníku uvádí následující:\n"}
{"id": "971820", "url": "https://cs.wikipedia.org/wiki?curid=971820", "title": "Kolinovce", "text": "Kolinovce\n\nKolinovce jsou obec na Slovensku v okrese Spišská Nová Ves, v Košickém kraji.\nObec se nachází v Hornádské kotlině na styku pohoří Branisko a Galmus.\nPředtím Kolinovce, okres Spišská Nová Ves. Střed obce leží v nadmořské výšce 389 metrů n. m., ve východní části Hornádské kotliny, 30 km na V od Spišské Nové Vsi.\nKolinovce sousedí s obcemi Kaľava, Krompachy, Spišské Vlachy\n\"Německý název:\" Kohldorf, Kolenitz, Kolenowetz \n\"Maďarský název:\" Kolinfalva\nPrvní zmínka o Kolinovcích je v saském privilegiu z roku 1312. Roku 1404 král Zikmund Lucemburský daroval obec spišskému faráři jako nadaci. Roku 1693 patřila do dominia Spišského hradu, roku 1900 téměř polovina obyvatel pracovala v průmyslu. Obec s řadovou ulicovou zástavbou je rozdělena Hornádem na dvě části.\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický kostel sv. Františka Seraf.\n\nKlasicistní z období kolem roku 1830, síñového typu s půlkruhovým uzávěrem presbytáře, zaklenutý konchou a třemi poli pruské klenby. Štítové průčelí členěné dvojicemi pilastrů a frontonem zdobeným triglyfy, nad portálem termální okno a nad štítem malá vestavěné dřevěná věžička. Oltář je klasicistní portikový s obrazem sv. Františka Seraf. z dob kolem roku 1830.\nFiliálka římskokatolického farního úřadu Spišské Vlachy\n"}
{"id": "971821", "url": "https://cs.wikipedia.org/wiki?curid=971821", "title": "Štefan IV. Druget", "text": "Štefan IV. Druget\n\nŠtefan IV. Druget(h) ( \"IV. Drugeth István\" * ? – † 1555) byl příslušník humenské větve Drugetů.\n\nOd roku 1526 byl ve službách krále Ludvíka II. V bitvě u Moháče se nadále přidržoval Jana Zápolského. Roku 1527 se stal užským a zemplínským županem a roku 1538 košickým hlavním kapitánem. Ve třicátých letech Drugetové přešli k reformované víře. Štefan Drugetha se stal patronem kalvínské církve. \n\nZemřel v roce 1555.\n"}
{"id": "971823", "url": "https://cs.wikipedia.org/wiki?curid=971823", "title": "Horný Vadičov", "text": "Horný Vadičov\n\nHorný Vadičov ( ) je obec na Slovensku v okrese Kysucké Nové Mesto. V roce 2018 zde žilo 1 620 obyvatel. První písemná zmínka o obci pochází z roku 1386. Obcí prochází několik turistických tras.\n\nObec Horný Vadičov s rozlohou 2081 ha leží na konci Vadičovské doliny, která se nachází pod jižními svahy bradlového pásma Kysucké vrchoviny v délce téměř deseti kilometrů. Přes obec protéká Vadičovský potok s přítoky Ílovicí, Sopotnicí a Dlouhým potokem, takže původní zástavba probíhala po březích potoků.\n\nVadičovský potok vytvořil při svém toku náplavy a říční trasy jako Lužina (název se používá dodnes) a Závodie. Katastr obce leží ve výšce 480 až 999 m n. m. a na jeho území se nachází Přírodní rezervace Ľadonhora o rozloze 285,74 ha na stejnojmenném vrchu (999 m n. m). Jeho okolí a přilehlé části jsou pokryty lesními porosty bučin s přítomností několika teplomilných druhů rostlin a živočichů, přičemž zde jsou zastoupeny vzácné druhy, z nichž některé se vyskytují pouze na tomto území.\n\nObec má čtyři hlavní části (osady):\n\nNejstarší symbol obce je známý podle otisků blíže nedatovaného pečetidla z druhé poloviny 18. století. Kruhopis pečeti zní IGIL(UM) P(OSSESSIONIS). FELSICO VADICZO (tedy pečeť obce Horný Vadičov) a ve středu pečetního pole vyrůstá mezi dvěma výhonky květ slunečnice.\n\nOsídlení vesnice se datuje zhruba k přelomu 14. a 15. století, jako Silvia Vaditzov se vzpomíná v roce 1386. Její název se v průběhu dějin měnil – v roce 1419 \"Wadycho\", 1504 \"Fels Wadychow\" a v roce 1773 \"Horní Wadičow\". Do konce feudalismu byla obec zemanským majetkem.\n\nNa více místech (Crkovo, Ľadonhora) se při archeologickém výzkumu našly stopy osídlení lidu lužické kultury z mladší doby bronzové (např. bronzová sekerka s toulcem) a starší doby železné. Hradiště, které poskytovalo ochranu obyvatelstvu, se nacházelo na temeni Ľadonhory. Stopy púchovské kultury se nacházejí i v údolí Vadičovského potoka.\n\nNa hornovadičovském hřbitově roste pět chráněných lip, jedna z nich je prohlášena za chráněný přírodní výtvor,s obvodem kmene 585 cm je největší lipou v regionu Kysuce.\n\nV roce 1789 byla v obci postavena fara a v roce 1806 římskokatolický kostel sv. Mikuláše. V obci působil a současně literárně tvořil kaplan a kysucký básník Dlhomír Poľský (vlastním jménem Andrej Majer). V listopadu 1944 byly na věž kostela namontovány hodiny, jejichž tvůrcem byl tehdy 72letý Lukáč Berešík Bôtek (Bvotek), rodák z obce. Tyto hodiny byly vyhotoveny z různých dostupných strojních součástek a fungují dodnes.\n\nMezi kulturní památky patří lidový dům Slivkovců. V obci se ještě nachází původní lidová architektura – kysucké dřevěnice, z nichž jsou některé dodnes obydlené.\n\n"}
{"id": "971825", "url": "https://cs.wikipedia.org/wiki?curid=971825", "title": "Vinneuf", "text": "Vinneuf\n\nVinneuf je francouzská obec v departementu Yonne v regionu Burgundsko-Franche-Comté. V roce 2012 zde žilo 1 387 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Balloy (Seine-et-Marne), Bazoches-lès-Bray (Seine-et-Marne), Courlon-sur-Yonne, Gravon (Seine-et-Marne), Champigny, Chaumont, Misy-sur-Yonne (Seine-et-Marne) a Villeblevin.\n\n\"Počet obyvatel\" \n\n"}
{"id": "971826", "url": "https://cs.wikipedia.org/wiki?curid=971826", "title": "Mikuláš IV. Druget", "text": "Mikuláš IV. Druget\n\nMikuláš IV. Druget(h) ( \"IV. Drugeth Miklós\") byl příslušník rodu Drugetů.\n\nMatka Klára Báthoryová mu zemřela ve Vídni při porodu (1546), když doprovázela muže Štěpána IV. na cestě za králem Ferdinandem. Ten se mu stal kmotrem a jmenoval svého kmotřence zemplínským županem. Už jako 15letý mladík se zúčastnil v Zemplíně na Stoličné kongregaci zemplínských zemanů za účelem přípravy vojska pro krále Ferdinanda. Toto vojsko mělo za cíl zničit odboj proti králi, který vedl velitel František Német. Po nešťastné smrti svého otce Štefana IV. (1555) se ještě nemohl stát županem, proto panovník Ferdinand jmenoval Mikuláše z Perinu jako zastupujícího župana. V roce 1558 ho zastupoval Matej Wicmandi, jak je to určeno v královské jmenovací listině krále Ferdinanda: \"\"ustanovil Tě spolu s manželkou, dětmi a se vznešeným Mikulášem z Humenného, kterému ty budeš patronem a věrným poručníkem.\"\" Aby mohl vykonávat tuto funkci, musel složit před zástupci stolice předepsanou přísahu, jak je to i zaznamenaná: \"\"V pondělí před svátkem sv. Mikuláše biskupa, na majetku Trhovište, roku 1558. Pan Matej Wicmándy v přítomnosti vznešeného Mikuláše, syna Štěpána Drugetha z Humenného, zvolen zákonitým županem ve smyslu zákonitých listů nejjasnějšího uherského krále, jeho císařského majestátu, složil přísahu, Vivat! \"\" Na inauguraci Maxmiliána II. za uherského krále se účastnili i zástupci zemplínské župy a v análech se udává: \"\"Gabriel z Perinu přijel se 118 jezdci, Jan Alagi s 28, Mikuláš z Humenného, nejvyšší župan s 30 jezdci. Navíc Gabriel z Perinu nesl před králem meč v pochvě sv. Štěpána. \"\"\n\nMatej Vicmandy odevzdal 2. ledna v roce 1570 správu zemplínské stolice Mikulášovi IV. Do toho úřadu byl uveden čanádskym biskupem Baltazarem Melega a leleským proboštem. Při této příležitosti byl zvolen i nový podzupan Šimon Alpari z Bolu a notář Peter z Čičarovců. Tato událost způsobila velkou radost, o čemž svědčí následující zápis: \"\"Radost přítomných stavů byla tak velká, že darovali na tisíce florénové sbírce, určené pro jeho císařský-královský majestát z titulu půjčky pro válečné potřeby, sto zlatých na zaplacení výkupného za Štěpána Krušica, ztrápeného nedůstojným zajetím u barbarů a na jeho návrat zpět do vlasti, jen aby udělali tento den co nejvíce památným v dějinách stolice. \"\"\nKrál Maximilián IV. na toto velkodušné gesto zemplínské stolice reagoval tím, že slavnostně svěřil županovi Mikulášovi IV. a jeho potomkům privilegium pořádat trhy v městečku Zemplín.\n\nV roce 1575 Mikuláš IV. Druget znovu opravil hrad Brekov, o čemž svědčí i doklad, že Ján Zápolský se po prohrané bitvě u Tokaji uchýlil tento hrad.\n"}
{"id": "971833", "url": "https://cs.wikipedia.org/wiki?curid=971833", "title": "Letanovce", "text": "Letanovce\n\nLetanovce jsou obec na Slovensku v okrese Spišská Nová Ves, v Košickém kraji.\n\nObec se nachází v západní části Hornádské kotliny na březích potoka Brusník a na severních svazích Slovenského ráje.\n\nLetanovce sousedí s obcemi Hrabušice, Smižany, Spišské Tomášovce, Spišský Štvrtok, Stratená\n\nSlovenského ráje, Svobody, Staniční, Školní, Hanulova, Nábrežná, Štúrova, Malá, Krátká, Polní, Zahradní, Michalská, Slovenského národního povstání, Tatranská.\n\nBrusník\n\n\n\n\n\nVývoj obyvatelstva od roku 1869:\nSložení obyvatelstva podle náboženského vyznání (2001):\nSložení obyvatelstva podle národnosti (2001):\n\n\nOddíly Sportovního klubu TJ Družstevník:\n\nKaždou druhou srpnovou neděli v roce se na Kláštorisku ve Slovenském ráji koná oslava Dne slovenských hor. Každý rok poslední červencový víkend se konají folklórní slavnosti „Pod lipami“.\n\nŘímskokatolický - Slovenského ráje 26. Duchovní správce: Rudolf Pitoňák\n\n\n\n"}
{"id": "971836", "url": "https://cs.wikipedia.org/wiki?curid=971836", "title": "Lieskovany", "text": "Lieskovany\n\nLieskovany jsou obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny na pravém břehu Levočského potoka.\nLieskovany sousedí s obcemi Markušovce, Odorín, Spišská Nová Ves, Harichovce, Danišovce, Teplička, Matejovce nad Hornádom.\nPřes obec protéká Levočský potok.\n\"Německý název:\" \n\"Maďarský název:\"\n1994 - 2006 Michal Ovčiarik (KDH)\n2006 - 2010 Michal Ovčiarik (KDH + SDKÚ-DS)\n1990 - 1994 - 9 poslanců\n1994 - 1998 - 9 poslanců (9 KDH)\n1998 - 2002 - 9 poslanců (9 KDH)\n2002 - 2006 - 5 poslanců (5 KDH)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKaple Nanebevzetí Panny Marie\n\nNeoklasicistní z konce 19. stol., obnovena v roce 1933, v ní jsou klasicistické lavice ze začátku 19.stol., přeneseny ze spišského semináře. Nový kostel vysvěcen 15. srpna 1990.\nFiliálka římskokatolický úřadu Markušovce\nMateřská škola - č.. d. 50\n"}
{"id": "971837", "url": "https://cs.wikipedia.org/wiki?curid=971837", "title": "Kastoreum", "text": "Kastoreum\n\nKastoreum je výměšek análních pachových žláz, kterým si bobr evropský a bobr kanadský značkují své teritorium. Kastoreum má výraznou vůni, připomínající vanilku nebo maliny. Používá se k výrobě parfémů, osvěžovačů vzduchu, cukrovinek nebo k ochucení cigaret. Bylo součástí legendárního univerzálního protijedu zvaného mithridate, doporučovalo se jako analgetikum, antipyretikum a abortivum. Obsahuje pyrokatechol. Vzhledem k opatřením na ochranu bobrů je kastoreum dosti vzácné a vytlačují ho syntetické náhražky.\n\n"}
{"id": "971838", "url": "https://cs.wikipedia.org/wiki?curid=971838", "title": "Markušovce", "text": "Markušovce\n\nMarkušovce jsou obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny na soutoku Levočského potoka s Hornádom.\nMarkušovce sousedí s obcemi Lieskovany, Matejovce nad Hornádom, Odorín, Rudňany, Spišská Nová Ves, Teplička, Závadka.\n\nHornád, Levočský potok, Odorica, Markušovský potok\n\nZnak obce Markušovce tvoří v modrém štítě v zelené trávě stojící stříbrovlasý vlevo hledící anděl s rozpjatými křídly ve stříbrném rouchu a zlatem kabátci, v pravici se zlatou ratolestí, v levici se zlatým věncem.\n\nVlajka obce sestává ze čtyř pruhů v barvách zelené, žluté, bílé a modré. Vlajka je ukončena třemi cípy.\n\n\nTyčí se na skále nad obcí a svou polohou má dominantní postavení. Je to jednolodní, gotický, původně románský kostel. Jeho existence se připomíná už v roce 1280, když první markušovský zeměpán Gala dal budovat kostel pro osadníky z Markušovců, Čepanovců (dnes součást Markušovců) a Lieskovan. I obec Markušovce se jmenovala původně po patronovi chrámu sv. Michala a nynější jméno dostala až po županovi, čili comesovi (hraběti) Markovi, synovi Gala, který obec po zničení Tatary znovu vystavěl. Od roku 1290 se stala markušovská fara nezávislou plebánií, čímž se pod ni dostaly okolní fary a získala právo vybírat desátky. Zajímavostí kostela je, že presbytář není od lodi odděleno vítězným obloukem. Kolem roku 1486 převzal správu majetku v obci Štefan Mariássy, který svou oddanost náboženskému duchu projevil přístavbou dvou gotických kaplí ke kostelu. Ze severní strany to byla kaple sv. Kosmy a Damiána, patronů lékařů a zdraví, z jižní strany kaple sv. Anny, patronky jeho matky. Síťová klenba kostela je z 15. století. Jižní kaple svaté Anny má pěkný portál, jehož hlavice jsou zdobeny motivem révy. Po požárech v letech 1773 a 1882 byl kostel následně obnoven, zvětšen a zařízen oltáři i novou výzdobou. Dnešní věž je z roku 1891. Z vnitřního zařízení jsou nejcennější náhrobní kameny Mariássyových z červeného mramoru ze 16. a 17. století. Ostatní interiér je barokní, bohatý a historicky velmi cenný. Kolem kostela vede obranná zeď s dvěma vstupními zděnými branami a novodobou kryptou Mariássyových. Kostel sv. Michala v Markušovcích je součástí chráněné památkové zóny, která byla v obci vyhlášena pro vysoký výskyt historicky cenných budov v roce 1993.\n\nNachází se v těsné blízkosti kostela sv. Michala na skalním návrší. V současnosti se zde nacházejí pouze jeho zbytky. Hrad je obdélníková budova se čtyřmi nárožními věžemi. Základy hradu byly položeny v roce 1284 původně v gotickém slohu. Vybudovat ho dal Mikuláš Mariássy - syn hraběte Markuse. Koncem 15. nebo začátkem 16. století Štefan Mariássy hrad rozšířil a opevnil. V bojích o uherský trůn mezi Ferdinandem Habsburským a Janem Zápolským se Máriássyovci přidali na stranu Zápolského, a proto jim Ferdinand majetek zkonfiskoval a Levočani v roce 1527 markušovský hrad zničili. Kolem poloviny 16. století, kdy Máriássyové znovu získali ztracené majetky, dal Pavel Mariássy hrad obnovit a přebudovat v renesančním slohu, čímž mu dal v podstatě dnešní podobu obdélníkové budovy se čtyřmi nárožními věžemi. Hrad roce 1773 vyhořel, roku 1789 byl renovován, ale soustavně obydlen již nebyl, protože mezitím si Máriássyovci postavili zámek v obci. V jedné věži byl do roku 1935 uložený Mariássyovský archiv. Dnes je hrad jen částečně zachován a není zpřístupněn veřejnosti. Prochází podél něj stezka vedoucí až ke kostelu.\n\nV obci se nachází několik kúrií a zámečků, z nichž nejkrásnější je Mariássyovský zámek. Tyto kúrie byly v obci postaveny v 17. a 18. století. Jedna z nich, pozdněbarokní kúrie, je památkou z 18. století a nachází se hned u zámku. Po rekonstrukci se stala budovou Obecního úřadu v Markušovcích. Před vchodem je na sloupu obecní znak. Další na hlavní ulici má na fasádě erbovní tabuli s rokem 1747 a iniciálami LM a KS se sdruženým erbem Ladislava Mariássyho a jeho manželky Kláry Szepessy.\n\nMariássyovský zámek má čtvercový půdorys se čtyřmi kulatými nárožními věžemi. Postavil jej v roce 1643 František Mariássy v renesančním slohu. Rok výstavby je doložen na tabuli osazené nad hlavním vchodem. Na tabuli je vytesán rodový erb stavitele, iniciály FM a několik nápisů:\n\nV horní části je vytesán text: \"MINOR SUM DOMINE CVNCTIS MISERATIOIB9 / / QVAS EXPLEVISTI SUPER SERVUM TUUM\", tedy nepřesný citát z Bible (Gen 32:11): \"minor sum cunctis miserationibus et cuncta veritate, quam explesti servo tuo\", resp. \"Nejsem hoden všech projevů milosti a tolika věrnosti, kterou jsi prokázal svému služebníku.\". V levé části je vytesán text: \"VVV / / IN Silentio & SPE\", tedy \"V tichu a naději.\". V pravé části je vytesán text: \"STET DOMUS HAEC DONEC / / FLVCTVS FORNICA MARINOS / / EBIBAT TESTUDO TOTVM / / PERAMBVLET ORBEM\", což lze přeložit jako \"Ať dům tento stojí pokud vody mořské mravenec nevypije a želva celý svět neobejde.\". Nejrozsáhlejší je text ve spodní části: \"DOMINE SECUNDVM MULTITUDINEM MISERY / / ONUMA TUORUM MISERERE MEI / / SI DEUS PRO NOBIS QVIS CONTRA NOS / / NON EST CURENTIS NEQVE VOLENTIS / / SED MISERENTIS DEI / / FRANCISCUS MARIASI DE MARCUSFALVA / / HOC OPVS EXTRVI CVRAVIT EX FVNDAMENTO / / ANNO 1643 \", který obsahuje části citátů z Bible:\" Miserere mei, Deus, secundum Misericordia tuam; et secundum multitudinem miserationum tuarum dele iniquitatem Meamo. \"(Psalm 51:3), tedy\" Smiluj se, Bože, nade mnou pro své milosrdenství a pro své velké slitování znič mou nepravost. \", dále rčení\" Pokud je Bůh s námi, kdo proti nám. \", další citát z Bible\" igitur non volentis Nequam currentis sed miserentis Dei \"(Římanům 9: 16), tedy \"A tak tedy nezáleží na tom, kdo chce, ani na tom, kdo běží, ale na Bohu, který se smilovává.\" a nakonec oznámení, že toto dílo dal v roce 1643 od základů vystavět František Mariássy z Markušovců.\n\nSvou polohou v centru památkové zóny je zámek ozdobou obce Markušovce a patří mezi její nejkrásnější historické objekty. Dá se předpokládat, že zámek byl zakončen renesanční štítkovou atikou. V letech 1773–1775 hrabě Wolfgang Farkaš Máriássy zámek přebudoval v rokokovém slohu a místo atiky zvýšil obvodové zdi a na ně dal přimalovat falešná okna, takže stavba budí dojem dvoupatrové budovy. Před vstupní portál přistavěli rizalit a uprostřed střechy postavili barokní věžičku. Tehdy dostalo průčelí zámku i dodnes existující štukovou výzdobu. Okolí zámku bylo upraveno na francouzský park s třemi stupňovitými terasami. Přestavba se uskutečnila poté, co se stal majitelem Wolfgang - Farkaš Mariássy, přičemž jeho erb a erb jeho manželky Kláry Krasznecz je v podbrání oproti hlavnímu vchodu do zámku. Zámek patřil rodině Mariássyových až do roku 1933, kdy ho odkoupil Alexander Wieland. V roce 1945 byl jeho majetek včetně zámku zkonfiskován. Pro účely muzea upravili zámek v 50. letech a v letech 1986–1993 proběhla jeho rozsáhlá rekonstrukce. Dnes je v zámku expozice historického nábytku zpřístupněná veřejnosti od roku 1994. Expozice prezentuje vývoj a typové zastoupení nábytkového umění a interiérových doplňků od 17. století po začátek 20. století. Návštěvníci tak mohou zhlédnout historický nábytek od období renesance, přes období baroka, rokoka, klasicismu, empíru a biedermeieru, do fáze neostylů a historizmů až po ukázky interiérového zařízení v 20. stol. Za zámkem se nachází nejcennější památka parku, nedokončený letohrádek Dardanely.\n\nStojí na poslední terase francouzského parku. Původně měla mít střední část letohrádku ještě dvě křídla. Zdá se však, že k jejich realizování nedošlo z finančních důvodů. Letohrádek dal postavit Wolfgang - Farkaš Mariássy ze společenských a reprezentačních důvodů, ke kterým přispěla i ohlášená návštěva císařského dvora Josefa II., ke které nakonec nedošlo. I tak je postavená část budovy nejkrásnější rokokovou stavební památkou na Spiši.\n\nLetohrádek je jednopatrová budova s třemi velkými okny v přízemí i na patře hlavního průčelí. Prostor mezi okny je zdoben pilastry, nároží dokonce zdvojenými pilastry. Prostor nad i pod okny prvního patra je zdoben bohatou a vkusnou výzdobou. Průčelí je zakončeno tympanonem s erbem Wolfganga - Farkaše Mariássyho a jeho manželky. Autorem sgrafitové výzdoby je Vincent Schwartz z Podolínce. Největší místností je taneční sál v prvním patře. Má lunetovou klenbu, rozdělenou pásy na sedm polí. Prostřední pole zdobí girlandový věnec z květů, ostatní pole zdobí fresky od neznámého malíře. Zobrazují scény z mytologie: Paridův soud, Diana na lovu, Bakchus a Ariadna, únos Persefony, Neptun a Amfitrité a Galatea na delfínu. Po stranách místnosti jsou dveře, které měly vést do nepostavených bočních křídel.\n\nDnes je v letohrádku Dardanely expozice klávesových hudebních nástrojů, jako jediná na Slovensku. Okolí zámečku a letohrádku je upraveno na francouzský park podle návrhu neznámého zahradního architekta v druhé polovině 18. století za Wolfganga - Farkaše Mariássyho. Tvoří jej tři terasy propojené kamennými schody. Vyzdoben byl drobnou architekturou, ovídiovskými sochami v životní velikosti, kamennými vázami, dobovou studnou a nádržemi na vodu. Z původní výzdoby parku se zachovaly kamenné vázy a dobová studna, znehodnocené však byly některé dřeviny.\n\nNachází se v centrální části národní přírodní památky Markušovské steny na strmém svahu ve výšce 470 m n. m. Jde o nejkrásnější hřibovitý skalní útvar na Slovensku. Vznikl v hornádských vrstvách. Tvoří ho 8 m vysoká noha složená ze slepenců, které jsou méně odolné vůči zvětrávání a tak se rozpadly dříve než pískovce, z nichž je vytvořen klobouk hřibu o průměru cca 3 m.\nChráněný objekt leží 2 km od obce Markušovce v Hornádské kotlině. Geologicky je území budováno vnitrokarpatským paleogénem. Jeho bázi tvoří slepence. Zrnitostní poměry slepenců se často mění, od balvanitých až po drobnozrnné. Slepence transgredovaly na podložní triasové vápence, přičemž vyplnily i nerovnosti podkladu. Mezi oblázky dominující horninou jsou podložní světlé vápence rozličného stupně opracování. Méně se vyskytují úlomky fylitů a zelených břidlic. Podmínkou utvoření zvláštního příkladu hřibovitého útvaru je petrografická rozdílnost podložní části, z níž je utvořena „noha\", a vrcholové části. Zatímco spodní části tvoří hrubozrnný typický slepenec, mechanicky méně odolný, vrchní část má pískovcový charakter s větší soudržností. Na formování se však uplatňovaly i procesy říční eroze řeky Hornád, nad jejímž pravým břehem se skalní hřib vypíná, a částečně i větrná eroze. Tento proces nerovnoměrného zvětrávání vytvořil jev skutečně vzácný. Je vysoký přes 8 metrů a je situován do okraje slepencové skalní stěny. Je zpřístupněn naučnou stezkou. Markušovský skalní hřib (1976, 7,16 ha) je nepochybně nejznámější slovenský hřibovitý skalní útvar.\nJde o chráněné území o rozloze cca 13,44 ha. Leží v Hornádské kotlině na levém břehu řeky Hornád mezi obcemi Markušovce a Matejovce nad Hornádom. Neopakovatelný obraz území dávají strmé skalní stěny, ve kterých příroda během čtvrtohor zvětráváním, činností vody, ledu, slunce a větru vytvořila ojedinělé skalní útvary.\nMarkušovský dolina nabízí široké možnosti na relax, turistiku, cyklistiku a je velmi populární jak mezi mladými, tak i staršími občany.\nV obci se nachází pomník padlých Markušovčanů v druhé světové válce\nObec hraje fotbalovou ligu a získává výborné umístění v šachu. Podmínky pro sportování jsou dobré. Nachází se zde fotbalové a multifunkční hřiště. Dobrovolní hasiči obce Markušovce pravidelně vedou okresní hasičskou ligu a patří mezi nejlepší družstva v rámci Košického kraje. V posledním období se do soutěží zapojují 2 družstva mužů a 2 družstva žen. V letech 2001, 2003 a 2005 vyhrála krajské kolo prověrek a postoupila na národní kolo, kde se umístila v kategorii dorostenců na 5. místě (r.2001) a v kategorii mužů na 4.místě (r. 2003) a 6. místě (r. 2005 Šurany).\nJezdecké závody v parkurovém skákání.\n\n\n\nDo obce je pravidelné autobusové a vlakové spojení. Přístupové cesty jsou z Odorín a Spišské Nové Vsi.\n\n"}
{"id": "971839", "url": "https://cs.wikipedia.org/wiki?curid=971839", "title": "František Adolf Hering", "text": "František Adolf Hering\n\nFrantišek Adolf Hering (4. července 1853, Karlov - 30. srpna 1910, Mariánské Lázně) byl český inženýr, ředitel a prokurista Ringhofferových závodů v Praze na Smíchové.\n\nNarodil se jako první ze tří sourozenců v osadě Karlov na Křivoklátsku. Karlov je dnes částí obce Roztoky u Křivoklátu. Jeho otec byl (podle tehdejší terminologie) \"mistr ovčák - vrchnostenský sluha ovčácký\" na panství Fürstenbergů na zámku Nižbor. V době jeho dospívání se postupně měnil charakter regionu Křivoklátska a i obce Nižbor (tehdy Nová huť) a řada mladých lidí odcházela do rozvíjejícího se Kladna a do Prahy. Nejstaršímu synovi mohla rodina poskytnout vzhledem k jeho nadání potřebné vzdělání. František Adolf Hering většinu aktivního života pak prožil v Praze, a cítil se především Smíchovákem. Ve svém aktivním věku se pohyboval v kruzích vzdělanců, měl dobré vztahy s rodinou barona Ringhoffera, významného podnikatele a politika. Jeho přítelem byl cestovatel Josef Kořenský, a také Vojta Náprstek, znal se i s dalšími významnými osobnostmi z technické, obchodní i kulturní sféry tehdejší společnosti. Na konci 19. století patřil mezi známé pražské sběratele umění. Jeho životní dráha, kterou se sám profesně prezentoval především jako dopravní technik, byla velmi obsáhlá a různorodá. Přes svoje prioritní technické a obchodní zaměření měl velký okruh zájmů. Ve své řídící funkci ve smíchovské firmě dbal na slušné vztahy k zaměstnancům a dělníkům, a měl proto mezi nimi i odpovídající autoritu. F.A.Hering díky svým zásluhám obdržel rytířský kříž řádu Františka Josefa, řád železné koruny III.třídy a důstojnický řád Rumunské koruny. F.A.Hering se roku 1908 ve věku 55 let vzdal z důvodu zdravotních problémů funkce ředitele, ale zůstal i nadále prokuristou a členem rodinné rady Ringhofferů.\n\nZemřel v Mariánských Lázních dne 30. srpna 1910 ve 23:00 hodin ve věku 57 let na srdeční mrtvici. Pohřeb měl 3. září 1910 v basilice sv. Václava na Smíchově, byl pohřben na hřbitově na Malvazinkách, ale jeho hrob již není k nalezení.\n\nV Praze studoval na nižším gymnasiu v Praze III., a maturoval na reálné škole v Karlíně. Po absolvování školy pracoval nejdříve dva roky jako jako volontér v kladenských hutích, patřících Pražské železářské společnosti. Poté vstoupil do služeb továrny Františka Ringhoffera na Smíchově, nejdříve jako asistent, a dále byl povýšen do funkce šéf inženýra kreslíren. V letech osmdesátých zastával funkci vrchního inženýra ve vozárně.\nOd roku 1891, tedy od svých 36 let, do roku 1908, tedy celkem 17 let, byl ve funkci ředitele této významné firmy. Zároveň se vstupem do této pozice obdržel nejprve tzv. kolektivní prokuru, později pak samostatnou prokuru, a stal se členem rodinné rady majitelů firmy. Vedl veškerý rozsáhlý export firmy do Ruska, Rumunska, Bulharska, Srbska, Turecka, Francie, Malé Asie a do severní Afriky. F. A. Hering podnikal stále studijní cesty po celé Evropě a do Severní Ameriky. Díky svým obchodním cestám znal dopodrobna ruský trh i zemi jako takovou. Ovládal šest jazyků (český, německý, francouzský, anglický, ruský a polský). Byl kromě své významné ředitelské agendy také předsedou Závodní nemocenské pokladny a \"Výboru ku správě všech ku blahu dělnictva směřujících zařízení\". Podílel se významně na některých sociálních programech, které se pak staly vzorem i pro ostatní společnosti. Byl to například Zaměstnanecký penzijní fond z roku 1878, nebo Dělnické starobní pojištění z roku 1889, které na tehdejší dobu zajišťovaly zaměstnancům vcelku solidní důchody, včetně dalších příspěvků (invalidní renta, pohřebné, výchovné na děti atd.). Tehdy také továrna rovněž nechala stavět domy na smíchovské Mrázovce pro své zaměstnance (celkem pro 700 rodin), které už měly vodovod i kanalizaci. Tato firma byla štikou i v dalších oblastech, jak o tom svědčí závodní lékařská a ambulantní služba, která měla od roku 1886 stálou pohotovost.\nPod vedením zástupce majitelů Ing. Františka Ringhoffera se v podniku realizovala řada progresivních a vývojových změn, na nichž se F. A. Hering s posice ředitele významně podílel. Dařilo se vyvíjet a produkovat konkurenčně zajímavé železniční vagony (4500 vozů za léta 1874 - 1890) a společně s tramvajemi je i úspěšně exportovat do zahraničí. Postupně došlo k vybudování vůbec největší vagonky v rakouské monarchii, která od roku 1863 vyráběla i vozy osobní. Prvních deset vagonů bylo prodáno jižní státní dráze. Zanedlouho přišla prestižní zakázka, a to přímo od císařského dvora ve Vídni. Rodinná firma Ringhoffer na jejím podkladě např. dodala tři salonní vozy pro rakouskou císařovnu Alžbětu.\nF. A. Hering publikoval řadu odborných národohospodářských a technických článků a pojednání, např. mimo jiné Dějiny stavby vagonů v Rakousku, pro ministerstvo obchodu sestavoval oficielní zprávy o světových výstavách v Paříži a v Chicagu, a mnoho dalších statí.\n\nJako známý národohospodář byl vybrán mezi zakládající členy Národohospodářského ústavu při České akademii císaře Františka Josefa pro vědy, slovesnost a umění a vedl zde odbor průmyslu a hornictví. Jeho odborný zájem byl ale podstatně širší. Byl např. mimo jiné i např. členem „Permanenz-Komission für Feststellung der Handelswerte u. der Zwischen-verkehrs-Statistik“ při ministerstvu obchodu, byl delší dobu komerčním radou (soudcem-laikem) při pražském Obchodním soudu, členem Kuratoria Technologického muzea při Obchodní komoře pražské, byl členem přípravného výboru Jubilejní zemské výstavy království Českého v Praze v roce 1891, byl jmenován Ministerstvem kultu a vyučování na místo po zemřelém vrchním státním radovi Hlávkovi členem České sekce Moderní galerie Království českého, v pražských uměleckých a kulturních kruzích byl známý jako sběratel umění. Byl významným donátorem, finančně podporoval m.j. cesty Josefa Kořenského, do sbírek Moderní galerie odkázal šest významných obrazů českých malířů.\n\nV roce 1896 vydal vlastním nákladem cestopisnou knížku \"„Cestovní upomínky z Ameriky“\" ve vydavatelství J. Otto. Kniha popisuje, jak bylo sedm smíchovských přátel (mladý baron Frant. R., dva synové smíchovských továrníků a čtyři inženýři) vysláno na poznávací cestu do Ameriky. V roce jejich cesty se v Chicagu konala Světová výstava 1893, kterou skupina cestovatelů navštívila. Výstava byla pořádána v souvislosti s 500. výročím objevení Ameriky Kryštofem Kolumbem (zkomoleně se ji říkalo Kolumbická výstava). Na cestu vyrazili 30. dubna 1893 a projeli několik velkých amerických měst, např. New York, Chicago, St.Louis, Pittsburgh, Cincinnati, Washington, Philadelphia, navštívili několik zajímavých přírodních památek a především si prohlédli některé významné americké podniky, včetně největšího světového výrobce vagónů - Pullmannovy závody. Cesta byla dobře připravena a organizována. Na Světové výstavě byly zastoupeny i některé české firmy, včetně Ringhofferových závodů. Výprava se vrátila do Prahy 23. června téhož roku, přičemž je na nádraží vítal i Vojta Náprstek, který jejich cestu sledoval. V Americe se setkávali i s krajany a díky tomu, že navštívili různé významné podniky a instituce, získali mnoho informací o životě v Americe. Všechny tyto informace Hering shromáždil a uvedl v této knížce, která v tehdejší době měla velkou informační hodnotu. Kniha je i v digitalizované podobě uložena v Národní knihovně, což bývá u soukromých tisků málo obvyklé. Zajímavá je poslední věta knížky, kde autor píše, že po přivítání na nádraží po návratu „\"… o hodinu později úřadoval jsem již zase u svého psacího stolu v továrně\"“. Ve své knize se zmiňuje i o tom, že si s přítelem Josefem Kořenským, který se proslavil popisem svých dvou velkých cest (Kolem světa a do Asie), vyměňovali navzájem informace. Zajímavé je, že oba byli nezávisle na sobě v Americe ve stejném období, na jaře a v létě roku 1893. Kořenský popsal svoje zážitky a poznatky z cesty po Americe v knížce \"„Cesta kolem světa“\". Zatímco Hering se svými společníky odjel na cestu 30. dubna 1893, Kořenský 23. května 1893, takže se nemohli potkat ani na lodi. Kořenského knížka byla vydána v roce 1895, Heringova v roce 1896. Hering vedle barona Ringhoffera ze svých prostředků i finančně podporoval Kořenské cestovatelské plány. Zatímco Kořenského knížka byla tehdy velmi populární, a autora proslavila, Hering svoji knížku vydal sám svým nákladem v počtu 46 kusů a byla určena jen pro vybraný okruh čtenářů, především pro jeho přátele.\n\n"}
{"id": "971842", "url": "https://cs.wikipedia.org/wiki?curid=971842", "title": "Jászboldogháza", "text": "Jászboldogháza\n\nJászboldogháza je obec v Maďarsku v okrese Jászberény, v župě Jász-Nagykun-Szolnok. Má rozlohu 5531 ha. V roce 2013 zde žilo zde 1711 obyvatel.\n\nPrvní zmínka o obci pochází z roku 1458, kdy je zmiňovaná pod názvem \"Boldogháza\".\n"}
{"id": "971843", "url": "https://cs.wikipedia.org/wiki?curid=971843", "title": "Ľadonhora", "text": "Ľadonhora\n\nĽadonhora (999 m n. m.) je druhý nejvyšší vrch v Kysucké vrchovině. Leží v katastru obcí Dolný Vadičov, Horný Vadičov a Lopušné Pažite. Okolí vrcholu a jeho svahy patří od roku 1993 do Přírodní rezervace Ľadonhora.\n\nVrchol tvoří dominantu okolí a je oblíbeným místem pro pěší turistiku s náročným výstupem. Výstup je možný z osady Kubaščikovci po modré značce.\n\nĽadonhora je přírodní rezervace v oblasti Kysuce. Nachází se v okrese Kysucké Nové Mesto v Žilinském kraji. Území bylo vyhlášeno či novelizováno v roce 1993 na rozloze 285,7400 ha. Ochranné pásmo nebylo stanoveno.\n\n\n"}
{"id": "971844", "url": "https://cs.wikipedia.org/wiki?curid=971844", "title": "Matejovce nad Hornádom", "text": "Matejovce nad Hornádom\n\nMatejovce nad Hornádom jsou obec na Slovensku v okrese Spišská Nová Ves, v Košickém kraji.\n\nObec se nachází v jižní části Hornádské kotliny na pravém břehu řeky Hornád.\n\nObec sousedí s obcemi Chrast nad Hornádom, Jamník, Markušovce, Poráč, Rudňany\n\nKolonia, Roveň, Vesnice, Kamila\n\nHornád\n\nHttp://www.crwflags.com/fotw/flags/sk-sn-mh.html\n\nZe spodního okraje červeného štítu vyrůstající zlatovlasá, zlatým prstencem nimbovaná stříbřeoděná sv. Katarína v zeleném plášti, oběma rukama před sebou držící velkou zlatou palmovou ratolest. Vlevo zpoza ní a dolního okraje štítu zlaté ozubené kolo.\n\nSestává ze sedmi podélných pruhů v barvách červené (1/9), žluté (1/9), bílé (2/9), zelené (1/9), bílé (2/9), žluté (1/9) a červené (1/9). Vlajka má poměr stran 2:3\na ukončena je třemi cípy, tj. dvěma zástřihy, sahajícími do třetiny jejího listu.\n\nJe kruhová, bez heraldického šrafování. Ve středu pole je vyplněna znakem obce a kruhopis obsahuje text: OBEC Matejovce nad Hornádom.\n\n\"Německý název: Mateowitz, Matejowitz, Matheotz, Matzdorf\" \n\"Maďarský název: Matejocz, Matejócz, Hernádmáté\"\n\n1896 – 1899 Matej Sedlák \n1899 – 1901 Jozef Dzurica \n1901 – 1903 Jozef Sedlák \n1903 – 1906 Martin Almáši \n1906 – 1909 Andrej Filip \n1910 – 1914 Pavel Michalko \n1915 – 1918 Jozef Hozza, podrychtář\n\n1918 – 1920 Jozef Hozza \n1920 – 1923 Ondrej Hozza \n1923 – 1927 Jozef Melega \n1928 – 1931 Jozef Hozza \n1931 – 1938 Pavel Michalko \n1938 – 1945 Juraj Kozák ml. (1942 – 1944 jako vládní komisař)\n\n1945 – 1949 Štefan Fabini \n1950 – 1954 Tomáš Jánošík \n1954 – 1960 Štefan Sedlák \n1960 – 1971 Ondrej Šimo \n1971 – 1986 Viktor Smotrila \n1986 – 1989 Ing. Emil Jánošík\n\n1990 – 1998 František Šteiner (KDH)\n1998 – 2006 Terezie Kočišová (NEKA)\n2006 – 2010 Ambrož Franko (NEKA)\n2010 – 2014 Terezie Kočišová (NEKA)\n\n1990 – 1994 – 9 poslanců\n1994 – 1998 – 9 poslanců (4 NEKA, 3 KDH, 2 SNS)\n1998 – 2002 – 9 poslanců (6 SNS, 2 NEKA, 1 HZDS)\n2002 – 2006 – 5 poslanců (5 NEKA)\n\nVývoj obyvatelstva od roku 1869:\nSložení obyvatelstva podle náboženského vyznání (2001):\nSložení obyvatelstva podle národnosti (2001):\nKatolický kostel sv. Kateřiny Alexandrijské\n\nRaně gotický, později při opětovných úpravách ztratil původní charakter. Částečně zachovalá je gotická dispozice a jedno štěrbinové okénko s gotickou mříží. Jednolodní stavba s presbytářem s rovným uzávěrem, zaklenutým valenou klenbou. Loď má rovný kazetový strop. Fasády jsou hladké. Věž představěnou, střecha sedlová se sanktusníkem. Hlavní oltář je barokní, z první poloviny 18. stol., drapériového typu, se sochami andílků, sv. Štěpána, Ladislava a nejsvětější Trojice, uprostřed je obraz sv. Kateřiny Alexandrijské z poloviny 18. stol.\n\nFiliálka římskokatolického úřadu Rudňany\n\nMateřská škola – č. p. 97\n\nZákladní škola 1. – 4.\n"}
{"id": "971846", "url": "https://cs.wikipedia.org/wiki?curid=971846", "title": "Mlynky", "text": "Mlynky\n\nMlynky jsou obec na Slovensku v okrese Spišská Nová Ves v Košickém kraji.\n\nObec se nachází ve východní části Slovenského rudohoří na horním toku Hnilce, při Palcmanské Maši.\n\nS obcí sousedí Dedinky, Dobšiná, Hnilec, Smižany, Spišská Nová Ves.\n\nObec má 6 částí: Bílé Vody, Havrania Dolina, Palcmanská Maša, Prostredný Hámor, Rakovec, Sykavky.\n\nObec vznikla v roce 1960 vyčleněním se od Spišské Nové Vsi. Tvoří ji sedm bývalých hornických osad tohoto města.\n\n\n\nKaždý rok se pořádají závody v alpském lyžování „Hornický kahan“, které mají dlouholetou tradici. Závody se konají v lyžařském středisku Gugel, který je uměle zasněžený.\n\nObec je filiálkou římskokatolického úřadu Dedinky. Nachází se v ní Základní škola s mateřskou školou – Biele Vody.\n\n\n"}
{"id": "971848", "url": "https://cs.wikipedia.org/wiki?curid=971848", "title": "Duck and cover", "text": "Duck and cover\n\nDuck and cover ( \"skrčit se a přikrýt\") je metoda osobní ochrany vůči účinkům jaderného výbuchu, kterou vláda Spojených států učila generace amerických dětí od padesátých let 20. století až do konce Studené války. Tato metoda je měla ochránit při atomovém útoku, o kterém byli včas varování a také při útoku, který by mohl být neočekávaný. Bylo jim řečeno, že takový útok může přijít kdykoli a bez varování (přestože se systémem včasné výstrahy před balistickými střelami BMEWS a systémem radarových stanic Pinetree Line byl v té době úspěšný a překvapivý útok málo pravděpodobný). Při neočekávaném útoku měli ihned po záblesku se pod něčím schovat, či si lehnout u zdi obličejem k zemi a zakrýt si krk a hlavu oblečením, případně rukama, kdyby jim na to jejich oblečení nestačilo. Informační bulletin Civilní obrany Spojeného království č.5 z roku 1964 obsahuje podobné instrukce, stejně tak jako série Protect and Survive. Když varování přišlo včas, měli okamžitě zamířit do nejbližšího protiatomového krytu nebo do nejbližší bytelné budovy.\n\nZastánci této metody tvrdí, že tato bezpečnostní opatření mohla zachránit tisíce životů, protože bez nich by někteří lidé mohli například běžet k oknům, aby našli zdroj záblesku atomové bomby. Rázová vlna, která by následovala po záblesku, by mohla sklo v okně roztříštit a pořezat je.\n\nPodle knihy \"Hirošima\" z roku 1946 jeden hirošimský policista přijel do Nagasaki, aby zdejším policistům vysvětlil, že se po záblesku jaderného výbuchu mají skrčit. Díky jeho včasnému varování, tak v rázové vlně po výbuchu atomové bomby v Nagasaki nezahynul ani jeden policista, což jim umožnilo lépe zorganizovat humanitární pomoc. Většina místních obyvatel však o rázové vlně po jaderném záblesku nebyla z důvodu neznalosti atomové bomby informována. Mnoho lidí v Hirošimě a Nagasaki zemřelo, když se vydali hledat zdroj oslnivého záblesku na obloze.\n\nPro lidi uvnitř je typickou zvídavou lidskou reakcí na viděný záblesk snaha objevit jeho zdroj, takže i přesto, že instrukce podobné \"duck and cover\" existují již půl století, tržné rány od balistického skla způsobily většinu zranění při výbuchu čeljabinského meteoritu v atmosféře 15. února 2013. Tato přirozená reakce byla také pozorována u lidí v okolí Hirošimy a Nagasaki, a účelem této metody a stejnojmenného filmu je tedy lidi před tímto chováním tímto varovat.\n\n\"Duck and cover\" je podobná i metoda \"Drop, Cover and Hold On\" (lehnout, přikrýt a držet se), která je vyučována v oblastech s častým zemětřesením. Americké školy v oblastech ohrožovaných tornády také pořádají cvičení, při kterých mají děti za úkol se skrčit a přikrýt si hlavu.\n"}
{"id": "971851", "url": "https://cs.wikipedia.org/wiki?curid=971851", "title": "Odorín", "text": "Odorín\n\nOdorín je obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny v údolí potoka Odorica.\nV nadmořské výšce 435 – 531 m n. m.\nOdorín sousedí s obcemi Harichovce, Danišovce, Markušovce, Lieskovany, Spišská Nová Ves, Jamník, Matejovce nad Hornádom\n\"Německý název:\" Dirn\n\"Maďarský název:\" Odorín, Szepesedelény\n1990 – 1998 Jozef Janecek (KDH)\n1998 – 2002 Mikuláš Živčák (KDH)\n2002 – 2006 Mikuláš Živčák (ANO + KDH + SDKÚ)\n2010 – 2014 Mikuláš Živčák (ANO + KDH + SDKÚ)\n1990 – 1994 – 12 poslanců\n1994 – 1998 – 12 poslanců (11 KDH, 1 HZDS)\n1998 – 2002 – 12 poslanců (4 HZDS, 4 KDH, 4 SNS)\n2002 – 2006 – 7 poslanců (5 KDH, 2 HZDS)\n2010 – 2014 – poslanců\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nPostavena na starším barokním základě, klasicistně upravená roku 1826. Jednopodlažní čtyřosá budova s obdélníkovým půdorysem ve středu s rizalitem, krytá těžkou mansardovou střechou. Místnosti mají klášterní klenbu.\nPozdně – raněgotický, postavený ve druhé polovině 13. stol. – původně jednolodní, zaklenutím lodě na střední sloup v polovině 15. stol. dostal zdánlivě dvoulodní síňovou dispozici. V 18. stol. zbarokizován, roku 1807 rozšířen přistavěnou severní kaplí a roku 1921 renovován. Presbytář se čtvercovým půdorysem má křížovou žebrovou klenbu, žebra vybíhají z konzolových, listy zdobených hlavic, původně podepřených oblými příporami. Loď měla rovný dřevěný strop. V polovině 15. stol. ji zaklenuli na střední polygonální pilíř. Na její severní straně původní pozdněrománský portál v ostění s dvěma sloupky na každé straně, jejichž hlavice jsou zdobeny stylizovanými listy. Boční kaple Panny Marie Sněžné z roku 1807 s křížovou hřebenovou klenbou je do lodi kostela otevřená arkádami. Do kaple vede ozdobný portál datovaný na rok 1807. V raněgotickém presbytáři je výklenkové pastoforium z konce 13. stol. Fasády a věže byly barokně upravené v 18. stol. V horních etážích věže jsou na vnitřní straně zazděná sdružená okna z druhé poloviny 13. stol. s půlkruhovými záklenkami a středním sloupkem pozdně – raněgotického přechodného slohu. Hlavní oltář a boční oltář sv. rodiny je novogotický z druhé poloviny 19. stol. Oltář sv. Jana Nepomuckého je rokokový z druhé poloviny 18. stol., s rokajovými ornamenty. V boční severní kapli je klasicistní oltář Panny Marie z období kolem roku 1807, portikového typu, v něm je pozdněgotická socha Madony z roku 1460 – 1480. Kazatelna je rokoková a je z druhé poloviny 18. stol. Obraz sv. Mikuláše biskupa je z bývalého hlavního oltáře, na pozadí obrazové kompozice je pastýř se stádem. Kamenná křtitelnice má palmetové víčko z první poloviny 18. stol. Socha Ukřižovaného, klasicistní z první poloviny 19. stol. Zvon je z roku 1575. Na půdě jsou barokní sošky P. Marie, Boha – Otce, sv. Jana evangelisty, sv. Mikuláše. Pocházejí z bývalého vnitřního zařízení kostela z 18. stol. oltářní obraz sv. Mikuláše biskupa, olejomalba na plátně z roku 1857, dnes je na faře v Markušovcích. Ve zdi ohrady kostela pískovcový epitaf faráře Josefa Šoltys, jehož zavraždili 13.8.1831 za cholerového povstání.\n\nŘímskokatolický – č.. d. 35\nDuchovní správce: Roland Ferenc (* 1970)\nKaplan: Marián Jabrocký (* 1978)\n\n"}
{"id": "971853", "url": "https://cs.wikipedia.org/wiki?curid=971853", "title": "Olcnava", "text": "Olcnava\n\nOlcnava je obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny a na severních svazích Galmusu.\nOlcnava sousedí s obcemi Bystrany, Poráč, Slovinky, Spišské Vlachy, Spišský Hrušov, Vítkovce\nPalenčiareň, Raj, Kamenná\nHornád, Kamenný potok, potok Bílá voda, potok Peklisko, Olcnavský potok\nBlatná\n\"Německý název:\" \n\"Maďarský název:\"Detrefalva\n1990 - 1994 Milan Gardošík (ČSSP + HP)\n1994 - 2000 Milan Gardošík (HZDS)\n2001 - 2002 Peter Horváth (ANO + KDH + SDKÚ)\n2002 - 2006 Peter Horváth (ANO + KDH + SDKÚ)\n2006 - 2010 Ing. RSDr. Jozef Gardošík (HZDS + SMĚR + SNS)\n2010 - 2014 Jaroslav Salaj (SMER)\n1990 - 1994 - 11 poslanců\n1994 - 1998 - 12 poslanců (9 KDH, 3 HZDS)\n1998 - 2002 - 11 poslanců (6 HZDS, 5 KDH)\n2002 - 2006 - 7 poslanců (3 KDH, 2 NEKA, 1 ANO + KDH + SDKÚ, 1 HZDS)\n2006 - 2010 - 7 poslanců\n1) Boron František\n2) Ing. Gardošík Peter\n3) Ing. Gonda Peter ml.\n4) PaedDr. Kozárová Zlatica\n5) Sakmarová Renáta\n6) Salaj Jaroslav\n7) Salajová Tatiana\n\n2010 - 2014 - 7 poslanců Ing. Peter Gonda, Jolana Muchová, Bc.. Zuzana Sedláková, Ing. Miroslava Rusnáková, Zuzana Fifíková, PaedDr. Zlatica Kozárová, Ján Olejník\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nNejčastější příjmení (1995):\n\nSALAJOVÁ 48×; SALAJ 48×; GARDOŠÍK 34×; GARDOŠÍKOVÁ 32×; KORFANT 28×; RUSNÁKOVÁ 25×; RUSNÁK 23×; HOLUB 20×; KORFANTOVÁ 18×; FIFIK 16×; HOLUBOVÁ 15×; SAKMÁR 15×; KOŽÁR 14×; OLEJNÍK 14×; MUCHA 13×; PRAPOTNÍKOVÁ 12×; SAKMÁROVÁ 12×; OLEJNÍKOVÁ 11×; PRAPOTNÍK 11×; FIFIKOVÁ 11×; FURMANOVÁ 10×; KOŽÁROVÁ 9×; SEDLÁKOVÁ 9×; DOLNAČKOVÁ 9×; DOLNAČKO 9×; ŠOFRANKOVÁ 9×; PAVOL 9×; SEDLÁK 8×; MUCHOVÁ 8×; PAVOLOVÁ 8×; CHOVANCOVÁ 8×; BEŽILA 7×; ZAHURANEC 7×; FĽAKOVÁ 7×; BUKAT 6×; KURTOVÁ 6×; KAŠČÁKOVÁ 6×; DOLNÝ 6×; BORONOVÁ 6×; KOČIŠ 6×; KOŠUTOVÁ 6×; SKALSKÝ 6×; ZAHURANCOVÁ 6×; BEŽILOVÁ 6×; BUKÁTOVÁ 5×; ŽILKO 5×; ŠOFRANKO 5×; KAŠČÁK 5×; PODRACKÁ 5×; FURMAN 5×; CHOVANEC 5×; DZURŇÁKOVÁ 4×; KIŠKOVÁ 4×; VRABĽOVÁ 4×; DIRDOVÁ 4×; DOLNÁ 4×; KOČIŠOVÁ 4×; VRABEĽ 4×; KROKUSOVÁ 4×; BUKATOVÁ 4×; ROVDER 4×; PECHA 4×; HORVÁTHOVÁ 4×; KLEŠČOVÁ 4×; SLIVKOVÁ 4×; FEDOROVÁ 4×; DZURŇÁK 3×; VRÁBEĽ 3×; SVETKOVSKÝ 3×; FURMANN 3×; PECHOVÁ 3×; FIFÍKOVÁ 3×; KLEŠČ 3×; ŽIVČÁK 3×; HAVRILLA 3×; LUDROVSKÝ 3×; SKALSKÁ 3×; KRIGOVSKÝ 3×; GURČÍKOVÁ 3×; KICKOVÁ 3×; KISEĽOVÁ 3×; BIROŠOVÁ 3×; PENDRÁKOVÁ 3×; BORON 3×; BURIAN 3×; KICKO 3×; CELECOVÁ 3×; KAŠŠAIOVÁ 3×; SMIKOVÁ 3×; KOČÍKOVÁ 3×; PODRACKÝ 3×; KERUĽOVÁ 3×; MACALA 3×; JANOŠÍK 3×; KANDRIČÁKOVÁ 3×; FALTINOVÁ 3×; DIRDA 3×; SLIVKO 2×; ROVDEROVÁ 2×; RICHNAVSKÁ 2×, ... KSSJ\nNeoklasicistní z konce 19. stol. Jednolodní stavba s půlkruhovým uzávěrem, přistavěnou sakristií a představěnou věží. Presbytář je zaklenutý konchou, loď kazetovým dřevěným stropem. Fasády jsou členěny lizenami a nárožními pilastry. Hlavní oltář je v pseudorenesančním - manýristickém slohu z konce 19. stol. Kazatelna je renesančně - manýristická z první třetiny 17. stol., renovovaná a doplněná v roce 1891. Polygonální řečniště je dělené sloupky, mezi nimi jsou sochy Ježíše a 4 evangelistů, na schodišťovém parapetu jsou čtyři malby na dřevě. Pozdněgotická socha Madony je slatvinského typu z konce 14. stol. Krucifix - lidová dřevořezba archaických tvarů (replika gotického kříže ze 14. stol.) Z konce 17. stol. (V sakristii). Barokní krucifix je lidová dřevořezba z 18. stol .. kamenná náhrobní deska s erbem ze dne 17. stol.\nObecní park,\nPark Božího Milosrdenství\nFotbal: 1. Třída okresní,\nStolní tenis: 5. Liga\nFiliálka římskokatolický úřadu Bystrany\nZákladní škola roč. 1-4 - Luční 3\nMateřská škola\n"}
{"id": "971856", "url": "https://cs.wikipedia.org/wiki?curid=971856", "title": "Mladějovská horka", "text": "Mladějovská horka\n\nMladějovská horka (363 m n. m.) je vrch v okrese Jičín, v Českém ráji. Leží asi 1 km jihozápadně od obce Mladějov, na příslušném katastrálním území a území Hubojedy.\n\nJe to suk ve tvaru kužele mírně protaženého zhruba ve směru západ – východ. Je tvořený pronikem bazanitu (čedič) skrz obal svrchnokřídových zpevněných sedimentů (jílovec, slínovec, prachovec) a sprašových pokryvů. Vrchol je rozbrázděn opuštěnými lomy. Vrchní partie a západní svah jsou zalesněny převážně listnatým lesem, jinde je orná půda.\n\nVrch je součástí vulkanicky podmíněného pásu, který pokračuje na východ přes údolí Žehrovky vrchem Hrádek (315 m n. m.) a končí \"Malou horou\", vedlejším vrcholem \"Velké hory\" (Střelečská hůra, 456 m n. m.).\n\nGeomorfologicky vrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Troskovická vrchovina a Trosecké části.\n\nAutomobilem se dá nejblíže dopravit do Mladějova. Odtud vede na jih polní cesta do Hubojed. Z této cesty uhýbá západní odbočka na horní jižní svah horky. Mladějovem vede červená turistická značka.\n"}
{"id": "971858", "url": "https://cs.wikipedia.org/wiki?curid=971858", "title": "Radoľa", "text": "Radoľa\n\nRadoľa ( ) je obec na Slovensku v okrese Kysucké Nové Mesto. V roce 201 zde žilo 1 492 obyvatel. První písemná zmínka o obci pochází z roku 1332.\n\nObec se nachází na severozápadě Slovenska, na levém břehu řeky Kysuca, naproti Kysuckému Novému Mestu. Patří do Severopovažského regionu cestovního ruchu, podregionu Kysuce.\n\nNejvýznamnější památkou v obci je renesanční zámeček ze 16. století. Ve druhé polovině 17. století zámeček prošel přestavbou. V roce 1983 byla v kostele zpřístupněna stálá expozice Kysuckého muzea. V současnosti se v přízemí nachází stálá expozice \"Starší dějiny Kysuc\", v patře expozice \"Měšťanské bydlení na Kysucích\". Kromě stálých expozici se v kostele konají tematické výstavy.\n\nNa kopci nad obcí se nachází archeologická lokalita nejstaršího kostela na Kysucích – základy raněgotického kostelíka z druhé poloviny 13. století.\n\n\n"}
{"id": "971859", "url": "https://cs.wikipedia.org/wiki?curid=971859", "title": "Oľšavka (okres Spišská Nová Ves)", "text": "Oľšavka (okres Spišská Nová Ves)\n\nOľšavka je obec na Slovensku v okrese Spišská Nová Ves, v Košickém kraji.\nObec se nachází ve východní části Hornádské kotliny v údolí potoka Oľšavec.\nOľšavka sousedí s obcemi Dúbrava, Slatvina, Spišské Vlachy, Žehra\nOľšavec, Harčinovec\nJazerko\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKostel sv. Pia X z roku 1969\nFiliálka římskokatolického úřadu Slatvina\n"}
{"id": "971860", "url": "https://cs.wikipedia.org/wiki?curid=971860", "title": "Poráč", "text": "Poráč\n\nPoráč je obec v okrese Spišská Nová Ves v Košickém kraji.\n\nPoloha obce\n\nVznikla v polovině 14. století jako hornická osada. Obec se nachází v alpsko-himálajské soustavě, podsestavě Karpaty, provincii Západní Karpaty, subprovincii vnitřní Západní Karpaty, oblasti Slovenského rudohoří, celku Volovské vrchy a podsestavě Hnilecké vrchy na rozvodí Poráčského potoka a Zlatníka. Nachází se 16 km VJV od okresního města Spišská Nová Ves a JZ od Spišských Vlachů. Do obce vede silnice číslo III/5365. Souřadnice obce jsou 20 ° 44 'v.z.d. a 49 ° 20 's.z.š. Katastr má rozlohu 1887 km², nejnižší bod obce má nadmořskou výšku 530 metrů a nachází se při ústí Poráčského potoka do katastru sousední obce v Poráčské dolině. Nejvyšší bod má nadmořskou výšku 970 metrů a nachází se v Javorinách. Katastr obce má tvar písmene L otočeného naopak a je prodloužený ve směru SJ a severní část okresu je prodloužena ve směru ZV. Obec je od severní státní hranice vzdálená 56 km, jižní hranice 35 km, východní hranice 120 km a západní 290 km. Jižní hranice obce tvoří i hranici okresu v délce 2,5 km, obec sousedí se šesti obcemi okresu Spišská Nová Ves(Slovinky, Olcnava, Vítkovce, Chrást nad Hornádom, Matejovce, Rudňany).\nObec má čočkovité náměstí s malým parkem uprostřed. V centru obce se nachází obecní úřad a na levé straně je jednolodní řeckokatolický chrám sv. Demetera.\nV blízkosti obce (2 km) se nachází rekreační středisko Poráčská dolina a lyžařské středisko Brodok.\nChrast nad Hornádom, Matejovce nad Hornádom, Olcnava, Rudňany, Slovinky, Švedlár, Vítkovce\nHydrogeograficky patří území do povodí Hornádu (hydrologické číslo 4-32), do kterého je odvodňované Poráčským potokem protékajícím VZ směrem Poráčská dolina.\nŘeka Zlatník vyvěrá v obci Poráč pod studnou, která se nachází uprostřed obce. Další řekou je Poráčský potok, který vyvěrá v Javorině při Třech studních. Biela voda vyvěrá pod Šarkaňovou dírou, Kompagrund vyvěrá pod Holým vrchem, Slovinský potok pod Bukovcem další řeky Uherská, Sihliny. Znečištění vod je nízké až střední, podzemní vody jsou středně agresivní ale ohrožení zásob podzemní vody je vysoké. Na jihu katastru se nachází pásmo hygienické ochrany 2-3 stupně povrchových vod. Je zde významné povodí toku číslo 80 a významné jsou zde dva toky číslo 631 a 630. Využitelné množství podzemních vod má hodnotu 1,00 - 1,99 ls-1,km². Širší okolí průzkumové oblasti se nachází ve smyslu hydrologické rajonizace SR v rajónu G-118 paleozoikum Slovensku Rudohoria v povodí Hornádu. Hydrogeologický celek je nízko zvodněných a nevytváří vhodné podmínky pro akumulaci většího množství podzemních vod. Oběh podzemních vod je mělký, podpovrchový, úzce spojený s vodami kvartérních zvětralin, který je velmi intenzivně ovlivněn srážkami. Propustnost fluviálních sedimentů je převážně pórovitá, významné jsou fluviální náplavy-Poračský potok a Sihliny. Tektonické linie s doprovázejícím poruchovým pásem vytvářejí lineární zvodnělé zóny a dřeň okolní puklinové a puklinovo-porézní vody a jsou zdrojem podzemních vod. Pramen Bereza se nachází pod kótou Bukovec v Javorinách. Absolutní hodnoty vydatnosti kolísají od 0,157 l / s do 2,4 l / s což představuje slabou spolehlivost. Pramen Dvě studny se nachází pod kótou Bukovec v části Lefková. Absolutní hodnoty vydatnosti kolísají od 0,279 l / sa 2,4 l / s což představuje dobrou spolehlivost. Oba prameny patří do základního, nevýrazného, kalcium-magnézium-bikarbonátovém typu a jde o vody slabě mineralizované. Zdroje po kvalitativní stránce vyhovují využívání podzemních vod. Ještě se zde nacházejí prameny Sirilova studna a Ungarova důl.\n\n1993–1994 Vladimír Vrábeľ (SDĽ)\n1994–1998 Ing. Peter Volčko (HZDS)\n1998–2002 Ing. Peter Volčko \n2002–2006 Ing. Peter Volčko (NEKA)\n2006 Ing. Peter Volčko\n1990–1994 - 12 poslanců\n1994–1998 - 12 poslanců (6 HZDS, 3 NEKA, 2 KDH, 1 SDĽ)\n1998 - 2002 - 12 poslanců (8 HZDS, 3 SDĽ, 1 KDH)\n2002 - 2006 - 9 poslanců (4 ANO, 3 SDĽ, 2 SMĚR)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKaždý rok začátkem září rusínský folklorní festival \"Šachtare volají\"\n\nSpoluorganizace akce \"Za agroturistikou a venkovským turismem do ...\"\n\nZúčastněné obce: Poráč, Rudňany, Markušovce, Odorín, Jamník, Teplička nad Hornádom, Matejovce nad Hornádom, Domaňovce, Harichovce\nAutobusová linka: 810423\nŘeckokatolický \nDuchovní správce: ThLic. Milan Gábor (* 1973)\n\nFiliálka římskokatolického úřadu Rudňany\nŠtefan Hanuščin - autor knihy povídek \"Vysoké schody\"\nJuraj Hanuščin - syn Štěpána Hanuščin, autor knihy povídek \"Poslední Stačí\"\nV obci je zřízena Základní škola s mateřskou školou. V současnosti je ředitelem PeaDr. Eva Konečná. V budově školy je školní klub, jídelna a sídlí zde i Obecní knihovna Poráč.\n"}
{"id": "971861", "url": "https://cs.wikipedia.org/wiki?curid=971861", "title": "Rudňany", "text": "Rudňany\n\nRudňany jsou obec na Slovensku v okrese Spišská Nová Ves, v Košickém kraji.\nObec se nachází v západní části Galmusu v Slovenském rudohoří.\nMarkušovce, Matejovce nad Hornádom, Nálepkovo, Poráč, Švedlár, Závadka\nHttp://www.crwflags.com/fotw/flags/sk-sn-ru.html\n1990 – 1994 Miroslav Blišťan (KSS)\n1994 – 1998 Miroslav Blišťan (HZDS)\n1998 – 2002 Miroslav Blišťan (SOP + KSS + ROI)\n2002 – 2010 Miroslav Blišťan (NEKA)\n1990 – 1994 – 24 poslanců\n1994 – 1998 – 16 poslanců (8 HZDS, 4 SDĽ, 3 KDH, 1 KSS)\n1998 – 2002 – 16 poslanců (7 SDĽ, 4 HZDS, 3 KSS, 1 DÚ, 1 SNS)\n2002 – 2006 – 11 poslanců (4 KSS, 3 HZDS, 3 KDH, SDKÚ 1)\n2006 – 2010 – 11 poslanců (4 LS-HZDS, 2 KDH, 2 SMER-SD, 2 NEKA, 1 KSS)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nŘímskokatolický – Huta 48\nDuchovní správce: Mgr. Matuš Perignáth\nMateřská škola – č.. d. 234\nMateřská škola – zimní 89\nZákladní škola – zimní 96\nSpeciální škola – zimní 83\n"}
{"id": "971863", "url": "https://cs.wikipedia.org/wiki?curid=971863", "title": "Slatvina", "text": "Slatvina\n\nSlatvina je obec na Slovensku v okrese Spišská Nová Ves, v Košickém kraji.\nObec se nachází ve východní části Hornádské kotliny a na jihozápadních svazích Braniska.\nDúbrava, Oľšavka, Spišské Vlachy, Vojkovce\nHrabičov, Kamenec, Vyšného louky, Lány, Dubie, Lazy, Velká úbočí, Malá úbočí, Lisková louky, Faerské přílohy, Kolovrat, Panské, Hradisko,\nSlatvinský potok,\nBugľovec\nHttp://www.crwflags.com/fotw/flags/sk-sn-sl.html\nPrvní známý název ZEK, 12. stol. de Szék, 14. - 15. stol. ZEEK, SCEEK, zyk, Szék, rok 1525 SZLATWIN, rok. 1545 ZLATHWINA, od roku 1773 Slatvina\n 1. Ján Čurilla 1849,1855,1856 rychtář\n10.Ondrej Handlovič 1914 - \"-\n11.Ján Cmorej 1915 - 1917 - \"-\n12.Ján Chovanec 1918 - \"-\n13.Ondrej Solčany 1918 - 1923 - \"-\n14. Ján Gredecký 1924 - 1927 starosta\n15.Michal Petrofčík 1928 - 1931 - \"-\n16. Ján Solčany 1932 - 1936 - \"-\n17.Ján Legát 1937 - \"-\n18.Ján Solčany 1938 - \"-\n19. Jozef Chovanec 1942 - 1944 komisař\n20. Ján Červinka 1945 předseda\n21. František Kovalčík 1946 - 48 - \"-\n22. Štefan Rodzík 1949 - 1953,1957 - 1963 - \"-\n23. Pavel Čurilla 1954 - 1956 - \"-\n24. Alfonz Vrabel 1964 - 70,1973 - 1990 - \"-\n25. Ladislav Čurilla st. 1970 - 1973 - \"-\n26. Stanislav Cmorej 1990 - 1996 starosta\n27. Pavel Legát 1996 - 1998 - \"-\n28. Vladislav Vrabel 1999-dosud - \"- 123\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický kostel Nanebevzetí P. Marie\n\nRaněgotický z druhé poloviny 13. stol. Loď byla upravována roku 1800. Jednolodní stavba s rovným uzávěrem presbytáře, přistavěnou sakristií a představěnou věží. Presbytář je zaklenutý gotickou křížovou klenbou, jejíž žebra vyrůstají z kruhové přípory, odseknuté v polovině stěny. Na severní straně presbytáře je gotické výklenkové pastoforium s původními mřížkami. Loď měla původně rovný dřevěný strop, který byl roku 1800 nahrazen pruskou klenbou. Čtyřpodlažní věž se štěrbinovými okny, v posledním podlaží sdružená okna a pod dnešní omítkou je renesanční sgrafitovaná nárožní bosáž. V exteriéru na jižní straně je analyticky prezentovaný ústupkový gotický portál a na východní stěně v prostoru malé knihovny nad sakristií řeholnické okno. V současnosti probíhá v presbytáři plošný odkryv středověké malířské výzdoby, předběžně řazené do 15.století. Ve spodní části jsou obrazy apoštolů, v horních částech severní, jižní a východní stěny se nachází pašijový cyklus. Ve vítězném oblouku jsou postavy proroků a zpodobnění dvou uherských patronů Sv.Štefana a Sv. Ladislava. V lodi je ve dvou sondách zachycena Ladislavská legenda. Nad klenbou v lodi v půdním prostoru se nacházejí fragmenty provinčně vyznívajících pozdně barokních maleb. Hlavní oltář je pseudogotický ze spišskonovoveské dílny, čtyři obrazy na křídlech jsou olejomalby z roku 1905 od malíře Springera. Boční oltář sv. Mikuláše biskupa, klasicistní ze začátku 19. stol. kazatelna je barokní z poloviny 18. stol. křtitelnice kamenná gotická ze 14. stol. Krucifix, polychromovaný dřevořezba z 18. stol. Stříbrné ciborium z roku 1704. Zvon z roku 1677. Z původního zařízení kostela dostaly se dvě gotické sochy Madon (z dob kolem roku 1360 a 1480), sv. Mikuláše biskupa (kolem roku 1480) a sv. Jana Křtitelnice (kolem roku 1500) do sbírek Nemzeti galerie v Budapešti.\nŘímskokatolický úřad - Slatvina 65, Duchovní správce: Ľubomír Kreta\n"}
{"id": "971864", "url": "https://cs.wikipedia.org/wiki?curid=971864", "title": "Pont-sur-Yonne", "text": "Pont-sur-Yonne\n\nPont-sur-Yonne je francouzská obec v departementu Yonne v regionu Burgundsko-Franche-Comté. V roce 2011 zde žilo 3 260 obyvatel. Je centrem kantonu Pont-sur-Yonne.\n\n\"Počet obyvatel\" \n\n"}
{"id": "971866", "url": "https://cs.wikipedia.org/wiki?curid=971866", "title": "Věncový vaz", "text": "Věncový vaz\n\nVěncový vaz, \"ligamentum coronarium\", je vaz, který spojuje brániční plochu jater s bránicí. Je tvořen pobřišnicí, která v něm přechází z nástěnné pobřišnice pokrývající bránici v serózní obal jater. Ohraničuje plochu jater zvanou \"area nuda\", kde játra nejsou pokryta serózou a s bránicí přímo srůstají.\n\nVěncový vaz na přední ploše jater přechází v srpovitý vaz, který prochází dopředu přes brániční plochu a dělí játra na dva laloky, levý a pravý. Na odstupu srpovitého vazu se věncový vaz rozděluje na pravý a levý. Levý věncový vaz, \"lig. coronarium sinistrum\", je jen tenký a velmi krátký, s volným okrajem, který se nazývá levý trojúhelníkový vaz, \"lig. triangulare sinistrum\". Spojuje zadní okraj levého laloku a bránici. Pravý věncový vaz, \"lig. coronarium dextrum\", je větší a rozděluje se na dvě části: Přední spojuje pravý lalok s bránicí, zadní přechází v zadní části jater až do \"lig. hepatorenale\", vazu, který spojuje játra s pravou ledvinou. Volný okraj pravého věncového vazu také přechází do trojúhelníkovitého vazu \"lig. triangulare dextrum\".\n\nVěncový vaz je součástí souboru vazů, které fixují játra v jejich pozici v břišní dutině, zvaných \"mezohepaticum\".\n\nPodobně jako u člověka jsou věncové vazy vytvořeny i u domácích savců. U psa a kočky spojují zadní okraj jater s bránicí a s jícnem, u skotu se táhnou mezi játry a bránicí a ohraničují \"area nuda\", u koně jsou věncové vazy jen drobné, odstupují v blízkosti trojúhelníkovitých vazů a podél dolní duté žíly se upínají na bránici.\n\nObdobnou strukturou u ptáků jsou krátké kolagenní vazy, které odstupují ze zadního okraje jater a vrůstají do septum horizontale tělní stěny.\n\n"}
{"id": "971868", "url": "https://cs.wikipedia.org/wiki?curid=971868", "title": "Hrádek (Vyskeřská vrchovina)", "text": "Hrádek (Vyskeřská vrchovina)\n\nHrádek (315 m n. m.) je vrch v okrese Jičín, v Českém ráji. Leží při jižním okraji obce Mladějov na jejím katastrálním území.\n\nJe to suk ve tvaru hřbítku protaženého ve směru západ – východ. Je tvořený pronikem bazanitu (čedič) a brekcie skrz obal svrchnokřídových zpevněných sedimentů (jílovec, slínovec, prachovec). Vrch ze tří světových stran obtéká říčka Žehrovka. Kromě severního svahu, který je zastavěn, je vrch zalesněn, a to smíšený lesem.\n\nVrch je součástí vulkanicky podmíněného pásu, který pokračuje na západ přes údolí Žehrovky Mladějovskou horkou (363 m n. m.) a na východ vede ve formě hřbetu až k \"Malé hoře\", vedlejšímu vrcholu \"Velké hory\" (Střelečská hůra, 456 m n. m.).\n\nNa západním svahu Hrádku je opuštěný lom, jenž odkrývá systém žil bazanitu, které pronikají vulkanickou brekcií. Žíly mají převážně směr V–Z až VSV–ZJZ a tvoří i již zmiňovaný hřbet. Je možné, že Hrádek tvoří výplň přívodní dráhy dávné freatomagmatické erupce (diatremu).\n\nGeomorfologicky vrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Prachovská pahorkatina a Střelečské části.\n\nAutomobilem se dá nejblíže dopravit do Mladějova nebo Lovče. Tato sídla spojuje červená turistická značka. Pěšky ze směru Mladějov překonat Žehrovku po můstku a zahnout na jih kolem řídké zástavby. Na vrchol nevede žádná cesta.\n"}
{"id": "971871", "url": "https://cs.wikipedia.org/wiki?curid=971871", "title": "Saigjó", "text": "Saigjó\n\nSaigjó Hóši (西行 法師, 1118 – 23. března 1190) byl slavný japonský mnich a básník z období pozdního Heian. \n\nNarodil se jako Sató Norikijo ve šlechtické rodině v Kjótu. V mládí sloužil jako stráž bývalého císaře Toby, ale v roce 1140 se z neznámých příčin rozhodl opustit světský život a stát se mnichem, přičemž přijal náboženské jméno En'i (円位). Později přijal pseudonym Saigjó („západní cesta“), podle Západního ráje buddhy Amidy. Podstatnou část svého života strávil osamotě na místech jako Saga, Kója, Jošino a Ise, ale nejvíce je známý svými poetickými cestami po severním Honšú, kterými se později nechal inspirovat Bašó ve své Úzké cestě do vnitrozemí. Mezi hlavní sbírky jeho děl patří Sankašú a Šinkokinšú. Zemřel v chrámu Hirokawa v provincii Kawači (dnešní Ósaka) ve věku 72 let. \n"}
{"id": "971873", "url": "https://cs.wikipedia.org/wiki?curid=971873", "title": "Slovinky", "text": "Slovinky\n\nSlovinky jsou obec v okrese Spišská Nová Ves v Košickém kraji.\nObec leží v úzkém údolí podél Slovinského potoka uprostřed jehličnanů a buků severní části Slovenského rudohoří. V blízkosti se nachází známé lyžařské středisko Plejsy. Krasové údolí Poráčské doliny patří mezi chráněné oblasti Slovenska.\nPůdní jednotky:\n\nGelnica, Helcmanovce, Krompachy, Mníšek nad Hnilcom, Olcnava, Poráč, Prakovce, Spišské Vlachy, Švedlár\nPřes Slovinky protéká Poráčský potok, Slovinský potok a potok zpod Ostrého vrchu (1 082,0 m nm), které se slévají přibližně ve středu obce. Poráčský potok pramení v Poráčském údolí, Slovinský v Lacemberském údolí.\nObec má vlastní vlajku a znak.\nBoj sv. Jiří s drakem symbolizuje odvěký boj dobra se zlem. Hornická kladívka upozorňují na hlavní zaměstnání obyvatel Slovinek a jejich počet naznačuje, že dnešní Slovinky vznikly ze dvou obcí. Barva štítu - zelená a barva draka - černá představují typické barvy horníků. Zbarvení zlatou, resp. žlutou barvou u hlavní figury a kladívka lze chápat jako projev úcty k patronovi místního chrámu i k práci místních horníků, která jim po staletí poskytovala živobytí.\nJe odvozena z barev znaku, přičemž respektuje zásady i slovenské vlajkové tvorby. Skládá se ze tří podélných pruhů v pořadí: žlutý, černý, zelený, přičemž boční pruhy mají oproti střednímu dvojnásobnou šířku. Vlajka má na konci dvojitý zástřih, který sahá do 1/3 listu vlajky.\nJe kruhová. Střed pečeti vyplňuje erbovní znamení bez štítu. Kruhopis zní: OBEC Slovinky. Začátek a konec textu může být oddělen stylizovanou růžičkou.\n\nHornicko-dřevorubecká obce začíná psát svou historii již v roce 1368 pod názvem Villa Abakuk. Roku 1460 se již uváděly dvě obce. V 16. - 18. stol. byly převrstvené ukrajinskými přistěhovalci. V 15. století se odčlenily Vyšné Slovinky, aby se v roce l943 opět spojili s Nižními Slovinkami v jednu obec Slovinky. Známé byly těžbou mědi a stříbra a v l9. století i těžbou železa. V současnosti je rudné hornictví v útlumu a jako památka na slavnou hornickou minulost zůstalo jen několik zrekonstruovaných a veřejnosti zpřístupněných důlních spojů a poslední vytěžený vagónek měděné rudy.\n\nObyvatelé zemědělci, uhlíři a v 18. a 19.stol. i horníci, kteří pracovali v železorudných a měděných dolech. V roce 1917 až 1920 došlo v obci k mnohým stávkám a demonstracím horníků proti nedostatečnému zásobování a proti propouštění z práce. Hromadná vesnice. Topí u mostu, klasicistní ze začátku 19.stol. Po roce 1945 přestavěna. Šestiokenní uliční fasáda má mírný střední rizalit s portálem a nárožní lizeny s horizontální rustikou. Nad portálem je malý tympanon.\n\nŘeckokatolická Cerkev sv. Juraje je klasicistní chrám, postavený v roce 1798 - 1808, restaurovaný roku 1874. Jednolodní prostor s presbytářem a vestavěnou věží. Prostory zaklenuty pruskými klenbami s medziklenbovými pásy. Na parapetu stavěné varhanní empory, otvírající se do lodi velkou arkádou, je 6 maleb, seřazených na způsob půlkruhových Lich arkád, které vznikly současně se stavbou. Původní klasicistní kazatelna s obrazy věrozvěstů. Dřevěná křtitelnice z jednoho kusu z roku 1710. Neoklasicistní ikonostas roku 1874. Přenosný oboustranně malovaný obraz sv. Juraje a Misericordia z druhé poloviny 18.stol. Pod nástěnnými malbami ze začátku 20.stol. jsou pravděpodobně starší malby.\n\nObec patřila zpočátku pod správu Richňavské hradního panství, jehož se roku 1460 zmocnil Imrich Zápolský. Právě z téhož roku pochází i dokument svědčící o existenci již dvou obcí s názvem Zlowinka. Od roku 1550 se v písemnostech setkáváme s pojmenováním Vyšné Slovinky a od roku 1555 is Nižním Slovinky.\n\nPo Zápolských se hlavním pánem Richňavského panství a tedy i Slovinek staly Turzovci. Krátký čas kolem poloviny 16. století patřily Ondřejovi Bátorimu. Po vymření Turzovců a velkých majetkových sporech se dostali definitivně do majetku Čákiovců, majitelů Spišského hradu. Tito je vlastnili až do zrušení poddanství v roce 1848.\n\nObyvatelstvo Slovinek tvořily většinou horníci, uhlíři a dřevorubci. Částečně se zabývali i zemědělstvím a dobytkářství. V 18. století se Slovinky proslavily i měďařskou hutí sv. Mikuláše, která patřila Sdružení hornouherských těžařů. Ve druhé polovině 19. století měďnorudné hornictví a hutnictví v Slovinkách upadlo a těžba se omezila většinou jen na železnou rudu.\n\nPůvodním obyvatelstvem Slovinek byly pravděpodobně Slováci. V průběhu 16. století se sem přistěhovalo velké množství rusínského obyvatelstva, které přineslo i změnu náboženského charakteru obou obcí. Ujal se řeckokatolický východní obřad.\n\nChrám a fara ve Slovinkách existovaly již v první polovině 14. století. Neznámo, zda původní patrocínium chrámu bylo totožné se sv. Jurajem, mučedníkem, který je jako patron místního chrámu doložen pouze od konce 16. století. Je dost možné, že změna patrocínia souvisela s příchodem rusínského řeckokatolického obyvatelstva, neboť právě u nich je tento patron bojovníků jezdců velmi oblíbený. Současný klasicistní chrám zasvěcený sv. Jurajovi byl postaven až v letech 1799 - 1808.\n\n\n\nO zachování lidových tradici se stará především folklorní soubor Slovinka a dětský folklorní soubor Slovinočka, které pravidelně vystupují na srpnových folklorních slavnostech.\nŘeckokatolický: * Farář: jeromonach Pimen (* 1970)\n\nPravoslavný: * Duchovní správce: Peter Kačmár (* 1974)\n\nŘímskokatolický: * Filiálka římskokatolické farnosti Krompachy\nJe ideálním místem k odpočinku i aktivnímu pobytu turistů, kterým okolní lesy nabízejí množství značených turistických stezek, které se v zimě využívají jako trasy pro běžky. V blízkosti se nachází známé lyžařské středisko Plejsy, a v samotné obci funguje 300 m dlouhý lyžařský vlek. Sportovcům se nabízí udržované fotbalové hřiště i tělocvična ZŠ, novinkou jsou povoznické služby nabízející jízdy kočárem, nebo relaxační jízdy na koni pro děti i dospělé. Rybáři si přijdou na své v bystřinách místních potoků a pokud rybářské štěstí nepřeje, jsou k dispozici i dva chovné rybníky v Lacemberské a Poráčské dolině. V dolině se nachází turistická ubytovna - Černý čáp, ke které kromě místní komunikace vede i naučná stezka.\n"}
{"id": "971874", "url": "https://cs.wikipedia.org/wiki?curid=971874", "title": "Spišský Hrušov", "text": "Spišský Hrušov\n\nSpišský Hrušov je obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny na soutoku potoků Lodina a Hrušov.\nBuglovce, Bystrany, Domaňovce, Hincovce, Chrást nad Hornádom, Jamník, Olcnava, Vítkovce\nLodina, Hrušov\nHttp://www.crwflags.com/fotw/flags/sk-sn-sh.html\n\"Německý název:\" \n\"Maďarský název:\"\n1990 – 2010 Viktor Butvin (nekalá)\n\n2010 – Elena Franková (Směr)\n1990 – 1994 – 9 poslanců\n1994 – 1998 – 9 poslanců (6 HZDS, 3 SDĽ)\n1998 – 2002 – 9 poslanců (5 HZDS, 4 KDH)\n2002 – 2006 – 7 poslanců (4 KDH, 2 HZDS, 1 nekalá)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nZámeček\n\nPůvodně renesanční z roku 1596, v polovině 18. stol. zbarokizován a zač. 19. stol. na průčelí upravován v klasicistním slohu. Dvoupodlažní budova s ​​obdélníkovým půdorysem a trojtraktovou blokovou dispozicí. Na průčelí je střední triaxiální rizalit, členěný na přízemí pilastry a na poschodí pilířovou lodžií. Ústřední vestibul je zaklenut valenou klenbou s lunetami. V jedné místnosti je renesanční vyřezávaný trámový strop, na kartuši mešternice s letopočtem 1596 a iniciálami. Těžká, šindelem krytá mansardová střecha.\n\nKatolický kostel sv. Kateřiny Alexandrijské\n\nJe původně gotický z konce 13. stol., přestavěný v 17. a 18. stol., renovovaný roku 1900. Jednolodní s rovným uzávěrem, přistavěnou sakristií, boční kaplí a představěnou věží. Presbytář zaklenutý křížovou žebrovou klenbou. Loď měla původně dřevěný rovný strop a v 17. stol. byla zaklenuta křížovou hřebenovou klenbou. Po celé její délce je přistavěna kaple sv. Žofie z 18. stol., zaklenuta korýtkovou klenbou, v sakristii je pruská klenba. Interiérová výmalba kostela je od Jozefa Hanuly z roku 1896. Hlavní oltář je raně barokní etážový, z konce 17. stol., ve sloupové architektuře symetricky rozestavěné sochy světců, uprostřed nový obraz sv. Kateřiny Alexandrijské od J. Hanuly z roku 1900. V boční kapli oltář sv. Žofie, barokní z první poloviny 18.stol., sloupová architektura se štítovým nástavcem a novým ústředním obrazem sv. Žofie od J. Hanuly. Volné obrazy: Sedmibolestná P. Maria, barokní z první poloviny 18. stol., Narození, pozdněklasicistický z poloviny 19. stol., gotická Madona z konce 15. stol. Barokní kalich z období kolem roku 1740. Pacifikál barokní z 18. stol., pozdněgotický zvon z roku 1521 od zvonolijce Andreje. Z původního zařízení kostela dostalo se gotické ciborium do Budapešti, jeho kopie je z roku 1916 a je v sakristii.\n\nZřícenina Kostela sv. Stanislava\n\nVýchodně od obce stojí v poli zřícenina středověkého kostela sv. Stanislava, z níž se zachovala už jen věž. Kostel byl součástí zaniklé vesnice Miloje.\nŘímskokatolický – č. d.. 213\nDuchovní správce: ThLic. Roland Gerát\n02.08.1842 se v obci narodil Reginald Augustin Garžík, páter, dominikán, slovenský kazatel. Studoval na gymnáziu v Levoči a v Košicích. V r.. 1862 vstoupil do řehole dominikánů ve Vídni. Za kněze byl vysvěcen 28.7.1867 ve Vídni, 11.6.1876 se stal převorem dominikánského kláštera v Košicích. Zasloužil se o rozvoj náboženského života Slováků, založil Slovenský církevní zpěvokol tiskem vydal zpěvník. Postaral se o restauraci dominikánského kostela, dal vyhotovit v něm kvalitní varhany. Pro bratrstvo sv. Růžence zakoupil vlastní dům a založil útulek pro mrzáky. Jako jediný Slovák řádu v roce 1900 byl z trestu přeložen do Vídně. V roce 1922 se vrátil už do ČSR.\n\n"}
{"id": "971876", "url": "https://cs.wikipedia.org/wiki?curid=971876", "title": "Teplička (okres Spišská Nová Ves)", "text": "Teplička (okres Spišská Nová Ves)\n\nTeplička je obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny a na severovýchodním úpatí Havraních vrchů.\nMarkušovce, Spišská Nová Ves\nObraz, Riven, Koryteň, Štehyn, Zaploty, Vyšného konec, Nižné konec, Za švestku\nHttp://www.crwflags.com/fotw/flags/sk-sn-te.html, https://web.archive.org/web/20140201213336/http://www.ngw.nl/int/slo/t/teplicka.htm\n1990 - 1994 Katarína Cipkalová (VPN)\n1994 - 1998 Ing. Štefan Jasečko (KDH)\n1998 - 2002 Ladislav Koňak (HZDS)\n2002 - 2006 Ladislav Koňak (HZDS + KSS + PSNS + SNS + SMĚR + SDA + SDĽ)\n2006 - 2010 Ladislav Koňak (LS-HZDS + SMER-SD + SNS)\n2010 - 2014 Ladislav Koňak (LS-HZDS + SMER-SD + SNS)\n1990 - 1994 - 12 poslanců\n1994 - 1998 - 12 poslanců (7 KDH, 5 HZDS)\n1998 - 2002 - 12 poslanců (9 KDH, 3 HZDS)\n2002 - 2006 - 9 poslanců (4 KDH, 3 HZDS, 2 ANO)\n2006 - 2010 -\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nPůvodně gotický jednolodní, z roku 1345, roku 1775 zbarokizován a roku 1906 rozšířen o dvě boční lodě. Presbytář s rovným uzávěrem je zaklenutý křížovou žebrovou klenbou, v 18. stol. loď zaklenuly pruskými klenbami. Na klenbách jsou nástěnné malby z roku 1906. Představěnou věž má gotická sdružená okna s třílistou kružbou. Hlavní portál je lomený gotický s profilovaným ostěním. Raněgotický jižní portál byl při rozšiřování kostela roce 1906 přemístěn na západní stranu nové boční lodě (jižní) a předělán novorománskou polokruhovou archivoltou. Zbytky z původních hlavic tohoto portálu leží na nádvoří kostela. Kostel je ohrazen zdí. Zvony gotické z roku 1482 a 1492.\n"}
{"id": "971878", "url": "https://cs.wikipedia.org/wiki?curid=971878", "title": "Vítkovce", "text": "Vítkovce\n\nVítkovce jsou obec na Slovensku v okrese Spišská Nová Ves, v Košickém kraji.\nObec se nachází v jižní části Hornádské kotliny a na severním úpatí Galmus.\nPoráč, Olcnava, Spišský Hrušov, Vítkovce, Bystrany\nHornád\nZnak byl schválen 13. října 1995.\n\n\"Německý název:\" \n\"Maďarský název:\"\n1990 - 2002 Jozef Pavlík (KDH)\n2002 - 2006 Jozef Olejník (nekalá)\n1990 - 1994 - 12 poslanců\n1994 - 1998 - 9 poslanců (9 KDH)\n1998 - 2002 - 9 poslanců (8 KDH, 1 HZDS)\n2002 - 2006 - 7 poslanců (5 PSNS, 1 HZDS, 1 KDH)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKatolický kostel sv. Filipa a Jakuba\n\nRaněgotický z druhé poloviny 13. století s renesanční klenbou a koncem 19. století upravován. V kostele se nacházejí fragmenty gotické nástěnné malby z poloviny 14. stol., výjevy z legendy o sv. Ladislavu a Korunování Panny Marie. Hlavní oltář v kostele je barokní z poloviny 18. století. Boční oltář Piety je neorenesanční z konce 19. století.\nFiliálka římskokatolický úřadu Spišský Hrušov\n"}
{"id": "971879", "url": "https://cs.wikipedia.org/wiki?curid=971879", "title": "Jan Severin mladší", "text": "Jan Severin mladší\n\nJan Severin mladší, sám se psal Severin Mladší, († 4.–6. květen 1545 Praha) byl pražský tiskař, člen tzv. severinsko-kosořské dynastie.\n\nByl vnukem známého Severina kramáře, jeho strýc byl Pavel Severin. Severin mladší je tiskařsky činný doložen v letech 1537–1545. Svoji tiskárnu si zařídil na Starém Městě v Praze, která byla menší než starší Pavlova. Pro svoji největší zakázku, tedy tisk \"Kroniky české\" Václava Hájka, si roku 1540 ve spolupráci s Ondřejem Kubešem ze Žípů zařídil dočasnou tiskárnu na Malé Straně.\n\nPetr Voit určil 16 tisků jako dílo Severina ml. s velkou jistotou a dvě s pochybnostmi. Severinovým největším dílem byla Hájkova \"Kronika česká\" (1541), mezi další zajímavější tisky patří jeden z nejstarších kancionálů (1537–1538), nebo polemika s islámem (1542).\n\n\n\n"}
{"id": "971882", "url": "https://cs.wikipedia.org/wiki?curid=971882", "title": "Vojkovce", "text": "Vojkovce\n\nVojkovce jsou obec na Slovensku v okrese Spišská Nová Ves, v Košickém kraji.\nObec se nachází na jihozápadních svazích pohoří Slubice.\nDúbrava, Hrišovce, Slatvina, Spišské Vlachy, Víťaz (okres Prešov)\nStudenec, Jasenovec\nZnak schválen 9. března 1995.\n\n\"Německý název:\" \n\"Maďarský název:\"\n1990 - 1994 RSDr. Milan Gredecký (NEKA)\n1994 - 2002 RSDr. Milan Gredecký (SDĽ)\n2002 - 2006 Jozef Vilkovský (NEKA)\n2006 - 2010 Jozef Vilkovský (NEKA)\n2010 - Rastislav Kolej\n1990 - 1994 - 12 poslanců\n1994 - 1998 - 11 poslanců (4 HZDS, 4 KDH, 3 SDĽ)\n1998 - 2002 - 11 poslanců (4 HZDS, 4 SDĽ, 3 KDH)\n2002 - 2006 - 5 poslanců (2 KDH, 1 ANO, 1 PSNS, 1 NEKA)\nVývoj obyvatelstva od roku 1869:\n\nSložení obyvatelstva podle náboženského vyznání (2001):\n\nSložení obyvatelstva podle národnosti (2001):\n\nKaple sv. Bartoloměje apoštola\n\nŘímskokatolická. Empírová, z roku 1840. Z první poloviny 19. stol. jsou i oltář s obrazem sv. Bartoloměje a obraz Korunování Panny Marie.\nStolní tenis (6. liga muži Spiš, 2. liga mladší žáci Spiš-Gemer)\nFiliálka římskokatolického farního úřadu Slatvina\nZákladní škola 1 - 4\n"}
{"id": "971888", "url": "https://cs.wikipedia.org/wiki?curid=971888", "title": "Kostel Nejsvětější Trojice (Křemešník)", "text": "Kostel Nejsvětější Trojice (Křemešník)\n\nKostel Nejsvětější Trojice stojí na vrchu Křemešník ve stejnojmenné vsi, části Nového Rychnova. Od roku 1963 je chráněn jako kulturní památka.\n\nPodle dochovaného záznamu v pamětní knize spadl v roce 1555 pelhřimovský měšťan Matouš Chejstovský při útěku před lupiči do stříbrného dolu. Po návratu do Pelhřimova pak nechal na vrchu postavit dřevěnou kapli zasvěcenou Nejsvětější Trojici. V roce 1652 došlo k přestavbě na dřevěnou kapli, kterou vysvětil pražský arcibiskup Arnošt kardinál Harrach. Zároveň sem byly přeneseny ostatky sv. Kandida, sv. Uršuly a papeže sv. Martina. Postupně sem docházelo stále více poutníků, takže kapacita brzy přestala stačit. Proto v roce 1752 vznikl na místě kaple barokní kostel.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 190 000 Kč.\nJedná se o trojlodní kostel s půdorysem ve tvaru kříže. Složen je z hlavní lodě na půdorysu obdélníka a trojice kaplí na severovýchodní straně. V tympanonu nade dveřmi se nachází trojúhelníkový reliéf z druhé poloviny 16. století. V reliéfu je možné vidět korunovaci Panny Marie. Malby uvnitř kostela vytvořil především Jan Kalina a znázorňují výjevy Božích vůlí, osmera Blahoslavenství a Boží ctností. Vitráže pochází z roku 1936. Hlavní oltář z roku 1752 je taktéž zasvěcený Nejsvětější Trojici. Hlavní oltář pak doplňuje dvojice vedlejších oltářů. Oltář vlevo je zasvěcen Nejsvětějšímu Srdci Ježíšovu, pravý pak Panně Marii. Celý poutní areál pak doplňuje kaple mrtvých, kaple korunovace Panny Marie, ambity, fara a škola.\n\nKe kostelu vede od pramene Zázračná studánka Křížová cesta z roku 1906.\n\n\n"}
{"id": "971889", "url": "https://cs.wikipedia.org/wiki?curid=971889", "title": "LIGO", "text": "LIGO\n\nLIGO (\"Laser Interferometer Gravitational-Wave Observatory\") je vědecké zařízení v USA, které 14. září 2015 jako první přímo detekovalo gravitační vlny. Bylo postaveno v roce 2002. Pracuje na principu porovnávání dvou identických laserových paprsků v interferometru. Jeho vylepšená verze dokončená v roce 2015 je označována jako aLIGO (Advanced LIGO).\n\nProjekt LIGO sestává ze dvou stejných detektorů nacházejících se v amerických státech Washington a Louisiana. Jejich velká vzdálenost (3 000 km) zabraňuje tomu, aby byly rušeny stejným šumem okolí, například zemětřesením.\nKaždý detektor je tvořen dvěma rameny o délce 4 km svírajícími pravý úhel. V nich jsou ve vakuu vyslány dva identické laserové paprsky, které se na konci ramen odrazí od zrcadel a v místě styku se v interferometru porovnají. V nerušeném prostoru by měly být jejich dráhy ideálně stejné a paprsky by tedy měly dorazit ve stejné fázi. Pokud však zařízením projde gravitační vlna, délky ramen se nepatrně změní a paprsky se potkají fázově posunuté. Výsledný paprsek by tak měl mít jinou intenzitu než ve stavu bez gravitačních vln.\n\nZařízení je po modernizaci schopné změřit změnu vzdáleností s přesností 10 metru (tedy přibližně tisíckrát menší, než je velikost protonu nebo neutronu). Aby bylo možné detekovat gravitační vlny, musí být zařízení schopno eliminovat rušení, která mohou způsobovat mnohem větší změny rozměrů jednotlivých ramen, především různé otřesy a vibrace.\nNa výzkumu pomocí detektoru LIGO spolupracují vědci z mnoha univerzit jako MIT nebo Caltech. Projekt financovala nadace National Science Foundation. Byl vybudován za sumu 620 milionů amerických dolarů, čímž se jedná o nejnákladnější projekt této nadace.\n\nBěhem pozorování v letech 2002 až 2010 nebylo prokázáno, že by byly gravitační vlny detekovány. Poté byly detektory nahrazeny vylepšenými, třikrát citlivějšími (vyměněny byly lasery i zrcadla).. Zařízení bylo pod označením Advanced LIGO spuštěno v září 2015. Přibližně do roku 2021 by se měla citlivost přístroje zvýšit ještě o jeden řád a měl by podle teoretických předpovědí zachytit až několik desítek událostí ročně.\nV únoru 2016 bylo oznámeno, že zařízení gravitační vlny zaznamenalo. Stalo se tak 14. září 2015 (GW150914), v době, kdy byl experiment ve fázi posledních zkoušek (oficiálně sběr vědeckých dat začal až o tři dny později). Zachycené gravitační vlny vznikly při srážce dvou černých děr, jejichž hmotnost se pohybovala kolem 30 a 35 Sluncí.\n\nV době prvního běhu detektoru aLIGO (září 2015 až leden 2016) byly detekovány ještě další tři události. V červnu 2016 byla publikována analýza pozorování události z 26. prosince 2015 (GW151226), při které splynuly černé díry o hmotnostech 14,2 a 7,5 Sluncí. V červnu 2017 byla oznámena třetí detekce z ledna 2017 (GW170104).\n\nDetektory Ligo úzce spolupracují s obdobným evropským detektorem Virgo, protože jen kombinací všech tří měření je možné určit místo na obloze, odkud gravitační vlny přišly. Prvním jejich společným záznamem byly 14. srpna 2017 vlny označované jako GW170814, které byly vyprodukovány srážkou dvou černých děr. O tři dny později následovala známější detekce GW170817, při níž byly poprvé zaznamenány vlny způsobené srážkou dvou neutronových hvězd – jevem označovaným jako kilonova. \n"}
{"id": "971891", "url": "https://cs.wikipedia.org/wiki?curid=971891", "title": "James Hansen Newman", "text": "James Hansen Newman\n\nJames Hansen Newman (* 16. října 1956 na Pacifických ostrovech ve správě USA) je vědec, učitel a americký kosmonaut. Ve vesmíru byl čtyřikrát.\n\nV roce 1974 zdárně ukončil střední školu La Jolla High School ve městě San Diego v Kalifornii a poté absolvoval vysokoškolské studium se zaměřením na fyziku. Na Rice University v Houstonu získal v roce 1984 titul doktora a zůstal zde jako učitel, profesor.\n\nV roce 1985 byl přijat do NASA, v letech 1990 až 1991 absolvoval výcvik a poté byl zařazen do oddílu astronautů. V něm zůstal do roku 2008.\n\nPo odchodu z NASA učil na námořní akademii v Moneterey\n\nPoužíval přezdívku Jim. Oženil se s Mary Lee, rozenou Pieperovou.\n\nNa oběžnou dráhu se v raketoplánech dostal čtyřikrát a strávil ve vesmíru 43 dní, 10 hodin a 7 minut. Byl 298 člověkem ve vesmíru. Šestkrát vystoupil do volného vesmíru (výstupy EVA) a strávil v něm přes 43 hodin.\n\n\n"}
{"id": "971893", "url": "https://cs.wikipedia.org/wiki?curid=971893", "title": "Leopold Filip Kolowrat-Krakowsky", "text": "Leopold Filip Kolowrat-Krakowsky\n\nHrabě Leopold Filip Kolowrat-Krakowsky, \"v českojazyčných pramenech uváděn též jako\" Leopold Filip Krakovský z Kolovrat, \"nebo\" Leopold Filip Kolowrat-Krakowský, \"v dobových pramenech zmiňován též jen coby\" Leopold Kolowrat (14. března 1852 Benátky – 19. března 1910 Vídeň) byl rakouský a český šlechtic z rodu Krakovských z Kolovrat a politik německé národnosti, na počátku 20. století poslanec Českého zemského sněmu a Říšské rady.\n\nPřevzal rodový majetek. Spravoval sídlo v Týnci, Meierhöfenu a Vídni a po smrti Hanuše Kolovrat-Krakowského převzal rovněž majorát Novohradských (panství Přimda-Košátky) a majorát Krakowských (panství Týnec-Běšiny). Patřil mu i Kolowratský palác a Nový Kolowratský palác v ulici Na Příkopě č. 17 v Praze.\n\n5. května 1876 se zúčastnil posledního souboje v Praze, při němž zastřelil prince Wilhelma Auersperga. Následně uprchl do Spojených států amerických. Okolnosti duelu nebyly objasněny, ale podle některých pramenů se oba šlechtici dostali do sporu kvůli komtese Anně z Valdštejna. 18. března 1884 se v New Yorku oženil s Nadine von Huppmann-Valbella (1858–1942), která byla dcerou tabákového magnáta. Když Kolowratovi císař udělil milost, vrátili se manželé do Rakouska-Uherska.\n\nJeho velkou zálibou se staly automobily a v roce 1903 stal členem Rakouského automobilového klubu, o rok později jeho místopředsedou. Patřil i mezi organizátory mezinárodní automobilové výstavy ve Vídni a členem zakládající komise organizace Association Internationale des Automobile Clubs Reconnus (AIACR) v Paříži. V pozdějších letech se vlivem svého syna Alexandera, úspěšného motocyklového a automobilového závodníka, stal akcionářem společnosti Laurin & Klement. Akcie, stejně jako další majetek, přešel po Leopoldově smrti do rukou syna Alexandera.\n\nNa počátku století se zapojil i do zemské a celostátní politiky. Ve volbách v roce 1908 byl zvolen do Českého zemského sněmu v kurii venkovských obcí (volební obvod Tachov, Přimda). Politicky se uvádí jako člen Německé agrární strany. Vzhledem k trvalým obstrukcím se ovšem zemský sněm fakticky nescházel.\n\nVe volbách roku 1907 nastoupil též do Říšské rady (celostátní zákonodárný sbor), kam byl zvolen za obvod Čechy 121. V parlamentu se zapojil do poslaneckého klubu Německý národní svaz, v jehož rámci patřil k Německé agrární straně.\n\nZemřel 19. března 1910 ve Vídni. V Říšské radě ho nahradil Josef Mayer. Německý národní svaz pořádal v parlamentu k uctění zesnulého smuteční schůzi. Německá agrární strana vyslala svou delegaci na jeho pohřeb. Pohřeb se konal 24. března 1910 v domovském Týnci na Klatovsku. Účastnila se ho vysoká šlechta, čeští i sudetoněmečtí politici.\n\nByl mu udělen Řád železné koruny II. třídy.\n\nOženil se 18. března 1884 se v New Yorku s dcerou tabákového magnáta Nadine von Huppmann-Valbella (6. srpen 1858 Paříž - 30. červenec 1942 Mnichov). Měli sedm dětí (z nich tři ovšem zemřely v raném věku).\n\n\n"}
{"id": "971897", "url": "https://cs.wikipedia.org/wiki?curid=971897", "title": "Háromsecká župa", "text": "Háromsecká župa\n\nHáromsecká župa ( , ) je název komitátu, stolice a župy v Uhersku existující v letech 1876–1920. Hlavním městem bylo Sfântu Gheorghe (maď. \"Sepsiszentgyörgy\"). Územní rozloha župy činila 3 889 km². V roce 1910 žilo zde 148 100 obyvatel.\n\nV&nbsop;roce 1920 (po uzavření Trianonské smlouvy) se stala součástí Rumunska, avšak po druhé vídeňské arbitráži se dostala do vlastnictví Maďarska, kde setrvala až do uzavření Pařížské mírové smlouvy v roce 1947. V současnosti je toto historické území rozděleno mezi župy Covasna a Brašov ve středním Rumunsku (kdysi jihovýchodní Sedmihradsko).\n"}
{"id": "971900", "url": "https://cs.wikipedia.org/wiki?curid=971900", "title": "Šen Kua", "text": "Šen Kua\n\nŠen Kua (; 1031, Chang-čou – 1095, Čen-ťiang), zdvořilostní jméno Cchun-čung (), byl všestranný čínský vědec a státník sungského období.\n\nVěnoval se velkému množství oborů, byl matematik, astronom, meteorolog, geolog, zoolog, botanik, farmakolog, agronom, archeolog, etnograf, kartograf, encyclopedista, generál, diplomat, hydraulický inženýr, vynálezce, básník i hudebník.\n\nBěhem úřední kariéry prošel řadou funkcí v regionech i ústřední vládě, včetně vládního inspektora, vedoucího astronomického úřadu, kancléře akademie Chan-lin, ředitele finančního vládního výboru. Politicky patřil k frakci reformistů, které vedl Wang An-š’. Filozoficky vycházel z taoismu a konfucianismu.\n\nV práci \"Meng-si pi-tchan\" (, \"Eseje víru snů\") z roku 1088 popsal jako první na světě princip magnetické jehly kompasu a naznačil, že by mohla být využita pro navigaci (v Evropě popsána až v roce 1187 Alexanderem Neckamem). Při promýšlení kompasu definoval též rozdíl mezi magnetickým a skutečným severním pólem (zhruba 400 let před evropskou vědou). V astronomii plánoval s kolegou Wej Pchuem rozsáhlé pětileté měření dráhy Měsíce a planet, v tom mu však zabránily intriky politických protivníků u dvora. Zdokonalil nicméně astroláb, gnómon (potažmo sluneční hodiny), dalekohled či nový druh vodních hodin. Přišel s revolučními teoriemi geomorfologickými či klimatologickými (jako první spekuloval o postupné změně klimatu na základě studia zkamenělých bambusů). Jako první Číňan popsal princip camery obscury, aniž by znal práce Alhazenovy. Písemně zaznamenal objev knihtisku Číňanem Pi Šengem, takže historikové mohli díky jeho záznamu později potvrdit, že Číňané tiskli z pohyblivých liter několik století před Gutenbergem. Věnoval se též v kartografii, při inspekci hranic vytvořil plastickou mapu Číny. Pravděpodobně popsal i navigační nástroj známý jako Jákobova hůl (na Západě popsaný roku 1321 židovským matematikem Levi ben Geršomem).\n\nVelká část jeho prací se nedochovala, o jeho vědeckém přínosu lze tedy jen spekulovat. Na jeho průkopnictví, které často předběhlo západní vědu, upozornil ve 20. století především sinolog Joseph Needham. Šen Kuo se věnoval ovšem i tématům jako je věštění či popisům záhadných létajících objektů, díky čemuž se stal zajímavým pro moderní ufology.\n\n"}
{"id": "971901", "url": "https://cs.wikipedia.org/wiki?curid=971901", "title": "Pravý vaz trojúhelníkový", "text": "Pravý vaz trojúhelníkový\n\nPravý vaz trojúhelníkový, \"ligamentum triangulare dextrum\", je krátký trojúhelníkový vaz, který připojuje pravý jaterní lalok k bránici a dolní duté žíle. Je tvořený volným koncem pravého věncového vazu (\"lig. coronarium dextrum\") duplikaturou pobřišnice v místě, kde se spojuje přední a zadní list pravého věncového vazu, jedná se vlastně o přechod nástěnné pobřišnice na serózní povlak samotných jater. Společně s ostatními vazy odstupujícími z jater tvoří tzv. \"mezohepaticum\", závěsný aparát jater v břišní dutině.\n\nPodobně jako u člověka je pravý vaz trojúhelníkový vytvořen i u domácích savců. U psa a kočky spojuje játra s bránicí, u skotu jsou redukovaný a připojuje k bránici jen jejich pravý zadní okraj. U koně je pravý vaz trojúhelníkový mohutně vyvinutý, i když je poměrně krátký. Spojuje zadní okraj pravého jaterního laloku s žeberní částí bránice. U koně jsou trojúhelníkové vazy, pravý i levý, nejdůležitější strukturou, která drží játra v pozici.\n\nU ptáků na pravé straně trojúhelníkový vaz odstupuje od pravého jaterního laloku na okraji jeho viscerální plochy, probíhá do strany mezi zádovou a břišní polovinou dutiny tělní, spojuje se se stěnou zadních hrudních vzdušných vaků a v místě styku zadního hrudního a břišního vzdušného vaku přirůstá k tělní stěně.\n\n\n"}
{"id": "971902", "url": "https://cs.wikipedia.org/wiki?curid=971902", "title": "Tavazzano con Villavesco", "text": "Tavazzano con Villavesco\n\nTavazzano con Villavesco je italská obec v provincii Lodi v oblasti Lombardie.\n\nV roce 2012 zde žilo 6 270 obyvatel.\n\nCasalmaiocco, Lodi, Lodi Vecchio, Montanaso Lombardo, Mulazzano, San Zenone al Lambro (MI), Sordio\n\nZdroj: \n"}
{"id": "971904", "url": "https://cs.wikipedia.org/wiki?curid=971904", "title": "Dalkia", "text": "Dalkia\n\nDalkia je mezinárodní koncern působící v oblasti energetiky. Mezi hlavní poskytované služby patří výroba a dodávka tepelné a elektrické energie pro průmyslové podniky, domácnosti a veřejné instituce. Dalkia od roku 2014 součástí francouzského koncernu Électricité de France (EDF), do té doby byla vlastněná z 66 % nadnárodní skupinou Veolia Environment a z 34 % EDF. V roce 2012 činil obrat společnosti 8,9 miliard eur a v témže roce zaměstnávala téměř 50 tisíc lidí v 35 zemích světa. Společnost sídlí ve francouzském městě Saint-André-lez-Lille a jejím výkonným ředitelem je Franc Lacroix.\n\nV Česku působilo celkem osm dceřiných společností koncernu Dalkia, který patřil k největším společnostem poskytujícím dodávky tepelné energie v Česku.\n\nKoncern Dalkia vznikl v roce 1998 sloučením společností Esys-Montenay a Compagnie Générale de Chauffe. V roce 2001 se stal dceřinou společností skupiny Veolia Environment, která jej vlastnila z 66 %. Zbylých 34 % vlastnila francouzská společnost Électricité de France. Dalkia odkoupila skupinu Clemessy Group, která se specializuje na poskytování služeb v oblasti automatizace, mechanizace a elektroniky. V roce 2008 však Dalkia odprodala podíl ve společnostech Clemessy a Crystal francouzské stavební společnosti Eiffage. V roce 2009 pohltila britská holdingová společnost MITIE Group PLC společnost Dalkia UK. V roce 2014 došlo k rozdělení Dalkie mezi Veolii a EDF tak, že EDF si ponechala francouzské aktivity i značku Dalkia, zahraniční společnosti pak připadly Veolii.\n\nSpolečnost Dalkia poskytovala v roce 2014 služby v 35 zemích světa:\n\nV roce 2012 činil obrat společnosti 8,9 miliard eur a v témže roce zaměstnávala téměř 50 tisíc lidí po celém světě.\n\nSkupina Dalkia působí v Česku od roku 1991. K roku 2014 vlastnila celkem osm dceřiných společností, a to následující:\n\nV roce 2012 činil obrat hlavní v Česku působící společnosti Dalkia Česká republika a. s. 8,5 miliard korun českých a ve stejném roce zaměstnávala přibližně 2500 zaměstnanců. V Česku se společnost Dalkia specializovala především na dodávky tepelné energie průmyslovým závodům a domácnostem. Kromě řady tepláren byla také vlastníkem a provozovatelem elektrárny Třebovice v Ostravě.\n\n"}
{"id": "971910", "url": "https://cs.wikipedia.org/wiki?curid=971910", "title": "Émilie Simon (album)", "text": "Émilie Simon (album)\n\nÉmilie Simon je debutové album francouzské umělkyně Émilie Simon. Album mělo úspěch nejen komerční, bylo oceněno kritiky a v roce 2004 vyhrálo cenu Victoire de la musique za nejlepší elektronické album.\n"}
{"id": "971911", "url": "https://cs.wikipedia.org/wiki?curid=971911", "title": "Áron Gábor", "text": "Áron Gábor\n\nÁron Gábor (27. listopadu 1814, Brețcu - 2. července 1849, Chichiș) byl sikulský důstojník dělostřelectva a národní hrdina Maďarské revoluce v letech 1848–1849. Byl jedním z velitelů sikulsko-maďarských sil v Sedmihradsku bojujícícg proti Rakouskému císařství. Získal proslulost produkcí děla a střelný prach pro maďarské síly a vedením ozbrojených sil proti císářským vojskům na území Háromsecké župy (dnes oblast patřící pod župu Covasna v Rumunsku). Byl zabit 2. července 1849 při boji proti carským vojskům, které spolupracovaly s císařskou armádou.\n"}
{"id": "971912", "url": "https://cs.wikipedia.org/wiki?curid=971912", "title": "Pančavská louka", "text": "Pančavská louka\n\nPančavská louka (německy \"Pantsche Wiese\") je rozsáhlá subalpinská louka v Krkonoších. Rozkládá se mezi Labskou loukou, Mumlavskou loukou, Harrachovou loukou, Hančovou loukou a Pančavskou jámou. Součástí je nejrozsáhlejší vrcholové rašeliniště v západních Krkonoších. Tvoří součást přírodní rezervace Prameny Labe. Pramení zde Pančava, jeden z pravostranných přítoků Labe, spadající do Labského dolu 148 m vysokým Pančavským vodopádem. Nedaleko se pak nachází Ambrožova vyhlídka a pod vodopádem Schustlerova zahrádka.\n\nPančavská louka je ohraničena řadou značených turistických tras. Po okraji na Labským dolem vede Bucharova cesta od Vrbatovy boudy na Labskou boudu. Důležitým bodem je rozcestí \"U Čtyř pánů\", kde se kříží řada tras. Vede sem žlutá trasa od bývalých Jestřábích bud k prameni Labe, modrá (Harrachova cesta) z Harrachova k Labské boudě a červená (Česká cesta) od Dvoraček k prameni Labe. Cyklisty sem dovede cyklotrasa K13 od Vrbatovy boudy na Labskou boudu.\n\n"}
{"id": "971913", "url": "https://cs.wikipedia.org/wiki?curid=971913", "title": "Aiden Shaw", "text": "Aiden Shaw\n\nAiden Shaw (* 22. února 1966, Londýn, Spojené království), občanským jménem Aiden Finbar Brady, je anglický hudebník, spisovatel a model irského původu, v 90. letech 20. století také jeden z nejoblíbenějších gay pornoherců.\n\nNa začátku 90. let začal se změněným příjmením pracovat v gay pornografii a v roce 1992 si vysloužil cenu Grabby v kategorii Nejlepší nováček. Pro studia Catalina, Falcon, Mustang, později Hot House, Jocks a další natočil na čtyři desítky filmů (nepočítaje v to následné kompilace). Často spolupracoval s režisérskou osobností Chi Chi LaRue.\n\nSvou pornografickou kariéru ukončil roku 1999 po velmi vážné autonehodě. Ale ještě v letech 2003–2004 se vrátil ke krátkému comebacku.\n\n\nSvůj předchozí úspěch v pornografii zužitkoval v roce 1996 při vydání svého prvního románu \"Brutal\". Následovala sbírka poezie, další dva romány \"Boundaries\" a \"Wasted\" a dvě vlastní autobiografie \"My Undoing\" a \"Sordid Truths\". První z nich vydal v roce 2006 a popsal v ní svůj život pornoherce a prostituta, drogovou závislost a HIV pozitivitu (diagnostikována mu byla v roce 1997). Druhá biografie jí časově předchází a popisuje jeho finančně obtížné období při studiu University of Sussex a cestu k prostituci.\n\n\nJe také stále v aktivním kontaktu se svými fanoušky na sociálních sítích. V roce 2011 ho magazín Out uvedl ve svém výčtu 100 nejlepších gay partií k seznámení („The 100 Most Eligible Gay Bachelors“). Tvůrci televizního seriálu \"Sex ve městě\" po něm pojmenovali jednu z postav.\n\n"}
{"id": "971916", "url": "https://cs.wikipedia.org/wiki?curid=971916", "title": "Joachim Ehrig", "text": "Joachim Ehrig\n\nJoachim Ehrig (* 21. února 1947, Heidelberg, Německo) je bývalý německý veslař. Na Letních olympijských hrách 1972 v Mnichově byl členem posádky čtyřky bez kormidelníka, která získala bronzovou medaili.\n\n"}
{"id": "971917", "url": "https://cs.wikipedia.org/wiki?curid=971917", "title": "Obecná škola", "text": "Obecná škola\n\nObecná škola (německy \"Volksschule\") byl typ školy pro primární vzdělávání dětí, zavedený v Rakousku (včetně českých zemí) v roce 1869 v souvislosti se zavedením povinné školní docházky na základě Hasnerova zákona. Obecná škola byla institučně odděleným prvním stupněm národní školy, jejím druhým stupněm byla měšťanská škola (tzv. měšťanka, německy Stadtschule či Bürgerschule, po roce 1918 nazývaná i v češtině též občanská škola). Československý „malý školský zákon“ z roku 1922 rakouský systém národní školy s drobnými úpravami převzal. Po roce 1948 byla v Československu obecná škola zákonem o jednotné škole přejmenována na národní školu, tu pak v roce 1953 nahradily jiné typy škol.\n\n"}
{"id": "971921", "url": "https://cs.wikipedia.org/wiki?curid=971921", "title": "Jan Kotlant", "text": "Jan Kotlant\n\nJan Kotlant (13. září 1867 Holohlavy – 13. května 1947 Holohlavy) byl rakouský a český statkář a politik, na počátku 20. století poslanec Českého zemského sněmu a Říšské rady.\n\nVychodil měšťanskou školu, absolvoval vojenskou službu v Hradci Králové a Košicích. Působil pak jako statkář v rodných Holohlavech. Zastával funkci okresního starosty v Jaroměři. Byl členem výboru zemské zemědělské rady a okresní školní rady ve Dvoře Králové. Propagoval družstevnictví. Zabýval se i regionální historií. Dokumentoval mj. dějiny obcí Čáslavky a Černožice. V bádání navázal na předchozí dílo Jana Jaroše, rovněž politika. Po roce 1945 se ale jejich zápisky ztratily a dochovaly se z nich jen nečetné zmínky v obecní kronice.\n\nNa počátku století se zapojil i do zemské a celostátní politiky. Již v doplňovacích volbách roku 1903 byl zvolen do Českého zemského sněmu v kurii venkovských obcí poté, co rezignoval Jan Dvořák. Ihned po zvolení ovšem na mandát sám rezignoval. Teprve v doplňovacích volbách roku 1904 se stal trvale členem sněmu, když byl v červnu (1. kolo) a červenci (užší kolo) 1904 zvolen v kurii venkovských obcí (volební obvod Nové Město n. Metují, Náchod, Úpice, Česká Skalice, Opočno). Jeho volba pak byla sněmem potvrzena v květnu 1905. V řádných volbách v roce 1908 byl zvolen do Českého zemského sněmu v kurii venkovských obcí (volební obvod Dvůr Králové, Jaroměř). Politicky se uvádí coby člen České agrární strany. Kvůli obstrukcím se ovšem sněm po roce 1908 fakticky nescházel.\n\nVe volbách roku 1911 se stal rovněž poslancem Říšské rady (celostátní zákonodárný sbor), za volební obvod Čechy 42. Ve vídeňském parlamentu usedl do Klubu českých agrárníků.\n\nPo vzniku Československa působil jako předseda státního fondu pro opatření hnojiv. Zasloužil se o rozvoj kávového průmyslu. Kronika obce Holohlavy uvádí, že \"pro svoji rakouskou orientaci odešel po světové válce do ústraní\". Spravoval zemědělské hospodářství po otci. Povahově je uváděn jako vznětlivý člověk, ke konci života zatrpklý. Zároveň ovšem \"byl velmi pilným a hospodárným\" hospodářem.\n"}
{"id": "971923", "url": "https://cs.wikipedia.org/wiki?curid=971923", "title": "Ehrig", "text": "Ehrig\n\nExistuje více nositelů příjmení Ehrig:\n\n"}
{"id": "971925", "url": "https://cs.wikipedia.org/wiki?curid=971925", "title": "Yacine Douma", "text": "Yacine Douma\n\nYacine Douma [\"jasin dúma\"], (* 5. duben 1973 Fréjus, Francie) je bývalý reprezentant Francie v judu. Má alžírský původ.\n\nTalentovaný junior se v seniorské reprezentaci Francie prosazoval obtížně. Při nominacích na olympijské hry neměl štěstí. V roce 1996 v Atlantě dostal přednost zkušenější Franck Chambily. V roce 2000 měl k nominaci na olympijské hry nejblíž, jenže ji prohrál s krajanem Despezelem. V roce 2004 jako čerstvý třicátník již nestačil na dravé mládí a na olympijských hrách v Athénách startoval Benjamin Darbelet.\n\n"}
{"id": "971926", "url": "https://cs.wikipedia.org/wiki?curid=971926", "title": "IPad Air", "text": "IPad Air\n\niPad Air je celkově pátá verze tabletu iPad od americké firmy Apple. Byl představen na konferenci Applu 22. října 2013. V České republice se začal prodávat 1. listopadu 2013.\n\nJde o první velkou změnu od vydání 2. verze. Přiblížila se k již vydanému iPadu Mini, např. tenčí rámeček na bocích displeje, barevné záda s jiným tvarováním. Celkově je tenčí a lehčí, než předchozí verze iPadu.\n\nTablet využívá 64-bit procesor Apple A7 (s vyšší frekvencí) a s pohybovým koprocesorem M7, který používá iPhone 5S a Ipad mini 2 Ipad mini 3. Fotit se dá pomocí 5 MP a přední na videohovory 1,2 MP. Opět jsou 2 verze : Wi-Fi a Wi‑Fi + Cellular(data). Jako předchozí 2 generace využívá tzn. Retina displej, o velikosti 9,7 palců a rozlišení 2048 × 1536 pixelů při 264 bodech na palec (ppi). Technologie displeje je IPS s podsvícením LED. Pro komunikaci je zde Wi-Fi (802.11a/b/g/n), Bluetooth 4.0, konektor Lightning a u verze Cellular datové techlologie. Jako snímač používá tří-osý gyroskop, akcelerometr a snímač okolního osvětlení.\n\nŽivotnost na 1 nabití se zvýšil pomocí úsporného procesoru a tak je uvnitř menší baterie, což ovlivnilo jak hmotnost, tak i velikost. Výrobce slibuje až 10 hodin na internetu pomocí Wi-Fi.\n"}
{"id": "971932", "url": "https://cs.wikipedia.org/wiki?curid=971932", "title": "Neptune Pine", "text": "Neptune Pine\n\nNeptune Pine je projekt „chytrých hodinek“ v podobě malého tabletu připnutelného na zápěstí, který je schopný přijímat mobilní hovory. Neptune Pine vyvíjí více než rok firma Neptune Computer Inc. sídlící v kanadském Montrealu. Zařízení běží pod operačním systémem Android a mají konkurovat vynořujícímu se trhu chytrých hodinek. 18. listopadu 2013 přišel projekt Neptune Pine na \"Kickstarter\" s cílem vybrat 100 tisíc dolarů — 22. prosince byla částka vybrána, během ledna 2014 se však celková částka dále navyšovala až přesáhla 800 tisíc dolarů, což Neptune Inc. umožnilo dosahování dodatečných úkolů, které si pro tento stav vytyčila.\n\nTechnická specifikace se v průběhu roku 2013 změnila, aktuální je tato:\n\n"}
{"id": "971937", "url": "https://cs.wikipedia.org/wiki?curid=971937", "title": "Linie následnictví tonžského trůnu", "text": "Linie následnictví tonžského trůnu\n\nNáslednictví tonžského trůnu se řídí principem kognatické primogenitury (muži mají přednost před ženami jen na stejné úrovni tj. bratr před sestrou) tj. trůn dění nejstarší syn krále, popř. vnuk, poté mladší synové či vnuci a poté starší dcera, její potomci a poté mladší dcery a jejich potomci, přednost má starší linie před mladší. Stejný systém následnictvíjako je používán ve Španělsku, Monaku, Thajsku, Bhútánu nebo donedávna v Británii. Následníkem trůnu může být pouze legitimní potomek některého ze synů prvního krále George Tupou I. Následník může ztratit právo na trůn pokud se ožení/provdá bez panovníkova souhlasu.\n\n"}
{"id": "971938", "url": "https://cs.wikipedia.org/wiki?curid=971938", "title": "Persipán", "text": "Persipán\n\nPersipán (lat. \"persicum\" + \"marcipán\") je cukrářská hmota, která se vyrábí smícháním rozemletých meruňkových nebo broskvových jader a cukru, v poměru 40 % mletých jader a 60 % cukru. Původně se používal jako finančně dostupnější náhražka marcipánu. Chuťově se od marcipánu nepatrně liší, proto ho mnohdy jedí i lidé, kterým marcipán nechutná.\n\nPersipán se používá především k výrobě cukrovinek např. jako náplň do pralinek či čokoládových tyčinek, nebo při výrobě moučníků např. německé štóly. Samostatně se na rozdíl od marcipánu prakticky nekonzumuje.\n\nMeruňková i broskvová jádra obsahují přírodní glykosid amygdalin, který v reakci s vodou produkuje vysoce toxický kyanovodík, je proto nutné amygdalin z jader před jejich použitím v potravinářství odstranit.\n\n"}
{"id": "971939", "url": "https://cs.wikipedia.org/wiki?curid=971939", "title": "Marek Majeský", "text": "Marek Majeský\n\nMarek Majeský (* 23. srpen 1972, Bratislava) je slovenský herec a dabér.\n\nPůsobil v Trnavském divadle a v Divadle Andreja Bagara v Nitře. Od roku 2007 působí na Nové scéně v Bratislavě, ale hostuje i v jiných divadlech po celém Slovensku. Je i doktorandem na VŠMU.\n\n\n\n"}
{"id": "971941", "url": "https://cs.wikipedia.org/wiki?curid=971941", "title": "Miroslava Partlová", "text": "Miroslava Partlová\n\nMiroslava Partlová (* 2. dubna 1985, Malacky) je slovenská divadelní a televizní herečka.\n\nStudovala hudebně-dramatický obor na konzervatoři v Bratislavě. Jako herečka začínala v divadlech Nová scéna, později v Slovenském národním divadle. Účinkovala ve více inscenacích, ale zejména muzikálech (\"Hamlet\", \"Na skle malované\", \"West Side Story\", \"Fontána pro Zuzanu\"). V současnosti je známá jako Angie ze seriálu Panelák.\n\n\n\n"}
{"id": "971949", "url": "https://cs.wikipedia.org/wiki?curid=971949", "title": "Movlud Miralijev", "text": "Movlud Miralijev\n\nMovlud Miralijev (: ), (: ) nebo (: ), (* 27. února 1974) je ázerbájdžánský zápasník – sambista a judista, bronzový olympijský medailista z roku 2008\n\nJe rodákem z podhorské oblasti jihovýchodního Uzbekistánu pojmenované po řece Kaškadarje. Od 9 let se věnoval sambu v ázerbájdžánské Gandže. Členem ázerbájdžánské sambistické reprezentace byl od roku 1992. V sambu je mistrem světa a dvojnásobným mistrem Evropy. V devadesátých letech se několikrát neúspěšně pokoušel prosadit v judu. V roce 2003 ho po několika letech opět povolal reprezentační trenér judistů Agajar Achunzade (Ağayar Axundzədə) a výsledkem byla kvalifikace na olympijské hry v Athénách. V prvním kole nestačil na Nizozemce Elca van der Geesta, ale v následných opravách si počínal velmi dobře. Dostal se do boje o bronzovou olympijskou medaili, když na cestě opravami vyřadil fenomenálního Japonce Kóseie Inoueho. Souboj o třetí místo však nezvládl, v souboji silných paží podledl Němci Michaeli Jurackovi v boji na zemi. Obsadil 5. místo.\n\nV roce 2008 si výsledky ve světovém poháru vybojoval účast na olympijských hrách v Pekingu. Formu vyladil velmi dobře, v postupu do finále mu zabránil až prodloužení semifinále Mongol Tüvšinbajar. V boji o třetí místo se utkal s Polákem Przemysławem Matyjaszekem a vybojoval bronzovou olympijskou medaili. \n\nV roce 2011 ukončil působení v seniorské reprezentaci, kterou vystřídal za veteránskou. Je mistrem světa v judu mezi veterány z roku 2014.\n\n"}
{"id": "971950", "url": "https://cs.wikipedia.org/wiki?curid=971950", "title": "Edyta Herbuś", "text": "Edyta Herbuś\n\nEdyta Herbuś (* 26. února 1981 v Kielcích) je polská tanečnice a filmová herečka, mistryně Polska v latinskoamerických tancích a vítězka taneční Eurovize 2008 (Eurovision Dance Contest 2008) se ziskem 154 bodů.\n\nEdyta Herbuś se narodila 26. února 1981 roku v Polsku. Navštěvovala taneční školu „Step by Step“ v Kielcích. Je nositelkou nejvyšší taneční třídy a finalistkou mnoha národních a světových mistrovství. Účastnila se soutěže Tropic Beauty, kde byla v roce 2004 korunována Vicemiss HawaiianTropic. Ve 30 letech se rozhodla stát herečkou. Studovala herectví u hollywoodského učitele Bernarda Hillera. Hraje ve filmech i v divadle.\n\n\n"}
{"id": "971953", "url": "https://cs.wikipedia.org/wiki?curid=971953", "title": "Lepenski Vir", "text": "Lepenski Vir\n\nLepenski Vir je archeologická lokalita v Srbsku nedaleko soutěsky Železná vrata, asi 100 km východně od Bělehradu. Dragoslav Srejović zde v roce 1965 objevil pozůstatky sídliště vyspělé kultury, které existovala v sedmém a šestém tisícilietí před naším letopočtem. Oblast byla v Srbsku vyhlášena státem chráněnou kulturní památkou.\n\nV Lepenském Viru žila komunita lovců a rybářů na břehu Dunaje. Domy byly postaveny na platformě ze směsi vápence, písku a vody, měly jednotný půdorys a byly orientovány stejným směrem, pravidelně geometricky byly rozmístěny také ohniště a kamenné stély (patrně oltáře). Sídliště tedy mělo jistý urbanistický plán. Vedle hlavního sídliště, kde žilo asi sto až dvě stě lidí, existovaly v okolí menší satelitní osady. Byly nalezeny velké kamenné sochy, svědčící o pokročilém kulturním a náboženském životě. V závěrečném období lepenskovirské kultury zřejmě došlo i k domestikaci psů, vepřů a skotu (kteří zde divoce žili) a k pokusům o zemědělskou produkci. Podle předmětů nalezených v hrobech se objevují také náznaky postupné sociální diferenciace. \n\nLudvík Souček: \"Tušení souvislosti\". Český spisovatel, Praha 1984. 22-009-84. s. 33-36\n"}
{"id": "971954", "url": "https://cs.wikipedia.org/wiki?curid=971954", "title": "Eva (Akta X)", "text": "Eva (Akta X)\n\n„Eva“ (Eve) je jedenáctá epizoda první série amerického sci-fi seriálu Akta X. Premiéru měla na televizní stanici Fox 10. prosince 1993. Scénář epizody napsal Kenneth Biller a Chris Brancato, režíroval Fred Gerber.\n\nHlavními postavami seriálu jsou zvláštní agenti FBI Fox Mulder (David Duchovny) a Dana Scullyová (Gillian Andersonová), kteří pracují na případech spojených s paranormálními jevy, tzv. Akty X. Jerry Hardin si zopakoval svou roli jako Deep Throat. Epizoda získala od kritiků pozitivní reakce.\n\nFox Mulder a Dana Scullyová zkoumjí dvě zdánlivě stejné vraždy, k nimž došlo zároveň tisíce kilometrů od sebe. Nakonec zjistí, že obě dcery jsou produktem projektu, který se zaměřuje na utajené klonování lidí a vytvořila jej vláda.\n\nV americkém městě Greenwich v Connecticutu najde běžecký pár dívku — Teenu Simmons, stojící osamotě. Nedaleko naleznou jejího otce, který sedí mrtvý na houpačce a na krku má dva zářezy. Fox Mulder případ příjme a promluví si o něm s Danou Scullyovou. Domnívá se, že smrt je příkladem mimozemského zohavení skotu na lidské bytosti. Když Mulder a Scullyová přicestují do Connecticutu, promluví si s Teenou, která tvrdí, že viděla „červený blesk“, když její otec zemřel, a že „muži z oblohy“, jej chtěli zbavit krve. Následně agenti jedou do Marin County v Kalifornii, navštíví sídlo Reardonových, kde se odehrává podobná scéna. Uvědomují si, že navzdory vzdálenosti mezi vraždami, byly spáchány ve stejný den a ve stejném okamžiku. Vracejí se zpět do Connecticutu, kde je Teena unesena postavou v tmavém.\n\nKdyž se Mulder a Scullyová setkají s Reardonovými, zjistí, že jejich dcera Cindy, je stejná jako Teena. Matka Cindy říká agentům, že byla počata in vitro fertilizací na oplodňovací klinice v San Francisku. Tam se Scullyová dozví, že Simmonsovy a Reardonovy byly ošetřováni ženou jménem Dr. Sally Kendrick, kterou vyhodili z práce pro provádění eugenických experimentů s vajíčky z klinické laboratoře. Mezitím je Mulder kontaktován Deep Throatem, který mu podrobně popisuje program, který měl za cíl v období studené války vytvořit supervojáka, ten produkoval geneticky modifikované děti označené jako „Adam“ nebo „Evy“, na základě jejich pohlaví. Deep Throat vypráví Mulderovi o ženě spojené s projektem, která je v současné době držena v psychiatrické léčebně.\n\nAgenti cestují do nemocnice a setkávají se s Evou 6, která jim řekne, že klony vytvořené v rámci projektu měly extra chromozómy, díky kterým byly obdařeny nadlidskou inteligencí a silu, ale i vraždící psychózou. Poslední tři klony — Eva 6, 7 a 8 byla institucionalizovány poté, co byl projekt zrušen. Avšak Eva 7 unikla a získala práci v porodní klinice pod jménem „Sally Kendrick“, kde upravila vajíčka pacientů kliniky s cílem vytvořit nové Eva klony. Eva 8, která také unikla, je stále na svobodě.\n\nMulder a Scullyová nejsou schopni zabránit tomu, aby Cindy unesla jednu z uprchlých Ev. Eva vezme Cindy do motelu, kde Teena je již zajata a obě dívky se navzájem představí. Žena odhalí, že ona je Eva 7 a následně jim vysvětluje, jak je stvořila, aby zlepšila nedostatky projektu, dozví se však jen o dívčině urychleném rozvoji, když zavraždili své otce. Dívky poté otráví nápoj Evě 7 smrtelnou dávku náprstníku. Když Mulder a Scullyová dorazí do motelu, dívky lživě tvrdí, že se je Eva 7 snažila vyprovokovat k masové sebevraždě. Agenti se rozhodnou vzít dívky s nimi, když opouštějí motel.\n\nTu noc, kdy skupina dorazí na silniční odpočívadlo, jedna z dívek se vyplíží a otráví limonádu, kterou si agenti objednali. Mulder jejich plán odhalí a zabrání tomu, aby se Scully otrávené vody napila. Agenti pak sledují dívky až po stojící kamion, kde je Mulder je nakonec chytí. Teena a Cindy, nyní známé jako „Eva 9“ a „Eva 10“, skončí na sdíleném oddělení s Evou 6 v psychiatrické léčebně. Posléze přichází na oddělení žena s laboratorním pláštěm, označená jako Eva 8. Když se Eva 8 dívek zeptá, jak věděli, že si pro mě přijde, dívky každý odpověděli: „Prostě jsme to věděli“.\n"}
{"id": "971956", "url": "https://cs.wikipedia.org/wiki?curid=971956", "title": "Kortizon", "text": "Kortizon\n\nKortizon je steroidní hormon patřící do skupiny kortikoidů. Je vytvářen kůrou nadledvin.\n\nHormon objevil americký chemik Edward Calvin Kendall. Za objev získal v roce 1950 Nobelovu cenu za fyziologii nebo lékařství. Spolu s ním získali cenu i Philip Showalter Hench a Tadeus Reichstein za objevy hormonů kůry nadledvin.\n"}
{"id": "971959", "url": "https://cs.wikipedia.org/wiki?curid=971959", "title": "Martina Pokorná", "text": "Martina Pokorná\n\nMartina Pokorná (* 21. srpna 1974 Turnov) je česká politička a právnička, v letech 2009 až 2010 místopředsedkyně Strany zelených, v letech 2004 až 2008 zastupitelka Libereckého kraje, od roku 2006 do roku 2014 zastupitelka města Turnova.\n\nPo absolvování turnovského gymnázia vystudovala na Právnické fakultě Univerzity Karlovy v Praze. Od roku 1998 pracuje v notářské kanceláři, od roku 2002 jako zástupkyně notářky. Od roku 2014 je notářkou, nyní v Turnově.\n\nV roce 2003 spoluzakládala občanské sdružení \"S drakem rval se Michael\" (a stále mu předsedá), které se věnuje krajině Českého ráje a bojuje proti výstavbě dálnice D35 přes toto území.\n\nMartina Pokorná je svobodná a má dva syny (Vojtěch a Antonín), bydlí v Turnově.\n\nV letech 1998 až 2003 byla členkou US-DEU. Do politiky se pokoušela vstoupit, když v komunálních volbách v roce 1998 kandidovala za tuto stranu do Zastupitelstva města Turnova, ale neuspěla. Podobně se nedostala do zastupitelstva ani v komunálních volbách v roce 2002. Později působila ve Straně pro otevřenou společnost. V roce 2006 vstoupila do Strany zelených a za ni byla v komunálních volbách v roce 2006 zvolena (v rámci subjektu \"Turnovská koalice\") zastupitelkou města Turnova. V komunálních volbách v roce 2010 a 2014 svůj mandát obhájila. Po volbách v roce 2014 se svého mandátu vzdala.\n\nV krajských volbách v roce 2004 kandidovala jako nestraník za Stranu pro otevřenou společnost do Zastupitelstva Libereckého kraje a stala se krajskou zastupitelkou. Ve funkci působila do roku 2008.\n\nVe volbách do Evropského parlamentu v roce 2009 kandidoval za Stranu zelených, ale neuspěla (Zelení se totiž do Evropského parlamentu nedostali).\n\nV prosinci 2009 byla na sjezdu Strany zelených zvolena 2. místopředsedkyní, když získala 138 hlasů (porazila tak Zuzanu Drhovou a Moniku Štayrovou). Tuto pozici zastávala do listopadu 2010.\n\nVe volbách do Poslanecké sněmovny PČR v roce 2006 kandidovala za Stranu zelených v Libereckém kraji, ale neuspěla. Stejně tak neúspěšně pro ni dopadly volby do Poslanecké sněmovny PČR v roce 2010, kdy byla lídryní Strany zelených v Libereckém kraji. Do Sněmovny PČR se nedostala ani potřetí ve volbách v roce 2013.\n"}
{"id": "971960", "url": "https://cs.wikipedia.org/wiki?curid=971960", "title": "Orwell (Ohio)", "text": "Orwell (Ohio)\n\nOrwell je vesnice ve Spojených státech amerických v okrese Ashtabula na severovýchodě státu Ohio. Podle sčítání lidu v roce 2010 žilo v obci 1660 obyvatel. Starostou obce je Lawrence Bottoms. Z Orwellu pochází americký olympionik a profesionální cyklista Russell Allen (1913–2012) V roce 1842 se zde narodil generálporučík Adna Chaffee, jenž bojoval v občanské válce na straně Unie, nebo ve španělsko-americké válce.\n"}
{"id": "971961", "url": "https://cs.wikipedia.org/wiki?curid=971961", "title": "Klášter Manasija", "text": "Klášter Manasija\n\nKlášter Manasija nebo Klášter Resava (srbsky Манастир Манасија/Manastir Manasija) je srbský pravoslavný klášter ze začátku 15. století, nacházející se dva kilometry severozápadně od města Despotovac na rozhraní středního a východního Srbska (Pomoravský okruh). Je klášterem opevněným.\n\nKlášter založil Stefan Lazarević někdy v období v letech 1406–1418 a měl sloužit jako jeho mauzoleum. Výstavba trvala s přestávkami asi 10 let. Během tohoto období byl postaven kostel, velká jídelna, bytové prostory, přilehlé budovy, věže, zdi a opevnění s obrannými hradbami a příkopy.\n\nV 15. a 16. století zde vykonávala tzv. resavská/moravská škola přepisování, redakce, tvorby a překladu knih. Škola byla velmi významná v souvislosti obecně s úpadkem slovanskými jazyky psané literatury po příchodu Turků.\n\nKostel je zasvěcen Svaté Trojici. Původně bylo namalovaných asi 2 000 m fresek, zachovala se však jen čtvrtina maleb. Štěpán, zakladatel kláštera, vynaložil velké úsilí při hledání nejzkušenějších a zručných pracovníků či nejschopnějších malířů ikon.\n\nBěhem pěti století osmanské vlády byl klášter opuštěn a několikrát zničen. Hlavní střecha kostela se zhroutila, což znamenalo vystavení historických fresek povětrnostním vlivům a jejich následné poškození.\n\nV 18. století byla západní část kostela důsledkem výbuchu střelného prachu silně poškozena a později přestavěna. Nicméně mozaiková podlaha však zůstala zachována. Klášter byl po dlouhou dobu opuštěn; obnoven byl až po druhém srbském povstání. V roce 1832 dokonce těžce poškozený a polorozpadlý klášter navštívil i tehdejší srbský kníže, Miloš Obrenović.\n\nKlášter je obklopen mohutnými hradbami a věžemi. V roce 1979 byl prohlášen kulturní památkou mimořádného významu. Na počátku 21. století prošel kostel Svaté trojice rekonstrukcí.\n"}
{"id": "971962", "url": "https://cs.wikipedia.org/wiki?curid=971962", "title": "Maďarské pengő", "text": "Maďarské pengő\n\nMaďarské Pengő (ISO 4217 kód: HUP) byla měna v Maďarsku od 1. ledna 1927, kdy nahradila maďarskou korunu, až do 31. července 1946, kdy bylo nahrazeno forintem. Pengő se dělilo na 100 fillérů. Ačkoli zavedení této měny bylo součástí poválečného stabilizačního programu, měna přežila pouze 20 let a zažila největší hyperinflaci, která byla kdy v dějinách zaznamenána.\n"}
{"id": "971977", "url": "https://cs.wikipedia.org/wiki?curid=971977", "title": "Národní park Buila-Vânturarița", "text": "Národní park Buila-Vânturarița\n\nNárodní park Buila-Vânturarița (rumunsky \"Parcului Național Buila-Vânturarița\") je s rozlohou necelých 42 km² nejmenším národním parkem v Rumunsku. Park, který byl vyhlášen v roce 2005, se rozkládá na krasovém masivu v jižním cípu pohoří Căpățâni. Jádro parku tvoří 14 km dlouhý vápencový hřeben, který strmě ční nad okolní krajinu. Díky specifickému krasovému reliéfu, který tvoří různé soutěsky, doliny, strmé svahy či jeskyně, je na tento hřeben obtížný přístup, čímž tvoří \"izolovaný\" ostrov na kterém se zachovalo množství vzácných živočichů a rostlin. Předmětem ochrany je tedy výjimečný krajinný celek s jedinečnou faunou a flórou, který doplňují různé kulturní a historické památky přímo na území nebo blízkém okolí národního parku.\n\nNárodní park leží v rumunském Valašsku v župě Vâlcea a je součástí pohoří Căpățâni (Jižní Karpaty). Jen pár kilometrů severovýchodně se nachází Národní park Cozia. Nejbližší velké město je Râmnicu Vâlcea ze kterého se lze dostat do výchozích vesnic v okolí parku.\n\nDominantními vrcholy, podle nichž je národní park i pojmenován, jsou Buila (1849m) a Vânturarița (1885m), která je zároveň nejvyšším bodem na hřebeni. Mezi další zajímavé vrcholy patří Piatra (1643 m), která je od předchozích dvou oddělena sedlem Curmătura Builei (1540m). Nejseverněji je pak položen skalnatý vrchol Vioreanu (1866m) ze kterého hřeben klesá do sedla Curmătura Comarnice. V okolí hlavního hřebene se také nachází několik hlubokých soutěsek, z nichž Cheia (v překladu \"soutěska\") je nejmohutnější soutěskou v Karpatech. Dalšími významné soutěsky jsou od západu: Bistrița, Costești a Olănești.\n\nProtože se park rozkládá převážně na vápencovém území tak se zde nalézá i velké množství jeskyní z nichž 10 nejvýznamnějších je vedeno jako chráněné přírodní území.\n\nPřes národní park vede několik turistických tras, přičemž dle údajů NP je vstup na území parku zpoplatněn. Přes hlavní hřeben vede cesta značená červeným kolečkem, ale je nutno zmínit, že místní terén je náročný a občas jde až o lezecký terén II. stupeň UIAA. Pro lezce je v parku vyčleněno několik lezeckých oblastí z nichž největší je v okolí soutěsky Cheia a obsahuje 76 značených lezeckých tras na 10 místech.\n\n"}
{"id": "971978", "url": "https://cs.wikipedia.org/wiki?curid=971978", "title": "Jászberény", "text": "Jászberény\n\nJászberény (zastarale česky Jasberín) je město v Maďarsku v župě Jász-Nagykun-Szolnok v okrese Jászberény.\n\nK roku 2011 zde žilo 26 965 obyvatel.\n\nÚzemí bylo osídlené od doby kamenné. První zmínka o městu pochází z roku 1357.\n\n\n"}
{"id": "971979", "url": "https://cs.wikipedia.org/wiki?curid=971979", "title": "Jiří Zídek (1944)", "text": "Jiří Zídek (1944)\n\nJiří Zídek (* 8. února 1944) je bývalý československý basketbalista a trenér. Je zařazen na čestné listině zasloužilých mistrů sportu. V červnu 2001 byl v anketě České basketbalové federace vyhlášen jako Nejlepší český basketbalista 20. století. V roce 2013 byl uveden do Síně slávy České basketbalové federace.\n\nVe druhé polovině 60. let patřil mezi nejvýznamnější evropské basketbalisty a v roce 2008 jako jediný Čech nominován mezi 50 nejvýznamnějších osobností Euroligy\nByl hráčem družstva Slavia VŠ Praha, s nímž v roce 1966 hrál ve finále soutěže FIBA - Pohár vítězů národních pohárů a v roce 1969 tento pohár vyhrál po výhře ve Vídni nad Dynamo Tbilisi (Gruzie) 80:74.\n\nS československou basketbalovou reprezentací získal na Mistrovství Evropy stříbrnou a bronzovou medaili a byl účastníkem Olympijských her 1972 v Mnichově.\n\nJeho syn Jiří Zídek (* 2. 8. 1973) je rovněž úspěšný basketbalista a sportovní funkcionář. Byl prvním českým hráčem v americké NBA.\n\n\n\n\nPředolympijská kvalifikace\n\nOlympijské hry 1972, Mnichov\n\nMistrovství světa\n\nMistrovství Evropy (účast celkem 6×)\n\nZa reprezentační družstvo Československa v letech 1963-1974 odehrál celkem 257 zápasů.\n\n\n\n"}
{"id": "971980", "url": "https://cs.wikipedia.org/wiki?curid=971980", "title": "Džejran", "text": "Džejran\n\nDžejran, též gazela džejran či gazela perská je druh gazely žijící v Asii.\n\nZe všech druhů rodu \"Gazella\" proniká nejdále na sever. Obývá stepi a polopouště od Zakavkazska, Palestiny a Arábie přes Írán a Turkestán až k poušti Gobi a severní Číně.\n\nExistují důkazy, že již od mladší doby kamenné byli džejrani intenzivně loveni. Ještě na začátku 20. století byl počet džejranů ve Střední Asii (Kazachstán, Turkmenistán, Uzbekistán, Tádžikistán a Kyrgyzstán) odhadován na více než milión kusů. Intenzivní lov s použitím střelných zbraní však zdejší populace silně zredukoval až na dnešních zhruba 50 000 jedinců. Většina těchto populací jsou malé, izolované skupiny. Oproti tomu v Mongolsku žije ještě zhruba 100 000 džejranů. Stáda vyskytující se na některých ostrovech v Kaspickém moři a Perském zálivu jsou pravděpodobně potomky dovezených jedinců. Podle odhadů IUCN činila celková populace džejranů v roce 2001 zhruba 120 000 až 140 000 jedinců, avšak počty rychle klesaly. Proto je druh klasifikován jako zranitelný.\n\nArabský poddruh je téměř bílý. Ostatní poddruhy jsou světle hnědé až béžové. Srst na spodku těla je vždy světlejší. Obličejová maska je zřetelná pouze u mladých zvířat. Džejrani jsou robustnější než ostatní gazely, dosahují výšky 50-65 cm v kohoutku a váhy 30-40 kg. Samci mají lyrovité rohy prohnuté dozadu. Samice jsou obvykle bez rohů. Džejrani patří k nejrychlejším suchozemským savcům, dokážou běžet rychlostí až 70 km/h.\n\nJelikož džejran žije severněji než ostatní gazely, je více závislý na ročních obdobích a má proto pevné období říje. V září kolem sebe silnější samci shromáždí několik samic, které brání proti případným soupeřům. O několik týdnů později se samice odcházejí sdružit do větších stád a samci se vracejí k samotářskému životu. V severněji položených oblastech areálu výskytu opouštějí džejrani na počátku zimy zasněžené oblasti a stahují se do teplejších údolí s nižším úhrnem srážek. Během zimy se především samice sdružují do velkých stád. Syrská populace se každoročně na podzim vydává na cestu na jih do Saúdské Arábie, odkud se na jaře vrací údolím Eufratu zpět do Sýrie, aby zde samice porodily svá mláďata. Oproti většině ostatních druhů gazel není porod dvojčat žádnou vzácností. Džejrani se živí především trávou, bylinami, listy a výhonky.\nBylo popsáno několik poddruhů. Groves & Leslie (2011) rozlišují čtyři formy, které považují za monotypické druhy. Wacher \"et al.\" také naznačuje, že \"G. s. marica\", by měla být považována za samostatný druh, \"Gazella marica\".\n\n\n"}
{"id": "971982", "url": "https://cs.wikipedia.org/wiki?curid=971982", "title": "Kognitivní architektury", "text": "Kognitivní architektury\n\nKognitivní architektura je široce zaměřený, univerzální výpočetní kognitivní model, jehož smyslem je zachycení fundamentálních struktur a procesů mysli. Používá se pro analýzu a reprodukci chování a kognice.\n\nTak jako se architektura budov skládá ze základů, zdí, střechy, a tak dále; věci jako nábytek a vybavení je možné jednoduše měnit a přesouvat, tudíž nejsou součásti architektury. Podobně i kognitivní architektura obsahuje celkovou strukturu, základní části modulů, vztahy mezi jednotlivými prvky a nezbytné základní algoritmy. Kognitivní architektury tedy představují kostru pro vytváření složitějších inteligentních systémů, které modelují kognitivní schopnosti inteligentních agentů. Cílem vývoje kognitivních architektur není ani tak tvorba umělé inteligence jako takové, nýbrž modelování lidského jednání včetně napodobování vnitřních procesů, které k němu vedou.\n\nNejdůležitějšími vlastnostmi kognitivních architektur jsou paměť a schopnost učit se. Různé druhy paměti slouží jako úložiště informací o agentovi, jeho okolí a současném dění. Schopnost učit se potom slouží k formování a třídění informací. Tyto dva pilíře tvoří základ pro vyšší kognitivní funkce, např. plánování, uvážené rozhodování, a sebeovládání.\n\nNa základě uvedených dvou vlastností a přístupu k nim, se kognitivní architektury dělí na tři základní kategorie:\n\nStručně řečeno, symbolické architektury se zaměřují na zpracování informací analyticky, pomocí symbolů a práce se znalostmi deklarativní povahy. Konekcionistické architektury využívají nízkoúrovňové podněty zpracovávané sítí procesních jednotek. Přístup je zde opačný než u architektur symbolických, jelikož se více spoléhá na samoorganizační, asociativní vlastnosti systému. Hybridní architektury v sobě různými způsoby kombinují části přístupů symbolického a konekcionistického.\n\nExistuje silná vazba mezi typem architektury a druhem problémů, k jejichž řešení je určena. Použití symbolů jako klíčového prvku pramení z hypotézy fyzikálního systému symbolů, vzniklé výzkumem v oblasti paměti a řešení problémů.\n\nVyjadřuje postoj, že: „Fyzikální systém symbolů představuje nezbytný a dostatečný prostředek pro inteligentní jednání.“.\nZ tohoto výroku vyplývá, že lidské myšlení je druhem manipulace se symboly (protože systém symbolů je nezbytný pro inteligenci) a taktéž i stroje mohou jednat inteligentně (protože systém symbolů je dostatečný pro inteligenci). Některé znaky podobného postoje pozorujeme už u filosofů Hobbese, Huma a Kanta. Za základní prvky, na kterých stojí fyzikální systém symbolů, můžeme označit symbol, výraz a proces. Symbol je elementární jednotka informace, spojováním symbolů do komplexnějších struktur vzniká výraz, se kterým je možno manipulovat pomocí procesů, čímž vznikají výrazy nové. Touto optikou můžeme nahlížet jak na lidské myšlení, tak na systém umělé inteligence:\n\n\nPříkladem takového systému je například Turingův stroj.\n\nNa základě uvedených principů vznikla také výpočetní teorie mysli.\n\nPodstatným rysem vývoje symbolických architektur je snaha o implementaci technik analytického (např. pomocí analogií) a induktivního učení (snaha o vytváření obecně aplikovatelných pravidel na základě zkušeností s konkrétními problémy).\n\nZnámá kognitivní architektura, kterou vyvinuli John Laird, Allen Newell a Paul Rosenbloom (Carnegie Mellon University) za účelem modelování všeobecné inteligence. Proto musí být schopna převádět informace o problémech a okolí do podoby znalostí, rozlišených po vzoru struktury dlouhodobé paměti člověka na procedurální (dovednosti a návyky), sémantické (fakta) a epizodické (události). SOAR dále obsahuje soubor mechanizmů napodobujících mysl, které se znalostmi pracují. Systém se učí metodou shlukování procesů a informací použitých v minulosti k vyřešení problému do souborů, jež může použít v budoucnu pro řešení stejné nebo podobné úlohy.\n\nAčkoli systém symbolů zůstává základem architektury SOAR, v posledních letech dochází k jejímu rozšiřování o nesymbolické procesy a vlastnosti, např. modelování emocí, představivosti a metody zpětnovazebního učení.\n\nArchitektura vyvinutá na Michiganské univerzitě, sloužící pro vytváření modelů zahrnujících mnoho aspektů lidského zpracovávání informací. Zaměřuje se na zachycení kognitivních a motorických funkcí a modelování interakce člověka s počítačem pro praktické využití. Mnoho vlastností architektury EPIC bylo začleněno do ostatních architektur (ACT-R, CLARION). Například kombinace architektur EPIC a SOAR byla použita pro simulaci letového provozu.\n\nNěkteré další symbolické architektury:\n\nZákladem konekcionistických architektur je síť uzlů tvořená dílčími procesními jednotkami. Smyslem této sítě je učení pomocí emergence nových struktur a pravidel, které se v čase formují pomocí jednoduchých interakcí mezi jednotlivými jednotkami.\n\nPodle přístupu ke konekcionistických architekturám existuje více principů učení:\nSystém přiřazuje určitému podnětu na vstupu hodnoty a vlastnosti, podle kterých tvoří výstup. Zahrnuje v sobě metody zpětnovazebního učení. Vznikají tedy asociace mezi podnětem a chováním, které má následovat.\n\nJednotlivé uzly sítě spolu soupeří v reakcích na vstupní informace. Cílem takové sítě je zvyšování specializace každé jednotky v ní. Následující příklad objasňuje fungování takové architektury:\n\n\nTímto způsobem dochází postupně s přijetím dalších dat k užší specializaci jednotlivých uzlů na typ dat, která zpracovávají. Tak se vytváří vnitřní reprezentace okolí agenta.\n\nRozsáhlá architektura, která se snaží zachytit automatické, rozptýlené procesy zpracování informací v mozku. Důraz je kladen na roli tří části mozku: zadní parietální kůra, čelní lalok a hipokampus. Učící algoritmus stojí na prvcích zpětnovazebního a kompetitivního principu učení.\n\nOproti symbolickým architekturám má výhodu například v obsahově závislém třídění znalostí v mozku. Schopnosti architektury byly ověřeny jednoduchými psychologickými úlohami (např. Stroopův test). Na druhou stranu stále chybí schopnosti jako modelování emocí nebo motorické funkce. Ačkoli tento typ kognitivní architektury může pomoct vysvětlit lidské chování pomocí psychologických experimentů, není ji zatím možné použít, na rozdíl od symbolických architektur, pro úkoly vyžadující komplexnější uvažování.\n\nNěkteré další konekcionistické architektury:\n\nVzhledem k možnostem symbolických a konekcionistických architektur se nabízí řešení, jež by kombinovalo prvky obou přístupů a umožnilo tak vývoj ucelenějšího rámce modelování kognice. Symbolické architektury jsou schopny zpracovávat informace a provádět složité kognitivní funkce způsobem blížícím se lidským schopnostem. Naopak slabým místem symbolického přístupu je zpracování nízkoúrovňových podnětů a velkého množství dat. Výhody konekcionistického přístupu spočívají v lepší práci s kontextem úkolů a paralelním zpracování velkého množství informací.\n\nKombinace obou typů architektur umožňuje vývoj systémů, které jsou s to napodobit kognitivní schopnosti mozku na všech úrovních, od zpracovávání jednoduchých podnětů až po složité kognitivní funkce. Z pohledu kognitivní vědy je každý přirozený inteligentní systém hybridní, jelikož provádí mentální operace na úrovni symbolické i subsymbolické (emergentní).\n\nACT-R je jedna z nejnovějších kognitivních architektur, určená primárně pro modelování lidského chování. Je kontinuálně vyvíjena od konce 70. let 20. století. Architektura ACT-R je organizována jako sada modulů, kde každý modul zpracovává jiné typy informací. Patří mezi ně:\n\nSoučástí každého modulu je také buffer. Ty dohromady tvoří krátkodobou paměť systému. Každý symbolický konstrukt nebo výraz v paměti obsahuje soubor parametrů, které vypovídají o způsobu jeho použití v minulosti a umožňují posoudit užitečnost bloků a jejich selekci pro řešení úloh ve specifickém kontextu.\n\nProces učení probíhá v rámci ACT-R na strukturální i statistické úrovni. Agent se dokáže učit zcela nová pravidla prostřednictvím tvorby symbolů z příkladů a ukázkových situací, stejně jako analýzou následků svého chování.\n\nAutoři ACT-R použili tuto architekturu k modelování různých fenoménů experimentální psychologie, zahrnujících například aspekty paměti, pozornosti, rozhodování a zpracování řeči. Většina publikací potvrzuje výraznou shodu chování ACT-R a člověka v reakčních dobách a míře chybovosti. Dále byly modely na bázi ACT-R použity například pro výukovou činnost nebo pro ovládání robotů pracujících s lidmi.\n\nArchitektura CLARION bývá používána k modelování fenoménů v oblastech kognitivní a sociální psychologie a při aplikacích inteligentních systémů. Důležitou vlastností CLARIONu je rozlišení explicitních (symbolických) a implicitních (emergentních) procesů práce se znalostmi. CLARION se skládá z několika oddělených subsystémů:\n\nUkázku fungování architektury CLARION můžete vidět na http://www.youtube.com/watch?v=irLIxNHeP_A. [YouTube]\n\nNěkteré další hybridní architektury:\n\n"}
{"id": "971983", "url": "https://cs.wikipedia.org/wiki?curid=971983", "title": "Kenneth Dale Cockrell", "text": "Kenneth Dale Cockrell\n\nKenneth Dále Cockrell (* 9. dubna 1950 v Austinu, stát Texas, USA) je pilot námořnictva a americký kosmonaut. Ve vesmíru byl pětkrát.\n\nV roce 1974 zdárně ukončil střední školu Rockdale High School ve městě Rockdale v Texasu a poté absolvoval vysokoškolská studia na univerzitě University of Texas a University of West Florida. Zakončil je v roce 1974 a vzápětí poté nastoupil do armády. Sloužil jako pilot námořnictva na letadlových lodích USS Midway a USS Constellation. V letech 1974–1978 absolvoval výcvik testovacích pilotů.\n\nV roce 1987 byl přijat do NASA, v letech 1990 až 1991 absolvoval výcvik a poté byl zařazen do oddílu astronautů.\n\nPoužíval přezdívky Taco a Ken. Oženil se s Joan Denise, rozenou Rainesovou.\n\nNa oběžnou dráhu se v raketoplánech dostal pětkrát a strávil ve vesmíru 64 dní, 12 hodin a 24 minut. Byl 287 člověkem ve vesmíru.\n\n\n"}
{"id": "971988", "url": "https://cs.wikipedia.org/wiki?curid=971988", "title": "Milan Uhlík", "text": "Milan Uhlík\n\nMilan Uhlík (* 1. září 1963) je bývalý slovenský fotbalista.\n\nV československé lize hrál za Slovan Bratislava, Duklu Banská Bystrica a ZVL Považská Bystrica. Nastoupil celkem v 60 ligových utkáních a dal 2 góly.\n\n"}
{"id": "971990", "url": "https://cs.wikipedia.org/wiki?curid=971990", "title": "Kroměřížský sakramentář", "text": "Kroměřížský sakramentář\n\nKroměřížský sakramentář (latinsky \"Sacramentarium Cremsiriense\") patří mezi nejstarší liturgické knihy dochované v českých zemích. Jeho první třetina byla sepsána nejspíš v první polovině 9. století, zbytek pak v jeho poslední třetině nebo na začátku 10. století. Je psán karolinskou minuskulou a pochází z Francie, nejspíš z remešské arcidiecéze. Manuskript, který byl do roku 1965 chybně považován za pontifikál, zakoupil ve druhé polovině \n19. století Bedřich Egon kardinál z Fürstenberka v antikvariátu za 1000 zlatých, poté co si nechal specialistou ověřit pravost rukopisu. Sakramentář má rozměr 245×195 mm a postrádá malířskou výzdobu. Je vázan papírovou lepenkou potaženou červenou safiánovou kůží se zlatou ořízkou. Nyní je uložen v zámecké knihovně arcibikupského zámku v Kroměříži (RKP 21134, sign. O/c V 1).\n\n"}
{"id": "971992", "url": "https://cs.wikipedia.org/wiki?curid=971992", "title": "Vzduchová clona", "text": "Vzduchová clona\n\nVzduchová clona, také dveřní clona nebo vzduchová dveřní clona, je zařízení, které při otevřených dveřích (vratech, bráně) odděluje vzduchovou bariérou prostředí s rozdílnou teplotou (často vnitřek budovy od vnějšího prostředí). Vzduchová bariéra je tvořena usměrněným proudem vzduchu, který vytváří vzduchový válec, na jedné straně vystupující ze zařízení a na opačné straně nasávaný.\nTypické využití vzduchové clony je oddělení vytápěného vnitřního prostoru od chladného venkovního prostředí na vstupu do veřejných nebo poloveřejných prostor, jako jsou obchodní domy, nákupní pasáže, výrobní haly a prostory pro cestující na nádražích a letištích. Při tomto využití může být vzduch vystupující ze vzduchové clony ohříván. Mimo rozdělení prostor s odlišnou teplotou brání clona také vnikání nežádoucího prachu, kouře, zápachu nebo hmyzu.\nVzduchové clony se rozlišují podle zařízení, kterým se zajišťuje směrování vzduchu a podle směru proudění vzduchu. Nejpoužívanější zařízení ke směrování vzduchu jsou s natáčivými lamelami, nebo s Venturiho tryskami. Směr proudění vzduchu je nejčastěji svisle shora dolů, méně často ve vodorovné rovině. Vodorovné proudění se používá například tam, kde mechanismus rolovacích vrat umístěný nad dveřmi neumožňuje umístění clony nad dveřmi. Důvodem k použití horizontální clony může být také architektonické ztvárnění prostoru. Využitím vzduchové clony lze dosáhnout u otevřených průchodů úspory až 80 % nákladů na vytápění. Úspory jsou ještě vyšší, jestliže se použije kombinace vzduchové clony a dveří nebo zádveří. Běžně se užívá řešení, při kterém je clona v chodu pouze při otevřených dveřích.\n\nPrvní vzduchové clony byly instalovány v šedesátých letech dvacátého století na dveřích obchodních domů. Tyto rané verze využívaly pouze vzestupný proud ohřátého vzduchu. První clona moderní konstrukce byla předvedena v roce 1974. Používala směrování proudu vzduchu shora dolů, což se následně stalo standardem. K usměrnění vzduchu se u tohoto typu clon používá pevných, nebo nastavitelných lamel. Významné zlepšení stínícího efektu přineslo v roce 1994 zavedení zařízení s Venturiho tryskami.\n\nZ pohledu používání vzduchové clony proti vnikání studeného vzduchu do budov lze definovat určitý univerzálně použitelný princip fungování. Vzduchové masy různých teplot mají sklon vyrovnávat své teploty. Do ohřátého prostoru proniká studený vzduch, zatímco teplý vzduch odsud uniká. Tento proces končí v okamžiku vyrovnání teplot. Úkolem vzduchové clony je protisměrným proudem vzduchu tomuto procesu (vyrovnání teplot) zabránit. Tomu musí odpovídat průtok, rychlost, teplota a impuls přiváděného vzduchu. Proud vzduchu je složen z horizontálních i vertikálních proudů. Zařízení (vzduchová clona) dosahuje ve spojení s usměrněním vzduchu optimální stínění při minimální spotřebě energie. Tři důležité veličiny: výstupní úhel, průtok a rychlost jsou exaktně regulovány takovým způsobem, aby působily proti síle H. Studený vzduch zvnějšku, který je přimícháván do vzduchového proudu, musí být prohřát alespoň na teplotu prostoru. Proto je výška výdechu rozhodujícím kritériem pro výběr vzduchové clony. Platí: čím níže je zařízení instalováno, tím menší množství vzduchu je potřebné pro odstínění. Nejvýhodnější je instalace vzduchové clony nad dveřmi. Ve skutečnosti výběr výkonu, konstrukce zařízení a možností směrování vzduchu umožňují fungující řešení pro jakoukoli provozní situaci.\n\nVzduchové clony mají předpoklady pro široké využití. Šetří energii, zvyšují kvalitu prostředí, chrání okolí před nepříjemnými zápachy a škodlivými látkami, udržují kvalitu produkce například ve výrobách využívajících tzv. čisté prostory.\n\nV mnoha případech se využívají vzduchové clony tam, kde je třeba ochránit vytápěné prostory před vniknutím studeného vzduchu. Ve srovnání s otevřenými prostory je možné použitím vzduchových clon uspořit až 80 % energie pro vytápění. Přitom vzduchové clony využívající trysky jsou ještě o 40 % úspornější, než zařízení s natáčivými lamelami. Podobně může vzduchová clona chránit v horkých letních dnech vychlazené prostory před žhavým venkovním vzduchem. K těmto účelům se využívají vzduchové clony i v chladírnách a mrazírenských prostorech. Při stále rostoucích cenách energií se náklady na pořízení vzduchové clony rychle vrátí v úsporách energie.\n\nV nákupních centrech a výrobních halách, kde jsou na vstupech umístěny vzduchové clony, je významně nižší nemocnost. Také pro návštěvníky je prostředí příjemnější. Obdobně v průmyslových provozech, kde je přítomen silný zápach, jako jsou provozy na zpracování ryb, nebo třídicí linky odpadu, chrání vzduchové clony okolní prostředí.\n\nTyto vzduchové clony pracují s proudem vzduchu, který je směrován proti nastavitelným lamelám. Vystupující proud vzduchu je závislý na nastavení lamel a umístění ventilátorů uvnitř zařízení. Vzniká nestejnorodý, silný vzduchový proud se spoustou turbulencí. Aby bylo dosaženo stínícího efektu, je nutné nasát, ohřát a vyfukovat velké množství vzduchu.\nV zařízení s tryskami je nasátý vzduch veden nejdříve do svislého potrubí s částmi pohlcujícími hluk a teprve následně do trysky. Protože si vzduch hledá vždy cestu nejmenšího odporu, proud vzduchu se v celém průřezu zklidní před tím, než je stlačen v trysce. Tryska proud vzduchu zhustí a urychlí. Protože je tryska upevněna pohyblivě, lze vystupující proud vzduchu přesně směrovat. Přesné směrování vzduchu umožňuje docílit stínící efekt s významně menším průtokem vzduchu oproti zařízením s lamelami.\n\nUmístění zařízení je závislé na situaci v budově. V samostatně stojících, jednopodlažních budovách s jediným vchodem představuje už poměrně malé zařízení s jednoduchou regulací dobré řešení. Ve vícepodlažních budovách, kde se může vyskytovat nežádoucí proudění vzduchu nebo různé teploty v různých částech objektu se množství nežádoucího vzduchu, pronikajícího zvenčí zvyšuje. Platí, že čím větší je objem prostoru v budově, tím větší je nežádoucí výměna vzduchových mas o různých teplotách. Také velikost dveřního otvoru má vliv na volbu zařízení. Jako praktická velikost se doporučuje maximálně 30 m2. Větší dveřní otvor už zapříčiňuje nezvládnutelné ztráty energie.\n\nV základu se užívají dvě odlišná konstrukční provedení podle toho, zda proud vzduchu (pomyslný vzduchový válec) směřuje dovnitř budovy, nebo ven z budovy. Pojmem vzduchový válec je myšlen otáčející se proud vzduchu, který je ze vzduchové clony vyfukován a po otočení k podlaze a zpět je znovu nasáván. \n\nVzduch je nasáván zevnitř budovy, výstupní otvor se nachází nade dveřmi. Tato konstrukce je vhodná především pro menší budovy, ve kterých se v blízkosti dveří nenacházejí žádná pracovní místa. Jestliže je vzduch nasáván čelně z vnitřního prostoru, vytvoří se vzduchový válec zasahující poměrně hluboko do vnitřního prostoru. Zařízení má jen malou spotřebu energie, protože se využívá již ohřátý vzduch. Při nasávání vzduchu zboku zasahuje vzduchový válec mnohem méně do vnitřního prostoru. Účinek vzduchové clony se více soustředí do prostoru dveří.\n\nPři podtlaku v budově se všeobecně doporučuje směřování vzduchu ven z budovy. Přitom se nasávací otvor nachází přímo nad dveřmi, vzduchový válec směřuje ven z budovy. Současně je přisáván vzduch z vnějšího prostředí. \nPři montáži do závětří má smysl umístění u vnitřních dveří. Vzduch je nasáván ze směru vnějších dveří, výdech je umístěn bezprostředně u vnitřních dveří. Díky přimíchávání vzduchu z vnějšku a s tím spojenému rozdílu tlaků má zařízení v této podobě zvlášť velký stínící účinek. Výhodné je využití takto koncipovaného zařízení v budovách se vchody umístěnými naproti sobě, například v supermarketech. Toto uspořádání je vhodné pro jakékoliv obvyklé zatížení větrem. Nevýhodou takových zařízení je větší spotřeba energie vzhledem k přisávání venkovního, většinou chladnějšího vzduchu.\n\nRegulace vzduchové clony přináší významný přínos k hospodárnosti a pohodlí. Při použití v menších prostorách stačí několikastupňové manuální ovládání. S rostoucí provázaností ovládání zařízení v budovách roste také komplexnost ovládání vzduchové clony. Například vzduchová clona je v chodu pouze při otevřených dveřích. Skutečně komplexní ovládání vyžaduje mnoho čidel a úplnou integraci se systémem řízení budovy. \n\nClona je namontována nad dveřním otvorem a vzduch vystupuje shora dolů štěrbinou v plášti. Vzduch je hnán zpravidla tangenciálním ventilátorem s vodorovnou osou otáčení.\nClona má podobu svislého sloupu (sloupů) po stranách dveřního otvoru. Proud vzduchu je vodorovný, napříč dveřního otvoru. Vzduch může být hnán tangenciálním ventilátorem se svislou osou otáčení nebo několika axiálními ventilátory, umístěnými nad sebou.\n\n\nVzduchové clony je možné využít společně s různými typy dveří, například s křídlovými dveřmi, posuvnými dveřmi, různými druhy automatických dveří jako jsou otočné dveře, rolovací vrata.\nVedle využití k omezení průniku chladného vzduchu do vytápěných prostor je významné použití pro ochranu chlazených prostor před teplým vzduchem z okolí. Také chlazené regály a skladové prostory je možné zabezpečit vzduchovou clonou.\nOchranu venkovního prostředí zajistí vzduchová clona také u zařízení na zpracování odpadu a obecně u pracovišť se zvýšeným výskytem prachu nebo zápachu. V supermarketech může být takto oddělen například úsek s čerstvými rybami.\nDalší využití může být v průmyslu při ochraně venkovního prostředí před vzduchem znečištěným výrobními procesy.\n\n"}
{"id": "971995", "url": "https://cs.wikipedia.org/wiki?curid=971995", "title": "Solovecký monastýr", "text": "Solovecký monastýr\n\nSolovecký klášter () je stavropigiální mužský klášter Ruské pravoslavné církve na Soloveckých ostrovech v Rusku.\n\nZaložen byl v 1. polovině 15. století mnichy Zosimou, Germanem a Savvatijem Soloveckými. Mocné kamenné hradby s věžemi byly vztyčeny na konci 16. století. Před nástupem Petra I. patřil klášter mezi největší vlastníky půdy v Rusku.\n\nVe 20. a 30. letech 20. století byl v klášteře umístěn jeden z prvních gulagů, Solovecký tábor zvláštního určení. Klášterní život zde byl obnoven až v roce 1990.\n\nOd roku 1992 je v rámci Kulturního a historického komplexu Soloveckých ostrovů zanesen na seznam světového dědictví UNESCO a v roce 1995 se dostal na státní seznam zvláště cenných objektů kulturního dědictví národů Ruské federace.\n\nDějiny kláštera sahají do roku 1429, kdy na Soloveckém ostrově přistáli dva mniši German a Savvatij, kteří na místě dnešní poustevny sv. Savvatije prožili několik let v rozjímání a modlitbách. Za datum založení kláštera je považován rok 1436, kdy se na ostrov vrátil German s mnichem Zosimou. Okolo nich se shromáždila komunita, která se stala základem nového kláštera. Prvním představeným byl právě Zosima Solovecký.\n\nDůležitý impulz pro rozvoj přišel roku 1450, kdy Marfa Boreckaja, žena novgorodského starosty a vůdkyně v bojích za nezávislost na Moskvě, darovala klášteru karelskou osadu Kem. Državy na strategicky důležitém pobřeží Bílého moře se dařilo rychle rozmnožovat a monastýr bohatnul.\n\nZa panování představeného Filipa (pozdějšího metropolity moskevského Filipa II.) v 16. století se klášter stal nejvýznamnějším kulturním, politickým a ekonomickým centrem bělomořského regionu.\n\nRoku 1538 sice původní dřevěný areál zcela shořel, díky štědrým finančním darům od cara a jiných mecenášů byl klášter do konce 16. století nejen obnoven, ale i značně rozšířen a opevněn mohutnou kamennou hradbou se sedmi věžemi a sedmi branami (1584-1594). Vzniknul tak například chrám Zesnutí přesvaté Bohorodice a chrám Proměnění Páně, do kterého byly roku 1566 přeneseny ostatky svatých Zosimy a Savvatije. Mezi ostrovními jezery začala být budována síť kanálů, která přiváděla dostatek pitné vody. Klášter byl osvobozen od daní za obchod se solí, proto otevíral nové solivárny. Představený Filip dal také nedaleko Priozersku založit v regionu první dílnu na výrobu kovových zbraní (tzv. Železná poustevna).\n\nSpolu s Kemí byl Solovecký klášter také důležitou pohraniční pevností. Jenom na přelomu 16. a 17. století ustál několik švédských útoků. Z tohoto důvodu zde byla umístěna stálá vojenská posádka včetně děl.\n\nV 16. století začal klášter sloužit také jako církevní vězení a žalář pro politické vězně. Mnozí carové a církevní představitelé po staletí využívali jeho izolovanou polohu a pevné zdi, aby se zbavili různých vzpurných osobností, heretiků, sektářů, starověrců, spiklenců, osob nespolehlivých či podezřelých. Věznice byla uzavřena až v roce 1883, za celou dobu její existence tudy prošlo přes 500 vězňů.\n\nV Anzerské poustevně svaté Trojice přijal roku 1635 mnišský postřih třicetiletý Nikon, budoucí patriarcha moskevský a vší Rusi. O pět let později však kvůli sporům ze Soloveckých ostrovů odešel do Kožeozerského kláštera. Přesto však tento muž nakonec významně zasáhl do dějin Soloveckého monastýru. Nikonovu církevní reformu totiž klášter odsoudil jako herezi (tzv. solovecké povstání). V reakci na to byla klášterní pevnost 8 let obležena, dokud roku 1676 jeden z bratrů neotevřel dobyvatelům tajný vchod v jedné z věží. Téměř všichni vzbouření mniši byli tehdy zavražděni.\n\nKlášter nicméně dále úspěšně rozvíjel své ekonomické aktivity, a to nejenom v oblasti Bílého moře. V polovině 17. století získal vesnici Udor v dnešní Republice Komi, asi 770 km od Soloveckých ostrovů. Aby zde zavedli těžbu kamenné soli, vyslali na místo tři plnomocné představitele a dalších 170 lidí, z toho 50 vojáků. Při hájení svých obchodních zájmů uměli být solovečtí velmi tvrdí. Konkurenčního solivárníka Pankratěva zde roku 1678 napadli klášterní ozbrojenci, stříleli z luků, oháněli se berdychami a máchali kopími. Při tom jednoho člověka zabili, čtyři ranili a vypálili 5 dílen. Pankratěv se nicméně domohl spravedlnosti u moskevského soudu a klášter se nakonec práva těžit v Udoru sůl vzdal.\n\nRoku 1765 se klášter stal stavropigiálním, byl tedy podřízen přímo Nejsvětějšímu synodu.\n\nV 18. století byl monastýr stále výrazným regionálním ekonomickým činitelem. Provozoval nejenom solivárny (v této době byl největším výrobcem soli v Rusku) a kovárny, ale těžil i slídu a železnou rudu, mniši a klášterní pracovníci rybařili a vedli sádky, získávali perly, lovili zvěř, pěstovali ovoce. Když byly roku 1764 klášterní majetky sekularizovány a solovečtí tak přišli o rozsáhlé statky na pevnině, začala se více rozvíjet ekonomická činnost na samotných ostrovech.\n\nSolovecký klášter nejednou navštívil car Petr I. Veliký. Památná je zejména jeho návštěva roku 1702, kdy si přijel se svým vojskem prohlédnout klášterní opevnění, velmi podobné švédské pevnosti Nöteborg, kterou se chystal dobýt. Na Petrův příkaz na Zaječím ostrově vojáci postavili dřevěný chrám zasvěcený sv. Ondřeji, patronovi ruského námořnictva (viz poustevna sv. Ondřeje). Traduje se také, že právě tehdy car vymyslel konečnou podobu svatoondřejské vlajky, zástavy ruského námořnictva, a že právě v chrámu sv. Ondřeje byla poprvé vysvěcena. Kromě toho carovi vojáci sestavili nový kamenný labyrint nedaleko původního neolitického.\n\nNa počátku 19. století byla vojenská posádka v Soloveckém klášteře značně omezena, neboť pevnost ztrácela vojenský význam. Přeci ještě jednou však musely klášterní hradby odolávat nepříteli. Během tzv. krymské války (1853-1856) docházelo vedle bojů v černomořském regionu také k menším potyčkám v Baltu, Tichém oceánu a Bílém moři.\n6. července 1854 připluly do zálivu u kláštera dvě britské fregaty Brisk a Miranda. Ty chtěly s osazenstvem vyjednávat, mniši však neuměli číst vyvěšené námořní vlajky a na signální výstřely odpověděli výstřely skutečnými. Jedna dělová koule lehce poškodila Mirandu. 7. července doručil Brisk výzvu, aby se klášterní posádka vzdala. Mniši odpověděli, že vzdát se nemá kdo, neboť v klášteře žádná posádka není. To byla v zásadě pravda, ve zdech kláštera přebývalo pouze pár desítek vojenských invalidů a ze stařičkých děl stříleli naposledy před dvěma stoletími na Švédy. Angličané tedy zahájili na klášter palbu. Údajně mělo být vypáleno na 1800 střel během 9 hodin, avšak toto číslo je evidentně značně zveličené. Monastýr nebyl nijak vážně poškozen. 8. ještě Angličané vyloupili poustevnu sv. Ondřeje na Velkém zaječím ostrově (zmizely např. zvony) a odpluli. Ještě jednou připlula anglická eskadra v červnu 1855. Vojáci žádali od kláštera dobytek na doplnění zásob. Představený kláštera s Angličany osobně vyjednával, pomoc však poskytnout odmítl a lodě odpluly s nepořízenou. Na památku tohoto vyjednání leží na břehu moře nedaleko od kláštera památný kámen s vytesaným nápisem.\n\nV létě roku 1858 navštívil Solovecké ostrovy car Alexandr II. Nikolajevič.\nVe 2. polovině 19. století se začal klášter orientovat na příjmy z masového přílivu poutníků. Vznikla tak řada ubytoven i pohodlných hotelů, monastýr zajišťoval dopravu i řadu atrakcí, jako třeba zakonzervované pozůstatky anglického ostřelování.\n\nNa počátku 20. století byl klášter značně modernizován. Proběhly rozsáhlé meliorační práce umožňující rozšíření pastvin, mezi jezery Soloveckého ostrova vznikla síť plavebních kanálů (dodnes využívaná turisty). Roku 1912 byla na kanálu vedoucím ze Svatého jezera otevřena vodní elektrárna, díky které mohl být klášter elektrifikován. V prosinci 1915 byla zprovozněna radiotelegrafní stanice, která umožňovala bezdrátové spojení s Archangelskem.\n\nRoku 1915 v klášteře žilo 213 mnichů a 137 kandidátů.\n\nV květnu 1920 byl klášter oficiálně zrušen a veškerý majetek zkonfiskován, přičemž mnoho cenností bylo prodáno. Téhož roku v klášteře zřídili tábor nucených prací, kam byli internováni především zajatci z občanské války. Osazenstva kláštera se paradoxně revoluční represe nedotkly (v momentě uzavření zde žilo 571 lidí, z toho 246 mnichů). Kdo chtěl, mohl ostrovy opustit, zbytek se stal zaměstnanci nově založeného sovchozu.\n\nRoku 1923 byl v klášterních objektech zřízen Solovecký tábor zvláštního určení, jeden z prvních sovětských gulagů. Roku 1933 byl tábor přesunut pod Bělbaltlag, gigantickou síť táborů zajišťující výstavbu Bělomořsko-baltského kanálu. Mezi lety 1937-1939 zde potom ještě krátce fungovala věznice NKVD. Těmito zařízeními prošly desítky tisíc lidí, z nichž tisíce zde našly smrt. Mezi známé vězně patřili např. Pavel Alexandrovič Florenskij či Dmitrij Sergejevič Lichačov.\n\nV roce 1939 byly ostrovy předány armádě, mezi lety 1940-1957 je spravoval Učební oddíl Severní flotily. V těžkých válečných letech sehrála významnou roli solovecká škola vojenských plavčíků (1942-1945), kterou prošel mj. spisovatel Valentin Pikul (viz román Škola plavčíků). Během tří let jejího fungování zde získaly kvalifikaci více než 4 tisíce mladých kormidelníků, navigátorů, techniků, radistů, poddůstojníků, elektrikářů, dělostřelců a akustiků. Dodnes si mladí ruští námořníci jezdí na Solovecké ostrovy každý rok připomínat toto svého času důležité učiliště.\n\nBěžně přístupné se Solovecké ostrovy staly až na konci 50. let. Tehdy se také začaly ozývat první hlasy, vyzývající k provedení záchranných prací na unikátním klášteře, který byl již značně zchátralý. V polovině 60. let potom proběhly první záchranné a restaurátorské práce, které pokračovaly i v následujících desetiletích.\n\nRoku 1967 bylo založeno \"Solovecké historicko-architektonické muzeum\" jako pobočka Archangelského oblastního regionálního muzea. Na konci roku 1974 potom vzniklo samostatné \"Solovecké státní historicko-architektonické a přírodní muzeum\", které kromě objektů samotného kláštera, okolních staveb a pousteven chrání také přírodu ostrovů a technické památky jako je systém kanálů mezi jezery.\nV dubnu 1989 byla na Soloveckých ostrovech oficiálně zaregistrována pravoslavná náboženská obec. Do jejího čela se postavil kněz German, který se stal roku 1990 po dlouhé době prvním představeným kláštera, jehož obnovení schválil Nejsvětější synod. Až do roku 1992 tvořili mnišskou komunitu pouze German a jeho vlastní bratr. V témže roce se na Solovecké ostrovy vrátily ostatky zakladatelů kláštera, svatých Zosimy, Savvatije a Germana Soloveckých, od roku 2016 trvale uložené v chrámu sv. Trojice.\n\nRoku 1992 byl \"historicko-kulturní komplex Soloveckých ostrovů\" zapsán na seznam světového dědictví UNESCO. Klášter začalo navštěvovat velké množství poutníků i turistů, vznikla odpovídající infrastruktura.. Práce na rekonstrukci a navrácení historické podoby kláštera se rozeběhly s ještě větší intenzitou, oprav se také dočkaly přidružené objekty jako poustevny, kanály, hotely atd.\n\nRůzné klášterní objekty se nachází celkem na čtyřech ostrovech Solovekcého souostroví. Samotný monastýr je situován na největším z nich, Soloveckém ostrově. Zbudován byl na úzkém pruhu mezi Svatým jezerem a Zátokou hojnosti (Bílé moře). Obehnán je mohutnými pětiúhelníkovými hradbami z místních valounů, vysokými 8 až 11 m a širokými 4 až 6 m. Ty jsou posíleny 8 věžemi, dovnitř se lze dostat 7 branami. Opevnění bylo zbudováno v letech 1584-4594 stavitelem Trifonem.\n\nSolovecký ostrov\nAnzerský ostrov\nVelká Muksalma\nVelký zaječí ostrov\n"}
{"id": "971997", "url": "https://cs.wikipedia.org/wiki?curid=971997", "title": "Végétal", "text": "Végétal\n\nVégétal je třetí album francouzské umělkyně Émilie Simon. Motiv květin se prolíná celým albem od veškerých textů až po skutečné zvuky rostlin.\nSpeciální edice alba byla vydána v prosinci 2006, obsahuje bonusové skladby, remixy singlů \"Fleur De Saison\" a \"Opium\".\n\n\n\n"}
{"id": "972000", "url": "https://cs.wikipedia.org/wiki?curid=972000", "title": "Kategorizace prací", "text": "Kategorizace prací\n\nKategorizaci prací musí provádět každý zaměstnavatel, který zaměstnává alespoň jednoho zaměstnance. Tato povinnost mu vyplývá z ustanovení § 37 zákona č. 258/2000 Sb., o ochraně veřejného zdraví, ve znění pozdějších předpisů. Také se vztahuje na osobu, která podniká podle zvláštního právního předpisu a není zaměstnavatelem (§ 43 uvedeného zákona).\n\nHlavním smyslem kategorizace prací je stanovení míry rizika u vykonávaných prací z hlediska ochrany zdraví při práci a přijetí potřebných opatření k snížení míry rizika. Kategorizace prací také slouží k diferenciaci povinností k zajištění ochrany zdraví při práci stanovených zaměstnavateli právními předpisy.\n\nVykonávané práce se podle míry rizika zařazují do čtyř kategorií. První kategorie je s nejnižší mírou rizika, čtvrtá s nejvyšší. Práce zařazené do třetí a čtvrté kategorie jsou považovány za práce rizikové. Za práci rizikovou může být považována i práce zařazená do druhé kategorie, pokud tak o ní rozhodl orgán ochrany veřejného zdraví (hygienická stanice) nebo tak stanovil zvláštní právní předpis.\n\nPředpisy rozlišují práce takto:\n\nPráce kategorie 1 jsou práce, při nichž podle současného poznání není pravděpodobný nepříznivý vliv na zdraví.\n\nPráce kategorie 2 jsou práce, při nichž lze podle současné úrovně poznání očekávat jejich nepříznivý vliv na zdraví jen výjimečně, zejména u vnímavých jedinců, tedy práce, při nichž nejsou překračovány hygienické limity faktorů stanovené předpisy, a práce naplňující další kritéria pro jejich zařazení do kategorie druhé podle přílohy č. 1, vyhlášky č. 432/2003 Sb.\n\nPráce kategorie 3 jsou práce, při nichž jsou překračovány hygienické limity, a práce naplňující další kritéria pro zařazení práce do kategorie třetí podle přílohy č. 1, vyhlášky č. 432/2003 Sb., přičemž expozice fyzických osob, které práce vykonávají, není spolehlivě snížena technickými opatřeními pod úroveň těchto limitů, a pro zajištění ochrany zdraví osob je proto nezbytné využívat osobní ochranné pracovní prostředky, organizační a jiná ochranná opatření, a dále práce, při nichž se vyskytují opakovaně nemoci z povolání nebo statisticky významně častěji nemoci, jež lze pokládat podle současné úrovně poznání za nemoci související s prací.\n\nPráce kategorie 4 jsou práce, při nichž je vysoké riziko ohrožení zdraví, které nelze zcela vyloučit ani při používání dostupných a použitelných ochranných opatření.\n\nDo výše uvedených kategorií, se práce zařazují z hlediska zhodnocení 13 rizikových faktorů. Jsou jimi:\n\nMěření a vyšetření pro účely zařazení prací do druhé, třetí nebo čtvrté kategorie nebo změn zařazení prací do těchto kategorií, která jsou potřebná k hodnocení rizik, může zaměstnavatel provést jen prostřednictvím držitele osvědčení o akreditaci nebo držitele autorizace k příslušným měřením nebo vyšetřením, je-li pro obor měření nebo vyšetřování autorizace nebo akreditace právními předpisy upravena, pokud není sám takto kvalifikovaný.\n\nO zařazení prací do třetí nebo čtvrté kategorie rozhoduje příslušný orgán ochrany veřejného zdraví.\n\nNávrh na zařazení prací do kategorií předkládá osoba, která zaměstnává fyzické osoby v pracovněprávních nebo obdobných pracovních vztazích (dále jen \"zaměstnavatel\"), a to do 30 kalendářních dnů ode dne zahájení výkonu prací. V případě, že tak zaměstnavatel v zákonné lhůtě neučinil, je povinen předložit návrh v nejbližším možném termínu. Práce do druhé kategorie zařazuje zaměstnavatel. Je povinen neprodleně oznámit příslušnému orgánu ochrany veřejného zdraví práce, které zařadil do druhé kategorie, a údaje rozhodné pro toto zařazení.\n\nOstatní práce, tedy práce nezařazené do druhé až čtvrté kategorie, se považují za práce kategorie první.\n\nV případě změny podmínek výkonu práce, která má vliv na její zařazení do kategorie třetí nebo čtvrté, je zaměstnavatel povinen bezodkladně předložit příslušnému orgánu ochrany veřejného zdraví nový nebo upravený návrh.\n"}
{"id": "972005", "url": "https://cs.wikipedia.org/wiki?curid=972005", "title": "Gaia (rozcestník)", "text": "Gaia (rozcestník)\n\nGaia může znamenat:\n\n"}
{"id": "972006", "url": "https://cs.wikipedia.org/wiki?curid=972006", "title": "Jeppe Aakjær", "text": "Jeppe Aakjær\n\nJeppe Aakjær, vlastním jménem Jeppe Jensen (10. září 1866 – 22. dubna 1930, Jenle) byl dánský prozaik a básník, autor sociálně laděných románů a povídek. Mnohé jeho básně byly zhudebněné a zlidověly. V románech (zejm. \"Vredens born\"; \"Děti hněvu\") líčí život venkovské chudiny, v poezii (zejm. \"Rugens Sange\"; \"Písně žita\") vyznává lásku rodnému kraji.\n\n"}
{"id": "972007", "url": "https://cs.wikipedia.org/wiki?curid=972007", "title": "Jakub Dovalil", "text": "Jakub Dovalil\n\nJakub Dovalil (* 8. únor 1974, Praha) je český fotbalový trenér, dlouhá léta vedl české reprezentační výběry mladších věkových kategorií.\nJeho otec Josef byl děkanem fakulty tělesné výchovy.\n\nOd ledna 2017 do září 2018 zastával post sportovního ředitele klubu FK Teplice.\n\nHrál postupně za TJ Tatran Sedlčany, SSG Bergisch Gladbach, SK Motorlet Praha, Kralupy nad Vltavou a SK Slavia Praha.\n\nTrenérskou kariéru odstartoval v roce 1994, když rok vedl přípravku u týmu SK Motorlet Praha. V letech 1996–1997 trénoval fotbalovou školu v Kolíně nad Rýnem. V roce 1997 se přesunul do SK Slavia Praha, kde postupně trénoval dorost, žáky a mladší dorost. V roce 2002 se stal trenérem české fotbalové reprezentace do 16 let, kterou střídavě vedl v letech 2002–2003 a 2004–2005. Prvním velkým úspěchem byl zisk stříbrných medailí na ME U17 v roce 2006 v Lucembursku.\n\nOd roku 2008 vede českou fotbalovou reprezentaci do 21 let, se kterou slavil zisk bronzových medailí na ME U21 2011 v Dánsku. Trénoval ji i během konání ME U21 2015 v České republice, jeho tým nedokázal postoupit ze základní skupiny a ani se kvalifikovat na Letní olympijské hry 2016.\n\nV roce 2012 působil krátce jako asistent trenéra reprezentačního A-týmu Michala Bílka během turnaje EURO 2012, kdy český tým postoupil ze základní skupiny do čtvrtfinále.\n\nV červnu 2015 po domácím Mistrovství Evropy U21 mu skončila trenérská smlouva u české jedenadvacítky, FAČR mu novou nenabídla.\nV roce 2016 vedl reprezentaci Spojených arabských emirátů U20.\n\nV lednu 2017 se vrátil do České republiky a přijal nabídku klubu FK Teplice na post sportovního ředitele.\n\n\n"}
{"id": "972009", "url": "https://cs.wikipedia.org/wiki?curid=972009", "title": "Nidžat Šichalizade", "text": "Nidžat Šichalizade\n\nNidžat Šichalizade (: ) (* 12. říjen 1988 v Šarurské oblasti, Sovětský svaz) je ázerbájdžánský zápasník-judista.\n\nPochází z Nachičevanské AO a s judem začal v 10 letech pod vedení Nagim Babajeva. V roce 2005 se ve věku 16 let stal nejmladším držitelem medaile z mistrovství světa mezi seniory. Měsíc na to, po juniorském mistrovství Evropy však byl pozitivně testován na diuretikum snižující tělesnou hmotnost a dostal roční zákaz startu. V roce 2007 během letní přípravy v Minsku na mistrovství světa v Riu byl pozitivně testován podruhé. Vinu vzal na sebe reprezentační doktor a proto mu byl místo doživotního zákazu startu udělen čtyřletý trest.\n\nVrátil se během sezóny 2011 a nestihl nabrat dostatek bodů pro kvalifikaci na olympijské hry v Londýna v roce 2012. I přes své dřívější prohřešky jde o sportovce, který se nezdrává soupeře hodit na ippon a předvádí divácky atraktivní judo. Z jeho výčtu technik stojí za pozornost tomoe-nage, tai-otoši a velmi často kontruje technikou ura-nage. V roce 2016 se kvalifikoval na olympijské hry v Riu. V úvodním kole si poradil s nebezpěčným Španělem Sugoi Uriartem na yuko po technice sode-curikomi-goši. V dalším kole narazil na Itala Fabia Basileho, kterému podlehl v polovině zápasu po nasazeném škrcení. \n\n\n\n"}
{"id": "972013", "url": "https://cs.wikipedia.org/wiki?curid=972013", "title": "Villeblevin", "text": "Villeblevin\n\nVilleblevin je francouzská obec v departementu Yonne v regionu Burgundsko-Franche-Comté. V roce 2012 zde žilo 1 822 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Chaumont, Misy-sur-Yonne (Seine-et-Marne), Saint-Agnan, Villeneuve-la-Guyard a Vinneuf.\n\n\"Počet obyvatel\" \n\n"}
{"id": "972016", "url": "https://cs.wikipedia.org/wiki?curid=972016", "title": "Laurits Andersen Ring", "text": "Laurits Andersen Ring\n\nLaurits Andersen Ring, narozen jako Laurits Andersen (15. srpna 1854, Ring, Dánsko − 10. září 1933, Sankt Jørgensbjerg Sogn), byl jeden z předních malířů dánského symbolismu.\n\nVyrůstal ve skromných poměrech na malé farmě. Jako malíř se nikdy nedistancoval od svého skromného původu, ale tuto skutečnost udělal dominantním tématem své tvorby. Hlavním tématem jeho obrazů byl život na venkově a venkovská krajina. Krátce studoval na Akademii výtvarných umění v Kodani, ale nikdy ji neukončil.\n\n25. července 1896 se oženil s malířkou Sigrid Kahlerovou, dcerou keramika Hermana Kahlera.\n"}
{"id": "972017", "url": "https://cs.wikipedia.org/wiki?curid=972017", "title": "Villeneuve-la-Guyard", "text": "Villeneuve-la-Guyard\n\nVilleneuve-la-Guyard je francouzská obec v departementu Yonne v regionu Burgundsko-Franche-Comté. V roce 2012 zde žilo 3 321 obyvatel.\n\nObec leží u hranic departementu Yonne s departementem Seine-et-Marne, tedy i u hranic regionu Burgundsko-Franche-Comté s regionem Île-de-France. Sousední obce jsou: Barbey (Yonne), La Brosse-Montceaux (Yonne), Diant (Yonne), Misy-sur-Yonne (Yonne), Saint-Agnan a Villeblevin.\n\n\"Počet obyvatel\" \n\n"}
{"id": "972018", "url": "https://cs.wikipedia.org/wiki?curid=972018", "title": "Attila Ungvári", "text": "Attila Ungvári\n\nAttila Ungvári (* 25. října 1988 Cegléd) je maďarský zápasník-judista.\n\nS judem začínal po boku staršího bratra Miklóse. V maďarské mužské reprezentaci se pohyboval od roku 2009 v lehké váze do 73 kg. Na přelomu roku 2010–2011 patřil k nejlepším judistům světa, ale v únoru 2011 byl pozitivně testován na anabolický steroid stanozal a dostal dvouletý zákaz startu. Po návratu v roce 2013 přestoupil od roku 2014 do vyšší polostřední váhy do 81 kg. V roce 2016 se na olympijské hry v Riu nekvalifikoval.\n\n\n\n"}
{"id": "972019", "url": "https://cs.wikipedia.org/wiki?curid=972019", "title": "Bolešov", "text": "Bolešov\n\nBolešov je obec na Slovensku v okrese Ilava v Trenčínském kraji.\nObec Bolešov se nachází na středním Pováží, na pravém břehu Váhu. Území obce je součástí Ilavské kotliny, která je ze západu obklopena pohořím Bílých Karpat a z východu pohořím Strážovských vrchů.\n\nPodnebí obce Bolešov můžeme charakterizovat jako mírné s nevelkými výkyvy zimních a letních teplot. Průměrná roční teplota je kolem 8 - 9° C. V červenci je průměrná teplota vyšší než 26° C. Průměrný roční úhrn srážek se pohybuje kolem 800 - 900 mm.\n\nNejstarší osídlení obcí Bolešov - Piechov pochází již z neolitu (4.tisíciletí př. Kr.). Nejstarší známá a publikovaná písemná zmínka o obci Bolešov pochází z roku 1331 jako \"Bolles\", i když obec Piechov se vzpomíná v listině z roku 1238. V roce 1241 obec napadli Tataři. Od roku 1318 si obyvatelé obce od benediktinských mnichů osvojili ovocnářství. V roce 1431 pronikli na Pováží husité a pustošili ho. V létě roku 1528 řádila vojska generála Katzianera. V roce 1605 mělo stavovské povstání proti Habsburkům špatný dopad na život obce. 6. září 1648 bylo na Pováží silné zemětřesení, v letech 1748 a 1813 byly velké povodně. V roce 1831 byla zaznamenána cholera a vznikl bolešovský recept na její léčení, který se zachoval dodnes. V roce 1853 probíhala v obci komasace pozemků. V roce 1910 byla uvedena do provozu železniční trať.\n1. ledna 1943 byly obce Bolešov a Piechov sloučeny do jedné obce pod názvem Bolešov. 1. května 1945 byla obec osvobozena od Němců.\n\nNejstarší architektonickou památkou je zámeček v kdysi samostatné obci \"Piecha\". Původně renesanční objekt ze 17. století byl v následujícím století upraven ve stylu romantismu.\nZe sakrálních staveb je nejstarší \"Kaple svatého Jana Nepomuckého\" z konce 18. století nacházející se v severní části obce. Největší sakrální památkou v obci je římskokatolický \"Kostel sv. Ondřeje apoštola\" z roku 1939. Byl postaven na místě starého barokního kostela postaveného v roce 1674 a zbořeného v roce 1937. Stavba nového kostela se uskutečnila v letech 1937 - 1939 podle návrhu tehdejšího kaplana Štěpána Samaka a projektu architekta Milana M. Harmince.\n\n"}
{"id": "972020", "url": "https://cs.wikipedia.org/wiki?curid=972020", "title": "Seznam starostů Šumperka", "text": "Seznam starostů Šumperka\n\nSeznam představitelů města Šumperka.\n\n\n\n\n\n"}
{"id": "972021", "url": "https://cs.wikipedia.org/wiki?curid=972021", "title": "Borčice (okres Ilava)", "text": "Borčice (okres Ilava)\n\nBorčice jsou obec na Slovensku v okrese Ilava. Žije zde  obyvatel.\n\nBorčice leží uprostřed Ilavského Podolí na terase Váhu.\n\nVesnice byla součástí Trenčínského hradního panství, později byla ve vlastnictví několika zemanských rodin. Její první písemná zmínka je spojena s benediktinským opatstvím na Skalce a v archivních pramenech se uvádí roku 1224. V roce 1238 uváděna pod názvem \"Bork\". Zemanský rod Borčickovců je doložen ze 14. století. Zemané zastávali ve středověku vysoké funkce ve stoliční správě Trenčínské stolice. Známý je Peter z Borčice jako stoliční notář (1479), Bartoloměj Borčický (1536), trenčínský hejtman Ján Borčický, který se stal i stoličním hejtmanem (1571). Jako služebník církve vynikl nitranský kanovník Jeremiáš z Borčice (1520–1529). Štefan Borčický byl administrátorem (správcem) levického třicátku i správcem Šášovského hradu. Na sklonku 15. století, jak se píše v Lexikonu erbů Trenčínské stolice (H + H 2000), měl Peter z Borčice čtyři syny, z nichž Juraj a Albert založili základní rodové linie Borčiců. Majetek Borčicové rozšířili o Bolešov, později získali i majetky v Drietome, Podskalí a v Preseľanech. Erb rodu Borčiců vydal král Ludvík II. 25. ledna 1520. Nejstarší dochovanou pečetí je pečeť Martina Borčického (1528).\n\n\nV obci Borčice je zrenovovaný klasicistní zámeček, postavený na starších základech s přilehlým parkem (1815), který je dnes soukromým majetkem. Nacházejí se zde i dvě kaple: z nich v jedné je oltář, zapsaný jako kulturní památka, na hřbitově je barokní socha svatého Jana Nepomuckého, která je také zapsána jako kulturní památka.\n\n"}
{"id": "972022", "url": "https://cs.wikipedia.org/wiki?curid=972022", "title": "Saint-Agnan (Yonne)", "text": "Saint-Agnan (Yonne)\n\nSaint-Agnan je francouzská obec v departementu Yonne v regionu Burgundsko-Franche-Comté. V roce 2011 zde žilo 926 obyvatel.\n\n\"Počet obyvatel\" \n\n"}
{"id": "972024", "url": "https://cs.wikipedia.org/wiki?curid=972024", "title": "Dulov", "text": "Dulov\n\nDulov je obec na Slovensku v okrese Ilava.\n\nNachází se na pravém břehu řeky Váh v blízkosti pohoří Bílé Karpaty. Sousedí s obcemi Horovce, Pruské, Tuchyňa, Ladce.\n\nPrvní zmínka o obci Dulov pocházejí z roku 1259 a o obci Nová Ves z roku 1388. Název Dulov se ustálil v roce 1927. Dnešní obec Dulov vznikla spojením dvou částí : Dulov a Nová Ves.\n\nŽije zde  obyvatel. Většina obyvatel patří k slovenské národnosti a k římskokatolické církvi. Podobná skladba obyvatelstva převažovala i v minulosti.\n\nV obci se nacházejí dvě římskokatolické zvonice. Jedna z nich z roku 1922 se nachází v části Nová Ves a druhá z roku 1942 v části Dulov. V roce 2000 byl dokončen římskokatolický Kostel Sedmibolestné Panny Marie.\n"}
{"id": "972025", "url": "https://cs.wikipedia.org/wiki?curid=972025", "title": "Kameničany", "text": "Kameničany\n\nKameničany jsou obec na Slovensku v okrese Ilava.\n\nObec Kameničany leží na středním Pováží, na pravém břehu řeky Váh. Území obce je součástí Ilavské kotliny a ze západu je ohraničeno pohořím Bílých Karpat. Nadmořská výška obce je 237 metrů. Žije zde  obyvatel.\nPrvní písemná zmínka o obci Kameničany se nachází v darovací listině z roku 1193, kterou uherský král Bela III. daroval Vrazlovi, veliteli hradní posádky v Trenčíně dva volné katastry - Kameničany a Predmier, za služby poskytnuté při vojenské výpravě proti Byzantské říši. Při zastávce roste lípa, která má více než 400 let.\n\nObec se v průběhu své historie vzpomíná pod různými jmény:\n\nV obci se nachází kaple se zvonicí. Tato kaple byla postavena v 60. letech 20. století. Mše svatá je v obci sloužena jen jednou do roka - 5. července, na svátek svatého Cyrila a Metoděje, kterým je kaple zasvěcena.\n"}
{"id": "972027", "url": "https://cs.wikipedia.org/wiki?curid=972027", "title": "San Martino in Strada", "text": "San Martino in Strada\n\nSan Martino in Strada je italská obec v provincii Lodi v oblasti Lombardie.\n\nV roce 2012 zde žilo 3 619 obyvatel.\n\nCavenago d'Adda, Cornegliano Laudense, Corte Palasio, Lodi, Massalengo, Ossago Lodigiano\n\nZdroj: \n"}
{"id": "972029", "url": "https://cs.wikipedia.org/wiki?curid=972029", "title": "Narciso Tomé", "text": "Narciso Tomé\n\nNarciso Tomé (1690, Toro, Španělsko – 1742) byl španělský barokní architekt a sochař. \n\nSpolu s bratrem Diegem v roce 1715 vyzdobili sochami průčelí univerzity ve Valladolidu. Pro katedrálu v Toledu vytvořil známý oltář \"El Transparente\" (1721–1732).\n"}
{"id": "972033", "url": "https://cs.wikipedia.org/wiki?curid=972033", "title": "Košeca", "text": "Košeca\n\nKošeca je obec na Slovensku v okrese Ilava.\nObec leží v Ilavské kotlině na levém břehu řeky Váh, na 211. kilometru jejího toku. Z jižní strany bezprostředně sousedí s okresním městem Ilava, ze severu s obcí Ladce, z východní strany s Košeckým Podhradím a ze západní strany je ohraničena řekou Váh. Obec leží na náplavové části Podhradského potoka, přičemž její tvar určovala řeka Váh. Zalesněné části obce tvoří Strážovské vrchy, které se nacházejí na východní části. Přes obec prochází silnice I/61 z Brna do Bytče, která se křižuje v obci se silnicí III/1912 do Zliechova. Mezi vážským kanálem a řekou Váh prochází dálnice D1. Západní částí obce vede i železniční trať č. 120 Bratislava - Žilina.\nČásti obce \n\nObec má historické lokality: Bálentka, Proudy, Horní a Dolní majer, Rudé, Rudé nad Zábřehy, Sedliště, Štěpnice a Kroužek. Kromě těchto lokalit má obec několik místních názvů. Jedním z nich je \"Nová Košeca\", která se rozprostírá jihovýchodně od centra obce. Část \"Planina\" se nachází na výjezdu směrem na Považskú Bystrici. Průmyslová zóna na severozápadě obce se nazývá \"Plošina\". Nachází se zde i mateřská škola a dům důchodců. Pod obec Košeca patří i místní část \"Nozdrovice\", která leží asi jeden km severovýchodně od centra obce při hlavní silnici do Považské Bystrice.\n\nUlice obce\n\nHlavní, Školní, Zliechovská, Železniční, Nad břehem, Rudnianska, Tovární, Sportovců, Sadová, Při cihelně, Pod Hôrkou, Proudy, Pekařská, Balentová, Dolní Majer, V slatinách, Kroužek, Úzká, Želiarska, Bytovky, Horniacka, Mojtinárska, Za parkem, Na vyhni, Za Barborka.\nKošeca patří mezi nejstarší osady Trenčínského Pováží. Její území bylo obýváno již před naším letopočtem. Svědčí o tom žárové hroby, které se našly po obou stranách silnice vedoucí z Košec do Zliechova. Historie obce sahá až do římského období, kdy Římané Košecu spolu s Trenčínem a Lednicí založili. Název Košeca se odvozuje od římského slova Kassa (chatrč, chýše), kterým Římané označovali obec na území dnešní Košece. Historicky je obec spojena s hradem Košeca, který se dnes nachází nad obcí Košecké Podhradie. Poprvé se vzpomíná v roce 1272 pod názvem Kassa, v letech 1332 a 1337 se Kassa vzpomíná jako oppidum - městečko. V dokumentu krále Karla Roberta v r.. 1330 je uvedena pod názvem Kazcha. V listině Jana Jiskry z Brandýsa z roku 1443 nazývá Košeca - kosatec. V roce 1467 se městečko Košeca uvádí jako středisko plnící funkci řemeslnického, tržního a obchodního centra panství. Košecké panství mělo v minulosti právo meče. Popravní místo bylo společné s Ilavou a bylo na místě, které i dnes nese název Šibenice.\n\nNozdrovice jsou úzce spjaty se zemanskou rodinou Nozdrovických, jejíž první známý příslušník Peter se připomíná v roce 1250. Rodina Nozdrovických po rozprodání majetku vymřela posledním potomkem Mikulášem v druhé polovině 20. století. Šlechtický hřbitov v této části pochází ještě z dob rodiny Nozdrovických.\n\nBitva uherských vojsk s husity v roce 1431\n\nV letech 1428–1433 došlo k několika vpádům husitských vojsk na území. Při prvních vpádech uherské vojsko nedokázalo husitským vojskům výrazněji čelit. V září 1431 se konala čtvrtá husitská výprava. Husité vpadli na Slovensko ve dvou proudech - přes střední Pováží pod vedením Petra Holého a ze Slezska přes Jablunkovský průsmyk. Husité se na středním Pováží vraceli ze své výpravy a chtěli přejít přes Trenčianský most na druhou stranu řeky Váh, aby se vrátili na Moravu. Tyto mosty však byly strženy a proto pokračovali proti proudu řeky. Uherské vojsko jim připravilo při Ilavě past. Bitva se odehrála na poli mezi Košecí a Ilavou 9. listopadu 1431. Během bitvy utrpěli husité citelné ztráty. Zbytky vojsk se pak stáhly Púchovskou dolinou zpět na Moravu. Ještě i dnes si z pokolení na pokolení vyprávějí Košečani o této bitvě s husity. Pole, ale dnes i obytná část v Košece, kde se odehrála krvavá bitva, nese pojmenování od českých husitů Rudé, případně i Rudé pole.\n\nKošeca byla spjata s hradem Košeca, který byl od 13. století centrem Košeckého panství. V roce 1671 za Leopolda I. dali hrad zbourat a novým centrem panství se stalo městečko Košeca. Panství s personálem sídlilo v kašteli. Z tohoto období se zachovalo několik památek.\n\nV obci je římskokatolický kostel Panny Marie Nanebevzaté z roku 1830. Základní kámen byl položen již v roce 1799. Byl postaven v barokně-klasicistním slohu jako jednolodní stavba se segmentovým uzávěrem presbytáře.\n\n\"Kaple sv. Anny\" v místním parku je z roku 1750. Dala ji postavit Judita Motešická.\n\n\"Kapli sv. Barbory \" nad obcí dal postavit v roce 1883 při stavbě železniční tratě Antonio Luketti (Ital, který pracoval na trati jako minér) a Ján Kútny.\n\n\"Socha Jana Nepomuckého\" z roku 1872 stojí u Podhradského potoka. Dal ji postavit tehdejší farář Jan Budinský. Před kostelem je postaven kamenný barokní kříž z roku 1784. Další kamenný kříž je postaven na náměstí. Dal ho postavit v roce 1851 rychtář Ján Kútny. Stojí na místě, kde předtím stál pranýř, který v revolučním roce 1848 občané shodili a potopili do Váhu. Na vyvýšeném místě za obcí nazývaném Hôrky dal mlynář Ludvík Benda postavit velký kamenný kříž, který byl odhalen 1. května 1946.\n\nVe staré části obce se nachází historická zvonice, která zároveň sloužila jako pozdněrenesanční brána (asi r. 1600) do starého hřbitova. Zvonice (brána) je čtvercová jednopatrová budova s podklenutým podchodem. K budově přiléhají zbytky renesanční zdi. Na bráně se zachovaly svislé sluneční hodiny na kterých je nápis: \"VICHOD UKAZUJEM ŽIVIM, ZÁPAD SEM DO NUTRA MRTVÝM\". Původně na patře byla farní sýpka, ale i zvonice, do které byly přemístěny zvony ze starého kostela, který měl narušenou statiku. Starý hřbitov za pozdněrenesanční branou byl zrušen v roce 1786 krátce předtím, než se začal stavět nový kostel a hřbitov.\n\nNedaleko se nachází budova staré fary ze 17. století, která sloužila později i pro místní JZD. V obci byla v minulosti evangelická modlitebna se samostatnou dřevěnou zvonicí se třemi zvony. Po přestavbě v roce 1994 na Den reformace bylo svěcení nového kostela.\n\nV Nozdrovicích, místní části Košece, se nachází malý šlechtický hřbitov. Před jeho založením se nozdrovičtí páni nechávali pohřbívat v kryptě košeckého kostela, později na vlastním hřbitově. Z hřbitova se dochovaly jen dva náhrobní kameny.\nDíky výrobě barev a nátěrů zde převládá chemický průmysl.\n\n\n"}
{"id": "972034", "url": "https://cs.wikipedia.org/wiki?curid=972034", "title": "San Martino", "text": "San Martino\n\nSan Martino (\"česky Svatý Martin\") je součást názvu více zeměpisných míst v Itálii:\n\n\n"}
{"id": "972035", "url": "https://cs.wikipedia.org/wiki?curid=972035", "title": "Georgi Georgiev (1976)", "text": "Georgi Georgiev (1976)\n\nGeorgi Angelov Georgiev (* 30. ledna 1976 Pazardžik, Bulharsko) je bývalý bulharský zápasník–sambista a judista, bronzový olympijský medailista z roku 2004.\n\nZápasit začal v rodném Pazardžiku pod vedením Ivana Filipova. Vrcholově se připravoval v armádním sportovním centru CSKA v Sofii pod vedením Simeona Ceneva. Na špičkové úrovni kombinoval dva příbuzné vestové zápasnické styly judo a sambo. V bulharské judistické a sambistické reprezentaci se pohyboval od poloviny devadesátých let dvacátého století. V sambu je dvojnásobným mistrem světa z let 2003 a 2006. V judu startoval na dvou olympijských hrách. V roce 2000 na olympijských hrách v Sydney vypadl ve druhém kole s Hüseyinem Özkanem z Turecka. V 2004 vyladil formu na olympijské hry v Athénách a vybojoval bronzovou olympijskou medaili, když nestačil pouze v semifinále na Japonce Masata Učišibu. Sportovní kariéru ukončil v roce 2009. Věnuje se trenérské práci.\n\n\n\n"}
{"id": "972036", "url": "https://cs.wikipedia.org/wiki?curid=972036", "title": "Centrum pro současná kulturální studia", "text": "Centrum pro současná kulturální studia\n\nCentrum pro současná kulturální studia () vzniklo v roce 1964 ve Velké Británii při Univerzitě v Birminghamu jako středisko postgraduálního vzdělávání. Vznik Centra lze pokládat za institucionální počátek kulturálních studií.\n\nCCCS se zaměřovalo na kulturalismus: na každodenní žitou kulturu společnosti. Soustředilo se především na oblasti kultury jednotlivých tříd, jejich praktiky a vyrovnávání se s každodenností. Bylo přitom ovlivněno řadou teoretických východisek. Projevil se zde vliv kritické teorie, strukturalismu i feministické perspektivy. CCCS je významné kvůli řadě studií a výzkumů, jež se staly klíčovými pro kulturální studia. V oblasti komunikace se teoretici zaměřili na analýzu obou stran komunikačního procesu, tedy jak na producenta, tak i na příjemce. Roli zde sehrála „teorie kódování a dekódování“ Stuarta Halla. Hallovy výzkumy poukázaly na fakt, že příjemce může texty dekódovat odlišným způsobem, než jak bylo zamýšleno při procesu produkce, na což pak navázali další teoretici. Vlivnými se rovněž staly výzkumy mediálního publika Davida Morleyho, podle kterých publikum není ani pasivní ani homogenní, jak jej chápali například teoretici z Frankfurtské školy.\n\n\nProjekt Centra pro současná kulturální studia zformuloval jeho první ředitel Richard Hoggart (1964–1968). Projekt se zrodil v diskusích se dvěma představiteli britské kulturálně orientované sociologie – Raymondem Williamsem a Stuartem Hallem.\n\nPozornost Centra byla pod vedením Richarda Hoggarta zaměřena na žitou kulturu, na kulturní formy, praktiky a instituce a jejich provázanost se společností a společenskými změnami. Na Hoggartovo úsilí porozumět „každodenní“ kultuře měl vliv i fakt, že sám pocházel z dělnické třídy.\n\nVe svém spise The Uses of Literacy se Hoggart zabýval vztahem populární kultury a běžného života. Důraz kladl na sociální a historický kontext kulturní produkce i na příslušnost třídy a rasy konzumentů populární kultury. Ta byla doposud pojímána spíše pejorativně, přetrvávalo konzervativní estetické chápání kultury (např. Frank Raymond Leavis a rozdělení vysoké a nízké kultury). Hoggart její negativní hodnocení odmítl. Podle něj lidé populární kulturu nekonzumují, aby unikli každodennosti, naopak se snaží zesílit svoji každodenní zkušenost. Distinkce mezi „kulturní“ a „nekulturní“ praxí je pak v CCCS pojímána jako produkt ideologické reprezentace. Předpokladem pro tuto teorii je tvrzení, že kultura je prostorem, který je charakterizován permanentním bojem o její hegemonní opanování.\n\nNutno podotknout, že v počátečních fázích bylo CCCS ovlivněno výzkumy komunikace ze Spojených států, britská linie je však adaptovala na vlastní kulturní prostředí a civilizační tradici a vyvíjela se svým směrem. To umožnilo posun analýz v oblasti ideologie médií, která byla definována jako hlavní kulturní a ideologická síla. Jejich ideologický vliv se tak stal hlavním zájmem teoretiků a upozadil otázky behaviorismu.\n\nUž v roce 1966 se k CCCS připojil Stuart Hall jako Hoggartův zástupce (Hallovu první knihu The Populart Arts značně ovlivnil jak Hoggart, tak Williams). Následně jej vystřídal na pozici ředitele (1968–1979).\n\nPod jeho vedením lze poprvé hovořit o zformování svébytné oblasti zvané kulturální studia. Hall doposud široký projekt CCCS specifikoval a obrátil jeho pozornost ke kritické reflexi role masových médií. Podílel se také zásadním způsobem na formulaci kritické teorie médií, v níž se kultura jeví jako sféra, ve které dochází k tzv. naturalizaci. Během této etapy byly vztahy mezi médii a ideologií zkoumány prostřednictvím analýz textu. Patří sem také práce E. P. Thompsona (The Making of English Working Class) spojené s každodenním životem i etnografické přístupy sociologie a antropologie.\n\nCCCS se několik let soustředilo na tzv. rituály odporu, tj. na mechanismy obrany jedinců před tlakem dominantní ideologie. Pod tímto vlivem proběhla řada výzkumů subkultur (skinheads, hippies, punk atd.). Výzkumy analyzovaly vnější znaky subkulturního životního stylu, kterým daná subkultura vypovídá sama o sobě před většinovou společností (móda, slang, zvyky, rituály). Mezi klasické práce patří studie Dicka Hebdinga Subculture: The Meaning of Style z roku 1979 zabývající se formováním identity mládeže v subkulturním prostředí.\n\nZe zaměření na subkultury profitovaly rovněž feministické výzkumy, které se soustředily na aspekty ženské kulturní podřízenosti. Souběžně s těmito liniemi pokračovaly i výzkumy tříd a populární kultury.\n\nDalším ředitelem CCCS se stal v roce 1979 Richard Johnson. Přesunul pozornost k tématu historické konstrukce subjektivity a upozadil tradiční pozornost věnovanou analýzám mediálních textů. Vůči bohaté etnografické tradici CCCS projevoval skepsi. Etnografický výzkum se mu nejevil jako dostatečně teoreticky podložený, přičemž poukazoval na jeho tendence směrem k elitářskému paternalismu. Uznával ale práce několika osobností, například Hebdige a Willise. Základní východiska birminghamské školy však zůstala zachována.\nJohnson následně předal vedení CCCS Jorgemu Lorrianovi. Během tohoto období svedlo Centrum rozsáhlý boj o přežití. Povaha CCCS se totiž od pozdních 80. let změnila – na Centrum vyvíjela nátlak birminghamská univerzita, aby bylo sloučeno s Katedrou anglického jazyka. Následně Jorge Lorrian zorganizoval mezinárodní kampaň na záchranu CCCS. Ta sice byla úspěšná, ale Centrum stejně později přešlo pod Katedru kulturálních studií a došlo k založení studijního oboru Mediální a kulturální studia. Zaměstnanci Centra se pak rozptýlili mezi Katedru sociologie a Katedru kulturálních studií. Svůj čas museli rozdělit mezi výuku a výzkumy.\nKatedra byla za dramatických okolností uzavřena v roce 2002. Vše začalo v dubnu téhož roku. Podle výpovědí studentů se v této době začaly po škole šířit zvěsti, že oddělení bude uzavřeno kvůli špatnému ohodnocení v RAE (Research Assessment Exercise). 21. června pak zaměstnanci obdrželi informativní e-maily oznamující uzavření oddělení. Vedení univerzity hájilo krok jako nutnou restrukturalizaci. V rámci ní měli zůstat pouze čtyři ze čtrnácti zaměstnanců a studenti (cca 250) měli být přeloženi k jiným katedrám.\n\nStudenti i členové katedry zahájili kampaň, která vyvolala pozornost v celostátním tisku. Navzdory tomu ale byla katedra uzavřena. Na univerzitě zůstali pouze 4 zaměstnanci, zbývajících deset členů bylo vyzváno k dobrovolnému odchodu. Tato situace vzbudila reakce po celém světě a univerzita se dostala pod značnou kritiku.\n\nSpolečně s Charlotte Brunsdonovou se zaměřili na polysémii pořadu Nationwide. Autoři vycházeli z Hallovy teorie kódování a dekódování a snažili se zjistit, jakým způsobem je text čten; tedy zda jde o typ dominantního čtení, opozitního čtení nebo o typ dohodnutého významu. Zkoumání proběhlo na vzorku 29 skupin, které tvořili členové s odlišným sociálním zázemím. Podle výsledků nejvíce skupin četlo text dominantním způsobem, současně výzkum poukázal na vliv věku, pohlaví, rasy a genderu. Kritika výzkumu vyčítala jistou neautentičnost a nepřesnost, jelikož jeho účastníci by se v běžném životě patrně nikdy nesešli.\n\n\nZkoumání mocenské struktury domácnosti na přístupu k televizi. Podle výzkumu byl v této otázce dominantní muž – coby hlava rodiny měl přístup k ovladači a rozhodoval, jaké typy pořadů budou sledovány. Žena se ovladače zmocňovala pouze v jeho nepřítomnosti. Toto rozložení se měnilo v případech, kdy byl muž nezaměstnaný, a rodinu finančně zajišťovala žena.\n\nJediný skutečně etnografický výzkum: zkoumání publika proběhlo v domácnostech. Na základě systematického pozorování vytvořil James Lull typologii sociálního užití televize.\n\nPrvní výzkum zaměřený na četbu telenovel.\n\n\n\n"}
{"id": "972037", "url": "https://cs.wikipedia.org/wiki?curid=972037", "title": "Košecké Podhradie", "text": "Košecké Podhradie\n\nKošecké Podhradie je obec na Slovensku v okrese Ilava. Žije zde  obyvatel.\nKatastrální území obce Košecké Podhradie je umístěno na severozápadním Slovensku v Strážovské hornatině v údolí Podhradského potoka, 9 km jihovýchodně od Ilavy. Obec je geograficky rozdělena na tři části: Velké Košecké Podhradie, Malé Košecké Podhradie a Kopec. Části Velké a Malé Košecké Podhradie dělí od sebe vrch Zámek, na kterém se v minulosti vypínal Košecký hrad. Místní část Kopec se nachází 5 km jihovýchodně od Velkého Košeckého Podhradí. Nejbližšími sousedními obcemi jsou: na západě Košeca, na východě Zliechov, na jihu Horná Poruba a na severu vzdálenější obec Mojtín. Nejbližším centrem obchodního a společenského života je okresní město Ilava. Rozloha území obce je 3 691 ha.\nVelmi členité území tvoří pahorkatiny, vrchoviny až hory. Tvoří jej převážně druhohorní horniny s příkrovovými troskami, které jsou na mnoha místech zkrasovatělé. Půda v katastrálním území obce je převážně jílovitého složení. Největší část obnažené půdy pokrývají luční společenstva, často využívané jako pastviny. Nadmořská výška území obce se pohybuje od 310 do 798 m n. m. na vrchu Stupice nad částí Velké Košecké Podhradie, až po 982 m n. m. vysoký vrch Vápeč nad severní místní částí Kopec.\n\nV obci je katolická kaple Panny Marie z roku 1926.\n\n"}
{"id": "972040", "url": "https://cs.wikipedia.org/wiki?curid=972040", "title": "Krivoklát", "text": "Krivoklát\n\nKrivoklát je obec na Slovensku v okrese Ilava.\n\nKrivoklát (Kriwokla 1439) leží v severní části Bílých Karpat v Krivoklátském údolí. Archeologové vykopali v Krivoklátě bronzovou sponu z mladší doby bronzové, ale i sídliště púchovské kultury z 2. století před Kristem. Obec se připomíná roku (1439), patřila k panství Vršatec. Žije zde  obyvatel.\n\n"}
{"id": "972042", "url": "https://cs.wikipedia.org/wiki?curid=972042", "title": "Mikušovce (okres Ilava)", "text": "Mikušovce (okres Ilava)\n\nMikušovce (Myklus 1259) jsou obec na Slovensku v okrese Ilava. Žije zde  obyvatel. V obci je moderní římskokatolický kostel zasvěcený sv. Gorazdovi a kaple z r. 1906. V obci je základní škola.\n\nMikušovce leží v severní části Bílých Karpat uprostřed údolí Červeného Kamene. Mikušovské soutěsky s názvem Skalice jsou od roku 1970 přírodní památkou. Našlo se zde hradiště lužické a púchovské kultury, tři pohřebiště z mladší doby bronzové a z halštatské doby, dále hromadný nález bronzů z mladší doby bronzové. Mikušovce patřily k panství Vršatec, část pozemků patřila rodině Bartů.\n\n"}
{"id": "972043", "url": "https://cs.wikipedia.org/wiki?curid=972043", "title": "Slavnica", "text": "Slavnica\n\nSlavnica je obec na Slovensku v okrese Ilava.\nObec leží v Povážském podolí, v podcelku Ilavská kotlina, na pravé nivě Váhu v nadmořské výšce 236 m. Přes Slavnicu protéká Košariský potok. Obec se rozkládá vpravo od silnice II/507 z Nemšové do Pruského, 8 km západně od Ilavy (vzdušnou čarou pouze 3,5 km). Součástí obce jsou místní části Podhorie a Tlstá Hora.\nSlavnica se poprvé písemně zmiňovala v roce 1379, byla majetkem několika zemanských rodin. Místní barokní kaple pochází z 18. století. V obci stojí dvě chráněné lípy malolisté vysoké 23 m, resp. 28 m a s obvodem kmene 327 cm, resp. 510 cm.\nEtnické složeníV obci tvoří většinu obyvatelstva Slováci (99,53%). Malou menšinu tvoří příslušníci české národnosti (0,35%).Náboženské složeníV obci žijí převážně příslušníci římskokatolické církve (96,95%). Bez vyznání je pouze 1,06% obyvatel a evangelíků je pouze 0,82%.\nV obci je několik kaplí. Mezi nejznámější památky však patří jednolodní románský kostelík Stětí svatého Jana Křtitele v Pomínovci (11. - 12. st.). Jde o unikátní dílo, protože na Slovensku jsou pouze tři takové kostelíky. Od roku 1965 je kulturní památkou - koncem léta se k ní koná cyklistická pouť.\n"}
{"id": "972045", "url": "https://cs.wikipedia.org/wiki?curid=972045", "title": "Tuchyňa", "text": "Tuchyňa\n\nTuchyňa je obec na Slovensku v okrese Ilava.\nNa území dnešní obce Tuchyňa bylo sídliště lužické kultury z doby halštatské, púchovské sídliště z přelomu letopočtu. Obec se připomíná od roku 1243 jako Tuhine, doložená je z roku 1259 jako Thuhene, z roku 1409 jako Tuchina, z roku 1439 jako Twchyna, maďarsky Tuchina, Tohány.\n\nSpadala pod panství Vršatec, které tu mělo statek, část patřila tuchyňským zemanům. V roce 1598 měla 12 + 32 domů, v roce 1720 měla 29 poplatníků, v roce 1784 měla panská Tuchyňa 59 domů a 373 obyvatel, v roce 1828 měla 59 domů a 438 obyvatel, panská Tuchyňa měla 11 domů, 10 rodin a 38 obyvatel, v roce 1828 měla 8 domů a 92 obyvatel. Obyvatelé se zabývali zemědělstvím a ovocnářstvím. V roce 1901 založili potravní družstvo, v roce 1919 založili ovocný pěstitelský lihovar.\n\nStatek Zábreh se připomíná v roce 1259, patřil hradu Trenčín.\n\n"}
{"id": "972048", "url": "https://cs.wikipedia.org/wiki?curid=972048", "title": "Bačka (okres Trebišov)", "text": "Bačka (okres Trebišov)\n\nBačka ( ) je obec na Slovensku v okrese Trebišov.\n\nPodle heraldického rejstříku má obec následující symboly, které byly přijaty v roce 2009. Na znaku je tradiční zemědělský motiv podle otisku pečetidla z roku 1787.\n\nV zeleném štítě na černé, zlatými hroudami poseté trávě velká stříbrná pravošikmá převrácená radlice.\n\nVlajka má podobu tří podélných pruhů bílého, zeleného a žlutého v poměru 3:2:3 Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972049", "url": "https://cs.wikipedia.org/wiki?curid=972049", "title": "Znojmo Knights", "text": "Znojmo Knights\n\nZnojmo Knights je znojemský tým amerického fotbalu založený v roce 2009. Klubovými barvami jsou bílá a červená. Od roku 2012 je členem ČAAF a hraje sedmičkový americký fotbal. \n\nJedním ze zakladatelů týmu je Radim Pařízek, který je v současné době hlavním trenérem týmu. V roce 2010 se klub účastnil Série A7 (AF-UVAS) pro začínající týmy v 7 on 7 am. fotbale, která je mimo ČAAF. Tuto ligu vyhrál 16. října 2010 v turnaji Rice Bowl, finálovém turnaji této ligy, konaném ve Vrbovci. Série A7 (AF-UVAS) se tým účastnil i v roce 2011. V roce 2012 se tým stal členem ČAAF a vstoupil do České B ligy amerického fotbalu, kde postoupil až do finále a po prohře s Českými Budějovicemi obsadil druhé místo.\n\nČtvrtfinále – Halové mistrovství ČR 2010\n\n"}
{"id": "972051", "url": "https://cs.wikipedia.org/wiki?curid=972051", "title": "Bačkov (okres Trebišov)", "text": "Bačkov (okres Trebišov)\n\nBačkov ( ) je obec na Slovensku v okrese Trebišov.\n\nV katastru Bačkova našli archeologové stopy po rozsáhlém sídlišti a střepy keramiky pocházející z 8.-9. století.\n\nPrvní písemná zpráva o Bačkově se zachovala v listině krále Bély IV. z roku 1245 o prodeji a ohraničení statků Albínova a Techne (Dvorianky). Západní okraj tohoto majetku se rozprostíral k silnici vedoucí do vesnice Bačkov. I tento strohý doklad však svědčí o tom, že vesnice Bačkov existovala alespoň pár desetiletí před rokem 1245.\nV druhé světové válce byla vesnice vypálena a zpustošena ustupujícími německými vojsky. Odehrála se zde jedna z rozhodujících bitev na dargovském frontu - bitva na louce u Žarnovčíku (1944). Německá vojska byla poražena a ustupovala dále na západ.\n\nPodle heraldického rejstříku má obec následující symboly, které byly přijaty 30. května 2003. Na znaku je tradiční zemědělský motiv podle otisku pečetidla z roku 1786.\n\nV zeleném štítě vznášející se strniště s pravošikmými bočními stranami, na něm snop a obrácené cepy – vše zlaté.\n\nVlajka má podobu tří podélných pruhů zeleného, ​​žlutého a zeleného v poměru 1:3:4 Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n\n\n"}
{"id": "972052", "url": "https://cs.wikipedia.org/wiki?curid=972052", "title": "Pierre Robin", "text": "Pierre Robin\n\nPierre-Alexandre Robin, (* 1. listopad 1982, Enghien-les-Bains, Francie) je reprezentant Francie v judu.\n\nTento mohutný Francouz se v seniorské reprezentaci příliš neprosazoval. Později s příchodem Teddy Rinera zápasil maximálně o místo reprezentační dvojky. V roce 2013 byl stále aktivní.\n\n"}
{"id": "972055", "url": "https://cs.wikipedia.org/wiki?curid=972055", "title": "Bara (okres Trebišov)", "text": "Bara (okres Trebišov)\n\nBara ( ) je obec na Slovensku v okrese Trebišov. Obec vznikla v roce 1960 sloučením Malé a Velké Bary.\n\nObec Bara se nachází v potiské nížině 29 km západně od Královského Chlumce, 5 km od obce Borša a 27 km od okresního města Trebišov.\n\nZ východní strany se rozprostírají lesy Hetfa, z jižní strany obec Borša, ze severní strany vinice Malé Trny a západní část tvoří vinice a kopec Pilis (264 m).\nMalá Bara (Maď. \"Kisbári\") je z obou později sloučených obcí starší, poprvé se v pramenech objevuje v roce 1296 pod názvem Bary. Od roku 1416 byla nazývána Kysbary (odtud pravděpodobně maďarský ekvivalent) a na počátku 19. století (1808) byla přejmenována na dnešní Malou Baru. Byla majetkem zemanů, kteří se zde ale často střídali. V roce 1557 v ní bylo 1,5 usedlosti, v roce 1715 v ní byly 2 usedlosti obydlené a 6 usedlostí opuštěných. V 19.–20. století byla majetkem hraběnky Vayové. V roce 1787 měla obec 17 domů a 99 obyvatel, v roce 1828 měla 34 domů a 281 obyvatel. V minulosti zde byla zemědělská a vinařská oblast. V letech 1938–1944 byla po Vídeňské arbitráži připojena k Maďarsku. Podle Fényese byla obec v roce 1851 ryze maďarská, náboženské rozložení činilo 20 katolíků, 185 kalvínistů a 19 židů.\n\nO sousední obci Velká Bara (Maď. \"Nagy Bari\") se objevují první zmínky až od roku 1416 pod jménem Nagbari. Stejně jako sousední Malá Bara byla v roce 1808 přejmenována na Velkou Baru. Založili ji podle zákupního práva v katastru obce Malá Bara. Patřila Lónyayovcům a jiným šlechtickým vlastníkům, v 18. století patřila Aspremontovcům a Kazinczyovcům. V roce 1557 měla 3,5 usedlosti, v roce 1715 měla 11 opuštěných a 12 obydlených usedlostí, v roce 1787 měla 41 domů a 221 obyvatel, v roce 1828 měla 37 domů a 281 obyvatel. Obyvatelé se zabývali zemědělstvím, do 18. století vinohradnictvím. V letech 1938–1944 byla obec stejně jako Malá Bara připojena k Maďarsku. Dle Fényese zde v roce 1851 žilo 6 římskokatolíků, 10 řeckokatolíků, 208 kalvínistů a 19 židů, výhradně madarské národnosti.\n\nPodle heraldického rejstříku má obec následující symboly, které byly přijaty 6. května 2000. Na znaku je motiv vinohradu podle otisku pečetidla ze 17. století, doplněný o motiv vinařského nožíku z pečetidla z roku 1867.\n\nV zeleném štítě stříbrná šikmá, skloněná, dvoulistá ratolest révy se zlatým střapcem hroznů, vlevo nahoře stříbrný obrácený vinohradní nůž se zlatou rukojetí.\n\nVlajka má podobu pěti podélných pruhů zeleného, bílého, žlutého, bílého, zeleného v poměru 3:1:1:1:3. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny její listu.\n\nPodle posledního sčítání lidu z roku 2001 měla obec 336 obyvatel. Slovenské národnosti bylo 28,57% obyvatel, maďarské 69,94% a romské 1,19%. Mužů bylo 157 a žen 179.\n"}
{"id": "972059", "url": "https://cs.wikipedia.org/wiki?curid=972059", "title": "Levý vaz trojúhelníkový", "text": "Levý vaz trojúhelníkový\n\nLevý vaz trojúhelníkový, \"ligamentum triangulare sinistrum\", je štíhlý trojúhelníkový vaz, který připojuje levý jaterní lalok k bránici. Je tvořený volným koncem levého věncového vazu (\"lig. coronarium sinistrum\") v místě, kde se spojují jeho dva listy ohraničující zadní brániční plochu jater, která není pokrytá pobřišnicí (\"area nuda\"). Jedná se o duplikaturu pobřišnice tvořenou jejím přechodem z nástěnné pobřišnice a serózní povlak samotných jater.\n\nLevý trojúhelníkový vaz tvoří na levém horním okraji levého jaterním laloku cípovitý výběžek z vaziva, zvaný \"appendix fibrosa hepatis\", neboli jaterní přívěšek.\n\nSpolečně s ostatními vazy odstupujícími z jater tvoří tzv. \"mezohepaticum\", závěsný aparát jater v břišní dutině.\n\nPodobně jako u člověka je pravý vaz trojúhelníkový vytvořen i u domácích savců, není ale protažený v \"appendix fibrosa\". U psa a kočky spojuje játra s bránicí, u skotu jsou redukovaný a připojuje k bránici jen jejich levý zadní okraj. U koně je levý vaz trojúhelníkový mohutně vyvinutý a dlouhý, připojuje celý zadní okraj jater nalevo od místa otisku jícnu k \"centrum tendineum\" bránice. U koně jsou trojúhelníkové vazy, levý i pravý, tou nejdůležitější strukturou, která drží játra v pozici.\n\nU ptáků na levé straně trojúhelníkový vaz odstupuje od levého jaterního laloku na okraji jeho viscerální plochy, probíhá do strany mezi zádovou a břišní polovinou dutiny tělní, spojuje se se stěnou zadních hrudních vzdušných vaků a v místě styku zadního hrudního a břišního vzdušného vaku přirůstá k tělní stěně.\n\n\n"}
{"id": "972065", "url": "https://cs.wikipedia.org/wiki?curid=972065", "title": "Biel (okres Trebišov)", "text": "Biel (okres Trebišov)\n\nBiel (v minulosti \"Bílé\", ) je obec na Slovensku v okrese Trebišov.\n\nPodle heraldického rejstříku má obec následující symboly, které byly přijaty 9. listopadu 1995. Byly vytvořeny podle otisku pečetidla z roku 1787.\n\nV modrém štítě stříbrná kotva se zlatým okem, ověnčená dvěma zlatými ratolestmi.\n\nVlajka má podobu pěti podélných pruhů stejné šířky v pořadí žlutý, modrý, bílý, modrý a bílý pruh. Vlajka\nmá poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972067", "url": "https://cs.wikipedia.org/wiki?curid=972067", "title": "Boľ", "text": "Boľ\n\nBoľ ( ) je obec na Slovensku v okrese Trebišov.\nPodle heraldického rejstříku má obec následující symboly, které byly přijaty 31. ledna 2002. Na znaku je symbolika rolnictva podle otisku pečetidla z roku 1787.\n\nV zeleném štítě z ostří stříbrného položeného obráceného srpu se zlatou rukojetí vyrůstající tři zlaté klasy bez osin na listnatých stéblech, bočně odkloněné.\n\nVlajka má podobu osmi podélných pruhů v pořadí: žlutého, zeleného, žlutého, zeleného, žlutého, zeleného, bílého a zeleného. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "972069", "url": "https://cs.wikipedia.org/wiki?curid=972069", "title": "Boťany", "text": "Boťany\n\nBoťany () jsou obec na Slovensku v okrese Trebišov.\n\nPodle heraldického rejstříku má obec následující symboly, které přijaty 3. listopadu 1995. Na znaku obce je motiv podle otisku pečetidla z roku 1787.\n\nV zeleném štítě stříbrný čáp se zlatým zobákem a černým peřím na křídlech a ocase, držící zlatý kámen.\n\nVlajka má podobu pěti podélných pruhů bílého, černého, zeleného, ​​žlutého, bílého v poměru 2:2:2:2:2. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "972070", "url": "https://cs.wikipedia.org/wiki?curid=972070", "title": "Streda nad Bodrogom", "text": "Streda nad Bodrogom\n\nStreda nad Bodrogom (maďarsky Bodrogszerdahely) je obec na jihovýchodním Slovensku. Leží v nejjižnější části Východoslovenské nížiny a Trebišovského okresu, jakož i oblasti Medzibodrožie v regionu Zemplín. Obec je známa významnými archeologickými nálezy.\n\nČlověk objevující se na tomto území, se usadil především v jihovýchodním cípu Zemplínských vrchů v blízkosti naleziště obsidiánu (Zemplín, Cejkov, Sirník) na začátku nové doby kamenné. Na počátku mladší doby kamenné nastala jedna z nejvýznamnějších změn v historii lidstva. Dosavadní životní formu lovce-rybáře a sběratele plodin vystřídala nová forma - zemědělsko-pastevecká. První zemědělci přišli z jihovýchodu. Z lokality kompost, nacházející se v katastrálním území dnešní Stredy, pocházejí ty keramické zbytky, které odborníci řadí do bukohorské kultury.\n\nPodrobnější struktura v roce 2002:\n\nPočet obyvatel:\n\nObecní znak je tvořen červeným štítem. na němž je vyobrazen nekonečný uzel, z něhož vyrůstá stříbrný jetelový kříž. Podkladem pro tento znak byla obecní pečeť pocházející z 18. stol. Nekonečný uzel je v obecní a městské heraldice poměrně ojedinělý symbol znamenající nekonečnost, stálost, kontinuitu apod. Otisk nedatovaného typária je uložen ve sbírce městských a obecních pečetí zemského archivu v Budapešti. Na pečeti s kruhopisu BODROK szerda HELY je jako znamení vyobrazen nekonečný uzel a na něm latinský kříž. Vlajka obce sestává ze tří podélných pruhů v barvách bílé 3/7, červené 1/7 a žluté 3/7. Vlajka má poměr stran 2:3 a je ukončena třemi cípy t. j. dvěma zástřihy, sahajícími do třetiny jejího listu.\n\nObcí prochází důležitá hlavní trať Košice – Čierna nad Tisou. Stanice Streda nad Bodrogom je zároveň nejníže položenou železniční stanicí ŽSR (a bývalých ČSD) - nadmořská výška činí 101 metrů nad mořem, rozchod 1435 mm.\n\n"}
{"id": "972071", "url": "https://cs.wikipedia.org/wiki?curid=972071", "title": "Afektová teorie", "text": "Afektová teorie\n\nPředstava afektová teorie (německy \"Affektenlehre\") vychází už z antického Řecka a říká, že afekty jako radost, smutek či bolest, lze hudebně vyjádřit a hudba může takové pocity a hnutí mysli u posluchače vyvolávat.\n\nAfektová teorie je oblastí hudební teorie období baroka, která se zabývá vztahem mezi afektem a možnostmi jeho vyjádření v hudbě. Na základě přijetí společných znaků řeči a hudebního jazyka (\"Musica Poetica\") je úzce spjata s afektovou teorií rétoriky.\n\nPůvod slova \"afekt\":\n\nKořeny afektové teorie sahají až do antického Řecka (etické hodnocení hudby u Platóna).\n\nJiž hudba v renesanci a raném baroku např. v madrigalech se snaží také pomocí hudebních prostředků vyjadřovat afekt obsažený v textu. Těchto slohových výrazových prostředků se užívá rovněž v instrumentální hudbě a zvláště pak v opeře.\n\nV 17. s 18. století se afektovou teorií zabývali ve svých hudebně teoretických pracích např. Michael Praetorius (\"Syntagma musicum\", 1619), Marin Mersenne (\"Harmonie universelle\", 1636), Athanasius Kircher (\"Musurgia universalis\", 1650), Johann Mattheson (\"Der vollkommene Kapellmeister\", 1739). Systematizaci a kanonizaci afektové torie provedl Friedrich Wilhelm Marpurg (1718–1795). Nakolik jsou tyto teoretické koncepty ve shodě s tehdejší hudební praxí je sporné. Marpurg svým spisem způsobil nedorozumění ve starších výzkumech. Niterné vztahy mezi teorií a praxí, jaké panovaly v 19. století, není možné s jistotou určit. \n\nObzvláště intenzivně připomínaná byla hudební přeměna afektu u Johanna Sebastiana Bacha (Albert Schweitzer: \"Bach\", 1908. Immanuel Tröster: \"Joh. Seb. Bach\", 1984)\n\nAfektová teorie je platná dodnes a v současnosti má zřejmě i větší dopad na hudební praxi, než v samotném baroku. Snahy o „bezprostřední“ výraz se od konce 18. století řídily barokními formulemi a tím také afektovou a figurální teorií. Hudební proudy ve 20. století, jako např. neoklasicismus, naproti tomu přehodnotily symbolické znázornění emocí afektové teorie, čímž vytvořily protiváhu vzrůstajícímu významu afektu v době pozdního romantismu.\n\n\n"}
{"id": "972073", "url": "https://cs.wikipedia.org/wiki?curid=972073", "title": "ZVU Strojírny", "text": "ZVU Strojírny\n\nZVU STROJÍRNY, a.s. je strojírenská firma z Hradce Králové zaměřující se na dodávky zařízení a technologií do oblastí chemického, petrochemického, energetického, potravinářského a farmaceutického průmyslu. Zkratka ZVU vznikla zkomolením ze zkratky ZVÚ, vzniklé n názvu Závody Vítězného února, kterou strojírny nesly od roku 1953. \n\nHistorie společnosti sahá až do roku 1869, kdy byla ve městě Hradec Králové na místě současných průmyslových závodů založena pány Helwichem, Hendrychem a Kafkou První česká akciová strojírna. Ve svých začátcích měla společnost pouze několik desítek zaměstnanců a zaměřovala se v první řadě na opravy různých druhů strojů a na výrobu poměrně jednoduchého zařízení. \nPo krachu na burze 9. května roku 1873 hodnota akcií klesla na své historické minimum. Této situace využili k převzetí pánové Daniel Märky, Josef Bromovský a Karel Schulz. Po této změně majitelů začaly strojírny opět prosperovat a dále se rozvíjet. V roce 1880 došlo k rozšíření výrobního programu o dodávky zařízení pro cukrovary. Vzhledem ke skvělé kvalitě a dobré pověsti se strojírny brzy staly jedním z předních výrobců a dodavatelů kompletních cukrovarů po celé Evropě. Na konci 19. století patřila společnost mezi největší v regionu. \n\nKrátce před první světovou válkou byla královéhradecká strojírna společně se Škodovými závody začleněna do jednoho koncernu a následně v roce 1921 se na čas stala součástí Škodových závodů v Plzni. Tato změna ovšem výrazně dopomohla dalšímu rozvoji a expanzi.\n\nV roce 1950 se společnost opět osamostatnila a stala se nezávislou na Škodových závodech. V té době roku 1953 začala používat celosvětově známé jméno Závody Vítězného února a zkratku ZVÚ. Během socialistické éry bývalého Československa společnost pokračuje v používání názvu ZVÚ, kterým získá své dobré jméno a pověst díky vynikající kvalitě a trvanlivosti svých produktů a získá jím i stovky referencí po celém světě. Velká část zařízení či investičních celků vyrobených, dodaných, navržených či uvedených do provozu v té době je ještě zcela funkční a pracuje dodnes.\n\nPo převratu a změně režimu procházela od roku 1990 společnost mnoha transformacemi a reorganizacemi a v důsledku toho 1. dubna 1997 vzniká dceřiná společnost ZVU POTEZ a.s. Později v prosinci roku 2001 je plně privatizována a majetkově i právně oddělena od skupiny ZVU. ZVU POTEZ a.s. v roce 2014 změnila společně s majiteli název a vzniká ZVU STROJÍRNY, a.s.\n\nV současnosti je ZVU STROJÍRNY, a.s. významný český dodavatel zařízení a technologií pro chemický, energetický a potravinářský průmysl s rozsáhlou průmyslovou tradicí. Mezi hlavní výrobní programy společnosti patří speciální aparáty, tlakové nádoby, trubkové výměníky, kolony, reaktory, zařízení pro energetický průmysl, zařízení pro cukrovarnický a pivovarnický průmysl. \n\nAktuálně zaměstnává společnost se sídlem v Hradci Králové více než 500 zaměstnanců. Od srpna 2014 je tato společnost součástí strojírenské divize přední průmyslové skupiny SAFICHEM GROUP. \nStrojírenská divize skupiny SAFICHEM GROUP zahrnuje společnosti ZVU STROJÍRNY, PACOVSKÉ STROJÍRNY a DUKLA STROJÍRNY. Aktivity strojírenské divize jsou v oblasti projekce a dodávek pivovarských technologií dále podporovány dceřinou společností DIO Hradec Králové.\n\n\ndenik.cz . . . Strojírenská firma ZVU POTEZ postaví v Ethiopii pivovar za půl miliardy\nmzv.cz . . . ZVU POTEZ a.s. vyrobila pro australského zákazníka rektifikační kolonu\ndenik.cz . . . Strojírny ZVU POTEZ postavili v Gruzii pivovar za 140 milionů\nagris.cz . . . Češi postaví za půl miliardy pivovar v Etiopii\nihned.cz . . . Strojírny ZVU POTEZ postavily v Etiopii pivovar\nzedazeni.cz . . . oficiální stránky pivovaru Zedazeni v Gruzii\n"}
{"id": "972074", "url": "https://cs.wikipedia.org/wiki?curid=972074", "title": "Nikolaj Barkovský", "text": "Nikolaj Barkovský\n\nNikolaj Barkovský nebo též Mikalai Barkouski, (: Николай Барковский), (* 18. březen 1981 Sovětský svaz) je bývalý reprezentant Běloruska v judu.\n\nPrakticky celou kariéru byl ve stínu Sergeje Šundikova. Poprvé dostal příležitost na velkém turnaji až v roce 2008, kdy se Šundikov zotavoval z operace. Od roku 2010 se zavedením nových pravidel se přestal účastnit i světového poháru.\n\n"}
{"id": "972075", "url": "https://cs.wikipedia.org/wiki?curid=972075", "title": "Hlohovský zámek", "text": "Hlohovský zámek\n\nHlohovský zámek je nejvýznamnější historickou památkou města Hlohovec. Nachází se jižně od Hlohovce, na okraji rozsáhlého stromového parku s francouzskými terasami.\n\nPůvodní středověký hrad byl postaven v 11. století a poprvé se připomíná v tzv. Zoborské listině. V roce 1275 král Ladislav IV. daroval hrad prvnímu feudálnímu vlastníkovi z rodu Abovců. Od té doby, s malými přestávkami, patřil i s okolními pozemky až do roku 1945 mocným feudálním rodům. Na Hlohovském hradě sídlili rody Ujlakiů, Turzů, Forgáčů a Erdődyů. Právě Erdődyové hrad přestavěli na pohodlné panské sídlo a obývali ho až do roku 1945, kdy se do města dostala sovětská vojska. Tehdy byla na zámku zřízena nemocnice pro sovětské vojáky. Po jejich odchodu sídlila v prostorách zámku určitý čas posádka československé armády. Od roku 1951 byli na Hlohovského zámku obývací prostory a učebny výchovného ústavu pro mládež.\n\nV posledních letech na zámku nesídlí nikdo a patří městu Hlohovec. Plán Aristokratického sdružení Slovenska (AZS), koupit zámek a zrestaurovat ho, nevyšel. Dnes chce město chátrající objekt zachránit pod vlastní taktovkou. V říjnu poslanci jednohlasně schválili i pětiprocentní účast města na tomto záměru, což je více než 124 tisíc EUR. Požadovaná částka nezahrnuje opravy celého zámku. Momentálně se počítá s rekonstrukcí asi třetiny interiéru a opravou krovu. Obnovit by se měla i střecha s komíny. V budoucnu by měla památka sloužit veřejnosti. Jedním ze záměrů je například zřízení muzea středověké justice. Do zámku by se měly vrátit i vzácné historické předměty z depozitářů Vlastivědného muzea v Hlohovci a hradu Červený Kameň.\n\n"}
{"id": "972077", "url": "https://cs.wikipedia.org/wiki?curid=972077", "title": "Římskokatolická farnost Lužice u Hodonína", "text": "Římskokatolická farnost Lužice u Hodonína\n\nŘímskokatolická farnost Lužice u Hodonína je územní společenství římských katolíků s farním kostelem svatého Cyrila a Metoděje.\nPrvní písemná zmínka o obci je z roku 1250. Lužice byly až do roku 1913 přifařeny k Mikulčicím. V tomto roce byla v obci zřízena expozitura duchovní správy, samostatného farního úřadu dosáhly Lužice v roce 1036. začala Farní kostel byl vybudovaný v letech 1872 až 1874.\nPrvní duchovní správce začal ve farnosti působit v roce 1913. Od roku 2011 do července 2015 byl zde administrátorem excurrendo R. D. Mgr. Bohumil Urbánek. K 1. srpnu 2015 byl ustanoven administrátorem excurrendo R. D. Mgr. Ing. Vít Hába z Prušánek.\n\nNa 23. říjen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 4. července.\n\nFarnost se účastní akce Tříkrálová sbírka. V roce 2014 se při ní ve farnosti vybralo 71 323 korun,o rok později 76 000 korun. V roce 2016 se při sbírce vybralo 75 300 korun. Výtěžek sbírky v roce 2019 dosáhl 88 094 korun.\n\n"}
{"id": "972079", "url": "https://cs.wikipedia.org/wiki?curid=972079", "title": "Veřejné rejstříky právnických a fyzických osob", "text": "Veřejné rejstříky právnických a fyzických osob\n\nVeřejný rejstřík právnických a/nebo fyzických osob, jak je v českém právu definovaný zákonem č. 304/2013 Sb., je informačním systémem veřejné správy. Veřejný rejstřík obsahuje údaje o právnických osobách, příp. také o podnikajících fyzických osobách, jako je jejich název či jméno, sídlo, právní forma, předmět činnosti, statutární orgán apod.\n\nTyto rejstříky vedou rejstříkové soudy. Příslušným rejstříkovým soudem je krajský soud, v jehož obvodu sídlí daná právnická osoba nebo pod který spadá daná podnikající fyzická osoba, pokud by další zákon neurčil příslušnost jiného soudu.\n\nVeřejnými rejstříky právnických a fyzických osob jsou:\n\nMezi takto definované rejstříky tedy nepatří například živnostenský rejstřík nebo rejstřík církví.\n\nPrávnická osoba dnem zápisu do veřejného rejstříku také vzniká, ledaže byla zřízena zákonem nebo stanoví-li zákon jinak, jako například u odborových organizací.\n\nOhledně zápisu do veřejného rejstříku platí principy formální a materiální publicity. \"Formální publicita\" spočívá v tom, že do něj může každý nahlížet, a to dálkovým způsobem, a pořizovat si z něj elektronické opisy. Princip \"materiální publicity\" znamená, že stav zapsaný v obchodním rejstříku bude vůči tomu, kdo jedná v důvěře v jeho zápis, považován za skutečný platný právní stav.\n\nZákon o veřejných rejstřících obsahuje také neveřejnou Evidenci skutečných majitelů. Evidováni zde jsou skuteční majitelé právnických osob zapsaných do veřejného rejstříku a skuteční majitelé svěřenských fondů zapsaných do evidence svěřenských fondů. Právnické osoby jsou povinny uvést do rejstříku aktuální údaje o skutečných majitelích podle zákona č. 253/2008 Sb., o některých opatřeních proti legalizaci výnosů z trestné činnosti a financování terorismu (AML zákon). Rejstřík byl vynucen Evropskou unií, slovenská Evidence veřejného sektoru je veřejným rejstříkem.\n\nTransparency International předpokládá, že neveřejnost českého rejstříku bylo účelové matení pojmů. Mělo mimo jiné zakrýt fakt, že premiér Andrej Babiš nadále ovládá holding Agrofert.\n\n\n"}
{"id": "972081", "url": "https://cs.wikipedia.org/wiki?curid=972081", "title": "Historie neurovědy", "text": "Historie neurovědy\n\nHistorie neurovědy sleduje dějiny a vývoj poznání o mozku a nervovém systému od počátku civilizace po současnou dobu.\n\nAnatomie mozku je zkoumána už ve starověkém Egyptě, ovšem za centrum mysli bylo tehdy považováno srdce a význam mozku nebyl doceněn. O mozku jako centru duševních procesů se začíná uvažovat v antickém Řecku, jsou pitvány různé části nervové soustavy zvířat. Do tohoto období se také v západní i východní starověké civilizaci datuje rozvoj filosofie mysli, konkrétně myšlenka dualismu, který se zabývá problémem duše a těla a tvrdí, že ne všechny duševní projevy lze vysvětlit v rámci tělesných procesů. Ve 2. století našeho letopočtu lékař antického Říma Galén dospěl k názoru, že mozek ovládá pohyby všech svalů prostřednictvím hlavových nervů a periferní nervové soustavy. Kolem roku 1000 se poznání v oblasti neurovědy rozvíjelo zejména v arabském světě, k důležitému pokroku dochází v oblasti poznání zrakového systému, Alhazen, zabývající se mj. i optikou, ji přirovnává k zařízení známém jako camera obscura, předchůdci fotoaparátu.\n\nV 15. až 17. století se pozornost zaměřuje na zkoumání anatomie různých částí mozku a duševních chorob. V 18. století bylo objeveno, že nervová soustava je založena na elektrických projevech. V 18. a 19. století se rozvíjí diskuze na téma funkcionality mozku a jeho částí. Lokalizacionismus tvrdí, že jednotlivé části mozku mají jasně vymezenu svojí funkcionalitu, holismus se staví proti tomuto pohledu a zdůrazňuje, že projevy fungování mozku nelze vysvětlit pouze z jeho částí. Mezi zastánce holismu patří i francouzský fyziolog Jean Pierre Flourens, který pozoroval obnovení určitých funkcí mozku i po odstranění částí s poškozením (lézí) u živých zvířat. Později anglický neurolog John Hughlings Jackson ukázal, jak záchvaty u pacientů s epilepsií postupují z jedné části těla do další v souladu s mapou mozku, popisující funkcionalitu jeho částí. Tato teorie topografické organizace převážila většinový názor vědecké obce směrem k lokalizacionismu. Tento názor dále podpořili svými pracemi francouzský lékař Paul Broca a německý lékař Carl Wernicke, kteří zkoumáním pacientů s poruchou řeči (afázií) dospěli k objevu Brocova centra zodpovědného za vyjadřovací schopnosti resp. Wernickeova centra ovlivňujícího především porozumění řeči. Němečtí badatelé, fyziolog Gustav Fritsch a neurolog Eduard Hitzig víru v lokalizacionismus dále umocnili pozorováním pohybu částí těla a svalovými kontrakcemi zvířat na základě stimulů jejich mozků elektrickým proudem. V roce 1837 český fyziolog Jan Evangelista Purkyně popisuje jako první nervovou buňku – neuron a jsou po něm pojmenovány velké neurony s mnoha větvícími se výběžky (dendrity) v části mozku nazývané mozeček. \n\nKe konci 19. století do neurovědy pronikla histologická procedura barvení tkání, kterou vylepšil italský lékař Camillo Golgi, jenž zavedl postup impregnace tkáně stříbrem. Významným dílem k poznání v oblasti neurovědy přispěl španělský histolog Santiago Ramón y Cajal, který objevil, že neurony jsou samostatné biologické komponenty a vedou elektrické impulzy pouze v jednom směru. Je autorem neuronové doktríny, která uvádí neuron jako anatomickou, fyziologickou, genetickou a metabolickou jednotku nervového systému, uvádí synapse jako mezery oddělující neurony. Informace neuronem proudí jedním směrem od dendritů (vstupů) do axonu (výstupu). Na konci 19. století popsal italský fyziolog Angelo Mosso metodu „vážení lidského oběhu“, pomocí které bylo možné neinvazivně (bez jakéhokoli narušení tělesných funkcí) měřit redistribuci krve během emoční a intelektuální aktivity. V té době také neurověda začíná pronikat do psychologie. V roce 1890 vychází The Principles of Psychology (Principy psychologie) od amerického filosofa a psychologa Williama Jamese. Ten uvádí, že fyziologie mozku musí být brána v potaz nebo být zahrnuta do psychologických úvah. Propojení mentální a fyziologické stránky člověka se postupně vyvinulo v rozvoj behaviorální neurovědy neboli psychobiologie.\n\nNa počátku 20. století německý neurolog Korbinian Brodmann rozdělil mozek do 52 oblastí podle buněčné organizace mozkové kůry v jednotlivých částech. V roce 1918 představil americký neurochirurg Walter Dandy techniku ventrikulografie, pomocí které byly injekcí filtrovaného vzduchu do laterálních komor mozku získány jejich rentgenové snímky. Byl tak stanoven počátek neurozobrazování. V první třetině 20. století popisuje španělský neurovědec Pío del Río Hortega gliové buňky, které zajišťují pro neurony zejména vyživovací a opěrnou funkci. Do poloviny 20. století se rozvinula elektroencefalografie (EEG), metoda zaznamenávání elektrické aktivity neuronů pomocí elektrod umístěných na povrch kůže hlavy. Došlo k lepšímu poznání funkce nervových vláken, za práci v této oblasti dostali američtí fyziologové Joseph Erlanger a Herbert Spencer Gasser v roce 1944 Nobelovu cenu.\n\nV první polovině 20. století pátrá americký psycholog Karl Lashley vytvářením lézí různého rozsahu na mozcích živých krys po engramech – způsobech, jakými jsou paměťové stopy uloženy v rámci biofyzických a biochemických změn. Výkonnost krys při postupně zvětšujícím se rozsahu lézí v experimentech zaměřených na paměť konstantně klesala. Lashley došel k závěru, že paměťovou stopu nevytváří jedno určité propojení, ale zřejmě sjednocení více propojení. Engram tedy nebyl nalezen, ale Lashleyova práce podpořila holistický pohled na mozek. V té době kanadský neurochirurg Wilder Penfield během zákroků na pacientech postižených epilepsií zjistil, že při stimulaci různých částí jejich mozkové kůry produkuje aktivace více buněk specifické výsledky, pacient například vyslovil určité slovo apod. Jeho lokalizacionistický pohled ovlivnil moderní neurologii i jiná vědecká odvětví.\n\nV roce 1952 prezentují angličtí fyziologové a biofyzikové Alan Lloyd Hodgkin a Andrew Huxley matematický model (známý jako Hodgkinův-Huxleyův model) pro přenos elektrického signálu v obřím axonu chobotnice (akčního potenciálu) a také objasňují, jak signál vzniká a jak je šířen. Na základě této práce získávají Hodgkin a Huxley později, v roce 1963, společně s australským neurofyziologem Johnem Ecclesem za objev iontového mechanismu dráždění a útlumu periferních a centrálních oblastí membrán nervových buněk Nobelovu cenu. Hodgkinův-Huxleyův model byl později jinými vědci zjednodušen a vešel ve známost jako FitzHugh-Nagumův model.\n\nDruhá polovina 20. století představovala velký rozvoj v oblasti neurovědy mj. i díky velkému pokroku v molekulární biologii. \n\nMolekulární biologie se ve spolupráci neurochemií, neurofarmakologií, neuropsychologií a příbuznými odvětvími neurovědy zasloužila o vznik různých druhů psychofarmak umožňujících nebo usnadňujících léčbu širokého spektra duševních poruch. Základní myšlenkou zpravidla přitom je, že fungování mozku, které je při přítomnosti duševní nemoci narušeno, může být ovlivněno dostupností biochemických prekurzorů (sloučenin předcházející jiné v biochemickém procesu) neurotransmiterů neboli přenašečů nervových vzruchů. Jedná se většinou o aminokyseliny (např. GABA), monoaminy (dopamin, serotonin) nebo acetylcholin.\n\nDochází ke vzniku řady zobrazovacích metod mozku, mezi nejvýznamnější patří magnetoencefalografie (MEG), počítačová tomografie (Computed tomography – CT), pozitronová emisní tomografie (PET) a funkční magnetická rezonance (Functional magnetic resonance imaging – fMRI). Zvláště významná je funkční magnetická rezonance používaná od 90. let 20. století, jelikož se jedná o neinvazivní metodu. Při vykonávání různých experimentů, kdy lidé vykonávají určité úkoly, detekují neurozobrazovací metody zvýšenou aktivitu v určitých částech mozku těchto zkoumaných osob a hrají tak významnou úlohu v podpoře lokalizacionismu.\n\nRozvíjí se elektrofyziologie, která zkoumá elektrické vlastnosti biologických buněk a tkání a důležitá je i metoda měření elektrofyziologického potenciálu jednotlivých neuronů (single-unit recording). K dramatickému pokroku dochází v oblasti výpočetní neurovědy, která studuje funkce mozku v podobě informačně procesních vlastností struktur, které tvoří nervový systém. Hlavními tématy v této oblasti jsou modelování jednotlivých neuronů, zpracování senzorických signálů, chování neuronálních sítí, kognice nebo paměť se synaptickou plasticitou postulovaná konceptem Hebbova učení.\n\nNeurovědní teorie jsou vylepšovány dalšími objevy mezi něž patří objev neuronálního rytmu německého neurofyziologa Wolfa Singera v roce 1989 , kdy dochází ke sladění skupiny i vzdálených neuronů na určitou frekvenci, pokud zrak zachytí určitý vzor. Mezi další objevy patří vliv hipokampu na topografickou paměť prezentovaný irskou neurovědkyní Eleanor Maguire v roce 1997 , vliv mozečku na emoce objevený v roce 1998 americkým neurologem Jeremy Schmahmannem . Objev zrcadlových neuronů italského neurofyziologa Giacoma Rizzolattiho v roce 2001 byl uskutečněn při zkoumání neuronálních projevů makaka, u kterého se aktivovaly stejné neuronální dráhy při vykonávání dané aktivity jak jím samým, tak někým jiným. Podstatný byl i objev vlivu dorsolaterální frontální kůry a cingula na rozhodování v roce 2002, který je prací amerického psychologa Gregory McCarthyho .\n\n"}
{"id": "972086", "url": "https://cs.wikipedia.org/wiki?curid=972086", "title": "Brehov", "text": "Brehov\n\nBrehov (v minulosti \"Imbreg\", ) je obec na Slovensku v okrese Trebišov. Leží u řeky Ondavy, první písemná zmínka je z roku 1309, v ní se obec připomíná jako \"Imbregh\".\n\nPodle heraldického rejstříku má obec následující symboly, které byly přijaty 24. dubna 2001. Na znaku jsou spojeny zaměstnanecké a přírodní motivy podle pečeti z roku 1752.\n\nV červeném štítě ze zeleného nízkého vršku vyrůstající stříbrný zlatolistý strom, vpravo od něj šikmá zlatá stříbroploutvá ryba, ocasem překrývající vršek, vlevo zlatá vztyčená obrácená ještěrka, sedící si na ocase podstrčeném mezi zadní nohy a držící jeho konec předními končetinami.\n\nVlajka má podobu pěti podélných pruhů žlutého, bílého, červeného, bílého a zeleného v poměru 2:1:1:1:2. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "972087", "url": "https://cs.wikipedia.org/wiki?curid=972087", "title": "Harrachova louka", "text": "Harrachova louka\n\nHarrachova louka je subalpinská louka v Krkonoších. Rozkládá se mezi Pančavskou loukou, Hančovou loukou, náhorní planinou \"U Čtyř pánů\" a svahy hory Kotel spadající do Kotelních jam. Na Harrachově louce je rozeseto množství bunkrů, vzniklých při mobilizaci v roce 1938. Součástí louky je také skalní útvar zvaný Harrachovy kameny. Nedaleko Harrachovy louky pramení řeka Mumlava.\n\nOkrajem louky prochází trojice značených turistických stezek. První, červená, míří od Růženčiny zahrádky na Vrbatovo návrší, dále žlutá turistická od bývalých Jestřábích bud na rozcestí u Čtyř pánů a následně k prameni Labe. Poslední turistická stezka, zelená, vede od rozcestí U Čtyř pánů k rozcestí U Růženčiny zahrádky. Přes rozcestí U Čtyř pánů navíc prochází i modrá značka od Krakonošovy snídaně na Labskou boudu.\n"}
{"id": "972089", "url": "https://cs.wikipedia.org/wiki?curid=972089", "title": "Brian Wilson: I Just Wasn't Made for These Times", "text": "Brian Wilson: I Just Wasn't Made for These Times\n\nBrian Wilson: I Just Wasn't Made for These Times je americký dokumentární film, který natočil Don Was. Zaobírá se velkou částí života hudebníka Briana Wilsona; zachycuje éru skupiny The Beach Boys i Wilsonovo dlouholeté zneužívání návykových látek. Vedle Wilsonových rodinných příslušníků zde své vzpomínky na něj prozradili například hudební historik David Leaf či hudebníci David Crosby, Graham Nash nebo také John Cale.\n\nSoučasně s natáčením filmu Wilson nahrál album \"I Just Wasn't Made for These Times\". Film byl nominován na řadu ocenění, jako například cena Emmy a CableACE. Později vyšel film v DVD a prodával se spolu s filmem \"\" z roku 1985.\n"}
{"id": "972090", "url": "https://cs.wikipedia.org/wiki?curid=972090", "title": "Lavredis Alexanidis", "text": "Lavredis Alexanidis\n\nLavredis Alexanidis (: ) vlastním jménem Temur Giviašvili (: ) (11. září 1978 v Kvemo Kedi, Sovětský svaz) je bývalý gruzínský zápasník – judista, který od roku 2000 reprezentoval Řecko.\n\nKoncem devadesátých let patřil do užšího výběru gruzínské reprezentace, ale proti Nestoru Chergianimu se nedokázal prosadit. Koncem roku 1999 přijal nabídku k repezentování Řecka, které vytvářelo tým pro domácí olympijské hry v roce 2004. Změna barev však v roce 2000 nepřinesla kýžený efekt kvalifikace na olympijské hry v Sydney. Ani v dalších letech se neuměl výrazně prosadit a plnil více roli náhradníka. Obturnaj startoval v superlehké, poololehké a dokonce i v lehké váze. Do řecké nominace na olympijské hry v Athénách se vešel v lehké váze, ve které úspěch nezaznamenal. V roce 2008 se kvalifikoval na své druhé letní olympijské hry v Pekingu a vypadl ve druhém kole. Sportovní kariéru ukončil v roce 2011.\n\n"}
{"id": "972091", "url": "https://cs.wikipedia.org/wiki?curid=972091", "title": "Con Man", "text": "Con Man\n\nCon Man je americký dokumentární film z roku 2003. Jeho režisérem byl Jesse Moss a pojednává o podvodníkovi Jamesi Hogueovi. Hogue byl Mossův spolužák během studií na střední škole. Film začíná Hogueovým zatčením na půdě Princetonské univerzity a vedle různých spolužáků a spoluvězňů zde mluví také sám Hogue. Autorem hudby k filmu je Jack Livesey a některé části složil John Cale.\n\n"}
{"id": "972093", "url": "https://cs.wikipedia.org/wiki?curid=972093", "title": "Kognitivní antropologie", "text": "Kognitivní antropologie\n\nKognitivní antropologie je studium vztahu mezi lidskou společností a lidským myšlením. Kognitivní antropologové zkoumají, jak lidé v sociálních skupinách chápou objekty a události, z nichž se skládá jejich svět, jak o nich přemýšlejí a jak toto chápání a myšlení ovlivňuje jejich chování. Objekty a události mohou být čímkoliv od fyzických předmětů jako divoké rostliny až po abstraktní koncepty, jako je sociální spravedlnost.\n\nKognitivní antropologie je vědecký obor v rámci kulturní antropologie, ve kterém se vědci snaží vysvětlit vzorce sdílení znalostí, kulturních inovací a jejich přenosu v čase a prostoru s využitím metod a teorií kognitivních věd (zejména experimentální psychologie a evoluční biologie), často v úzké spolupráci s historiky, etnografy, archeology, jazykovědci, muzikology a dalšími odborníky zabývajícími se popisem a interpretací kulturních forem. \n\nJako obor antropologie má kognitivní antropologie své kořeny v antropologii, lingvistice, etnografii a je úzce spojena s psychologickým výzkumem kognitivních procesů. Obor vznikl jako samostatná oblast studia po roce 1950, kdy se etnografové snažili zkoumat \"pohled domorodce\" přijetím empirického přístupu v antropologii. \n\nNový obor byl alternativně nazýván také jako Etnologie, Etnosémantika, Etnolingvistika nebo Nová etnografie. Všechny tyto výrazy se vztahují na nové směry, které interpretovali nové etnografické znalosti po roce 1950. Tento přístup pod pojmem kultura rozumí znalosti, na rozdíl od materialistických představ, které do té doby ovládaly tento obor. \n\nV prvních desetiletích praxe se kognitivní antropologie zaměřovala na lidové taxonomie, zahrnující koncepty barev, rostlin a nemocí. Během let 1960 až 1970 došlo ke teoretickému a metodickému posunu v rámci oboru. Lingvistické analýzy i nadále poskytovaly metody pro porozumění a přístup ke kognitivním kategoriím domorodých lidí. Nicméně se důraz přesouvá od věcí a jejich vztahů k původním kategoriím, na analýzu kategorií z hlediska mentálních procesů. Vědci této generace předpokládali, že existují duševní procesy založené na struktuře mysli a tedy jsou společné pro všechny lidi. Tento přístup rozšířil působnost odboru na studium nejen komponentů abstraktních systémů myšlení, ale také na zkoumání mentálních procesů vztahujících se k symbolům a myšlenkám.\n\nKognitivní antropologie je studium myšlení v kontextu kultury. Mezi mnoha výzkumnými tématy, kterými se zabývá patří mezi nejdůležitější :\n\nKulturní model (také lidový model, kulturní schéma) není přesně definovaný pojem, ale \"slouží jako heslo pro mnoho různých druhů kulturních znalostí\". Kulturní modely obecně odkazují na nevědomý soubor předpokladů a vysvětlení, který členové společenství nebo skupin sdílejí. Mají zásadní vliv na lidské chování a chápání světa.\n\nSlova, gramatické kategorie a pravidla jsou v lidské paměti spojovány s kulturními modely. Lingvistické formy a kognitivní schémata se aktivují navzájem: lingvistické formy dostávají schémata do mysli a následně se schémata vyjadřují v jazykových formách. Prakticky všechny výzkumné strategie využívají tento vztah mezi jazykem a myšlením při studiu konceptuálních znalostí a kognitivních systémů.\n\nPříkladem kulturního modelu je schéma popisující obchodní události ve vybrané kultuře. Model \"Obchodní události\" má proměnné – \"kupující\", \"prodávající\", \"peníze\", \"zboží\" a \"výměna\" (závorky rozlišují konceptuální jednotky od slov). Pak \"kupující\" je osoba, která vlastní \"peníze\", prostředek výměny a \"prodávající\" je osoba vlastnící \"zboží\", předmět výměny. \"Výměna\" je interakcí při které \"kupující\" dává \"peníze\" a dostává \"zboží\", zatímco \"prodávající\" dodává \"zboží\" a dostává \"peníze\". Událost je chápána jako obchodní transakce, jakmile osoby, objekty a události v prostředí jsou přiřazeny ke odpovídajícím proměnným daného modelu (schématu).\n\nNěkolik slov – koupit, prodat, zaplatit, náklady, hodnota, cena, utratit, účtovat – aktivuje schéma \"Obchodní události\". Každé z těchto slov vybírá některé aspekty schématu na jejich zvýraznění, přičemž zbylé aspekty zůstávají nevyjádřené v pozadí. Slovo koupit se zaměřuje na výměnu z pohledu kupujícího a slovo prodávat z pohledu prodávajícího. Náklady se zaměřují na peněžitou část vztahu peníze-zboží a hodnota a cena se zaměřuje na zbožní část vztahu. Slova zaplatit a utratit se soustřeďují na kupujícího a peněžní část vztahu peníze-zboží, zatím co slovo poplatek se zaměřuje na prodávajícího a zbožní část vztahu peníze-zboží.\n\nKognitivní modely jsou abstrakce, které reprezentují konceptuální vědomosti (znalosti). Jsou to kognitivní struktury paměti, které představují stereotypní koncepty. Modely strukturují naše poznání objektů a situací, událostí a akcí, a také sekvence událostí a akcí.\n\nKulturní univerzálie jsou systémy konceptuálního poznání, které se vyskytují ve všech společnostech (kulturách). Při studiu kognitivních společných prvků, antropologové zastávají \"omezeně relativistickou\" nebo univerzalistickú pozici. Přijímají relativistický pohled při rozpoznávání rozdílů v jednotlivých kognitivních a kulturních systémech a univerzalistickú pozici co se týče společných fundamentálních konceptů a univerzalit v těchto systémech.\n\nVýzkum porovnávající barevné kategorie ukázal, že základní barevné kategorie jsou organizovány kolem nejlepších příkladů a že tyto základní barvy jsou stejné napříč jednotlivci a jazyky. Bylo také zjištěno, že existuje přesně jedenáct univerzálních barevných kategorií – černá, bílá, červená, zelená, žlutá, modrá, hnědá, fialová, oranžová, růžová a šedá, které jsou zakódovány v přísné evoluční sekvenci, a že tyto univerzálie jsou určeny převážně neuro-fyzikálními procesy při lidském vnímání barev.\n\nMyšlenka kulturních univerzálií – že specifické aspekty kultury jsou společné pro všechny lidské kultury je v rozporu s kulturním relativismem.\n\nTeorie kulturní konsensu byla rozpracovaná A. Kimball Romneym, Williamem Batchelder a Susan Wellerová v 80. letech minulého století jako způsob zkoumání kulturních znalostí. Teorie předpokládá, že kulturní znalosti jsou sice sdíleny, ale příliš obsáhlé na to, aby jimi mohl disponovat jediný jedinec a tím pádem jsou nerovnoměrně rozděleny. Kulturní konsensus se zabývá individuální variabilitou kulturních znalostí a jak se odlišné individuální konceptuální systémy organizují v rámci kulturních systémů.\n\nPoužitím skupiny analytických postupů, teorie odhaduje \"kulturně\" správné odpovědi na sérii otázek a zjišťuje úroveň sdílení odpovědí nebo znalostí respondentů. Teorie konsensu tedy zkoumá vzorce shody mezi jednotlivci skupiny na určité obory znalostí spojených s kulturou, s cílem studia organizace kognitivní rozmanitosti. Stanoví tak \"správnou\" verzi kulturních znalostí.\n\nTeorie se stala výraznou součástí sociální, kulturní a medicínské antropologie a je používána i v jiných kognitivních vědách a v mezi-kulturním výzkumu.\n\nMnoho počátečních prací v etnologii se soustředilo na lidovou taxonomii, nebo způsob jak lidé organizují některé skupiny objektů nebo výrazů. Vycházejíce z lidových (kulturních) modelů, jsou lidové taxonomie klasifikace kulturních oblastí použitím hierarchií kategorií definovaných kulturními kritérii.\n\nEvoluční psychologie \nEtnografie \nEtnologie \nKulturní a sociální antropologie \nKognitivní religionistika \n"}
{"id": "972094", "url": "https://cs.wikipedia.org/wiki?curid=972094", "title": "Kawasaki ZRX 1100", "text": "Kawasaki ZRX 1100\n\nKawasaki ZRX 1100 je motocykl kategorie naked bike, vyvinutý firmou Kawasaki, vyráběný v letech 1997 až 2001. Předchůdcem byl Kawasaki Zephyr 1100, nástupcem se stal v roce 2002 model Kawasaki ZRX 1200. Jedno barevné schéma bylo replikou závodní Kawasaki Eddie Lawsona z roku 1982, se kterou má designově podobné znaky, jako trojúhelníkovou zadní kyvnou vidlici, tvar nádrže a celkové vnější rysy. Vyráběl se ve dvou kapotážích, model Kawasaki ZRX 1100R měl typickou hranatou kapotáž světlometu.\n\nŘadový, kapalinou chlazený čtyřválec DOHC o zdvihovém objemu 1052 cm³.\n\n\n"}
{"id": "972095", "url": "https://cs.wikipedia.org/wiki?curid=972095", "title": "Die Jungfrau", "text": "Die Jungfrau\n\nDie Jungfrau (často uváděno anglickým názvem The Virgin) je rakouské filmové drama, které natočil režisér Diego Donnhofer podle vlastního scénáře. Film měl premiéru 11. září 1999 na Torontském mezinárodním filmovém festivalu. Film pojednává o Konradovi (Joey Kern), který cestuje po Evropě spolu se svou sestrou Ninou (Kirsty Hinchcliffe) a Item (Glenn Cruz). Hudbu k filmu složil velšský hudebník a hudební skladatel John Cale. Režisér Diego Donnhofer o zlákání skladatele Johna Calea prohlásil, že jej „přepadl“ v jeho hotelu během jeho návstěvy Vídně a vnutil mu scénář filmu, přičemž Cale mu hned druhý den zavolal, že práci bere.\n\n"}
{"id": "972097", "url": "https://cs.wikipedia.org/wiki?curid=972097", "title": "Brezina", "text": "Brezina\n\nBrezina (v minulosti \"Kolbe, Kolba\", ) je obec na Slovensku v okrese Trebišov.\n\nPrvní písemné zmínky o obci pocházejí přibližně z roku 1300. Brezina se v nich připomíná pod jménem Kulkassa a Kulbasa. Brezina byla během své historie převážně zemědělskou obcí, menší část obyvatelstva se věnovala řemeslům, jako je košíkářství, dřevorubectví, kovářství, tkalcovství a kolářství. Od roku 1920 se obec nazývala Kolbaš, maďarsky Kolbása.\n\nPo první vídeňské arbitráži a během 2. světové války zůstala Brezina součástí Československa, resp. později první slovenské republiky, navzdory své poloze v blízkosti Maďarska – nacházela se v jediném úseku slovenských hranic, ohraničených obcemi Slanec, Slanská Huta a Michaľany, kde nedošlo k odstoupení území.\n\nRozvoj obce začal po 2. světové válce. Obec byla osvobozena sovětskou armádou 17. prosince 1944. Do roku 1968 byly upraveny místní komunikace a v roce 1981 byla dokončena regulace potoka.\n\nNa základě vyhlášky pověřence vnitra dr. Daniela Okáliho č.. A-311/16-II/3-1948 z 11. června 1948 (úřední věstník vlády č.. 55 čl.. 946/1948) byla obec přejmenována na Brezinu.\n\nObec Brezina leží v regionu Dolní Zemplín na jihozápadě okresu Trebišov, v rovinaté oblasti mezi Slanskými vrchy, resp. jejich částí Milič a Zemplínskými vrchy, v těsné blízkosti maďarských hranic (přibližně 2 km). Sousedí s obcemi Kuzmice a Kazimír. Obcí protéká potok Izra. V obci začíná značená turistická trasa Brezina – Izra (jezero) – Čatorňa (Babia hora, mezi vrcholy Zbojník/Tolvaj-hegy a Lipovec/Hársas-hegy), kterou je možné projít dále do malé obce Pusztafalu v Maďarské republice. Katastr obce se nachází mezi 135 a 310 m n. m.\n\nPodle heraldického rejstříku má obec následující symboly, které byly přijaty 17. června 2003. Na znaku je motiv zemědělství a vinařství podle otisku pečetidla z roku 1824.\n\nV zeleném štítě stříbrná bordura skloněné radlice, uprostřed se skloněnou stříbrnou jehlou, to vše doprovázeno vpravo velkým zlatým pravošikmým klasem na krátkém stéble, vlevo zlatou vyrůstající révou s třemi stříbrnými hrozny (vlevo dvěma) a nahoře s jedním zlatým listem.\n\nVlajka má podobu devíti podélných pruhů zeleného, ​​žlutého, bílého, zeleného, ​​žlutého, bílého, zeleného, ​​žlutého, bílého. Vlajka má poměr stran 2 : 3 a ukončena je třemi cípy, t. j. dvěma zástřihy, sahajícími do třetiny jejího listu.\n\nPři sčítání obyvatelstva v roce 2001 se z tehdejších 702 obyvatel přibližně 86% (605) přihlásilo k slovenské národnosti, necelých 8% (54) k romské a 0,43% (3) k maďarské národnosti. 24,36% obyvatel se hlásilo k římskokatolické, 51,28% k řeckokatolické a 11,4% k pravoslavné víře. Méně než polovina obyvatelstva byla v ekonomicky aktivním věku, z nichž asi dvě třetiny byly zaměstnány. V obci bylo 224 domů, z toho 190 obydlených.\n\n\nV obci je zaveden zemní plyn, nachází se zde několik obchodů s potravinami a smíšeným zbožím a pohostinství. V obci je fotbalové hřiště a obecní knihovna. V obci je mateřská škola a malotřídní základní škola. V obci se každoročně konají folklórní slavnosti.\n\nNavzdory relativně nízkému počtu obyvatel jsou v Brezině čtyři funkční chrámy:\n"}
{"id": "972099", "url": "https://cs.wikipedia.org/wiki?curid=972099", "title": "Byšta", "text": "Byšta\n\nByšta ( ) je obec na Slovensku v okrese Trebišov. Obec leží v jižním výběžku Slanských vrchů, na stejnojmenném potoku. Součástí obce je rekreační osada Byšta-lázně.\nPodle heraldického rejstříku má obec následující symboly, které byly přijaty 31. ledna 2007. Na znaku je motiv ovčáctví, věrně se přidržující pečeti z roku 1840.\n\nV modrém štítě z pravého okraje štítu vyrůstající zelený vrch, vlevo se snižující do pažitu, na ní vpravootočený, stříbřeoděný pastýř ve zlatém klobouku a zlatých botách, v pravici se zlatou pastýřskou berlou, vpravo od něj stříbrná ovečka, na vrchu druhá, obrácená ovečka, uprostřed hlavy štítu tři zlaté hvězdičky (2,1) a stříbrný půlměsíc s tváří.\n\nVlajka má podobu osmi podélných pruhů žlutého, bílého, žlutého, bílého, modrého, zeleného, modrého, zeleného. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "972100", "url": "https://cs.wikipedia.org/wiki?curid=972100", "title": "Cejkov", "text": "Cejkov\n\nCejkov (v minulosti \"Čejka, Cekov\", ) je obec na Slovensku v okrese Trebišov.\nPodle heraldického rejstříku má obec následující symboly, které byly přijaté v roce 1997. Na znaku je motiv podle otisku pečetidla z roku 1786.\n\nVe stříbrném štítě před zeleným smrkem po zelené trávě běžící červená liška.\n\nVlajka má podobu čtyř podélných pruhů zeleného, bílého, červeného, zeleného v poměru 2:2:2:4. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n\nNeoficiální stránka obce\n"}
{"id": "972101", "url": "https://cs.wikipedia.org/wiki?curid=972101", "title": "Febiofest", "text": "Febiofest\n\nMezinárodní filmový festival Praha neboli Febiofest je jeden z největších českých filmových festivalů. Jde o druhý nejprestižnější filmový festival v zemi po MFF Karlovy Vary. Febiofest se zaměřuje na hranou tvorbu, převážně na celovečerní filmy. Od roku 2005 se koná v pražském multiplexu Cinestar Anděl. Festival pořádá Febiofest s.r.o. a prezidentem akce je Fero Fenič.\n\nMezinárodní filmový festival Praha – FEBIOFEST byl založen v roce 1993 nezávislou filmovou a televizní společností Febio, původně pod názvem Mezinárodní přehlídka nezávislého filmu, televize a videa. Vůdčími osobnostmi Febiofestu byli v počátcích Fero Fenič a Pavel Melounek. Původně se festival konal pouze v jednosálovém kině Euroklubu, v roce 1994 už se ale konal i na Slovensku a do ročníku 2008 návštěvnost vzrostla na 140,000 návštěvníků ve 2 zemích (Česká republika a Slovensko), 12 měst a 43 kinosálů. V roce 2005 festival promítal rekordních 336 filmů z 65 zemí. Od čtvrtého (1997) do osmého ročníku (2001) na Febiofestu startoval Projekt 100.\n\nBěhem prvních dvaceti let existence uvedli své filmy na festivalu jako hosté například Nanni Moretti, Geraldina Chaplin, Peter Weir, Olivier Assayas, Richard Lester, Roman Polanski, Volker Schlöndorff, Bruno Dumont, István Szabó, Tsai Ming-Liang, Tom Tykwer, Hal Hartley, Andrej Končalovskij, Armin Mueller Stahl, Nikita Michalkov, Carlos Saura, Bruno Ganz nebo Claudia Cardinale.\n\nGrand Prix festivalu náleží nejlepšímu filmu ze soutěžní sekce Nová Evropa. Uděluje se od 15. ročníku, konaného v roce 2008 a rozhoduje o ní 33členná festivalová porota, sestavená z předem přihlášených diváků festivalu, kteří se o členství ucházejí na webových stránkách Febiofestu. Porotu doplňuje čestný předseda. V letech 2008-2013 to byli olympijská vítězka Věra Čáslavská, kameraman Miroslav Ondříček, architekt Jan Kaplický, výtvarník David Černý, dirigent Libor Pešek a bývalá první dáma Dagmar Havlová.\n\nPřehled Grand Prix MFF Praha – Febiofest:\n\n\nKristián za přínos světové kinematografii je určen nejvýznamnějším hostům festivalu. V letech 2000-2013 to byli Roman Polanski, Richard Lester, Claudia Cardinale, Carlos Saura, Hanna Schygulla, Helmut Berger, Nikita Michalkov, Daniel Olbrychski, Otar Ioseliani, Wim Wenders, Mike Leigh.\n\nV letech 1994-2011 uděloval festival také výroční Cenu české filmové kritiky Kristián. Udělována byla v kategoriích hraný film, dokumentární film a animovaný film. Udílenou cenu vytvořil sochař Olbram Zoubek.\n\n"}
{"id": "972102", "url": "https://cs.wikipedia.org/wiki?curid=972102", "title": "Honzův potok", "text": "Honzův potok\n\nHonzův potok (též Honzův ručej, německy \"Honsagraben\") je necelé 2 km dlouhý potok v Krkonoších, pravostranný přítok Úpy. Naproti jeho ústí se nachází galerie Veselý výlet.\n\nPramení asi 400 metrů od Krausových bud. Odtud teče k údolní osadě Honzův Potok, kde zleva přibírá bezejmenný přítok. V údolí u osady několikrát mění svůj směr, aby se nakonec v Temném Dole vlil do Úpy. Od Temného dolu k osadě Honzův Potok jej téměř kopíruje modrá turistická značka. Přes Úpu se sem turisté dostanou po části bývalého železničního mostu, který do roku 1965 stával u Smiřic.\n\nDo 16. století představoval Honzův potok hranici mezi Maršovem a císařským majetkem. V roce 1769 došlo Josefem Vilibaldem Schaffgotschem k připojení horských luk s obcemi Velká a Malá Úpa k panství Maršov. Honzův potok tak posléze tvořil hranici již jen mezi Maršovem a Temným Dolem. Na přelomu května a června 2013 zasáhla potok povodeň, která částečně změnila jeho koryto a zdevastovala turistickou cestu údolím.\n\n"}
{"id": "972103", "url": "https://cs.wikipedia.org/wiki?curid=972103", "title": "Rafael Trujillo", "text": "Rafael Trujillo\n\nRafael Trujillo Molina Leónidas (24. října 1891 – 30. května 1961 Santo Domingo) byl diktátor vládnoucí v Dominikánské republice od roku 1930 do jeho vraždy v roce 1961. Oficiálně vládl jako prezident mezi lety 1930–1938 a opět v letech 1942–1952, mimo těchto období měl moc v rukou jako hlavní vojenský velitel. Jeho vláda se považuje za jednu z nejkrvavějších v novodobé historii Latinské Ameriky a přisuzuje se jí více než 50 000 obětí.\n\nNarodil se v San Cristobal v početné a poměrně chudé rodině. Ukončil pouze základní školu a následně získal zaměstnání jako telegrafista. Když roku 1916 začala vojenská okupace Dominikánské republiky Spojenými státy americkými, Trujillo se přihlásil do Američany formovaných milic, tzv. \"Národní gardy\", která měla pomáhat udržovat americké námořní pěchotě v zemi pořádek. V Národní gardě měl rychlý kariérní postup a brzy ho američtí velitelé povýšili na generála. Při odchodu amerických vojsk ze země v roce 1924 již byl hlavním velitelem celé Národní gardy. Absolutní moci se ujal krátce nato, v roce 1930, kdy jako prezidentský kandidát získal až 95% hlasů. Přestože se už tehdy ukázalo, že volby byly zfalšovány, Trujillo si s podporou USA a své Národní gardy definitivně upevnil moc.\n\nJiž krátce po své inauguraci uplatňoval rozsáhlé represe proti svým politickým odpůrcům a začal si kolem sebe budovat silný kult osobnosti. Nechal po sobě přejmenovat hlavní město Santo Domingo na \"Ciudad Trujillo\" a nejvyšší horu země Pico Duarte na \"Pico Trujillo\". Po celé zemi byly stavěny jeho sochy a před vstupem do každého kostela musel být umístěn nápis: \"\"Bůh na nebi, Trujillo na zemi.\"\"\nBrutální násilí proti skutečným nebo domnělým členům jakékoli opozice bylo klíčovým rysem Trujillovy vlády od raného počátku. Mučení a vraždy, které vykonávala jeho tajná policie, byly na denním pořádku. Některé případy vzbudily i zvýšenou mezinárodní pozornost, jako například \"zmizení\" spisovatele Jesúse Galindeze či vražda tří známých aktivistek, sester Mirabalových. Ačkoli Trujillo podporoval imigraci bílého evropského obyvatelstva do země (přijímal např. židovské uprchlíky během 2. světové války), proti černému obyvatelstvu pocházejícímu především ze sousedního Haiti zavedl politiku silné rasové diskriminace. V této souvislosti se udál jeho nejhorší zločin, známý jako Petrželový masakr, při kterém dal v průběhu jediného týdne v říjnu 1937 v pohraniční oblasti s Haiti povraždit přes 20 000 haitských přistěhovalců. Vojáci měli na Trujillovo doporučení ukazovat lidem petržel a zeptat se, co to je. Kdo neuměl správně vyslovit španělské slovo \"perejil\" byl okamžitě označen za Haiťana (kteří hovořili většinou kreolsky) a byl zavražděn.\n\nDlouho byly Trujillovým největším zahraničním podporovatelem USA, které ho vnímaly jako významného spojence v boji proti komunismu. Ke konci 50. let však vztahy k jeho režimu ochladly, protože si americká vláda jednak uvědomila, že ji vztahy s brutálním diktátorem v očích mezinárodního společenství diskreditují, jednak se také obávala, že by vzrůstající nenávist vůči jeho represivnímu režimu mohla vyvolat lidovou vzpouru, při níž by mohli v zemi převzít moc komunisté (podobně jako předtím na Kubě).\n\nTrujillo zahynul v noci 30. května 1961, kdy byla na jeho auto projíždějící ulicemi hlavního města spuštěna palba ze dvou jiných automobilů. Atentát zorganizovala skupina Trujillovych vlastních vysokých důstojníků a bývalých spolupracovníků. Jak se později ukázalo, postupovali s výraznou podporou CIA. Krátce po atentátu se vlády ujal Trujillův syn Ramfis, který začal organizovat brutální represe jako odplatu za otcovu smrt (většina účastníků atentátu je nepřežila), ale na nátlak USA po několika měsících zemi opustil.\n\n"}
{"id": "972105", "url": "https://cs.wikipedia.org/wiki?curid=972105", "title": "Čeľovce", "text": "Čeľovce\n\nČeľovce ( ) jsou obec na Slovensku. Nachází se v okrese Trebišov v Košickém kraji. Přísluší do tradičního regionu Zemplín.\n\nObec se nachází v nadmořské výšce 142 m n. m. K 31. 12. 2011 žilo v obci 548 obyvatel. První písemná zmínka o obci pochází z roku 1220.\n\n"}
{"id": "972110", "url": "https://cs.wikipedia.org/wiki?curid=972110", "title": "Jørgen Pedersen Gram", "text": "Jørgen Pedersen Gram\n\nJørgen Pedersen Gram (27. června 1850 Nustrup, Dánsko − 29. dubna 1916 Kodaň, Dánsko) byl dánský matematik. Je známý zejména díky Gramově-Schmidtově ortogonalizačnímu procesu na nalezení ortonormální báze unitárního prostoru. Pracoval také v oblasti teorie čísel a jeho jméno nesou také Gramovy matice.\n"}
{"id": "972111", "url": "https://cs.wikipedia.org/wiki?curid=972111", "title": "Čerhov", "text": "Čerhov\n\nČerhov (v minulosti \"Čergov\", ) je obec na Slovensku v okrese Trebišov.\n\nHistorie obce Čerhov se datuje již od roku 1067, důkaz je uveden v knize \"Obce Zemplínské župy\". Tato kniha je jedním z důležitých dokumentů o vzniku a existenci Čerhova již v dávné minulosti. Na straně 36 této knihy je uvedeno, že jde o malou slovenskou obec \"Tót kisköség\" ještě z období příchodu Maďarů do jejich nynější vlasti \"Honfoglalás korabeli heliség\".\n\nVýznamný maďarský odborník dějin Zemplínské župy, \"Dongo Gyárfás Géza\", v časopise \"Příspěvky k dějinám Zemplínské župy\" \"Adalékok a Zemplén vármegye Történetéhez\" v části V., na straně 5 uvádí, že v seznamu mezi jedenácti obcemi Zemplínské župy z období Árpádovců existuje i obec Čerhov. \"Árpád korabeli községeing ... 11 kö zség között szerepel Csörgő\". Z uvedeného zjištění vyplývá, že obec \"Čerhov\" existovala \"již v 11. století\" a patří mezi nejstarší obce v jihovýchodní části Slovenska, Vlastivědný slovník obcí na Slovensku však uvádí rok 1329.\n"}
{"id": "972117", "url": "https://cs.wikipedia.org/wiki?curid=972117", "title": "Julius Petersen", "text": "Julius Petersen\n\nJulius Peter Christian Petersen (16. června 1839 Sorø − 5. srpna 1910 Kodaň) byl dánský matematik.\n\nZabýval se několika oblastmi matematiky (geometrie, komplexní analýza, teorie čísel, matematická fyzika, matematická ekonomie, kryptologie a teorie grafů).\n\nJe tvůrcem teorie grafů tak, jak je známa dodnes.\n\n\n"}
{"id": "972121", "url": "https://cs.wikipedia.org/wiki?curid=972121", "title": "Černochov (okres Trebišov)", "text": "Černochov (okres Trebišov)\n\nČernochov je obec na Slovensku. Nachází se v Košickém kraji, v okrese Trebišov. V minulosti se obec nazývala \"Černahov\" ( ).\n\nČernochov leží v nadmořské výšce 167 m. Ke dni 31. 12. 2011 žilo v obci 200 obyvatel.\n"}
{"id": "972125", "url": "https://cs.wikipedia.org/wiki?curid=972125", "title": "Šípská Fatra", "text": "Šípská Fatra\n\nŠípska Fatra je geomorfologický podcelek Velké Fatry. \n\nNachází se v severní části pohoří. Až do roku 1978 byla součástí Chočských vrchů, ale pro větší geologickou příbuznost byla přeřazena do Velké Fatry. Nejvyšším vrcholem je Vtáčnik (1236,3 m n. m.).\n\n\nPohoří je na západě ohraničeno řekou Orava. Severní hranici určuje Žaškovský potok a hřeben po sedlo Brestová, odtud údolím Likavka až po Ružomberok.\n\n"}
{"id": "972126", "url": "https://cs.wikipedia.org/wiki?curid=972126", "title": "LED tiskárna", "text": "LED tiskárna\n\nLED tiskárna je typ počítačové tiskárny, která pro tisk využívá LED diody a princip tisku je podobný laserové tiskárně. První LED tiskárna byla uvedena na trh v roce 1989 firmou Casio.\n\nPrincip je téměř stejný jako u laserové tiskárny, využívá fotoelektrického jevu. Místo laseru je zde umístěna řada LED diod, které osvítí obrazový válec (většinou selenový) v místech, kde má být vytvořen obraz. Na takto osvícená místa se poté napráší toner, obtiskne se na papír a pomocí tepla se ustálí (\"zataví\").\n\nRozdílem mezi LED a laserovými tiskárnami je ve zdroji elektromagnetického záření (LED diody vs. laser). Laserové tiskárny využívají dokonale zaostřeného laserového paprsku, jenž osvětluje postupně body na obrazovém válci řádek po řádku, zleva doprava. Paprsek je usměrňován soustavou zrcadel.\n\nLED tiskárny mají v tiskové hlavě jednu nebo více řad diod, jejichž světlo (usměrňované pomocí čoček) ozařuje vždy celé řádky najednou. Díky tomu se minimalizuje velikost a LED tiskárny jsou tak mnohem kompaktnější; také mají méně mechanických částí, což by mělo zajistit menší poruchovost. Jsou také levnější na výrobu a zajišťují větší rychlost tisku. Další výhodou LED tiskáren je jejich schopnost měnit intenzitu vyzařovaného světla, můžeme tím dosáhnout různých odstínů barev a jemnějších přechodů.\n\n"}
{"id": "972129", "url": "https://cs.wikipedia.org/wiki?curid=972129", "title": "Georgios Papadopulos", "text": "Georgios Papadopulos\n\nGeorgios Papadopulos, řecky Γεώργιος Παπαδόπουλος (5. května 1919, Eleochori – 27. června 1999, Athény) byl řecký generál, hlavní strůjce vojenského puče v Řecku roku 1967 a v letech 1967–1973 diktátor Řecka. Byl tvrdý odpůrce komunismu a pravděpodobně spolupracoval s americkou CIA. \n\nNarodil 5. května roku 1919 na Peloponésu, v achájské vsi Eleochori, nedaleko města Patra. Jeho otec Christos byl učitel a známý politika Georgia Papandreua, který pocházel z nedaleké vesnice Kalentzi. Papadopulos v roce 1940 vystudoval vojenskou vysokou školu v Aténách. V roce 1942 se oženil s Niki Vasiliadisovou, s níž měl dvě děti, Christose a Chrisulu. Později se však s Niki rozvedl a v roce 1969, během své vlády, se oženil s Despinou Gaspariovou, se kterou měl dceru Ypermachiu.\n\nPapadopulos stál na straně diktátora Ioannise Metaxase a bojoval v bitvě proti italským fašistickým vojskům v Albánii, kterou Řekové vyhráli. Během německé okupace Řecka se Papadopulos nepřidal k osvobozenecké skupině ELAS, protože zde působili i mnozí komunisté. Byl aktivním spolupracovníkem německých okupačních orgánů i gestapa. Po válce se stal členem fašistické protikomunistické organizace, dosáhl hodnosti majora a byl vyškolen americkou CIA. Proti komunismu bojoval i v řecké občanské válce, v níž byly nakonec komunisté poraženi a mnozí z nich byli vyhnáni z Řecka. Papadopulos byl i členem soudu, který odsoudil k smrti zastřelením jednoho z předních řeckých komunistů, Nikose Belojannise. Později byl povýšen na plukovníka. Papadopulos byl také odpůrcem řecké monarchie a vystupoval proti králi Jiřímu. Začátkem 60. let se situace v Řecku vyostřila. Pravicovými rebely byl totiž zavražděn řecký politik Grigoris Lambrakis, což vedlo k rozpoutání nových sporů a odstoupení pravicového politika Konstantinose Karamanlise. Po následujících volbách sestavil vládu představitel centristické strany, Georgios Papandreu (starší), jehož vláda však padla a tak nastoupil premiér Georgios Athanasiadis-Novas, který však byl také nahrazen Ilias Tsirimokosem. Když však padla i jeho vláda, mladý král Konstantin sám vytvořil vládu. To vyvolalo negativní ohlas lidu, proto nastoupila vláda Ioannise Paraskevopulose s tím, že do několika měsíců budou vypsány nové volby. V těchto volbách se předpokládalo vítězství centristy Georgiose Papandreua, ale ten by se musel spojit s levicovou stranou, což se nelíbilo právě Papadopulosovi, který proto zorganizoval vojenský převrat. Papadopulos se spojil s generály Stylianem Pattakosem a Nikolaosem Makarezosem. Ti 21. dubna v noci, týden před volbami, tanky obsadili Atény a zatkli hlavního řeckého generála Grigoriose Spandidakise. V ten den Papadopulos ovládl celé Řecko, obsadil královský palác a zatkl všechny členy vlády. Král Konstantin se nakonec podrobil jeho diktátorskému režimu.\n\nPapadopulos se následně prohlásil hlavou převratu a tedy vládcem Řecka. Zpočátku však Řecko ovládal prostřednictvím \"regenta Řecka\", generála Georgiose Zoitakise, který následně Papadopulose jmenoval premiérem. V roce 1972 se Papadopulos stal regentem a premiérem v jedné osobě. Papadopulos vystupoval jako neomezený diktátor, své oponenty pronásledoval a ukládal jim trest vyhnanství na opuštěný ostrov. Vláda Papadopula však zaznamenala ekonomický úspěch, i díky spolupácii s bohatými občany Řecka, jako byl Aristotelis Onasis či Stavros Niarchos, s nímž vybudovala síť rafinérii. Byl vybudován vyspělý průmysl a podmínky pro turismus. Právě v této době se stalo Řecko oblíbenou destinací Evropanů. Papadopulos prezentoval ideologii národní vlády s tradičními hodnotami založenými na ortodoxním řeckém náboženství. Papadopulos podporoval kulturu, symbolem k jeho režimu loajálních umělců byl hudebník Mikis Theodorakis, nebo režisér Kostas Gavras. Alexandros Panagulis, zastánce tradiční demokracie, se pokusil Papadopulose zavraždit. Nastražil bombu na silnici, po které měla jet Papadopulosova limuzína. Tento útok však Papadopulos přežil. Panagulise později zatkli, mučili a odsoudili na smrt, avšak k popravě nedošlo, a tak byl po pádu režimu rehabilitován. V roce 1973 se kvůli evropskému tlaku Papadopulos rozhodl demokratizovat svůj režim. Umožnil větší svobodu projevu a za premiéra jmenoval Spyrose Markezinise, čímž zároveň skončila doba jeho plného despotismu. Měl zájem vytvořit i úřad prezidenta, toto však už nestihl.\n\n17. listopadu 1973 se konal protirežimní protest studentů v Aténách. Protesty byly velké a zemí zmítal chaos. To přivedlo část nejkonzervativnějších sil armády k myšlence odstranit Papadopulose a obnovit tvrdou vojenskou diktaturu. Do čela puče se postavil Dimitrios Ioannidis. Vojsko vtrhlo do Papadopulosovy vily, zatklo ho. V nastalém zmatku se však Ioannidisovi nepodařilo moc udržet a režim junty definitivně roku 1974 padl. Papadopulos však propuštěn nebyl, naopak byl souzen za zločiny během diktatury. Soud mu udělil trest smrti, trest mu byl ale zmírněn na doživotí. V roce 1990 se řecký premiér Konstantinos Mitsotakis pokusil o udělení amnestie, kterou však vetoval Konstantínos Karamanlís, tehdejší prezident. Papadopulos zemřel 27. června 1999 v nemocnici na rakovinu.\n\n"}
{"id": "972132", "url": "https://cs.wikipedia.org/wiki?curid=972132", "title": "Čierna (okres Trebišov)", "text": "Čierna (okres Trebišov)\n\nČierna ( ) je obec na Slovensku v okrese Trebišov.\n\nPodle heraldického rejstříku má obec následující symboly, které byly přijaty 8. března 2006. Na znaku je přírodní a zaměstnanecký motiv podle pečetidla z roku 1787.\n\nVe stříbrném štítě na zelené trávě skákající černý kůň ve zlaté zbroji s červenou ohlávkou a uzdou.\n\nVlajka má podobu pěti podélných pruhů bílého, červeného, černého, zeleného, ​​žlutého. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "972133", "url": "https://cs.wikipedia.org/wiki?curid=972133", "title": "Likavka", "text": "Likavka\n\nLikavka je obec na Slovensku v okrese Ružomberok.\n\nObec Likavka se nachází na Liptově, sousedí s městem Ružomberok, je s ním téměř spojena. Nachází se na pravém břehu řeky Váh v malé kotlinku mezi vrchy Mnich (z jihu až jihovýchodu), Přední Choč (ze severu) a Čebrať (západ , severozápad), přímo na dopravní cestě, která spojuje Oravu s Liptovem. Nadmořská výška obce je 520  m n. m. Obcí protéká potok se stejnojmenným názvem, který pramení v severovýchodním výběžku Velké Fatry a je pravostranným přítokem řeky Váh.\n\nPrvní písemná zmínka: 1315–1341 (Likava).\n\nNejdůležitějším svědkem osídlení této části Liptova v 13. století je kostel sv. Martina v Martinčeku z roku 1260 na blízkém vrchu mnichů. Osídlení této části Liptova pochází již z pravěku, na hradním vrchu bylo odkryto hradiště púchovské kultury, se kterým souvisí poklad železných předmětů a laténských mincí. Dále zde bylo povelkomoravské sídliště z 10. - 12. století. Obec se nejdříve vzpomíná jako Likava a to již před 13. stoletím. Tehdy patřila Likava zemanům. V tomto období daroval likavský majetek král Béla IV.. zemanovi Mikulášovi, který se svými potomky vlastnil obec do roku 1335. K těmto zemanům patřil i Ladislav z Likava (de likumu). V roce 1335 se však museli zemané majetku vzdát na příkaz liptovského a zvolenského župana Donco, který jim dal za likavský majetek náhradu, část majetku v Liptovském Trnovci a v Ľubeli. Osada Likava ležela při důležité zemské obchodní cestě, vedoucí ze Zvolena přes Revúckou dolinu vedle Ružomberku a směřovala přes Oravu dále do Polska. Nad touto cestou dal liptovský a zvolenský župan Donč vybudovat v druhé polovině 30. let 14. století hrad, který dostal název podle původní osady -Likava. Vesnice Likava a její majetek byla později královským majetkem, a v poddanské závislosti pánů z Likava. Její současný název Likavka se poprvé vzpomíná v soupisu Likavského panství z poloviny 16. století.\n\nV roce 1600 se zde uvádělo 23 obydlených poddanských domů a 17 opuštěných dvorů. Podle urbáře měla roce 1625 Likavka 12 selských usedlostí, v nichž žilo asi 25 rodin a 38 domů. Roční daň platili na svátek sv. Jiří, Michala a na Vánoce po 2 florénech a 86 denárech. Podle zápisu kanonické vizitace z roku 1713 měly Likavka a Martinček 497 obyvatel. V roce 1787 v Likavce žilo 883 obyvatel a stálo zde 89 domů. V roce 1828 v 179 domech žilo 1228 obyvatel. Obyvatelé Likavky museli vydržovat i projíždějící vojska. V roce 1736 byli přinuceni odevzdat pro vojáky knížete Lobkowicze naturálie. Nové podmínky po roce 1848 a postupná industrializa*ce změnily i předmět obživy a z tradičních odvětví, zemědělství, ovčáctví, dřevorubectvím a vorařství se postupně mnoho obyvatel zaměstnalo v Ružomberských průmyslových podnicích. Podle sčítání obyvatel z roku 1970 měla obec Likavka 3781 obyvatel.\n\n\nZastupitelstvo se skládá z 9 členů:\n\nSMER-SD- 5\nKDH- 3\nSDKÚ-SaS- 1 \n\nObecní úřad vydává občasník s názvem Likavan, v přibližném nákladu 1000ks.\n\nK nejvýznamnějším památkám patří kromě hradu Likava neogotický římskokatolický kostel sv. Juraje z r.. 1880, kaple na malé Kalvárii ze začátku 19. století, ale i jabloň zasazena farářem Štefanem Janovcíkem z příležitosti postavení a vysvěcení katolického kostela.\n\n\nNejoblíbenějším sportem v obci je fotbal, v regionálních soutěžích působí Obecní sportovní klub Likavka. V obci se soutěžně hrává i stolní tenis (v roce 1977 se zde uskutečnily mistrovství Slovenska mužů a žen) a florbal (Meteníci Likavka). V obci také v roce 1979 vznikl Klub Nadšence amatérské cyklistice (jako součást TJ Družstevník Likavka), který se v roce 1988 přestěhoval do Ružomberka, v Likavka však má více aktivních členů.\n\n\n\n"}
{"id": "972135", "url": "https://cs.wikipedia.org/wiki?curid=972135", "title": "Marek Hrbas", "text": "Marek Hrbas\n\nMarek Hrbas (* 4. březen 1993, Klatovy, Česká republika) je český profesionální lední hokejista. Nastupuje na pozici obránce. Aktuálně působí v BK Mladá Boleslav, která hraje ELH.\n\nSvou hokejovou kariéru odstartoval v Plzni, za kterou válel už od žáčků. Za Plzeň si zahrál i juniorskou extraligu. V sezoně 2009-10 odehrál za plzeňskou juniorku pouze dva zápasy a následně v šestnácti letech odcestoval za oceán splnit si velký sen o NHL. Přestoupil do týmu Fargo Force, který hraje USHL, což je jedna z nejvyšších juniorských lig v Severní Americe. Odehrál za ně 53 zápasů a nevedl si špatně. Po sezoně přišel na řadu očekávaný draft CHL - draft juniorských týmu. Marek byl na něm vybrán z celkového 4. místa. Vybrali si ho Edmonton Oil Kings. Za ně tedy odehrál celou následující sezonu ve WHL, ale se svým výkonem v této sezoně byl hrubě nespokojen a podle předpokladů se mu vyhnul i následující draft do NHL. Na sezonu 2011-12 se přesunul do jiného klubu hrajícího WHL, odešel do Kamloops Blazers a odehrál za ně dvě celé sezony. Před sezonou 2013-14 přišel v rámci velké obměny kádru do Sparty Praha. A byla to jeho vůbec první zkušenost se seniorským hokejem. Také působil na střídavém hostování v Litoměřicích, aby se rozehrál a udržel v zápasovém tempu. Ke svému prvnímu zápasu v ELH nastoupil doma 13.9. 2013 v prvním kole sezony proti Hradci Králové. A svůj první gól v extralize vstřelil 1.12. 2013 proti Pardubicím. Sezonu 2014-15 odstartoval ve Spartě. V základní sestavě ovšem neměl pevné místo, a tak odehrál několik zápasů i za prvoligové Litoměřice. V prosinci šel na měsíční hostování do Vítkovic, kde se jeho herní vytížení oproti Spartě výrazně zvedlo. Do extraligového play-off nezasáhl, místo toho ve dvou zápasech play-off vypomohl Litoměřicím. 21.10.2016 prestupuje do tymu HC Vítkovice Ridera.\n\nZatím byl členem pouze juniorských reprezentačních výběrů. Zápasy odehrál za výběry U16, U17, U18 a U20. Zúčastnil se také několika juniorských světových šampionátů. V sezoně 2009-10 byl na WHC-17, což je největší mezinárodní hokejový turnaj pro hráče mladší sedmnácti let, oceněn cenou pro obránce, který na turnaji získal nejvíce bodů. V roce 2011 byl kapitánem českého národního týmu na MS U18. A zúčastnil se i dvou juniorských šampionátů pro hráče v kategorii U20. Naposledy za mládežnickou reprezentaci nastoupil v sezoně 2013-14, kdy odehrál dva zápasy za výběr U20.\n\n"}
{"id": "972136", "url": "https://cs.wikipedia.org/wiki?curid=972136", "title": "Ferhát Abbás", "text": "Ferhát Abbás\n\nFerhat Abbás (24. srpna 1899, Taher, Alžírsko– 24. prosince 1985, Alžír) byl alžírský politik a bojovník za jeho nezávislost. Byl jedním z autorů \"Manifestu alžírského lidu\", v letech 1946 - 1956 předseda Demokratického svazu alžírského manifestu, jehož cílem byla nezávislost Alžírska na Francii, a v letech 1958 - 1961 předseda exilové prozatímní vlády. Patřil k umírněnému křídlu, přijatému Západem. Po získání nezávislosti v červenci 1962 byl krátký čas předsedou Národního shromáždění, na protest proti nedemokratickému vývoji v zemi však odstoupil a byl několikrát v domácím vězení.\n\n\n\n"}
{"id": "972137", "url": "https://cs.wikipedia.org/wiki?curid=972137", "title": "Dušan Cinkota (herec)", "text": "Dušan Cinkota (herec)\n\nDušan Cinkota (* 13. října 1970, Banská Bystrica) je slovenský herec.\n\nPo absolvování herectví na Vysoké škole múzických umění v Bratislavě (1988–92) účinkoval v Radošinském naivném divadle (1991–94). Od roku 1994 byl členem Činohry SND. Režiséři ho obsazovali stejně do komediálních i dramatických postav. V roce 1995 získal \"Cenu Litfondu\" za nejlepší mužský herecký výkon roku ve hře \"Alergia\". Díky jeho pohybovým a pěveckým dispozicím mu svěřili jako hostu několik titulních postav v muzikálech na Nové scéně v Bratislavě – \"Pokrvní bratia\", \"Cigáni idú do neba\", \"Cyrano z predmestia\" a \"Hamlet\". V roce 2000 dostal další \"Cenu Litfondu\" za nejlepší dabing Toma Hankse. V letech 2003–05 byl členem Divadla Jozefa Gregora Tajovského ve Zvolenu. V roce 2006 uváděl v televizi JOJ reality show Vyvolení 2.\n\nV roce 2001 byl odsouzen za přechovávání drog na dva roky nepodmíněně, odseděl si třináct měsíců.\nKoncem května 2007 byl znovu zatčen pro drogovou trestnou činnost. Jelikož již byl pro stejný čin trestán, hrozí mu deset až patnáct let ve vazbě. V listopadu 2007 byl z důvodu nečinnosti vyšetřovatele propuštěn a stíhán na svobodě.\n\nV březnu 2012 ho odsoudil prvoinstanční Okresní soud Bratislava IV na osm let odnětí svobody nepodmíněně, Cinkota se však proti rozsudku odvolal. 5. prosince 2012 Krajský soud v Bratislavě zamítl odvolání a potvrdil rozsudek soudu 1. stupně za správný a zákonný.\n\n11. července 2018 byl podmíněně propuštěn. Odpykal si tři čtvrtiny trestu. Soud zároveň určil zkušební lhůtu 30 měsíců, ve které bude sledovat, zda vede řádný život.\n\n\n"}
{"id": "972140", "url": "https://cs.wikipedia.org/wiki?curid=972140", "title": "Čierna", "text": "Čierna\n\nČierna může být:\n"}
{"id": "972141", "url": "https://cs.wikipedia.org/wiki?curid=972141", "title": "Revaz Zidiridis", "text": "Revaz Zidiridis\n\nRevaz Zidiridis (: ) vlastním jménem Ruslan Gedenidze (: ) (1. října 1985 v Kutaisi, Sovětský svaz) je bývalý gruzínský zápasník – judista, který od roku 2003 reprezentoval Řecko.\n\nS judem začal v rodném Kutaisi. V roce 2002 po zisku druhého místa na mistrovství Evropy juniorů využil nabídky startovat za nově se utvářející judistický tým Řecka. V rámci urychlení získání občanství podstoupil adopci. Pod novou identitou startoval v roce 2004 v domácím prostřední na olympijských hrách v Athénách a vybojoval 7. místo. V dalších letech měl problémy se životosprávou a v roce 2009 byl z řecké reprezentace vyřazen.\n\n"}
{"id": "972143", "url": "https://cs.wikipedia.org/wiki?curid=972143", "title": "Juan Almeida Bosque", "text": "Juan Almeida Bosque\n\nJuan Almeida Bosque (17. únor 1927, Havana – 11. září 2009) byl kubánský politik a revolucionář, jeden z předních povstaleckých velitelů během Kubánské revoluce.\n\nNarodil se v Havaně, v chudé afrokubánských rodině a zpočátku se živil jako zedník. Podařilo se mu však dostat na studium práv na Havanské univerzitě, kde se spřátelil s Fidelem Castrem a přidal se k jeho skupině revolucionářů. Zúčastnil se útoku na kasárna Moncada v červenci 1953, za což byl vězněn do května 1955. Pak odešel do Mexika, odkud se v Castrově povstaleckém expedičním sboru vrátil na lodi \"Granma\" v prosinci 1956 na Kubu, kde revolucionáři v horách Sierra Maestra odstartovali partyzánskou válku. Almeida je původcem jednoho z populárních hesel Kubánské revoluce, když během boje zakřičel: \"\"Tady se nikdo nevzdává!\"\". Byl označován za vynikajícího střelce a v roce 1958 ho Fidel Castro určil velitelem velké povstalecké kolony, která měla vést útok na Santiago de Cuba.\n\nPo vítězství revoluce se stal generálem kubánské armády, byl členem Ústředního výboru a politbyra Komunistické strany Kuby a zastával řadu významných vládních funkci, včetně postu viceprezidenta Státní rady (hlavní vládnoucí orgán Kuby), což z něj dělalo 3. nejvyššího představitele země. Almeida také vedl Národní asociaci veteránů revoluce a byl znám i jako spisovatel a hudební textař. V roce 1998 mu Fidel Castro udělil titul Hrdina Kubánské republiky. Zemřel ve věku 82 let na srdeční infarkt.\n\n\n"}
{"id": "972146", "url": "https://cs.wikipedia.org/wiki?curid=972146", "title": "Dargov", "text": "Dargov\n\nDargov (v minulosti \"Drahov\", ) je obec na Slovensku v okrese Trebišov.\n\nPrvní písemná zmínka o obci je z roku 1321. Připomíná se jako vesnice příslušející k panství hradu Paruštyan. Obyvatelé obce se živili většinou dřevorubectvím a zemědělstvím, později i těžbou stavebního kamene (andezit) v blízkém kamenolomu.\n\nObec byla za druhé světové války téměř celá vypálena a zpustošena ustupujícími německými vojsky, která na linii Slanec – Dargov – Čemerné vytvořila silnou obranu (bunkry, zákopy a dělostřelecké pozice), kde měla podle velení přečkat sovětskou ofenzívu až do příchodu posil. Rudé armádě se však podařilo tuto obranu prolomit a postupně osvobodit i zbytek Slovenska.\n\nPo válce se začalo s obnovou obce. Vybudován byl řeckokatolický chrám „Matky ustavičné pomoci“ a římskokatolický chrám „Božského srdce Ježíšova“. Obec postavila nový kulturní dům s obecním úřadem, je plynofikovaná a napojená na obecní vodovod. V letním amfiteátru se každoročně konají Východoslovenské folklórní slavnosti. V podzimním období se uskutečňují mistrovství Slovenska v autocrossu. Blízko obce se nachází lyžařský vlek Červená a rekreační středisko Bílé Studničky.\n\nPodle heraldického rejstříku byly symboly obce přijaty 24. července 2004. Na jejím znaku je motiv tří poutníků podle otisku pečetidla z roku 1786, kteří by mohli představovat podle řeckokatolických patrocinií tři církevní učitele.\n\nV modrém štítě, v zelené trávě stojící tři stříbřeodění, zlatě přepásaní, o zlaté hole se opírající, vzájemně se překrývající a třemi zlatými hvězdami převýšení poutníci.\n\nVlajka má podobu devíti podélných pruhů žlutého, zeleného, bílého, modrého, bílého, modrého, bílého, zeleného a žlutého. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n\n"}
{"id": "972147", "url": "https://cs.wikipedia.org/wiki?curid=972147", "title": "Dobrá (okres Trebišov)", "text": "Dobrá (okres Trebišov)\n\nDobrá ( ) je obec na Slovensku v okrese Trebišov. V historických záznamech je obec poprvé zmíněna v roce 1323. Obec má veřejnou knihovnu a fotbalové hřiště.\nPodle heraldického rejstříku má obec následující symboly, které byly přijaty 7. května 2008. Na znaku je motiv podle otisku pečetidla z roku 1787.\n\nV červeném štítě v zelené trávě stříbrný lev ve zlaté zbroji, levicí držící zlatý palcát.\n\nVlajka má podobu šesti podélných pruhů červeného, bílého, žlutého, zeleného, bílého, žlutého. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n"}
{"id": "972151", "url": "https://cs.wikipedia.org/wiki?curid=972151", "title": "Trujillo", "text": "Trujillo\n\nTrujillo [\"truchiljo\"] může znamenat:\n\n\n"}
{"id": "972152", "url": "https://cs.wikipedia.org/wiki?curid=972152", "title": "Termosublimační tiskárna", "text": "Termosublimační tiskárna\n\nTermosublimační tiskárny jsou určeny pro velmi kvalitní a rychlý tisk fotografií z počítače, či digitálního fotoaparátu. Výstupní fotografie se vyznačují odolností vůči vlivům okolního prostředí (vlhkost, UV záření...) a zůstávají stejné i po letech. Rozlišení těchto tiskáren je nejčastěji 300 dpi (bodů na palec). Veřejnost se s nimi nejčastěji setká v tzv. foto kioscích, tj. samoobslužných automatech, které bývají umístěny v obchodních centrech, v drogeriích nebo v provozovnách kopírovacích služeb, kde si na nich kdokoli na počkání může na papír vytisknout své digitální fotografie. \n\nTermosublimační tiskárny používají odlišnou technologii než laserové nebo inkoustové tiskárny. Fungují na principu sublimace (změna skupenství z pevného na plynné bez kapalného mezistupně). Barvivo je naneseno na pásce o šířce papíru. Páska se zahřeje pomocí tiskové hlavy na určitou teplotu, tím se barva přemění na plyn a obtiskne se na papír. Po přenesení na papír se opět vrátí do pevného skupenství. Páska je většinou z celofánu a skládá se ze čtyř vrstev CMYO (Cyan – azurová, Magenta – purpurová, Yellow – žlutá a Overcoat – ochranná vrstva), což je obdoba spektra barev CMYK. Z této pásky se postupně přes sebe nanesou uvedené barevné vrstvy a tím je tisk dokončen. Tiskne se na speciální papír, který je dodáván spolu s barvící fólií. Při tisku se vždy barvící fólie znehodnotí a proto se pro každý tisk používá fólie nová. Podrobnější popis s odkazy lze nalézt v článku vysvětlujícím funkci foto kiosků zmiňovaných v úvodu.\n\nSublimační tisk nevytváří řadu drobných bodů jako inkoustové tiskárny, ale vyznačuje se plynulými barevnými přechody, které jsou vnímány jako vyšší kvalita. Ovšem současné inkoustové tiskárny už dovedou tisknout tak miniaturní body, že výsledek je pro oko srovnatelný. Díky suchému procesu (bez tekutých barev) a nanesenému ochrannému povlaku jsou fotografie ve srovnání s inkoustovými odolnější. Například při postříkání vodou působí skoro jako \"nepromokavé\". Výhodou je i méně pohyblivých částí, v podstatě bezúdržbový provoz a to, že ani po delší době nečinnosti inkoust nevysychá a tisková hlava se nemusí proplachovat.\n\nTermosublimační tiskárny však mají i některé nevýhody, kvůli kterým nejsou, zejména jako domácí či kancelářské tiskárny, příliš rozšířené. Protože se moc nekupují, je jejich nabídka omezená a pořizovací i provozní náklady zpravidla poněkud vyšší než u inkoustových tiskáren. Nevýhodou je též to, že použití je omezené pouze na tisk fotografií, protože písmo a grafika s tenkými liniemi na nich nevycházejí dostatečně ostré. Nemá tedy smysl srovnávat je s laserovými tiskárnami, které naopak k tisku fotografií vhodné nejsou. Důležitý je také fakt, že všechny tištěné fotografie mají stejnou velikost, danou šířkou použité pásky s barvami. Taková tiskárna se tedy hodí tomu, kdo chce tisknout například velký počet fotografií formátu 10x15cm, ale není vhodným řešením pro fotografa, který potřebuje tisknout různé formáty. Navíc termosublimačním tiskem není možné vytisknout fotografii větší než 20x30cm, jelikož větší tiskárny nejsou obecně dostupné.\n\nNevýhodu pořizovací ceny a jediného formátu lze eliminovat využitím foto kiosků, které jsou dnes přístupné na řadě míst formou samoobsluhy. V nabídce každého kiosku je více formátů (obvykle 10x15, 15x20 a 20x30cm) a fotografie se vytisknou na počkání. Ceny bývají podobné anebo jen o trochu vyšší než za fotografie vyrobené jinými nabízenými službami.\n"}
{"id": "972153", "url": "https://cs.wikipedia.org/wiki?curid=972153", "title": "Michal Gučík", "text": "Michal Gučík\n\nMichal Gučík (* 28. srpna 1962, Nitra) je slovenský herec a podnikatel. Od 29. prosince 2010 do 27. března 2012 byl generálním ředitelem zpravodajské televize TA3.\n\n\n"}
{"id": "972154", "url": "https://cs.wikipedia.org/wiki?curid=972154", "title": "Jeroen Mooren", "text": "Jeroen Mooren\n\nJeroen Mooren, (30. červenec 1985 v Nijmegenu, Nizozemsko) je nizozemský zápasník – judista.\n\nJudu se věnuje od svých 5 let. V nizozemské seniorské reprezentaci se pohybuje od roku 2005 v superlehké váze, ale na pozici reprezentační jedničky se prosadil až po pěti letech. V roce 2012 se kvalifikoval na olympijské hry v Londýně a vypadl v prvním kole s Tommy Aršanskym z Izraele. V roce 2016 se kvalifikoval na olympijské hry v Riu a zopakoval výsledky z před čtyř let, když vypadl v prvním kole s Beslanem Mudranovem z Ruska.\n\n\n"}
{"id": "972155", "url": "https://cs.wikipedia.org/wiki?curid=972155", "title": "Zvonilka a piráti", "text": "Zvonilka a piráti\n\nZvonilka a piráti (v anglickém originále The Pirate Fairy) je šestý celovečerní film ze série o víle Zvonilce. Film produkovala společnost DisneyToon Studios. V Česku film distribuuje společnost Falcon a kinopremiéra byla 20. března 2014. Film režíruje Peggy Holmes, která režírovala i předchozí film \"\". V tomto díle je úvodní písní „Who I Am“ , kterou zpívá Natasha Bedingfield.\n\nHlavní postavou je v tomto filmu strážkyně vílího prachu Zarina, která objeví, že pomocí různých příměsí lze zlatý vílí prach proměnit v jiné prachy. Její pokusy však dopadnou katastrofálně, omylem vysype celou misku růstového prášku na rostlinku, která tak začne nekontrolovatelně bujet a zdevastuje část Hvězdné roklinky. Zarina je vypovězena a odlétá neznámo kam.\n\nPo nějaké době se v Roklince koná slavnost ročních období. Zarina se neočekávaně vrací a uspí všechny na slavnosti, kromě Zvonilky a jejích kamarádek, které se schovají. Zarina využívá zmatku a ukradne modrý vílí prach, který je nezbytnou součástí pro výrobu zlatého létacího prášku. Šestice víl ji pronásleduje až na mořské pobřeží, kde vyjde najevo, že Zarina spojila své síly s piráty. Zvonilka se krátce zmocní ukradeného prachu, a odmítá Zarininu nabídku na rozdělení se. Zarina po šestici vrhne mnohobarevný prášek a omráčené víly spláchne vodopád. Zarina odlétá s prachem na loď.\n\nVíly se zanedlouho probírají na skále za vodopádem, ale zjišťují, že Zarinin prášek jim prohodil talenty. Ze Zvonilky se tak stala vodní víla, Mlženka je větrnice, z Fauny se stane světlonoška, z Iris zahradnice, z Rozety víla chovatelka a z Vidie, k jejímu obrovskému šoku, všeumělka. Pokud mají zastavit piráty, musí se se svými novými schopnostmi sžít, což se neobejde bez komických situací. Nakonec se šestice dostane na pirátský koráb a objeví, že ve skryté zátoce u pobřeží vypěstovala Zarina Strom obrození. Zároveň tak pochopí celý plán pirátů, které vede mladý lodník James. Zarina jim vyrobí zlatý prach, aby se mohli vznést do oblak a drancovat Zemi Nezemi. Jakmile ovšem získají zlatý prach, piráti Zarinu zradí. Vyjde najevo, že James je ve skutečnosti kapitán Hook. Zmocní se modrého prachu a Zarinu svrhne z útesu do moře, zavřenou v lucerně. Navzdory nepřátelství víly Zarinu zachrání a nabízí jí milost. Šestice se pak se Zarinou v čele vydává získat zpět modrý prach, což musí dokázat dříve, než piráti proletí kolem Druhé hvězdy. Dochází k boji mezi vílami a posádkou, během nějž víly skvěle využívají svých, stále ještě prohozených, talentů. Všechny jsou však nakonec polapeny Jamesem a na záchranu prachu zůstane tak Zarina sama. Podaří se jí převrátit loď a piráti tak popadají do moře, ale k její smůle James padne do zlatého prachu, což mu dá možnost létat. Opět se zmocní modrého prachu, ale z lahve vypadne jedno zrníčko. Zarinu napadne spásná myšlenka a ono zrníčko na Jamese hodí. James, puzený mocnou silou modrého prachu, začne nekontrolovatelně létat všemi směry, přičemž osvobodí zbylé víly. Zvonilka jej pak nechá proletět velkou vlnou, což z něj spláchne letací prášek a James tak také skončí v moři. Zarina vrací modrý prášek Zvonilce a chystá se odletět. Zvonilka jí nabízí návrat do Roklinky, což Zarina nadšeně přijme. Všech sedm víl se tak vrací s korábem do Roklinky, kde probouzí spící slavnost. Zarinin mistr, který ji kdysi vypověděl z Roklinky, ji přijme zpátky i s jejím obdivuhodným talentem. Následuje velkolepé představení, během něhož Zarina vrátí vílám jejich původní schopnosti.\n\nEpilog: Jamese alias Kapitána Hooka vyloví kolemplující obchodní koráb.\n\nDabing, herci, postavy\n"}
{"id": "972160", "url": "https://cs.wikipedia.org/wiki?curid=972160", "title": "Snežnica", "text": "Snežnica\n\nSnežnica ( ) je obec na Slovensku v okrese Kysucké Nové Mesto. V roce 2017 zde žilo 1009 obyvatel. První písemná zmínka o obci pochází z roku 1426.\n\nV Snežnici má dlouholetou tradici sport. Od roku 1953 fungují sportovci v obci organizovaně. V současnosti v obci působí dva kluby. K Obecnímu sportovnímu klubu přibyl počátkem roku 2011 Mládežnický sportovní klub Snežnica, jehož hlavní náplní je mládežnický fotbal, dále se klub věnuje i futsalu a stolnímu tenisu.\n\n"}
{"id": "972161", "url": "https://cs.wikipedia.org/wiki?curid=972161", "title": "Budimírský zámek", "text": "Budimírský zámek\n\nBudimírsky zámek byl původně hrad přestavěný na zámeček, ve kterém se dnes nachází muzeum. Nachází se v obci Budimír.\n\nBudimírský zámeček je klasicistní tereziánská stavba z 2. třetiny 18. století s pozdějšími vnitřními úpravami. Dvoupodlažní trojtraktová bloková budova s erbem na fasádě sloužila jako panské sídlo větve Ujházyů. Místnosti mají valené křížové a klášterní klenby, v někdejší reprezentační místnosti je empírová nástěnná malba. Budova je vsazena do nového francouzského parku a oplocená novým oplocením v klasicistním slohu.\nObjekt měl do roku 1985 různé majitele, část sloužila Technickému muzeu jako depozitář, část místní škole. Celková rekonstrukce objektu, včetně parkových úprav, trvala pět let a zámeček byl veřejnosti zpřístupněn v roce 1990. Původní plán počítal se stálou expozicí, praxe si však vyžádala změnu této koncepce. V části suterénních prostor jsou umístěné depozitáře Slovenského technického muzea.\n\nVe výstavních prostorách jsou instalovány v kratších či delších časových intervalech malé komorní výstavy. Kromě výstav zaměřených na dějiny techniky se zde střídají výstavy věnované historii a umění. K bohaté programové skladbě přispívají i výstavy ze sbírek soukromých podnikatelů – majitelů starožitností, jakož i soukromých sběratelů.\n\n"}
{"id": "972162", "url": "https://cs.wikipedia.org/wiki?curid=972162", "title": "Ján Klimo", "text": "Ján Klimo\n\nJán Klimo (8. června 1921 Zvolen – 15. října 2001 Bratislava) byl slovenský herec, divadelní režisér a dědeček herce Maroše Kramára.\n\nV letech 1940–1945 studoval medicínu v Bratislavě. V letech 1945–1951 člen činohry ŠD v Košicích, v letech 1951–1953 asistent režie činohry Národního divadla, 1953–1967 režisér (v letech 1953–1960 i umělecký šéf činohry NS) v Bratislavě. Od roku 1967 ve svobodném povolání. Ve filmu hrál menší role. Větší příležitosti mu poskytla televize a dabing. Svým hluboce zabarveným hlasem se stal významným představitelem rozhlasového herectví.\n\n\n"}
{"id": "972163", "url": "https://cs.wikipedia.org/wiki?curid=972163", "title": "Budkovce (hrad)", "text": "Budkovce (hrad)\n\nBudkovce jsou zaniklý hrad na Slovensku, který se nacházel v obci Budkovce.\n\nDva hrádky jsou poprvé písemně doloženy v roce 1322 v listině krále Karla Roberta. Povolení od krále Matyáše na stavbu prvního dostala zeměpanská rodina Budkayů. Jediné známé informace o něm jsou, že byl postaven na horním konci obce a byl obehnaný příkopem. Druhý hrádek dal postavit zástupce podžupana Matej Wiczmandy. Rovněž o tomto hrádku nejsou blíže zprávy.\n\nKromě hrádků byl v Budkovcích postaven v roce 1617 pozdně renesanční zámeček.\n\n\n"}
{"id": "972164", "url": "https://cs.wikipedia.org/wiki?curid=972164", "title": "Dvorianky", "text": "Dvorianky\n\nDvorianky (v minulosti \"Te(c)hna, Dvorianky\") jsou obec na Dolním Zemplíně v okresu Trebišov, v Košickém kraji.\n\nDvorianky leží na Východním Slovensku, v blízkosti hranic s Maďarskem (19 km), Ukrajinou (41 km) a Polskem (63 km). Od hlavního města Bratislavy jsou vzdáleny asi 340 km.\n\nObcí prochází silnice I. třídy 79 severojižního směru (Vranov nad Topľou - Trebišov). Součástí Dvorianek je místní část Kinčeš (katastrální území Parchovany), která ale v současnosti není trvale osídlena. V minulosti se zde nacházel statek, později plemenářský podnik se dvěma bytovými domy pro zaměstnance. Dnes je areál sídlem zemědělské firmy AGRO-S, s. r. o.\n\nKatastrální území obce sousedí na západě s katastrem města Sečovce (městská část Albín), na jihu s katastrem obce Hriadky, na jihu tvoří hranici s katastry obcí Tušice a Tušická Nová Ves, na severozápadě sousedí s katastrálním územím Višňovou a na severu s katastrem obce Parchovany.\nDvorianky se nacházejí v mírném podnebním pásmu kontinentálního rázu, které je charakteristické výraznou amplitudou mezi letními a zimními teplotami. V rámci slovenské klimatické klasifikace město spadá do teplé klimatické oblasti, podoblasti mírně suché a klimatického okrsku s chladnou zimou.\nArcheologické průzkumy odhalily stopy slovanského osídlení ze 7. století, což jsou nejstarší doklady o přítomnosti Slovanů v okolí Dvorianek. První písemná zmínka o obci pochází z listiny uherského krále Bély IV. z roku 1245. Panovník dokumentem potvrzuje, že šlechtic Jan z Trebišova prodal majetky vesnic \"Albuñol\" (Albínov) a \"Techna\" (Dvorianky) šlechtici Petrovi, synovi Petra.\nPodle heraldického rejstříku má obec následující symboly, které byly přijaty 9. března 1998.\n\nZnak, na němž je motiv podle otisku pečetidel z let 1600 a 1786. Heraldický registr uvádí, že se ve znaku obce nachází: \"v zeleném štítě na modré zvlněné, stříbrem zčeřené vodní hladině plovoucí stříbrná labuť ve zlaté zbroji.\"\n\nVlajka má podobu čtyř podélných pruhů zeleného, ​​žlutého, bílého, modrého v poměru 3:1:1:3. Vlajka má poměr stran 2:3 a ukončena je třemi cípy, tj. dvěma zástřihy, sahajícími do třetiny jejího listu.\n\nPečeť obce Dvorianky tvoří znak s kruhopisem: \"\"OBEC Dvorianky\"\". Pečeť obce se používá na důležitých úředních dokumentech a listinách obecního úřadu.\n"}
{"id": "972166", "url": "https://cs.wikipedia.org/wiki?curid=972166", "title": "Klášter Bzovík", "text": "Klášter Bzovík\n\nBzovík je původně benediktinský (později premonstrátský) klášter přestavěný na pevnost (hrad), nedaleko obce Bzovík v okrese Krupina v Banskobystrickém kraji.\n\nObjekt Bzovíckého kláštera je důkazem toho, že někdy určit jednoznačně druh stavební památky není jednoduché. Kláštery bývaly v historii často terčem útoků nepřátel a to vyvolalo nutnost jejich přestavby na opevněné objekty nebo pevnosti. V oblasti, která se dostala v 16. století do sféry přímého ohrožení tureckým nebezpečím, se urychleným tempem opevňovala města a později i oba nejstarší hornouherské (slovenské) kláštery v Hronském Beňadiku a v Bzovíku.\n\nKlášter v Bzovíku vznikl v první polovině 12. století. Původně šlo o benediktinský klášter zasvěcený prvnímu uherskému králi sv. Štěpánovi. Za jeho zakladatele je považován příslušník rodu Hunt-Poznanů, kníže Lampert.\n\nRománský dvouvěžový kostel, ke kterému přibyla později po dostavbách klášterní budova s rajským dvorem a křížovou chodbou, byl jednou ze slovenských nejvýznamnějších románských stavebních památek. Kostel s klášterem se v průběhu 15. století často stával terčem útoků; vícekrát objekt vyhořel, načež byl opraven a postupem času částečně přestavěn.\n\nDo centra pozornosti se klášter dostal po bitvě u Moháče. Jeho majitelem byl v uvedeném období jeden z oligarchů středního Slovenska, Zikmund Balaša – příslušník rodu Balašů, který později nechvalně proslul nejen v majetkových sporech mezi šlechtou, ale zejména bezohlednou krutostí vůči poddaným. Zikmund vyhnal z kláštera řeholníky a hned nato (v roce 1530) začal klášter přestavovat na zámeček obehnaný mohutným opevněním. Zdi dostaly mohutné střílny a vnitřní ochozy. K nim byla přistavěna z vnitřní strany obydlí pro vojáky a hospodářské budovy. Celý areál chránily široké příkopy a mohutné nárožní bašty.\n\nI další osudy objektu byly pestré. V roce 1620 hrad vyhořel, koncem 17. století se opět vrátil do majetku církve. V roce 1678 jej dobyli povstalci Imricha Thökölyho.\n\nDalší období už spělo k jeho zániku. Po krátkém vlastnictví řádu jezuitů a ostřihomského arcibiskupa začal objekt začátkem 19. století pustnout. Poslední ránu v procesu chátrání mu uštědřily boje během druhé světové války i následné ničení místními obyvateli.\n\nAreál bývalého kláštera se nachází ve stavu ruin, kromě vnějšího opevnění, které vykazuje známky zachovalosti a rekonstrukce. Je dobře viditelný po odbočení z hlavní silnice jižně od obce.\n\n\n"}
{"id": "972168", "url": "https://cs.wikipedia.org/wiki?curid=972168", "title": "Djenné", "text": "Djenné\n\nDjenné je město v Mali, v němž žije více než 30 tisíc obyvatel. V roce 1988 bylo město spolu s Velkou mešitou, dokončenou roku 1907 z nepálených cihel, zapsáno do seznamu Světového dědictví UNESCO. Od roku 2016 figuruje zároveň i na seznamu světového dědictví v ohrožení.\n\nPřed staletími byla města Djenné a Timbuktu důležitými zastávkami Transsaharské obchodní cesty, přinášející obrovské bohatství. Obchodníci v těchto městech těžili z transportu zlata, slonoviny a soli ze západní Afriky. Od 16. století se stala tato města v představách Evropanů legendami, představujícími všechno exotické bohatství Afriky.\n\nTo se změnilo, když Portugalci objevili Guinejský záliv a nahradili zastaralé transsaharské obchodní cesty lodní dopravou. Význam Timbuktu i Djenné upadl. Dnes je město cílem cestovatelů.\n"}
{"id": "972169", "url": "https://cs.wikipedia.org/wiki?curid=972169", "title": "Štefan Bučko", "text": "Štefan Bučko\n\nŠtefan Bučko (* 2. července 1957, Bratislava) je slovenský herec, recitátor a moderátor.\n\nV roce 1981 absolvoval studium herectví na Vysoké škole múzických umění v Bratislavě a stal se členem činohry Slovenského národního divadla, kterým je dodnes. Také působí i jako pedagog na Divadelní fakultě VŠMU. Se svými studenty se setkává na hodinách jevištní řeči a uměleckého přednesu. Účinkoval v televizním seriálu \"Povstalecká história\" (1984). Jeho manželkou je zpěvačka Adriena Bartošová.\n\n\n"}
{"id": "972171", "url": "https://cs.wikipedia.org/wiki?curid=972171", "title": "Kristýna Svobodová", "text": "Kristýna Svobodová\n\nKristýna Svobodová je česká modelka, finalistka České Miss 2014, Marketing Assistant a studentka Univerzity Jana Amose Komenského v Praze.\n\nPochází z Brna. V letech 2007-2011 studovala na brněnském gymnáziu v Elgartově ulici. Poté studovala německý jazyk na Filozofické fakultě Masarykovy univerzity.\nDíky znalosti německého jazyka se dostala na marketingovou stáž do firmy Porsche, která má pobočku v Praze. Nyní v této firmě pracuje jako Marketing Assistant a studuje kombinovanou formu oboru \"Mediální a sociální komunikace\" na Univerzitě Jana Amose Komenského v Praze. Ovládá angličtinu a němčinu.\nMá staršího bratra Vojtěcha.\n\n"}
{"id": "972172", "url": "https://cs.wikipedia.org/wiki?curid=972172", "title": "Cejkov (hrad)", "text": "Cejkov (hrad)\n\nCejkov je zaniklý hrad, který stával na Slovensku na kopci nad obcí Cejkov.\n\nHrad střežil cestu ze Zemplína do Trebišova. Byl postaven pravděpodobně v 13. století, nebo začátkem 14. století. Cejkovská větev rodu Kaplon ho vlastnila do roku 1403. Tehdy král Zikmund Lucemburský zkonfiskoval majetek rodu pro jejich zradu a hrad dal zbourat. V roce 1407 konfiskát dává Petrovi Sósovi a Matějovi Kelečénimu a zároveň povoluje znovuvystavění hradu zemanovi z [Pozdišovce|Pozdišovců]]. Noví majitelé chtěli hrad obnovit, ale ještě v roce 1438 se uvádí, že je v ruinách. V 15. století byl načas i v rukou bratřických vojsk. V roce 1471 nařídil uherský sněm zbourání hradu, což se pravděpodobně nestalo, protože se zmiňuje i později. Definitivní zánik hradu způsobila až císařská vojska v roce 1673.\n\nLokalitě dominovala ústřední obytná stavba (vrcholová plošina 14 × 10 metrů) opevněná mohutným příkopem (8–10 m) a valovým opevněním s elipsovitým půdorysem. Na přístupnější severovýchodní straně je malé nádvoří, které tvoří zároveň předpolí hrádku. Bylo chráněno šíjovým příkopem (4 m) a valem a obranu z této strany (přístupové) hrádku zajišťovala kruhová věž s průměrem do sedmi metrů. Hrad byl postaven z místního kamene na maltu.\n\nNa kuželovitém kopci nad obcí jsou zřetelné stopy po valech a příkopech. Na nejvyšším bodě jsou stopy po přírodním kamenném podkladu, na kterém pravděpodobně stála hlavní obytná stavba. Na severozápadní straně objektu je fragment zdi této budovy. Z kruhové věže chránící vstup od severovýchodu zůstala už jen prohlubeň s průměrem sedm metrů a stopami po hospodářských objektech zvlněné předpolí.\n\n\n"}
{"id": "972173", "url": "https://cs.wikipedia.org/wiki?curid=972173", "title": "Hraň", "text": "Hraň\n\nHraň (v minulosti Garaň, Garaňa, \"Garany, Garány\") je obec na Slovensku v okrese Trebišov.\n\nObec je známá mimo jiné tím, že se zde nachází Dětská psychiatrická léčebna. Kdysi byl v této léčebně během 2. světové války internační tábor. Budovu léčebny tvoří zámeček a přistavěné budovy. Zámeček byl postaven v roce 1903 hrabětem Almássym, později byl zestátněn, do 2. světové války v něm byla psychiatrická léčebna.\n\nObec leží uprostřed Východoslovenské nížiny na soutoku řek Trnávky a Ondavy ve výši 106 m n. m.\nJe pravděpodobné, že Hraň patřila v 14. století tamním zemanům, nepochybně však patřila v 14. a 15. století šlechticům z Lučence a v druhé polovině 16. století postupně Báthoryům a Várdaiům.\n\nDo písemností byla ve 14. - 15. století zapisována jako Garan, od 16. století jako Garany, což byl pomaďarštěný tvar staršího slovenského názvu Graň. Maďarština ho zachovala ještě s hláskou g, která se ve slovenštině od 13. století změnila na h.\n"}
{"id": "972181", "url": "https://cs.wikipedia.org/wiki?curid=972181", "title": "Oval Lingotto", "text": "Oval Lingotto\n\nOval Lingotto je sportovní a výstavní hala v italském Turíně, ve čtvrti Lingotto. Postavena byla v letech 2003–2005 v nadmořské výšce 233 m pro konání rychlobruslařských soutěží na Zimních olympijských hrách 2006, náklady dosáhly částky přibližně 70 milionů eur. Během ZOH 2006 její kapacita činila 6500 diváků, po jejich skončení slouží k různým sportovním a společenským akcím.\n\nRychlobruslařské závody proběhly v Ovalu Lingotto pouze v letech 2005–2007, první z nich byl mítink Světového poháru v prosince 2005.\n\n\nStav k 24. lednu 2014.\n\n"}
{"id": "972184", "url": "https://cs.wikipedia.org/wiki?curid=972184", "title": "Ivana Fajnorová", "text": "Ivana Fajnorová\n\nIvana Fajnorová (* 2. prosince 1967 Brno) je česká politička, v letech 2010 až 2012 místopředsedkyně Strany zelených, v letech 2014 až 2018 zastupitelka města Brna, od roku 2010 starostka Městské části Brno-Jundrov a od roku 2006 zastupitelka této městské části.\n\nAbsolvovala na SPŠ chemické obor analytická chemie. Po studiu několik let pracovala jako asistentka ve Výzkumném ústavu vodohospodářském, kde se soustředila především na boj se znečišťováním povrchových vod. Následně se živila jako obchodní manažerka a konzultantka v personální společnosti.\n\nIvana Fajnorová je vdaná a má dvě děti, bydlí v Brně.\n\nOd roku 2006 je členkou Strany zelených.\n\nDo politiky vstoupila, když v komunálních volbách v roce 2006 úspěšně kandidovala za SZ do Zastupitelstva Městské části Brno-Jundrov. Do roku 2010 byla opoziční zastupitelkou, ale v komunálních volbách v roce 2010 se jí nejdříve podařilo obhájit mandát (jakožto členka SZ na kandidátce subjektu \"Zelená pro Náš Jundrov\") a následně byla v listopadu 2010 zvolena starostkou Městské části Brno-Jundrov.\n\nPokoušela se dostat také do Zastupitelstva města Brna, ale nepodařilo se jí to ani v komunálních volbách v roce 2006 ani o čtyři roky později ve volbách 2010.\n\nV listopadu 2010 byla na sjezdu Strany zelených zvolena 3. místopředsedkyní, když získala 101 hlasů (neměla protikandidáta). Tuto pozici zastávala do listopadu 2012.\n\nV krajských volbách v roce 2012 kandidovala za Stranu zelených do Zastupitelstva Jihomoravského kraje, ale neuspěla. Zelení se totiž do zastupitelstva vůbec nedostali.\n\nDvakrát rovněž neúspěšně kandidovala za Stranu zelených v Jihomoravském kraji ve volbách do Poslanecké sněmovny PČR, a to v roce 2010 a v roce 2013. Zelení v těchto dvou volbách do Sněmovny nepronikli.\n\nV komunálních volbách v roce 2014 byla zvolena za Stranu zelených do Zastupitelstva města Brna a navíc obhájila post zastupitelky Městské části Brno-Jundrov, když vedla tamější kandidátku SZ pod názvem \"Zelená pro Náš Jundrov\". V listopadu 2014 byla zvolena starostkou Jundrova pro druhé funkční období.\n\nV komunálních volbách v roce 2018 znovu kandidovala za Zelené do Zastupitelstva města Brna (na 3. místě kandidátky), ale mandát zastupitelky města se jí tentokrát obhájit nepodařilo. Nicméně byla opět zvolena zastupitelkou městské části Brno-Jundrov, když z pozice členky Zelených vedla kandidátku subjektu \"\"Zelená pro Náš Jundrov\"\" (tj. Zelení a nezávislí kandidáti). V polovině listopadu 2018 se stala již po třetí starostkou městské části Brno-Jundrov.\n"}
{"id": "972186", "url": "https://cs.wikipedia.org/wiki?curid=972186", "title": "Zuzana Haasová", "text": "Zuzana Haasová\n\nZuzana Haasová (* 20. březen 1981 Bratislava) je slovenská moderátorka, zpěvačka, spisovatelka, režisérka, herečka a sestra herečky Moniky Haasová. Její další sestra Iveta je kostýmní výtvarnice.\n\nV roce 2013 se jí narodila dcera Karolína ale pár hodin po porodu zemřela. Má ještě dceru Romanu. Už 24 let je diabetička. Žije s Martinem Kostkou.\n\nUž jako šestiletá působila v inscenacích STV. V patnácti letech účinkovala v seriálu \"Silvánovci\". V roce 1997 hrála v seriálu \"Duchové\" dceru Zdeny Studenkové Viki Pačmagovú. Hrála i v \"Ordinácia v ružovej záhrade\". Momentálně hraje v seriálu \"Panelák\" Soňu Jančová.\n\nPět let působila v rádiu Twist jako moderátorka Literární revue. Později, v roce 2005 přešla do rádia Devín, kde další čtyři sezóny uváděla pořad To vše je jazz. Jako dabingová herečka dabuje v STV a soukromých dabingových studiích.\n\nV roce 2003 absolvovala jako zpěvačka ve skupině old time band Funny Fellows živé koncertní turné po Slovensku, Česku, Rakousku, Nizozemsku a Americe. V roce 2005 vydala CD - Funny Fellows a Zuzana Haasová Vinohrad. Organizuje festival - Květnové šanzóny. Po odchodu z Funny Fellows založila kapelu The Susie Haas Band.\n\n\n"}
{"id": "972187", "url": "https://cs.wikipedia.org/wiki?curid=972187", "title": "Hrčeľ", "text": "Hrčeľ\n\nHrčeľ (v minulosti \"Gerco\", )\nje obec na Slovensku. Nachází se v okrese Trebišov v Košickém kraji.\nPodle heraldického rejstříku má obec následující symboly, které byly přijaty 26. září 1998. Na znaku je motiv podle otisku pečetidla z roku 1786.\n\nV modrém štítě po stříbrných kamenech kráčející zlatá srnka, nad ní letící zlatý bažant.\n\nVlajka má podobu tří podélných pruhů žlutého, modrého, bílého v poměru 3:2:3. Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n"}
{"id": "972188", "url": "https://cs.wikipedia.org/wiki?curid=972188", "title": "Likavka (potok)", "text": "Likavka (potok)\n\nLikavka je potok v dolním Liptově, protéká severní částí okresu Ružomberok. Je to pravostranný přítok Váhu, měří 9,3 km a je tokem III. řádu. \n\nPramení v severovýchodním výběžku Velké Fatry, na okraji podcelku Šípské Fatry, na východojuhovýchodnom úpatí Hlavačka (901,8 m nm) v nadmořské výšce přibližně 790 m n. m., severoseverovýchodne od osady Studniční.\n\nOd pramene teče nejprve severovýchodním směrem, pod sedlem Brestová (720 m nm) podteká cestu I. třídy č.. 59 a obloukem se stáčí severojižním směrem. Pod obcí Valaská Dubová opět podteká státní silnici a pokračuje jihovýchodním směrem až do obce Likavka. Nad Likavkou potřetí podteká zmíněnou cestu a obcí protéká k ústí severojižním směrem.\n\n\n\nDo Váhu se vlévá jižně od Likavka v blízkosti železniční stanice Ružomberok, v nadmořské výšce cca 470 m n. m.).\n\n"}
{"id": "972189", "url": "https://cs.wikipedia.org/wiki?curid=972189", "title": "Oenopides (kráter)", "text": "Oenopides (kráter)\n\nOenopides je měsíční kráter typu valové roviny nacházející se v librační oblasti u severozápadního okraje Měsíce na přivrácené straně. Ze Země je tudíž pozorovatelný ve značném zkreslení. Má průměr 67 km, pojmenován byl podle starořeckého astronoma a geometra Oinopida z Chiu. Jde o relativně starý kráter narušený četnými dopady meteoritů, které zformovaly menší krátery uvnitř něj, příklady budiž satelitní Oenopides X a Oenopides Y. Okrajový val je značně rozrušený.\n\nSeverně leží velký kráter Pythagoras, jiho-jihovýchodně kráter Markov a Oceanus Procellarum (Oceán bouří).\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972192", "url": "https://cs.wikipedia.org/wiki?curid=972192", "title": "Cerovo (hrad)", "text": "Cerovo (hrad)\n\nCerovo (též \"Litava\") je zřícenina hradu na Slovensku. Z hradu se dochovaly pouze nepatrné zbytky. Nacházejí se na kopci Pustý hrad nad obcí Cerovo. První písemná zmínka o hradu pochází z roku 1276. K jeho zničení došlo zřejmě v první polovině 14. století, kdy místní župani válčili mezi sebou. Na tři kilometry vzdáleném vrcholu byl postaven nový hrad, který byl následně pojmenován Čabraď.\n\n\n"}
{"id": "972193", "url": "https://cs.wikipedia.org/wiki?curid=972193", "title": "Kostel Jména Panny Marie (Novi Sad)", "text": "Kostel Jména Panny Marie (Novi Sad)\n\nKostel Jména Panny Marie (srbsky v cyrilici Црква имена Маријиног, v latince Crkva imena Marijinog) je římskokatolický kostel v srbském městě Nový Sad, na \"Náměstí svobody\", v centru města.\n\nPrvní kostel byl postaven v roce 1848, nicméně během revolučního roku 1848, kdy se jihouherští Srbové vzbouřili proti vládě v Budapešti strádal při bombardování města. Odstraněn byl nakonec v roce 1893. Dnešní kostel byl navržen architektem Georgem Molnar na konci 19. století a dokončen v roce 1894. Jeho věž je vysoká 72 metrů.\n\nV roce 1904 poškodil kostel požár.\n\nKostel administrativně spadá pod subotickou diecézi.\n"}
{"id": "972194", "url": "https://cs.wikipedia.org/wiki?curid=972194", "title": "Poto bezocasý", "text": "Poto bezocasý\n\nPoto bezocasý (také \"medvídek makiový\", \"maki medvědovitý\", ) je malá africká poloopice z rodu poto z čeledi outloňovitých. Žije v tropických deštných pralesích a pokud byly vykáceny, tak i na orné půdě. Mezi země, kde se vyskytuje, patří Kamerun, Nigérie a Rovníková Guinea.\n\nPoto bezocasý má jemný, jakoby vlněný kožich. Zatímco zadní končetiny jsou pětiprsté, přední končetiny mají dva prsty dlouhé a dva krátké, z nichž jeden je dokonce menší než náprstek. Navzdory tomu se poto projevuje jako dobrý akrobat. Ve větvích stromů a keřů se pohybuje pomalu a kradmo a sbírá z větviček a listů hmyz, nebo ho příležitostně lapá i v letu. Dosahuje délky až 30 centimetrů.\n\n"}
{"id": "972198", "url": "https://cs.wikipedia.org/wiki?curid=972198", "title": "Lodno", "text": "Lodno\n\nLodno ( ) je obec na Slovensku v okrese Kysucké Nové Mesto. Žije zde  obyvatel. První písemná zmínka o obci pochází z roku 1658.\n\nObec leží na úpatí Kysucké vrchoviny. Na západě bezprostředně sousedí s Kysuckým Lieskovem a přes Korcháňské sedlo (730 m n. m.) se Starou Bystricí, na jihu s obcí Povina a na severu přes vrch Kýčeru s Klubinou. Obcí protéká řeka Lodňanka.\n\nObec Lodno vznikla z původního rozptýleného kopaničářského osídlení, když se v první polovině 17. století vyčlenila z části katastru Kysuckého Lieskovce. Podle zápisu v archivu to bylo v roce 1654. Roku 1658 zde bylo 10 valašských hospodářství, obec tehdy patřila k Budatínskému panství. V roce 1965 obec postihla povodeň.\n\nObec byla známá jako středisko pěstování ovoce, zejména hrušek. Z původní lidové architektury se zachovaly některé dvojprostorové a tříprostorové srubové domy se sedlovými střechami a šachovnicově děleným štítem pomocí lišt. Dvory byly neuzavřené.\n\nV obci je zachovaná zděná zvonice ze začátku 19. století, která je hodnotným dokladem lidové architektury. Klasicistní zvon umístěný ve zvonici byl odlit roku 1805 v Banské Bystrici a je hodnotným dokumentem umělecko-řemeslné tvorby odlévání zvonů.\n\nTaké zde stojí římskokatolický kostel sv. Petra a Pavla se třemi zvony.\n\n"}
{"id": "972201", "url": "https://cs.wikipedia.org/wiki?curid=972201", "title": "Oto Okoličány", "text": "Oto Okoličány\n\nOto Okoličány (29. září 1918, Likavka – 20. červen 1967, Bratislava) byl lékař-urolog a lední hokejista.\n\n\nStudoval medicínu na Lékařské fakultě univerzity v Bratislavě, 1944 MUDr. Roku 1944 nastoupil vojenskou základní službu v lékařské škole v Ružomberku. Průkopník v oblasti urologické medicíny, zejména urogenitální tuberkulózy, ovládal moderní vyšetřovací metody a operační techniku. Působil v Krajské nemocnici Podunajské Biskupice, kde vybudoval oddělení urogenitální tuberkulózy, které vedl až do smrti. Odborník na operace resekce ledviny a močových orgánů, externí lektor postgraduálního studia vzdělávání lékařů. Člen domácích a mezinárodních lékařských společností. Hokejový reprezentant Slovenska, člen ŠK Slovan Bratislava. Autor odborných filmů, přednášek, studií a článků.\n\n\n"}
{"id": "972202", "url": "https://cs.wikipedia.org/wiki?curid=972202", "title": "Markov (kráter)", "text": "Markov (kráter)\n\nMarkov je impaktní kráter nacházející se v librační oblasti u severozápadního okraje Měsíce na přivrácené straně. Ze Země je tudíž pozorovatelný zkresleně. Má průměr 40 km, leží u severního okraje Oceánu bouří (Oceanus Procellarum) a v západní části oblasti zvané Záliv rosy (Sinus Roris). Severně leží kráter Oenopides.\n\nPojmenován byl na počest ruského matematika Andreje Andrejeviče Markova a také Alexandra Vladimiroviče Markova, ruského astrofyzika.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972203", "url": "https://cs.wikipedia.org/wiki?curid=972203", "title": "Monastýr Gračanica", "text": "Monastýr Gračanica\n\nKlášter v Gračanici (srbsky v cyrilici Манастир Грачаница, v latince Manastir Gračanica) je srbský pravoslavný klášter v Kosovu nedaleko hlavního města Priština (asi 5 km na jihovýchod), v obci se stejným názvem. Od 13. července 2006 patří společně s dalšími 3 lokalitami mezi památky světového kulturního dědictví UNESCO (společné pojmenování „Středověké památky v Kosovu“). Spadá pod eparchii Rašsko-prizrenskou.\n\nKlášter založil v roce 1315 srbský vládce Štěpán Uroš II. Milutin. Výstavba kláštera byla realizována v letech 1315 až 1321. Charta, která dokládá původ chrámu, byla na jeho jižní straně vytesána do kamene. Připomíná také, že klášter vznikl na místě dřívějšího, raně středověkého svatostánku. Chrám se stal významným centrem srbské církve a celého duchovního života i během let turecké nadvlády. Od roku 1592 se zde nacházela i tiskárna. Do moderní doby se dochovalo celkem 12 knih, které byly v Gračanici vytištěny a 38 rukopisů.\n\nTurci několikrát klášter poškodili a poničili (v roce 1383 a dále během srbských protitureckých povstání). V letech 1528 až 1555 během působení metropolity Nikanona byly napsány ikony chrámu. Chrám byl později vyzdoben i nádhernými freskami (některé byly z kláštera sneseny a konzerovávny jinde) a masivním křížem. V roce 1539 zde byla zřízena i tiskárna.\n\nPrůčelí hlavního kostela se nachází na půdorysu tvaru obdélníků o rozměrech 13x17 m.\n\nV roce 1963 se uskutečnily v Gračanici konzervační práce, při nichž byly nalezeny dvě dosud neznámé ikony ze 17. století, a obnoveny také některé části komplexu, které zpustly v průběhu staletí.\n\nV současnosti je chrám duchovním centrem Srbů na území Kosova. Je to fungující pravoslavný chrám, ve kterém žijí a pracují jeptišky (malba ikon, zemědělství, šití, ...). V současné době je významným symbolem přítomnosti Srbů v Kosovu, proto je také napadán čas od času kosovskými Albánci. Je tedy hlídán policejními složkami.\n\n"}
{"id": "972204", "url": "https://cs.wikipedia.org/wiki?curid=972204", "title": "Diviacka Nová Ves (hrad)", "text": "Diviacka Nová Ves (hrad)\n\nKaštel Diviacka Nová Ves je původně tvrz, která byla posléze přestavěna na renesanční zámek. Nachází se v obci Diviacka Nová Ves. Postavena byla na začátku 15. století. V roce 1568 byla přestavěna na renesanční zámeček.\nPostavili ho členové rodu Diviackých v letech 1380–1401 jako opevněnou gotickou pevnůstku - doloženou začátkem 15. století, která tvoří jádro dnešního zámečku. Od 16. století tvrz patřila Rudnayům.\n\nGotický objekt v roce 1586 rozšířili a postupně přebudovali na renesanční čtyřkřídlý zámeček s ústředním nádvořím, který prošel několika dílčími úpravami v 17. a 18. století. V roce 1808 napadla a dobyla zámek baronka Splényiová-Ujfalussyová (z rodu Diviacků), která z pomsty za prohraný majetkový spor s Rudnayi rozdmýchala díky slibům a pálence selskou vzpouru . V roce 1886 zámeček Rudnayové prodali a byl zde zřízen lihovar. Památková úprava byla provedena v 70. letech 20. století podle projektu arch. J. Šefčíka.\nGotická tvrz má zachovány původní klenby a krby. Renesanční místnosti mají síťové hřebínkové klenby a křížové klenby se štukovými geometrickými a rostlinnými ornamenty. Zachovalo se mnoho renesančních architektonických detailů. Honosná místnost na patře má pozdně barokní, bohatě řešený štukový interiér s akantovou a rostlinnou ornamentikou.\nNepravidelný čtyřkřídlý půdorys zámečku vznikl postupným rozšiřováním a přestavbami budov kolem původního gotického jádra, které se zachovalo v podobě blokové patrové opevněné věžové stavby s nárožním kvádrováním na fasádách. Na přístavbách se zachovala renesanční sgrafita; psaníčkové sgrafito někdejšího komína je datováno 1586. Nárožní stavba při vstupu měla tři malé kulaté bašty, které plnily funkci opěrných pilířů z dob romantických úprav. Kamenný renesanční vstupní portál měl padací most. Při barokních úpravách kolem poloviny 18. století budovy nádvoří byly sjednoceny arkádou.\n\n"}
{"id": "972205", "url": "https://cs.wikipedia.org/wiki?curid=972205", "title": "Skadarlija", "text": "Skadarlija\n\nSkadarlija je legendární ulice v centru Bělehradu. Nachází se na rozhraní Starého města a Dorćolu a je vyzdvihována jako centrum bohémského života v srbské metropoli.\n\nHistorie Skadarlije začala v roce 1830 vypořádáním romů v opuštěných zákopech v přední části hradeb. Územní plán Bělehradu z roku 1854 dokládá, že tehdejší romské příbytky byly nahrazeny zděnými stavbami, do kterých se přestěhovali řemeslníci, dodavatelé, menší úředníci a další.\n\nSvůj název podle romského názvu nesla lokalita až do roku 1872, kdy byla ulice pojmenována po městě Skadar, které bylo považováno za starobylé srbské město (dnes leží Skadar na území Albánie).\n\nSkadarlija začala získávat svůj bohémský charakter koncem 19. století, v období bouřlivého společenského, kulturního a ekonomického rozvoje Srbska a především jeho hlavního měst, Bělehradu. Po roce 1901, kdy byl zdemolován tehdy známý hostinec Dardanely, se jeho četní hosté, významní spisovatelé a herci přesunuli do hostinců na Skadarliji. Mezi nejznámější z nich se staly podniky, jako např.: \"Tři šešira\" či \"Dva jelena\".\nDům Đury Jakšiće, známého spisovatele a malíře, který žil a zemřel na Skadarliji, se změnil na místo básnických setkávání, kteří se účastnili tzv. Skadarlijských večerů. Jeho rekonstrukce začala v roce 1968 v souladu s návrhy předních umělců. Podařilo se jim zachovat jeho stávající hodnoty a zavést moderní zařízení bez zásahu do historických prvků. Koncem 60. let 20. století získala Skadarlija věhlas jako centrum mladých a bohémských umělců Bělehradu. Plány pro další úpravy byly provedeny v roce 1977, ale zůstaly jen na papíře až do roku 2008. V současné době je Skadarlija především magnetem pro turisty, neboť srbská metropole díky válečnému ničení v minulosti a četným přestavbám příliš turistických atrakcí nenabízí.\nDobře známí, ale především chudí básníci a spisovatelé se stali pravidelnými návštěvníky Skadarlije na počátku 20. století, a to nejen ze Srbska, ale ze širších jihoslovanských končin. Skadarlija byla pro ně populární řadu let předtím, než se stal skutkem jugoslávský stát. \n\nNejvýznamnějšími obyvateli a návštěvníky v historii Skadarlije byli významní realističtí i modernističtí tvůrci své doby: Đura Jakšić, Dobrica Milutinović, Tin Ujević, Gustav Krklec, Stevan Sremac, Antun Gustav Matoš, Zuko Dzumhur a Momo Kapor.\n\n"}
{"id": "972209", "url": "https://cs.wikipedia.org/wiki?curid=972209", "title": "Ľubotín", "text": "Ľubotín\n\nĽubotín je obec na Slovensku v okrese Stará Ľubovňa.\nObec leží na křižovatce cest mezi Prešovem, Bardejovem a Starou Ľubovňou. Je vzdálena asi 40 km severozápadně od Prešova.\nJarková, Železničiarska, Hlavní, kapačky, majne, Hliník, Školní, Na rovni,\nObcí protéká řeka Ľubotínka, která se pár kilometrů dál vlévá do řeky Poprad.\nNejstarší zpráva o vsi je z r.. 1330, když jí farářem byl Štefan de Lubentin. Sídliště však existovalo dávno předtím. Svědčí o tom skutečnost, že potok Ľubotín / Lybicin, Lybethin, Lubetin /, který byl odvozen od názvu sídliště, se uvádí při vymezení majetků šlechtice Rikolfa a jeho syna Spišskou kapitulou v letech 1287, 1296, 1302 av listině krále Karla Roberta z r.. 1312, kterou daroval západní část doliny Ľubotínky Rikolfovi. Listiny však vesnici jmenovitě neuvádějí. Stará vesnice existovala již při donácii majetku Kamenica. Podle Metaco ľubotínsky majetek východně od potoka konc. 13. st. patřil panství Kamenica. V písemnostech ze 14.-16. st. se vyskytuje ve více fonetických obměnách pod názvem Ľubotín. Staroslovenský název / od Ľubota / a rozvinutost vesnice svědčí o tom, že Ľubotín patří k nejstarším slovenském vesnicím na okolí existujícím před 11. st. Umístění strážní družiny Polovci konc. 11. st. a vznik Plavče předpokládá starší vesnice, jakými v jeho sousedství byly Ľubotín a Plavnica. Vesnice zač. 14. st. zřejmě zpustla. V 1. půl. 14. st. z iniciativy feudálních pánů se usadili noví usedlíci se šoltýsom / dokládá to jeho existence v r.1349 / na základě kupním-německého práva. Šoltys ve vesnici působily do poloviny 16. st. Ve vesnici byl zač. 14. st. kostel, který existoval v 15. a pravděpodobně i v 16. st. Od 13. st. do poloviny 16. st. byla nepřetržitě ve vlastnictví šlechticů z Kamenice, později Dežofiovcov jako majetková součást kamenického panství. R. 1427 byly sedlácké domácnosti zdaněny od 17 port. Později se část sedláků odstěhovala, další ztratili pozemky a stali se Chalupník. V r.. 1600 sídliště sestávalo z 12 poddanských domů, mlýna, školy, kostela a fary. Koncem 16. st. Ľubotín byl středně velkou vesnicí výhradně s poddanským obyvatelstvem. R. 1787 měla 59 a r.. 1828 75 domů. Byl zde solný sklad a přístavištích pro vory. 1. 5.1873 obec získala železniční spojení otevřením provozu na železnici Prešov-Orlov. Obyvatelé se zabývali zemědělstvím, chovem dobytka, tkaním, formankou a obchodovali s obilím. I po r.. 1918 zůstaly u tradičních zaměstnáních. V obci byly pily a vyhne. 17. srpna 1944 partyzáni vyhodili do povětří železniční most. Obec byla osvobozena 22. 1.1945. Revoluční národní výbor byl utvořen 9. 2.1945 – předseda Michal Diňa, místopředseda Ján Dvorščák, tajemník Jozef Hoclár. Ve volbách 1946 zvítězila DS, z 393 hlasů získala 358, KSS 33, Strana práce 1. JZD založené r.1951, přešlo k ŠM Lipany, od 1970 hospodářství patřilo k ŠM Stará Ľubovňa, po delimitace ŠM 31.12.1975 JZD Ľubotín. R. 1969 byla k obci přičleněna osada Podpila, vyčleněna z obce Plaveč. Po osvobození postavena základní škola / 1958 /, mateřská škola / 1974 /, zdravotní a obchodní středisko, budova obecního úřadu / 1990 /, sportovní stadion / 1992 /, pošta, budova VEZ, Vzorodev, budova policie, nové komunikace, autobusové nástupiště, bytové jednotky, rodinné domy, uskutečněná regulace potoka a další stavby.\nObec má přibližně 1387 obyvatel.\n\nVe vesnici se nachází velká autobusová zastávka a železniční stanice na trati Plaveč-Prešov.\n"}
{"id": "972210", "url": "https://cs.wikipedia.org/wiki?curid=972210", "title": "Galvani (kráter)", "text": "Galvani (kráter)\n\nGalvani je měsíční kráter nacházející se v librační oblasti u severozápadního okraje Měsíce na přivrácené straně. Ze Země je tudíž pozorovatelný značně zkresleně. Má průměr 80 km, leží jižně od valové roviny Volta a jihozápadně od dalšího kráteru typu valové roviny Repsold. Kráterem křižuje jedna z brázd sítě Rimae Repsold, která prochází i hlavním kráterem Repsold, podle něhož je tento systém brázd pojmenován.\n\nPojmenován byl na počest italského fyzika a lékaře Luigi Galvaniho.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972211", "url": "https://cs.wikipedia.org/wiki?curid=972211", "title": "Dolná Mičiná (kaštel)", "text": "Dolná Mičiná (kaštel)\n\nKaštel Dolná Mičiná byl původně hrad, který byl přestavěn na renesanční zámeček. Nachází se v obci Dolná Mičiná.\nZámeček byl postaven v druhé polovině 16. století na gotickém základě. Pravděpodobně šlo o panské sídlo, resp. hrádek. V roce 1667 ho Tomáš Benický s manželkou Kateřinou Mervaldovou přestavěli do dnešní podoby. Pozdně barokní úpravy jsou z konce 18. století. Po roce 1970 byl opraven a znovu zastřešen. Nejnovější úpravy jsou z 90. let, kdy byl upravován hlavně interiér.\nZachovaly se renesanční a barokní klenby se štukovými obrazci. Ve středu dispozice je vestibul s valenou lunetovou klenbou, z něj vedou vstupy do bočních obytných místností.\nDvoupatrová bloková stavba se čtyřmi nárožními okrouhlými věžemi a přistavěnou blokovou věží se schodištěm. Na hlavní fasádě mezi nárožními věžemi je dvouramenné schodiště umístěno v lodžiové arkádě, datované nápisovou deskou v kartuši rokem 1667. Na lodžii v prvním patře je umístěn pozdně renesanční krb datovaný stejným rokem. Osazen je do pláště nárožní věže. Vstup chrání klíčové střílny.\nZámeček není přístupný veřejnosti a chátrá. Dá se však nahlédnout dovnitř, ale na vlastní nebezpečí. Od roku 2007 má nového majitele a už není volně přístupný. V roce 2009 se připravovala rekonstrukce.\n\n"}
{"id": "972212", "url": "https://cs.wikipedia.org/wiki?curid=972212", "title": "Habovka", "text": "Habovka\n\nHabovka ( ) je obec na Slovensku v okrese Tvrdošín.\nObec se nachází asi 15 km na sever od Liptovského Mikuláše a 15 km na severovýchod od Dolního Kubína. Nachází se v Zuberecké brázdě, podcelku Podtatranské brázdy, v místě styku Skorušinských vrchů a Západních Tater. Obcí protéká Studený potok, do kterého se v obci vlévá Blatná.\nZnakem obce je smrk, nad kterým je koruna. Při pni smrku je z obou stran po jedné hvězdě.\nPrvní písemná zmínka o obci \"Chabówka\" je z roku 1593. Podle kroniky habovskej farnosti název obce pochází od názvu polské obce Chabówka, z níž několik obyvatel přišlo do nově založené obce a kteří ponechali jméno své původní vlasti pro novou obec. Jiné zdroje říkají, že název obce může pocházet i ze slova chabovina, chabovka - chrastí, křovím pokrytý terén.\n\nOd roku 1598 se Habovka považuje za valašskou osadu, nově zřízenou v lesích. Hranice habovksého katastru určuje listina župana Juraje Thurza (1567-1619), vydaná 14. dubna 1616 ve Velké Bytči. Během kuruckých válek v 17. století Habovka zpustla, po tom, co ji úplně vypálili litevské vojska. Do vydání tereziánského urbáře spravovali vesnici dědiční šoltýsi pod jmény: Habovský, Žiačik, Válel, Hruboš atd. Habovka byla v poddanském poměru k hradnímu panství Oravského zámku až do roku 1848, kdy došlo ke zrušení poddanství.\nPrvní obyvatelstvo bylo pravděpodobně přistěhované z polské obce Chabówka. Osídlení Valaška sedláky na neúrodné skalnaté půdě ovlivnila rozvoj obce a počet obyvatel, když v obci bylo v roce 1715 - asi 180 lidí, v roce 1778 - 350 lidí a dále 1828 - 793 lidí, 1930 - 476, 1940 - 755.\n"}
{"id": "972213", "url": "https://cs.wikipedia.org/wiki?curid=972213", "title": "Džigerdelen Parkan", "text": "Džigerdelen Parkan\n\nDžigerdelen Parkan je zaniklá pevnost, která se nacházela u obce Štúrovo v okrese Nové Zámky. Postavena byla pravděpodobně v roce 1546 a zničena v 17. století. Na jejím místě se v současnosti nachází římskokatolický kostel.\n\nObraz pevnosti si lze utvořit podle popisu tureckého cestovatele Evliji Čelebiho, který část území Slovenska procestoval v letech 1663–1664: \"„Leží na rovné louce na západním břehu řeky proti ostřihomskému hradu, v oblasti novozámocké pevnosti. Je to čtvercový, drsný a pevný plotový vojenský tábor a silná pevnůstka s terasovitě naplněnými zdmi. Ze tří stran je zem a na východní straně je Dunaj. Na všech třech stranách je hluboký a široký příkop.“\"\n\n"}
{"id": "972215", "url": "https://cs.wikipedia.org/wiki?curid=972215", "title": "Bekir Özlü", "text": "Bekir Özlü\n\nBekir Özlü vlastním jménem Betkil Šukvani (: ), (* 30. srpen 1988 v Mestii, Sovětský svaz) je gruzínský zápasník – judista, který od roku 2015 reprezentuje Turecko.\n\nV gruzínské seniorské reprezentaci se pohyboval od roku 2008, ale na pozici reprezentační jedničky v superlehké váze útočil až s příchodem Rakouského trenéra Peter Seisenbachera. V roce 2012 vyhrál nominaci na olympijské hry v Londýně s Amiranem Papinašvilim. V předkole olympijského turnaje porazil Australana Dickense a v dalším kole se utkal s Francouzem Sofianem Milousem. V zápase se ujal vedení na juko a měl jeho průběh pod kontrolou. V posledních sekundách však polevil v útoku ve snaze udržet náskok a Milous ho sedm sekund před koncem strhnul k zemi na ippon. Jak se později ukázalo tak měl během olympijských her vážný konflikt s jinými gruzínskými judisty a s vedením svazu za svou přehnanou až provokativní podporu Bizdini Ivanišviliho (Demokrat). Tehdejší vedení svazu bylo opačné politické orientace (Nacionalisté). Jeho svérázná horalská povaha (Svan) ho po odchodu Seisenbachera stála místo v gruzínské reprezentaci. V roce 2014 se zkoušel prosadit v ázerbájdžánské reprezentaci, ale nakonec se v roce 2015 dohodl s představiteli tureckého judistického svazu, jehož reprezentačním trenérem je původem Čečenec Hüseyin Özkan. Od roku 2015 startuje za Turecko pod změněným jménem Bekir Özlü. V roce 2016 se kvalifikoval na olympijské hry v Riu, ale vypadl v prvním kole s Britem Ashley McKenziem.\n\n"}
{"id": "972216", "url": "https://cs.wikipedia.org/wiki?curid=972216", "title": "Carska bara", "text": "Carska bara\n\nCarská bara (v srbštině Царска бара) je přírodní rezervace (mokřady a rašeliniště) v Srbsku na území vojvodinského Banátu.\n\nNachází se na soutoku řek Tisy a Begeje mezi městy Zrenjanin a Perlez. Má rozlohu 11 km² a zahrnuje tři vodní plochy zvané Carska, Perleska a Tiganjica. Název Carska (=císařská) pochází ze skutečnosti, že na začátku 20. století oblast často navštěvoval kvůli lovům císař František Josef I. Zákonem chráněná je Carska bara od roku 1955.\n\n"}
{"id": "972217", "url": "https://cs.wikipedia.org/wiki?curid=972217", "title": "Eberhard (kaštel)", "text": "Eberhard (kaštel)\n\nEberhard je zámeček v obci Malinovo. Tato stavba ve stylu klasicismu je přestavěna z bývalého vodního hradu.\n\nHrad se připomíná v roce 1209. Panství patřilo hrabatům ze Svätého Jura a Pezinku. Po roce 1677 došlo k přestavbě vodního hradu na renesanční zámeček s kaplí, přičemž vodní příkop se částečně zachoval až dodnes. V 19. století patrovou čtyřkřídlou budovu přestavěli Apponyové a zámeček dostal dnešní vzhled. V současnosti se v něm nachází Sdružená střední škola zahradnická Gustáva Čejky. V areálu se nachází anglický park z 19. století.\n\n"}
{"id": "972218", "url": "https://cs.wikipedia.org/wiki?curid=972218", "title": "Michael McGoldrick", "text": "Michael McGoldrick\n\nMichael McGoldrick (* 1971, Manchester) je britský hudebník a hráč na irskou flétnu a irskou whistle. Během studií na střední škole hrál s kapelou Toss the Feathers hrající keltský rock. Roku 1995 založil skupinu Flook, ze které však záhy odešel, aby mohl hrát se skupinou Lúnasa. Od roku 1997 je rovněž členem skupiny Capercaillie. V roce 2009 se podílel na albu \"Get Lucky\" skotského hudebníka Marka Knopflera a účastnil se i koncertního turné na podporu alba. V roce 2012 hrál na dalším jeho albu \"Privateering\".\n"}
{"id": "972219", "url": "https://cs.wikipedia.org/wiki?curid=972219", "title": "Spišská župa (Uhersko)", "text": "Spišská župa (Uhersko)\n\nSpiš (, , , ) je název historického komitátu, stolice a župy Uherska. Spišská župa se rozkládala převážně v severovýchodní části dnešního Slovenska.\n\nJejí malá část leží v dnešním jižním Polsku, mezi řekami Dunajcem a Bielou vodou a státní hranicí se Slovenskem.\n\nDnes je to jen historický název příslušného území bez politické subjektivity (jako \"Bourbonnais\" či Artois \"Baskicko\" ve Francii, na rozdíl od \"Burgundska\" či \"Svobodného hrabství/Franche Comté\", které jsou administrativními regiony), resp. označení jednoho z oficiálních turistických regionů Slovenska, ale mezi lidmi je název tohoto regionu stále zažitý.\n\nSpišská stolice sousedila na severu s Polskem (resp. 1772–1918, s rakouskou korunní zemí Halič (dnešní jihovýchodní Polsko a západní Ukrajina) a župami Liptov na západě, Gemer-Malohont na jihu, Abov-Turňa na jihovýchodě a Šariš na východě.\n\nHranice župy byly přirozeně ohraničené Tatrami na severozápadě, Dunajcem od Tater až po hranici s Šarišem na severu, Slovenským rudohořím na jihu a Levočskými vrchy spolu s Braniskem na východě.\n\nRozloha Spiše byla v roce 1910 3668 km. Jádrem Spiše jsou kotliny řek Popradu a Hornádu, v nichž žije převážná většina obyvatelstva, a Vysoké Tatry. Během celé historie bylo území Spišské župy charakteristické vysokým podílem lesů, ještě koncem 19. století lesy pokrývaly více než 42 % území Spiše.\n\nV současnosti území župy odpovídá území těchto okresů: Gelnica, Kežmarok, Levoča, Poprad, Spišská Nová Ves a Stará Ľubovňa. Součástí Spiše nebyly z okresu Poprad obce Vernár (Gemer), Štrba, Tatranská Štrba, Štrbské Pleso a Liptovská Teplička (všechny Liptov) a z okresu Stará Ľubovňa celá část na východ od Ľubovně (Šariš).\n\nCentrem Spiše byl Spišský hrad, podle kterého je region také pojmenován (jméno župy je odvozeno od názvu sídelního hradu u většiny uherských žup). Hrad byl postaven v 12. století. Během tatarských vpádů v 13. století byl útočištěm pro obyvatele okolních měst a vesnic. Od 16. století byla centrem Spiše Levoča ( , německy \"Leutschau\").\n\nV době, kdy se funkce župana Spišské stolice zastávala dědičně, pocházeli župani z těchto rodů:\n\nÚzemí Spiše bylo původně osídleno Slovany. Spiš byl součástí Velkomoravské říše. V 11. století bylo území Spiše z jihu obsazované Uherským královstvím a ze severu Polským královstvím. V té době byl Spiš pokryt převážně pralesy a řídce osídlený. Koncem 11. století tvořila hranici Uherska na Spiši řeka Hornád, na které s cílem bránit severní hranici Uherska uherští panovníci zakládali tzv. strážní osady. Spišský komitát (\"comitatus Scepusiensis\") byl vytvořen v druhé polovině 12. století. V 50. letech 13. století se uherská hranice posunula na severu k Podolínce a na severozápadě na řeku Dunajec, někteří polští historici však připojení části Spiše nad řekou Hornád k Uhersku připisují míru uzavřenému mezi Uherskem a Polskem v Spišské Staré Vsi roce 1193. Region kolem Hniezdného (\"tehdy Gňazdá\") a Staré Ľubovne (nazývaný \"Districtus Podoliensis\") byl včleněn do Uher až na konci 13. století. Severní hranice stolice byla stabilizována až na začátku 14. století.\n\nDo roku 1802 existovala na Spiši zvláštní samostatná malá provincie nazývaná \"Provincie X spišských kopiníků\" (\"Parvus comitatus,\" \"Sedes superior, Sedes sedecim lanceatorum\"), která se rozprostírala na východ od Popradu a byla vytvořena s cílem bránit severní hranici Uherska. Provincie měla svá zvláštní práva: žádný z kopiníků neplatil daně, osvobozeni byli od placení cla na poutích a hraničních celních úřadech, ti co měli zem na 8 popluží (150 jiter, 86,31 m) byli povinni poslat pod prapor krále jednoho ozbrojeného bojovníka, jinak posílali čtyři jednoho. Volili si soudce, kteří měli právo soudit v menších věcech, kromě krádeže a peněz a stoliční soud tedy neměl právo je soudit. Kdo zemřel bez potomka, toho majetek zdědil ten, za koho se provdala jeho vdova či dcera. Tato práva kopiníků byla potvrzena králi Bélou IV. (1243), Karlem Robertem (1314), Vladislavem II. (1511) či dokonce i Ferdinandem I. Habsburským (1552). Obyvateli těchto osad byly převážně Slováci, stejně tak i jména osad. Součástí provincie byly tyto osady: Abrahámovce, Betlanovce, Filice (dnes část Gánovců), Hadušovce (dnes část Spišských Tomášovců), Hôrka (i s částmi Kišovce, Svätý Ondrej, Primovce), Hozelec, Jánovce (včetně Čenčic a Machalovic), Komárov, Levkovce (dnes část Vlkové), ale ve skutečnosti bylo těchto osad více.\n\nKopiníci byli šlechtici (zemané), ale nebyli rovnoprávní zemanům z jiných částí Uher. Byli to tzv. \"místní šlechtici\", což znamená, že za šlechtice byli považováni jen ve své obci, mezi svými. Kromě spišských kopiníků se podobnému postavení těšili lovci ze Szent-Gálu nebo z Veszprémské župy.\n\nProvincie netvořila souvislé území, ale měla autonomní vládu podobnou vládám jednotlivých stolic i když formálně byla podřízena Spišské stolici. Největší moc nad ní vykonával hlavní spišský župan (s výjimkou samosprávných záležitostí). V čele samosprávy byl podžupan, jeden služný, notář a neurčitý počet tabulárních soudců. Všichni byli voleni na jeden rok, mohli být voleni opakovaně. Počet soudců se ustaluje v 17. století na dvanácti a od 18. století je jmenuje hlavní župan. Ve druhé polovině 18. století přibyl jeden přísežný, jeden pokladník a jeden fiskál. Jejich působnost byla obdobná župním úředníkům.\n\nAž do 15. století byl jejím centrem Spišský Štvrtok (\"Donnersmarck, Csütörtökhely\"), který však nebyl součástí provincie, od roku 1726 byly centrem provincie Betlanovce (\"Bethelsdorf, Bethlenfalva\").\n\nZnakem provincie (stolice) byl z trojvrší vyrůstající medvěd, obrácený doleva, držící tři klasy, provázený v hlavě štítu osmicípou hvězdou. Po připojení provincie k \"velké\" Spišské župě se znak dostal do srdečního štítu župního znaku (viz vyobrazení v záhlaví – \"ve stříbrném poli vyrůstá ze zeleného trojvrší doleva otočený přirozený medvěd, držící v předních tlapách tři zlaté klasy; v pravé čtvrti provázen zlatou osmicípou hvězdou\").\n\nVětšina spišských měst se rozrostla příchodem Němců. Němci na Spiš (ale i jiné oblasti Uherska) přišli hlavně po tatarském vpádu v 13. století, který změnil Spiš jakož i jiné stolice Uherska na málo zalidněné oblasti (Spiš ztratil až 50% obyvatel). Následně král Béla IV. Pozval Němce kolonizovat Spiš a jiné oblasti Slovenska, dnešního Maďarska a Sedmihradska (dnešní Rumunsko). Němci pocházeli převážně z oblastí kolem Baltského moře, které byly v té době zpustošené záplavami a ze Švábska (region v dnešním Bádensku-Württembersku). Byli to převážně odborníci v různých odvětvích a horníci. Města zakládaná Němci většinou vznikala hned vedle slovenských usedlostí, které se s nimi později sloučily, protože německé města měla dlouholeté daňové úlevy, které se spojením se slovenskými osadami rozšířily i na jejich slovenské obyvatele. Na jihu Spiše vznikaly převážně hornické usedlosti, později města. Díky německé kolonizaci měl Spiš velkou německou populaci až do konce druhé světové války. Poslední vlna Němců přišla na Spiš v 15. století.\n\nNa začátku 13. století si obyvatelé Spiše vytvořili svou vlastní církevní organizaci nazvanou \"Bratrstvo 24 duchovních královských farností\", která užívala řadu výhod místních představených. Organizace byla obnovena po tatarských vpádech roce 1248.\n\nSoučasně si němečtí obyvatelé Hornádské a Popradské kotliny vytvořili zvláštní politickou jednotku s vlastní správou. Přijali kolektivní privilegia od krále Štěpána V. Roce 1271, které byly potvrzeny a rozšířeny králem Karlem Robertem roce 1317, protože spišští Němci mu pomohli porazit uherské oligarchy v bitvě u Rozhanovců 1312. Toto území mělo garantovanou samosprávu podobnou té, kterou měla královská svobodná města. V roce 1317 toto území zahrnovalo 43 obcí, včetně Levoče a Kežmarku, které z něj vystoupili roku 1344. Od roku 1370 41 obcí používalo společný systém Spišského práva (zvaný v němčině \"Zipser Willkür\"). Zpočátku bylo toto území nazýváno \"Communitas Saxonum de Scepus\" resp. \"Provincie Spišských Sasů\". Od poloviny 14. století se zredukovalo na 24 obcí a jeho název se změnil na \"Communitas Saxonum de Scepus\" resp. \"Provincie XXIV spišských měst\". Na čele Provincie stál comes (Graf, doslova: hrabě) volený rychtáři 24 měst.\n\nNa Spiši se nacházelo ještě jedno privilegované území: do roku 1465 existovala na jihu Spiše privilegovaná německá horní města: Gelnica \"(Göllnitz, Gelniczbánya\") Švedlár (\"Schwedler, Svedlér\"), Mníšek nad Hnilcom (\"Einsiedel, Szepesremete\"), Helcmanovce (\"Hannsdorf, Helcmanóc\" či \"Nagykunchfalu\"), Prakovce (\"Prackendorf, Prakfalu\"), Vondrišel (\"Wagendrüssel\", maď. \"Merény\", dnes Nálepkovo), Jaklovce (\"Jeckeldorf, Jekelfalu\"), Margecany (\"Margarethen, Margitfalu\"), Smolník \"(Schmöllnitz,\" \"Szomolnok\"), Slovinky (do r. 1944 Vyšné a Nižné S. – \"Oberhöffen, Felsőszalán\"k a \"Unterhöffen, Alsószalánk\"), Krompachy (\"Krompach, Korompa\") které byly také vyňaty zpod jurisdikce Spišské stolice.\n\nProvincie 24 spišských měst byla rozpuštěna v roce 1412, protože uherský král Zikmund Lucemburský dal Polsku do zástavy 13 měst této provincie a panství Ľubovňanského hradu a Podolínec, aby mohl financovat válku proti Benátkám. Výměnou za to dostal 37 000 kop českých grošů.\nPodobné zástavy byly v té době běžné, protože za finanční půjčky se nevybíraly úroky. Věřitel dostal do zástavy určité město či oblast, z kterého následně mohl užívat všechny daňové příjmy až do zaplacení dlužné částky. Nikdo však nečekal, že tento dočasná zástava bude trvat až dlouhých 360 let.\n\nV polské zástavě se ocitla tato města: Poprad (\"Deutschendorf, Poprád\"), Ľubica (\"Leibitz, Leibic\"), Matejovce (\"Matzdorf, Matheócz\"), Spišská Sobota (\"Georgenberg, Szepesszombat\"), Velká (\"Felka\"), Stráže pod Tatrami (\"Michelsdorf,\" \"Sztrázsa\"), Ruskinovce (\"Rißdorf\", \"Ruszkin\" – zaniklá obec v bývalém VVP Javorina u Kežmarku, území obce je dnes součástí obce Tvarožná), Spišská Belá (\"Zipser Bela, Béla\"), Spišská Nová Ves (\"Zipser Neudorf, Igló\"), Spišské Podhradie \"(Kirchdrauf, Szepesváralja\"), Spišské Vlachy (\"Wallendorf, Szepes Olaszi\"), Tvarožná (\"Duresdorf, Duránd\") a Vrbov (\"Menhard, Menhárd)\" a panství Ľubovňanského hradu s městem Stará Ľubovňa (\"Lublau, Ólubló\") a Hniezdne (do r. 1948 \"Gňazdá\", něm. \"Kniesen\", maď. \"Gnézda)\" a panství města Podolínec (maď. a zastarale Podolín, něm. \"Pudlein\") Tato města netvořila souvislé území. Udržela svá privilegia (i když tentokrát ve vztahu k polskému králi, který tato privilegia potvrdil) a vytvořila \"Provincii 13 spišských měst\". Zbývajících 11 měst z bývalých 24 vytvořilo \"Provincii 11 spišských měst\", která si však nedokázala udržet svá práva a roku 1465 byla úplně včleněna do Spišské stolice a města se staly panstvím pána Spišského hradu. Většina z nich se změnila na vesnice a ztratila svůj německý charakter.\nZálohované území zůstali integrální součástí uherského království (i Ostrihomské arcidiecéze), předmětem zálohu byl jen ekonomický prospěch z těchto míst. Polsko bylo oprávněné jmenovat správce (\"starosty\") těchto míst sídlícího v Staré Ľubovni. Spravovat jejich ekonomické a daňové záležitosti a udržovat vojenské jednotky na důležitých cestách i mimo těchto míst. Díky jejich mezinárodní zprostředkovatelské pozici (německá města se Slováky v Uhrách zálohované Polsku) tato města zažila ekonomický rozkvět. Používání polštiny bylo podporováno polským starostou a studenty z těchto míst navštěvujících Polskou Univerzitu v Krakově.\n\nJelikož Polsko nebylo ochotno vrátit prosperující města, úsilí Uherského království vyplatit dluh (zvláště v letech 1419, 1426 a 1439) selhalo a později nikdo nebyl schopen zaplatit tuto obrovskou sumu peněz, ačkoli celé království opakovaně mluvilo o potřebě tak učinit. Když pak začala být města zejména za vlády Teodora Konstantina Lubomirského, polské královny Marie Josefy či saského hraběte Heinricha von Brühla příliš využívána, císařovna a královna Marie Terezie se rozhodla znovu získat tato města silou. Využila vzpoury šlechty v Polsku v druhé polovině 18. století a obsadila města (se souhlasem polského krále) bez zaplacení dluhu. Tento akt byl potvrzen při prvním dělení Polska roku 1772 a v roce 1773 když byla zástava de iure zrušena. Roku 1778 pak 13 spišských měst znovu získalo práva z roku 1271, která byla ještě rozšířena na další 3 dříve zastavená města, čímž vznikla \"Provincie 16 spišských měst\". Ovšem práva provincie byla postupně redukována a o 100 let později už byla garantována jen v náboženské a kulturní oblasti. Nakonec byla Provincie v roce 1876 zcela rozpuštěna a včleněna do Spišské stolice.\n\n\nZnak Spiše, zobrazený v záhlaví, spojuje symbol stolice X kopiníků (stříbrný srdeční či přední štít s medvědem) s vlastním znakem župy (čtvrcený zadní štít). Symboly v polích zadního štítu jsou převzaty z erbů hlavního župana a podžupanů: rod Thurzo de Bethlenfalva zastupuje lev, rod Korotnoky jednorožec, rod Berzeviczy de Eadem (Brezovický) kozel. Lilie má být převzata z erbu rodu Draveczky, který však má ve znaku nádobu, z níž vyrůstají lilie se stonky (\"zahradní lilie\"). V současné podobě byl znak potvrzen králem Ferdinandem V. po připojení župy X kopiníků k Velké Spišské župě (tj. po roce 1802), a to zároveň se svolením přeložit opis župní pečeti do maďarštiny. Opis tak zní A’ KÉT TÖRVÉNYESEN EGYESÜLT SZEPES VÁRMEGYEK’ PECSÉTJE. 1840. (\"\"Pečeť dvou právně sjednocených Spišských žup 1840\"\").\n\nUherské župy (\"stolice, komitáty\") zavádějí v 15. a 16. století své župní znaky a (nebo) pečeti, často na základě královských privilegií (prvním známým případem byla župa Somogy/Šomoďská, jíž znak udělil privilegiem s erbovní miniaturou král Vladislav Jagellonský. Zlom představoval zákonný článek č. 62 z roku 1550, jímž bylo stolicím přímo nařízeno užívat pečetí se župním znakem. Přerušila se tak dosavadní tradice, kdy se písemnosti župy stvrzovaly pečetí vrchního župana, případně podžupana a slúžných. Král Ferdinand I. pak na požádání potvrdil či udělil téhož roku znakové pečeti stolicím Trenčanské, Zemplínské, Liptovské a Hontské/Hont, o rok později Novohradské a dalšího roku Abovské/Abaúj (\"zastarale též Abanovohrad)\" a Tekovské/Bars.\n\nStolice, které nekodifikovaly v 16.–17. století vlastní erb, používaly zvláštní kruhové pečeti s latinskými literami, které dohromady dávaly latinský název té které stolice. Tato pečetítka dostali do úschovy podžupan a 3 slúžní nebo 4 slúžní, vždy po jednom, a listina byla autentická, pokud byl na ní celý název stolice. Tak tomu bylo i na Spiši: pečetítka s nápisy dávaly dohromady slovo SE/PV/SI/VM a otiskovaly se do jedné pečeti. Dle Ladislava Vrteľa je odtud jen krok ke znaku stolice, který nese symboly z erbu čtyř stoličních úředníků (\"Vrteľ jméno Draveczky nezmiňuje\"). Vyobrazení nápisové pečeti dle toho schématu převzal L. Vrteľ od PhDr. Františka Zifčáka (str. 159 cit. díla).\n\nDle Heraldického registru SR byl znak \"velké\" Spišské stolice udělen roku 1593. Připojení provincie XVI. spišských měst se neprojevilo další změnou znaku.\n\nZnak Spišské župy dnes není oficiálním symbolem. Je však symbolicky (svým prvním polem – zlatým lvem v červeném poli) ve znacích dvou samosprávných krajů – Košického a Prešovského.\n\nPodle sčítání obyvatel v Uhersku v letech 1869, 1880, 1890, 1900 a 1910 v slovenské části Spiše žily tyto národnosti:\nNa Spiši však během celé historie nežili téměř žádní Maďaři (pouze při obsazování Spiše na začátku 11. století tvořili obyvatelstvo strážných obcí, a na konci 1. světové války žilo mnoho Maďarů v Krompachách, pracujících v tamní huti). Náhlý nárůst počtu obyvatel maďarské národnosti po roce 1869 lze vysvětlit statistickou manipulací (kritériem byl \"nejpoužívanější jazyk\") a silná Maďarizace zejména mezi Němci.\n\nNa severu Spiše, hlavně v bývalém okrese Spišská Stará Ves, ale také na Oravě a polském Spiši a Oravě, žije malá menšina, nazývající se Goralé. Vyprávějí jazykem blízkým jak češtině, jakož i polštině a obsahujícím i mnoho karpatismů. Tato jazyková menšina vznikla v důsledku tří migračních vln: ze Sączského regionu a Nižného Podhalí (13.–17. století) i Skalního Podhalí 18. století. Polština/goralský dialekt koncem 18. století byla v kostelích a školách postupně nahrazována češtinou. Tím, že je polská vláda v roce 1918 považovala za Poláky, tak vznikly požadavky Polska na tento region. Oni sami sebe považovali za Slováky už alespoň od 18. století, následkem výše popsané přirozené slovakizace.\n\nPodle sčítání obyvatel v Uhersku v letech 1869, 1880, 1890, 1900 a 1910 na Spiši byly jeho obyvatelé příslušníky těchto vyznání (pro rok 1869 jde o údaje z celé stolice, pro další roky jen ze slovenské části):\n\nMezi sčítáními lidu v letech 1869 a 1910 došlo k mírnému růstu příslušníků římskokatolického vyznání ze 63,5 % na 66,4 % na celkovém podílu obyvatelstva Spišské stolice (nárůst o 4,5 %), také k nárůstu židovského vyznání z 2,7 % na 4,4 % (více než 60% nárůst). Naopak v minulosti silně evangelický Spiš nadále ztrácela příslušníků evangelického vyznání, kde došlo k poklesu vyznavače z 20,5 % na 16,1 % (pokles o více než 20%). Většina příslušníků židovského vyznání se podobně jako v ostatním Uhersku hlásila k maďarské národnosti (resp. k maďarštině jako nejpoužívanější obcovací řeči, jelikož národnost v Uhersku nebyla zjišťována).\n\nOd začátku 15. století byla Spišská stolice rozdělena na 3 slúžnovské okresy, v letech 1598–1773 se jmenovaly:\nV roce 1798 za Josefa II. se jejich počet zvýšil na 4:\n\nV druhé polovině 19. století se Spiš dělil už na 6 okresů:\n\nA později (zhruba po roce 1910) těchto 8:\n\nSpišská župa byla svým počtem 13 měst se zřízeným magistrátem největší v celém Uherském království.\n\n"}
{"id": "972220", "url": "https://cs.wikipedia.org/wiki?curid=972220", "title": "Gelnica (hrad)", "text": "Gelnica (hrad)\n\nHrad Gelnica je zřícenina hradu. Nachází se ve městě Gelnica.\n\nPočátky tohoto původně královského hradu jsou zatím nejasné. Byl však zřejmě vybudován na ochranu královských regálních práv, a to nejdříve po tatarském vpádu. V polovině 15. století byl hrad v rukou jiskrovců (1447–1462). Po jejich porážce hrad i doly daroval král rodině Zápolských. V době nepokojů a bojů o uherský trůn mezi Janem Zápolským a Ferdinandem I. byl hrad značně poškozen. Po porážce Zápolského ho král daroval Alexu Thurzovi (1531), který zničený objekt opravil. Hlavní pozornost soustředil kromě renovace obvodového opevnění na přestavbu a dostavbu interiéru hradu. Vymřením Thurzů po meči prošel hrad v roce 1636 do rukou šlechtické rodiny Csákyů. V období stavovských povstání hrad často měnil majitele a byl svědkem mnoha bojů, které se mu nakonec staly osudnými. V roce 1685 vyhořel a začal chátrat. Proces zániku urychlila ještě v 19. století stavba městské radnice, která byla postavena z kamene získaného ze zříceniny, a svou roli sehrálo i vědomé devastování objektu.\n\nNa okraji vrcholové plošiny s elipsovým půdorysem a rozměry 100 × 85 m je zděné, 130 cm silné, obvodové opevnění. Na jihovýchodní straně, téměř naproti vstupu do opevněného areálu, obvodové opevnění vyúsťuje trychtýřovitě do pravidelného výběžku, který jeho okraj přesahuje asi o 10 m. Pravděpodobně zde původně stála vícepodlažní obytná věž (10 × 10 metrů), která byla postupně přebudována na výlučně obranný objekt. Věžová stavba měla 130–170 cm tlusté zdi a štěrbinovou střílnu v původním druhém podlaží. Nad trámovým stropem tohoto podlaží byl okenní otvor 120 × 120 cm s jednoduchým záklenkem a rovnými špaletami. Objekt byl směrem do svahu zesílený dvojicí opěráků na nárožích. Oproti věži byl vstup do hradu a v areálu předpokládáme hospodářské budovy.\n\nNejvyšší a nejrozsáhlejší ruinou původního hradu je torzo vícepodlažní věžové stavby s okenním otvorem, střílnou a dvěma opěráky. Z původního vstupu naproti věži se zachoval zbytek obvodového opevnění, z něhož vybíhala kolmo do interiéru další zeď. Během výzkumu vlastivědných pracovníků Badíka a Bernátha se podařilo zachytit mírně obdélníkový prostor, do kterého se vstupovalo úzkou chodbou, na opačné straně byla větrací šachta. Objevená podzemní architektura je zřejmě výsledkem mladší stavební činnosti a souvisela se zajištěním vstupu do hradu. Z obvodového opevnění se zachovaly pouze nepatrné zbytky.\n\n"}
{"id": "972222", "url": "https://cs.wikipedia.org/wiki?curid=972222", "title": "Pythagoras (kráter)", "text": "Pythagoras (kráter)\n\nPythagoras je výrazný impaktní kráter nacházející se u severozápadního okraje přivrácené strany Měsíce. Ze Země je tedy pozorovatelný zkresleně. Je to významná dominanta této oblasti, vyniká vysokými terasovitými okrajovými valy a skupinkou středových hor.\n\nMá průměr 130 km, jižně leží kráter Oenopides a jihovýchodně pak stará rozlehlá valová rovina Babbage.\n\nPojmenován byl na počest řeckého matematika, astronoma a filosofa Pythagora.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "972225", "url": "https://cs.wikipedia.org/wiki?curid=972225", "title": "Amiran Papinašvili", "text": "Amiran Papinašvili\n\nAmiran Papinašvili (: ), (* 17. červen 1988 v Kaspi, Sovětský svaz) je gruzínský zápasník – judista.\n\nV gruzínské seniorské reprezentaci se pohybuje od roku 2009. S příchodem trenéra Amirana Totikašviliho dostal v roce 2010 poprvé příležitost ke startu na velké akci. Připravuje se pod vedením Solomona Pejikrišviliho. V roce 2012 se kvalifikoval na olympijské hry v Londýně, ale nominaci prohrál s Betkilem Šukvanim. V roce 2016 si nominaci na olympijské hry v Riu pohlídal. Po dobrém nalosování ve čtvrtfinále nečekaně vyřadil Japonce Naohisu Takatóa, ale v semifinále nestačil na Beslana Mudranova Ruska. V boji o třetí místo podlehl Uzbeku Diyorbeku Urozboevi a obsadil 5. místo.\n\n\n"}
{"id": "972226", "url": "https://cs.wikipedia.org/wiki?curid=972226", "title": "Andrássyho třída", "text": "Andrássyho třída\n\nAndrássyho třída (maďarsky Andrássy út) je jedna z hlavních a nejznámějších budapešťských ulic. Tvoří pomyslnou hranici mezi městskými částmi Terézváros a Lipótváros. Spolu s Budínským hradem je součástí Světového dědictví UNESCO. Nese jméno uherského ministerského předsedy Gyuly Andrássyho.\n\nZačíná na křižovatce s třídou Bajcsi-Zsilinsky út a József Atilla utca na náměstí Deák Ferenc tér a táhne se severovýchodním směrem až k Náměstí Hrdinů a městskému parku Városliget. Protíná okružní třídu Nagykörút na náměstí Oktogon a Felsőerdősor utca na náměstí Kodály körönd. Pod ulicí je v celé její délce vybudována první linka budapešťského metra, nejstarší na evropském kontinentu.\n\nLze ji rozdělit na tři části:\n\n\nO výstavbě velkolepé třídy bylo rozhodnuto v roce 1870, ve snaze odlehčit nedalekou Király utca od silniční dopravy a spojit Staré město (Belváros) a parku Városliget. S výstavbou se začalo v roce 1872, přičemž ulice byla slavnostně předána do užívání 20. srpna dne 1876. Při výstavbě byly realizovány najednou plány jednotlivých architektů: Lajose Lechnera, Frigyese Feszla a partnerů Klein & Fraser.\n\nVýznamné objekty na Andrássyho třídě, ve směru od centra k Náměstí Hrdinů:\n"}
{"id": "972228", "url": "https://cs.wikipedia.org/wiki?curid=972228", "title": "Oktogon (Budapešť)", "text": "Oktogon (Budapešť)\n\nOktogon (doslova „osmiúhelník“) je jedno z budapešťských náměstí nacházející se v městské části Terézváros. Nachází se na křižovatce ulic Nagykörút a Andrássyho třídy a své jméno získalo díky svému osmiúhelníkovému tvaru. Budovy přiléhající k náměstí jsou dílem architekta Antala Szkalnitzkého.\n\nPod náměstím se nachází stejnojmenná stanice budapešťského metra.\n"}
{"id": "972233", "url": "https://cs.wikipedia.org/wiki?curid=972233", "title": "Vršatecký hrad", "text": "Vršatecký hrad\n\nVršatecký hrad je zřícenina hradu na bradle Vršatec nad obcí Vršatské Podhradie v Bílých Karpatech.\n\nOblast byla obydlena již v pravěku lidmi z lužické a púchovské kultury, od 9. až 10. století i slovanskými kmeny. I když některé nepodložené zdroje uvádí jako dobu založení hradu první polovinu třináctého století, byl hrad pravděpodobněji založen až později. První písemná zmínka pochází z roku 1316, kdy patřil Matúši Čákovi. V roce 1396 ho získal Stibor ze Stibořic. V patnáctém století prošel hrad rozsáhlou rekonstrukcí, roku 1439 se objevila i první písemná zmínka o Vršatském Podhradí, tehdy označovaném jako \"Podhradhye.\"\n\nPozději hrad vystřídal několik majitelů, patřil např. královně Barboře, její dceři Alžbětě, či drobné šlechtě. V sedmnáctém století došlo k dalším úpravám hradu, který však postupně začal upadat, protože šlechta začala upřednostňovat níže položené sídla, hlavně zámeček v Pruském. Majitelům hradu kromě podhradí patřily i další obce: Bohunice, Červený Kameň, Pruské, Krivoklát, Tuchyňa, Výčapy a Mikušovce.\n\nRoku 1680 hrad vypálilo císařské vojsko. Po rekonstrukci však hrad vyhořel roku 1707, během Rákocziho povstání ho navíc císařská vojska záměrně zničila výbušninami. Majitelé k další rekonstrukci nepřistoupili. Dnes je ze zbytků hradu už jen zřícenina. Základ hradu tvořil horní hrad s vnitřní věží, která byla dominantním obranným zařízením celého komplexu.\n\n"}
{"id": "972234", "url": "https://cs.wikipedia.org/wiki?curid=972234", "title": "Muzeum krásných umění", "text": "Muzeum krásných umění\n\nMuzeum krásných umění (maďarsky Szépművészeti Múzeum) je maďarské muzeum výtvarných umění v Budapešti na Hősök tere. Naproti muzeu se nachází Palác umění - Műcsarnok.\n\nVe sbírkách muzea je více než sto tisíc zahraničních uměleckých děl, zejména obrazů, plastik a grafiky. Kolekce je rozdělena do šesti tematických okruhů: egyptské umění; umění starověku; staré sochy, staří mistři, kolekce moderního umění a kolekce grafik. \n\nBudova, ve které sídlí muzeum, je dílem Alberta Schickedanze a Fülöpa Herzoga. Byla vybudována v eklektickém neoklasicistním stylu v letech 1900 až 1906. V roce 2006 oslavilo muzeum sté výročí, do konce roku 2018 však bylo pro rekonstrukci zavřeno. Asi 50 děl z jeho sbírek bylo prozatímně vystaveno v Maďarské národní galerii na hradě Budíně.\n\nPříprava stavby byla zahájena v roce 1896, v roce tisíciletého výročí příchodu Maďarů do vlasti. Hlavní město věnovalo parcelu a v roce 1898 byl vypsán konkurz na návrh budovy. Z devíti projektů byla práce zadána dvojici Albert Schickedanz a Fülöp Ferenc Herzog. Stavební práce trvaly od roku 1900 až do roku 1906, nejprve vyrostlo neorenesanční křídlo galerie, po ní byla vystavěna klasicistní část. Jeho slavnostního vysvěcení 1. prosince 1906 se zúčastnil i tehdejší císař František Josef I., pro veřejnost bylo muzeum otevřeno od 5. prosince. Nově otevřená budova umožnila soustředit výtvarná díla, do té doby rozptýlená v různých sbírkách.\n\nNa konci druhé světové války byly nejcennější památky odvezeny na Západ a budova muzea utrpěla značné škody. V letech 1945-1947 se však podařilo většinu památek získat zpět, po jejich restaurování a po rekonstrukci budovy se znovu otevřely stálé výstavy Staré galerie a Nové maďarské obrazárny a pak krok po kroku se obnovily i ostatní sbírky. Kvůli neustále se rozšiřující kolekci maďarského umění bylo třeba jeho sbírku přemístit do samostatné budovy. Maďarské památky převzala Maďarská národní galerie na Budínském hradě, kdežto úkolem Muzea umění se stalo od roku 1957 prezentovat mezinárodní umění.\n"}
{"id": "972235", "url": "https://cs.wikipedia.org/wiki?curid=972235", "title": "Alžbeta Barthová", "text": "Alžbeta Barthová\n\nAlžbeta Barthová, vdaná Pietorová (11. května 1938, Tiszaderszs, Maďarsko – 23. února 2004, Bratislava, Slovensko) byla slovenská herečka a manželka režiséra a herce Miloše Pietora.\n\nV letech 1955–1957 studovala herectví na Akademii múzických umění v Praze. V letech 1957–1959 byla členkou Maďarského oblastního divadla v Komárně, 1959–1960 činohry Divadla Jonáše Záborského v Prešově, 1960–1962 činohry Divadla Jozefa Gregora Tajovského ve Zvolenu, 1962–1973 Divadlo Slovenské národní povstání v Martině a od roku 1973 členka činohry Nové scény v Bratislavě. Hrála menší role ve filmech a v televizi (\"Smrt Pavla Duchaj\" – 1969, \"Stůl pro čtrnácti\" – 1978, \"Bičianka z doliny\" – 1981).\n\n\n"}
{"id": "972236", "url": "https://cs.wikipedia.org/wiki?curid=972236", "title": "Palác umění (Budapešť)", "text": "Palác umění (Budapešť)\n\nPalác umění (maďarsky Műcsarnok) je muzeum výtvarného umění nacházející se na budapešťském Náměstí Hrdinů. Naproti se nachází Muzeum krásného umění - Szépművészeti Muzeum.\n\nMuzeum bylo vybudováno v roce 1895 podle návrhů architektů Alberta Schickedanze a Fülöpa Herzoga. Vzhledem k tomu, že se jedná o největší výstavní prostor v Maďarsku, vystavuje Palác umění pravidelně reprezentativní díla maďarských a zahraničních umělců a také různé tematické výstavy.\n"}
{"id": "972243", "url": "https://cs.wikipedia.org/wiki?curid=972243", "title": "Vršatské bradlá", "text": "Vršatské bradlá\n\nVršatské bradlá ( Vršatská bradla) jsou pokračováním bradlového pásma, které v oblasti Trenčínského kraje prochází severním údolím Váhu. Nacházejí se severně od Ilavy, nad obcí Vršatské Podhradie, přičemž výrazně vyčnívají z okolního reliéfu flyšových Bílých Karpat. Jejich dominantní poloha je předurčila, aby na nich byl ve středověku postaven hrad, ze kterého se do dnešních dob dochovaly jen ruiny. Dnes je Vršatec přírodní rezervace s rozlohou kolem 82,4 ha. Patří do púchovského úseku bradlového pásma.\n\nVe Vršatských bradlech lze nalézt několik jednotek bradlového pásma, ale i části flyšových souvrství a kvartérní sedimenty. Celkově zde vystupují dvě bradla. Nejvyšší z nich je bradlo Chmeľová (925 m), které se nachází více na severu a je i druhým nejvyšším vrcholem Bílých Karpat, jižněji od něj se nachází z jihozápadu na severovýchod táhnoucí se bradlo Vršatec-Javorník (898 m).\n\nVýchodně od Vršatských bradel se nachází bradlo Chotuč. Jihozápadně je pokračováním bradlového pásma vrch Krasín, severovýchodně pásmo vystupuje v podobě Červenokamenského bradla, Lednického bradla a dále pokračují k Púchovu.\n\nOstrý bradlový hřeben Vršatec-Javorník je tvořen hlavně Czorsztynskou bradlovou jednotkou. Tu představuje vápencová deska s převrácenou vrstevnatou posloupností, strmě ukloněná na severozápad. Skládá hlavně ze světlých a růžových lilijicových biohermních (útesových) a kalpoionelových vápenců, jako i oxfordských a bajockých vápenců, které sedimentovaly hlavně od střední po vrchní juru až spodní křídu v mělkém moři, o čemž svědčí i přítomnost fosilních liliovek a korálů. Bradlo na kterém se nachází hrad tvoří bílé krinoidové vápence, taktéž patřící do Czorsztyńskie jednotky. V bradle lze pozorovat neptunické žíly růžového kalového vápence. Samotný hrad byl postaven částečně ze zdejšího krinoidového bílého vápence, pískovců a dovezeného travertinu. Sedlo, které odděluje bradlo Vršatec-Javorník od Chmelové, bylo kdysi tvořeno slíny, pískovci a jílovce, ale do dnešních dob byly z velké části denudovány a zvětráváním obnažily krinoidové a biohermné vápence.\n\nOblast Chmelové je vnitřně tektonicky komplikovanější, lze zde pozorovat niedzicko-pruskou i Czorsztyńskou jednotku. Na rozdíl od oblasti Vršatec-Javorník, mohlo v této oblasti proběhnout vrásnění díky menší tloušťce vápencových souvrství. V jihozápadní části se zde našly i vrstvy vulkanických hornin asi 50 m široké a 300 m dlouhé v nadloží púchovských slínů. Sestává z hyaloklastů, skládajících se z leucitu a tefritu, které jsou částečně smíchány s okolními sedimenty. Vulkanické horniny v oblasti Vršatce pocházejí pravděpodobně z cenomanu až maastrichtu (svrchní křídy), což bylo datováno podle nalezených fosílií mikroskopických prvoků rodu foraminifera.\n\nZpod vrstev kvartérních sedimentů na některých místech proniká na povrch slínový obal kysucké jednotky. Skládá se z hlubinných vrstev jurských slínů a radiolaritů. Deskovité útvary radiolaritů lze nalézt jižně od Horní Lysé 819 m. Horniny bradlového obalu jsou dále reprezentovány skvrnitými slíny s vložkami břidlic ze začátku střední křídy, které lze nalézt zejména severně od Horní Lysé. Po okrajích jsou bradla obklopena kvartérními svahovými sedimenty. Z jihu zasahuje do oblasti lopenická formace flyšové bílokarpatské jednotky.\n\nVršatská bradla jsou významnou geologickou a paleontologickou lokalitou. Nachází se zde velké množství fosílií mělkého moře, amoniti, belemniti, lilijice, \"foraminifera\", \"radiolarie\", prvoci \"calpionela\", mlži \"posidonia\". Byly zde popsány některé endemitické druhy např. koráli \"Enallhelia Vršatec\" nebo \"Isastrea robusta\".\n\nOblast Vršatských bradel se vyznačuje vysokým zastoupením chráněných druhů motýlů jasoně červenookého a jasoně dymnivkového. Vyskytuje se zde i otakárek fenyklový, okáč bukový a babočka bodláková. Mezi zde se vyskytující členovce patří množství pavouků, z nichž např. \"Centromerita concinna\", se vyskytuje na Slovensku pouze na této lokalitě. V bukových lesích lze nalézt chráněné brouky, mezi které patří Tesařík alpský (\"Rosalia alpina\") a Tesařík bukový (\"Cerambyx scopolii\"). Bylo zde zjištěno 65 druhů měkkýšů, s nichž některé jsou velmi ohrožené, jako například vřeténka proměnlivá a sudovka skalní (\"Orcula dolium)\", jsou místními endemity.\n\nZ plazů se v oblasti vyskytují vzácná užovka hladká. Ptáky spolu s jestřáby a sokolovitými dravci zastupuje na skalách hnízdící krkavec velký.\n\nSavci jsou zastoupeni vysokou zvěří jako je jelen západoevropský (\"Cervus elaphus hippelaphus\"), srnec obecný či prase divoké, ale i hlodavci jako je rejsek horský, hraboš podzemní nebo plšík lískový. Několikrát zde byl zaznamenán výskyt medvěda hnědého.\n\nVýzkum místní fauny není dodnes ukončen.\n\nNejstarší pozůstatky osídlení Vršatských bradel byly nalezeny na Chmelové, v sedle mezi Bílým Vrchem a Dielem. Sloužily jako sezónní na dílny na zpracování bílokarpatského radiolaritu. Další doklady osídlení a prvních obyvatel obce pod horami, dnešního Vršatského Podhradí, sahají do pozdní doby bronzové, v níž zde byla zaznamenána přítomnost osady lužické kultury. Typickým zvykem této kultury bylo spalování mrtvých a stavba pohřebišť se žárovými hroby. Několik takových hrobů bylo nalezeno pod hradem, jakož i při výstavbě rekreačních zařízení.\n\nDalší výrazné stopy zanechalo v oblasti první slovanské obyvatelstvo, po kterém se našly četné nálezy železných předmětů z 9. až 10. století. Šlo o zemědělské a kovářské nástroje, kosu, součásti pluhů, motyky, kovadliny a kleště, ale také pomůcky na opracování dřeva - vrták, obouruční nože, či sekery.\n\nV 13. století, po mongolském vpádu, začala stavba středověkého hradu (viz Vršatecké hrad). Později získal panství Matúš Čák Trenčianský, po něm Stibor ze Stibořic. Hrad vyhořel v roce 1707.\n\nVýlet k Vršatským bradlům realizovat několika způsoby:\n\nTrasa naučné obousměrné okružní stezky vede v těsné blízkosti hranic přírodní rezervace s 4. a 5. stupněm ochrany. Stezka je doplněna o 10 naučných panelů, které pojednávají o geologii, historii, fauně, rostlinstvu atd. Celkově trvá průchod trasy asi 3 hodiny.\n\n\n\n\n"}
{"id": "972249", "url": "https://cs.wikipedia.org/wiki?curid=972249", "title": "Lakihegyi adótorony", "text": "Lakihegyi adótorony\n\nLakihegyi adótorony je vysílač typu Blaw Knox v maďarském Lakihegy, městská část Szigetszentmiklós. Se svou výškou 314 metrů byla v letech 1933–1939 a 1946–1947 třetí nejvyšší stavbou světa a nejvyšší v Evropě. Dodnes je nejvyšší stavbou v Maďarsku a nejvyšší svého typu. Jeho signál je dostupný na území celého Maďarska. Postaven byl v roce 1933 a zrekonstruován v roce 1946 (ustupující německá vojska v roce 1944 vysílač strhla k zemi).\n"}
{"id": "972251", "url": "https://cs.wikipedia.org/wiki?curid=972251", "title": "Bánhidský slovenský dům", "text": "Bánhidský slovenský dům\n\nBánhidský slovenský dům slouží jako národopisné a etnografické muzeum ve městě Tatabánya. Byl otevřený 29. října 2006. Jde o prostornou budovu ze začátku 19. století, původně školu, zřízenou při katolickém kostele sv. Michala.\n\nBudova jako škola sloužila do poloviny 60. let 20. století. Muzeum v Tatabányi zde později zřídilo expozici věnovanou historii školství. Muzeum fungovalo do roku 1990; když bylo uzavřeno, budova byla převedena do vlastnictví župní samosprávy. V roce 2005 z iniciativy dr. Imrich Németha a Růženy Pruzsinové Izingové nemovitost odkoupila obecní slovenská samospráva se záměrem zařídit v ní národopisnou a etnografickou výstavu. Slovenská samospráva v Bánhidě budovu nechala zrekonstruovat a s pomocí místního obyvatelstva zařídila muzeum.\n\nVýstava je instalována ve dvou místnostech: v první jsou umístěny historické předměty používané v domácnosti, tematicky rozdělených na kuchyň a pokoj. Ve druhé části se nachází fotografická dokumentace života z dávné doby. Fotografie zobrazují tehdejší život předků slovenských obyvatel. Na dvoře slovenského domu je postavena dřevěná \"\"kůlna\"\" , zařízená památkovými předměty používanými tehdejšími rolníky.\n\n"}
{"id": "972252", "url": "https://cs.wikipedia.org/wiki?curid=972252", "title": "Al-Ašraf Kajtbáj", "text": "Al-Ašraf Kajtbáj\n\nAl-Ašraf Kajtbáj (Kait Bey) (1416/ 1418 – 1496) byl osmnáctým mameluckým sultánem v letech 1468–1496.\nNarodil se jako Čerkes, poté byl koupen devátým sultánem Barsbayem (1422–1438), posléze propuštěn jedenáctým sultánem Jaqmaqem (1438–1453).\nZa jeho vlády se stabilizoval stav a ekonomika mamlúckého sultanátu, konsolidoval severní hranice sultanátu s Osmanskou říší, když uzavřel mír se sultánem Bajezidem II, podporoval obchod s tehdejšími státy a proslul jako velký mecenáš umění a architektury.\n\nI když Kait Bey vedl šestnáct vojenských tažení, nejvíce je připomínán pro své velkolepé stavební projekty, které se budovaly pod jeho záštitou. Proslul jako architektonický patron měst Mekky, Medíny, Jeruzalému, Damašku, Aleppa, Alexandrie a hlavních čtvrtí Káhiry.\n"}
{"id": "972253", "url": "https://cs.wikipedia.org/wiki?curid=972253", "title": "Krasín", "text": "Krasín\n\nKrasín je 516 m vysoký kopec v Bílých Karpatech. Je součástí bradlového pásma. Zákonem chráněné území od roku 1970. V dnešní době součást CHKO Bílé Karpaty, Území evropského významu. Nachází se v bezprostřední blízkosti obce Dolná Súča. Na vrcholu se nacházejí pozůstatky zříceniny středověkého hradu.\nOblast je součástí podbrančsko-trenčínského úseku bradlového pásma Západních Karpat. Tvoří součást bočního hřebene s nejvyšší kótou 516 m, který se táhne jihovýchodním směrem do údolí Váhu. Krasín je tvořen čočkou jurských krinoidních a jílovitých vápenců. Horniny jsou bohaté na fosílie druhohorních lilijic a hlavonožců. Díky velkému podílu křemičitých zrn v hornině se zde nevyvinuly korozní tvary, jako jsou škrapy, závrty a jeskyně. Menší podzemní prostory s velmi slabou sintrovou výzdobou mají puklinový původ. Byly zde však pozorovány znaky krasovění, které probíhalo ve střední juře.\nKrasín leží v geomorfologickém celku Bílé Karpaty, v geomorfologickém podcelku Bošácke bradlá, která tvoří předěl mezi vlastními Bílými Karpaty na severu a Bielokarpatským podhůřím v Považském podolí.\nOblast se vyznačuje teplomilnou a vápenomilnou vegetací. V minulosti byla oblast využívána jako pastvina.\nChráněné území s geologickou, morfologickou, archeologickou i paleontologickou hodnotou se rozprostírá na ploše 26,4 ha. Krasín je přírodní rezervace v oblasti Bílé Karpaty. Nachází se v katastrálním území obce Dolná Súča v okrese Trenčín v Trenčínském kraji. Území bylo vyhlášeno či novelizováno v roce 1971 na rozloze 26,4001 ha. Ochranné pásmo nebylo stanoveno.\n\n"}
{"id": "972254", "url": "https://cs.wikipedia.org/wiki?curid=972254", "title": "Sublime Text", "text": "Sublime Text\n\nSublime Text je multiplatformní editor textových souborů a zdrojového kódu psaný v C++ s programovým API v Pythonu. Jeho funkcionalita je rozšiřitelná pluginy vytvářené komunitou okolo Sublime Textu. Samotný editor není open source ani zdarma, většina pluginů však ano.\n\nVýchozí uživatelské rozhraní je laděno do tmavé barvy, jako téma pro zvýrazňování kódu je použito Monokai. Je k dispozici spousta komunitou vytvořených alternativních vzhledů, díky JSON struktuře souborů s vzhledy je jednoduché vytvořit vlastní.\n\nUžitečná funkce je Goto Anything, která vám dovolí pomocí pár stisknutí kláves přeskočit na jakýkoli soubor v právě aktivním projektu. Umožňuje také rychlý přechod na určitý řádek v souboru, vyhledávání v souboru nebo přejití na specifickou funkci.\n\nDalší velice užitečnou a návykovou funkcí je vícero kurzorů, která umožňuje současně editovat různé části souboru. Je na ni napojenou spoustu klávesových zkratek, takže bude úprava a organizace kódu skutečně efektivní. Funkci oceníte zejména při přejmenovávání proměnných.\n\nObčas se hodí i příkazový řádek, který slouží pro rychlý přístup k různým zákoutím editoru bez nutnosti sahat po myši. Stačí stisknout klávesovou zkratku \"Ctrl + Shift + P\" a začít psát. Sublime Text bude dostupné příkazy automaticky napovídat.\n\nUnikátní je ukládání relace. Pokud máte rozepsaný soubor a pokusíte se Sublime Text zavřít, nedostanete žádné varování ani dotaz. Místo toho se celá relace uloží a při příštím spuštění bude obnovena. Veškeré vaše změny budou obnoveny v takovém stavu, v jakém byly před zavřením. To samé platí pro přepínání projektů.\n\nDalší unikátní funkci je náhled souboru, což není nic jiného, než zmenšený zvýrazněný zdrojový kód na pravé straně editoru, který zlepšuje orientaci v rozsáhlých kódech.\n\nVelice jednoduché je přizpůsobení editoru podle svých představ. Téměř vše se dá přenastavit či upravit. Ačkoli ne v klikacích dialozích, ale pro programátory a kodéry známých JSON souborech. Každé nastavení může být různé pro určitý soubor nebo projekt.\n\nPluginy umožňují vylepšení nebo přizpůsobení základních funkcí Sublime Textu. Obvyklé jsou zejména:\n\nTyto syntaxe jsou zvýrazňovány ve výchozí instalaci, podporu dalších je možné doplnit pomocí pluginů: ActionScript, AppleScript, ASP, dávkové soubory, C, C++, C#, Clojure, CSS, D, Diff, Erlang, Go, Graphviz (DOT), Groovy, Haskell, HTML, Java, JSP, JavaScript, JSON, LaTeX, Lisp, Lua, Makefile, Markdown, MATLAB, Objective-C, OCaml, Perl, PHP, Python, R, Rails, regulární výrazy, reStructuredText, Ruby, Scala, Bash, SQL, Tcl, Textile, XML, XSL a YAML.\n\n\n"}
{"id": "972257", "url": "https://cs.wikipedia.org/wiki?curid=972257", "title": "Seznam vrcholů v Branisku", "text": "Seznam vrcholů v Branisku\n\nSeznam vrcholů v Branisku zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "972258", "url": "https://cs.wikipedia.org/wiki?curid=972258", "title": "Králík říční", "text": "Králík říční\n\nKrálík říční (\"Bunolagus monticularis\") je jediný druh rodu Bunolagus, jeden z nejvíce ohrožených savců na světě. Je endemitem Jižní Afriky, vyskytuje se výhradně v křovinaté pobřežní vegetaci okolo sezónních vodních toků v polopouštních ekoregionech střední a jižní Karoo na jihu Jihoafrické republiky.\n\nJe středně velký, na délku měří 34 až 47 cm a váží od 1,5 do 1,8 kg, samice bývá větší a těžší. Hlavními poznávacími znaky jsou černé proužky od kraje úst přes tvář k uším a bílé okroužení očí. Má měkkou, jemnou hnědou srst která je na břiše a krku zbarvená krémově, hnědý zkadeřený ocas je dlouhý 7 až 11 cm. Má poměrně krátké, hustě osrstěné nohy a dlouhé uši až 12 cm.\n\nJednotlivá zvířata žijí osaměle na svých teritoriích, území samce se ale prolíná s více samičími. Tento stanovištní specialista žije v pásech husté pobřežní vegetace, širokých 100 až 200 metrů, která je tvořena převážně hustými křovinami rostoucími na výživné naplavené půdě přinášené sezónně se rozvodňujícími a vysychajícími řekami.\n\nJe nočním tvorem, den tráví ve skrytu před dravci ve vyhrabané noře pod keři a teprve s nástupem noci vychází za potravou. Dokáže rychle běhat a při útěku skáče přes keře i metr vysoko.\n\nJe býložravec a koprofág. Žere trávu, květiny, listy i kůru keřů v závislosti na ročním období; krátké deštivé je následováno dlouhým obdobím sucha. Jeho strava je velmi skromná, pro recyklaci minerálu jako vápník a fosfor a pro získání vitamínu B produkovaného bakteriemi v tlustém střevě požírá měkkou část (vylučována ve dne) svého trusu; tvrdá část (v noci) tvoří přirozený nestrávený odpad.\n\nJsou polygamní zvířata, k páření dochází jednou ročně. Samec se páří s více samicemi, po spáření je opouští. Samice asi po 35 dnech březosti vrhne v době od srpna do května nejčastěji jedno, výjimečně dvě mláďata. Rodí se v noře vystlané trávou a chlupy, jsou holá, slepá a zcela odkázána na matčinou péči a kojení. Ve volné přírodě jen zřídka žijí déle než tři roky, v zajetí se dožívají i pěti let.\n\nŽijí na územích která jsou soukromým majetkem a v dané oblasti jsou jedny z mála vhodných na přeměnu v zemědělsky využívanou půdu. Populace králíků říčních je i přes zákaz pod tlakem nelegálního lovu a odchytu, včetně ohrožování divokými psy a kočkami. Vhodné biotopy jsou neustále zmenšovány intenzivním spásáním dobytkem i sběrem dřeva na topení.\n\nPřes postupně zaváděnou ochranu je pro velice pomalé rozmnožování velmi nesnadné docílit navýšení početního stavu druhu a zachránit jej před vyhynutím. Celá populace, asi 500 dospělých zvířat, žije v deseti subpopulacích oddělených od sebe antropogenními bariérami. Králík říční je podle Červeného seznamu IUCN řazen mezi kriticky ohrožené druhy (CR).\n\n\n"}
{"id": "972261", "url": "https://cs.wikipedia.org/wiki?curid=972261", "title": "Marián Gallo", "text": "Marián Gallo\n\nMarián Gallo (6. června 1928, Martin – 19. ledna 2001, Bratislava) byl slovenský herec.\n\nV roce 1952 absolvoval studium herectví na ODK při Státní konzervatoři v Bratislavě. V letech 1948–1950 byl členem Slovenského komorního divadla v Martině a v letech 1950–1995 členům Činohry SND, kde vytvořil řadu postav ve více než 120 inscenacích. Rozsahem menší postavy z vážného i komediálního repertoáru ztvárňoval vždy kultivovaně, s důslednou kresbou charakteru a působivou jevištní řečí.\n\n\n"}
{"id": "972262", "url": "https://cs.wikipedia.org/wiki?curid=972262", "title": "Nesluša", "text": "Nesluša\n\nNesluša ( ) je obec na Slovensku v okrese Kysucké Nové Mesto. V roce 2016 zde žilo 3 133 obyvatel. První písemná zmínka o obci pochází z roku 1367.\n\n"}
{"id": "972263", "url": "https://cs.wikipedia.org/wiki?curid=972263", "title": "Muzeum železné opony ve Valticích", "text": "Muzeum železné opony ve Valticích\n\nMuzeum železné opony ve Valticích se nachází v budově bývalé celnice ve Valticích, nedaleko hraničního přechodu Valtice/Schrattenberg. Muzeum je členem Asociace muzeí a galerií České republiky.\n\nMuzeum se zaobírá historií služby na státní hranici, přičemž největší důraz klade na období komunistické éry, tedy období mezi lety 1951 – 1989. Tehdy na hranici vykonávala službu Pohraniční stráž, která se měla starat o co největší neprostupnost státní hranice. Otevřeno bylo 30. dubna 2011 jak první skutečně otevřené muzeum věnované se tomuto tématu. Cílem je pokus o co nejautentičtější rekonstrukci podoby služby na hranici ve 20. století.\n\nVlastní muzeum se skládá z několika expozice:\n\n"}
{"id": "972265", "url": "https://cs.wikipedia.org/wiki?curid=972265", "title": "Michal Gazdík", "text": "Michal Gazdík\n\nMichal Gazdík (* 27. srpna 1951, Jabloň) je slovenský herec.\n\nV roce 1973 ukončil studium herectví na Vysoké škole múzických umění v Bratislavě a od roku 1973 je členem Slovenského komorného divadla v Martině.\n\n\n\n"}
