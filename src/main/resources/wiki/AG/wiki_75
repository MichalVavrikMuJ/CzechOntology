{"id": "1125231", "url": "https://cs.wikipedia.org/wiki?curid=1125231", "title": "Deník Anne Frankové", "text": "Deník Anne Frankové\n\nDeník Anne Frankové jsou rukopisné deníkové záznamy Anne Frankové, dívky z německé židovské rodiny, která před nacisty uprchla do Amsterdamu. Začala je psát v nizozemštině o 13. narozeninách (12. června 1942) a v psaní pokračovala i po celou dobu, kdy se spolu s rodiči, starší sestrou a dalšími čtyřmi lidmi ukrývala (od 6. července 1942 v zadním domě za sídlem původně otcovy firmy) před deportací do koncentračního tábora. Dne 4. srpna 1944 byl jejich úkryt odhalen a všichni obyvatelé byli zatčeni. Anne zemřela pravděpodobně v únoru 1945 v koncentračním táboře Bergen-Belsen. Jejich ochránkyně Miep Giesová a Bep Voskuijlová Anniny rukopisy zachránily a uschovaly. Po válce je předaly Anninu otci Ottovi Frankovi, který jako jediný z rodiny deportaci přežil. Ten z různorodých rukopisů sestavil text určený zpočátku příbuzným a známým. V roce 1947 jej pod názvem \"Het Achterhuis. Dagboekbrieven van 14 juni 1942 – 1 augustus 1944\" (\"Zadní dům. Deník v dopisech 14. června 1942 – 1. srpna 1944\") vydal knižně. Kniha byla postupně přeložena do zhruba sedmdesáti jazyků a vyšla odhadem v třiceti milionech výtiscích (2019). Byla mnohokrát zfilmována a stala se podkladem pro různá scénická zpracování. Roku 2009 byl originál deníku Anne Frankové zařazen do seznamu světového dědictví dokumentů UNESCO. V některých jazycích (včetně češtiny) vycházely překlady knižního vydání deníku pod názvem \"Deník Anne Frankové\".\n\nKromě autorky Anne Frankové se v deníku vyskytují následující osoby, které se ukrývaly před deportací:\nDále Anne psala o následujících osobách, které při ukrývání významně pomáhaly:\n\nAnniny zachráněné rukopisy obsahovaly dvě verze deníku. První verzi tvořily různorodé záznamy, některé ve formě dopisů fiktivním osobám – dívčím postavám z románů Cissy van Marxveldtové, některé doplněné vlepenými fotografiemi a jinými ilustracemi. Tyto záznamy si Anne vedla od 12. června 1942 do 1. srpna 1944, ale v zachráněných rukopisech některá období chybí (např. za období 6. prosince 1942 – 21. prosince 1943 byly dostupné pouze později přepracované texty). V této podobě deník nebyl určen ke zveřejnění. Pracovně je označován jako „verze A“.\n\nOd května 1944 svůj deník přepracovávala pro zamýšlené poválečné knižní zveřejnění. Reagovala tak na rozhlasovou výzvu nizozemského exilového ministra školství, aby lidé shromažďovali všechna svědectví o utrpení v dobách okupace. Z původního deníku vybírala podle svého názoru důležité a zajímavé pasáže, některé přepisovala a stylisticky upravovala, v některých případech zpětně dopisovala nové záznamy na základě vzpomínek. Nepodstatné epizody a úvahy, případně intimní pasáže vynechávala. Záznamy převedla do formy dopisů fiktivní přítelkyni Kitty. Osobám zmiňovaným v deníku plánovala přidělit pseudonymy, které sepsala do přiloženého seznamu (sebe např. chtěla pojmenovat Anne Aulis nebo Anne Robin). Tento rukopis chtěla použít pro poválečné knižní vydání s plánovaným názvem \"Het Achterhuis\". Do nové podoby stihla přepracovat záznamy pouze do 29. března 1944, za pozdější období existuje jen verze A deníku. Přepracované záznamy se pracovně označují jako „verze B“. V červnu 2019 byl tento text vydán v německém překladu poprvé jako samostatná kniha.\nOtto Frank po válce sestavil pro knižní vydání kompilaci z obou verzí Anniných rukopisů, v níž vynechal např. pasáže s kritickými zmínkami o manželství Frankových, ale zařadil do ní i několik intimních záznamů, které Anne zveřejňovat nechtěla. Rodině Anne ponechal příjmení Frank, pro ostatní osobnosti použil pseudonymy navržené Anne u verze B a v některých případech přidal další. Výsledný text prošel ještě nakladatelskou redakcí, při níž byly vypuštěny např. zmínky o menstruaci a o erotických myšlenkách v souvislosti se spolužačkou Jacque. V této podobě vyšel text knižně a na mnoho let se stal autorizovaným zněním, z nějž vycházely překlady do jiných jazyků. Pracovně se označuje jako „verze C“.\n\nOtto Frank před smrtí (zemřel 19. srpna 1980) odkázal autorská práva k svému i Anninu dílu Fondu Anne Frankové (Anne Frank Fonds) v Basileji, jehož byl zakladatelem. Veškeré Anniny písemnosti odkázal nizozemskému státu a ten svěřil jejich správu Národnímu ústavu pro válečnou dokumentaci (Rijksinstituut voor Oorlogsdocumentatie – RIOD) později přejmenovanému na Nederlands Instituut voor Oorlogsdocumentatie (NIOD). Tato instituce nechala u Nizozemského soudního ústavu (Nederlands Forensisch Instituut) v Haagu provést podrobnou expertízu celé pozůstalosti. Cílem bylo vědecky vyvrátit veškeré pochybnosti a shromáždit argumenty proti opakovanému šíření vylhaných informací a opakovanému zpochybňování pravosti deníku. Výsledkem byla závěrečná zpráva o 250 stranách, která jeho pravost potvrdila. Z podnětu RIOD bylo roku 1986 připraveno kritické vydání deníku, které obsahovalo poprvé všechny tři verze (A, B a C), obsáhlý výtah ze závěrečné zprávy NFI (sestavil H.J.J. Hardy) a další dokumentaci.\n\nFond Anne Frankové se koncem osmdesátých let 20. století rozhodl připravit novou autorizovanou podobu deníku a přípravou pověřil Mirjam Presslerovou, německou spisovatelku a překladatelku. Presslerová převzala výběr záznamů Otty Franka a rozšířila jej o další záznamy z verzí A a B, takže celkový rozsah textu se zvětšil asi o čtvrtinu. V tomto vydání již většina osob figuruje pod vlastními jmény, pseudonymy zůstaly jen spolubydlícím z úkrytu v zadním domě. Tato podoba deníku se pracovně označuje jako „verze D“. Na konci devadesátých let se objevilo pět dalších listů Annina rukopisu a jejich obsah byl se souhlasem AFF do autorizovaného vydání zařazen.\n\nRoku 2013 vyšlo z iniciativy AFF v Amsterdamu nizozemsky a ve Frankfurtu německy nové autorizované souborné vydání celého Annina díla (deník je zde zveřejněn ve verzích D, A a B) se studiemi odborníků.\n\nKomiksový životopis Anne Frankové napsali Ernie Colón a Sidney Jacobson a vydali jej pod názvem \"Anne Frank : the Anne Frank House Authorized Graphic Biography\" roku 2010 v New Yorku (Hill & Wang Inc., ISBN 978-0-8090-2685-2). Kniha vyšla z iniciativy Domu Anne Frankové a byla přeložena do mnoha jazyků.\n\nKomiksovou podobu deníku podle verze D, autorizovanou AFF, vytvořili Ari Folman (scénář) a David Polonsky (ilustrace) v angličtině s tím, že v každé zemi budou použity citace z příslušného překladu. Jako první vyšla nizozemská verze pod názvem \"Het achterhuis\" roku 2017 v amsterdamském nakladatelství Prometheus (ISBN 978-90-446-3291-0).\n\nNěkterá další zpracování jsou uvedena v článku Keese Ribbense na blogu NIOD.\n\n\nV této části hesla byl použit překlad textu z článku List_of_films_about_Anne_Frank na anglické Wikipedii.\n\nPrvní filmová zpracování vycházela z divadelní hry Frances Goodrichové a Alberta Hacketta a ti napsali i scénář pro Stevensův film z roku 1959. \n[[Soubor:Presentatie_toneelproduktie_van_Dagboek_van_Anne_Frank_Frank_Rigter_(Peter)_en,_Bestanddeelnr_932-8060.jpg|náhled|vpravo|upright|Frank Rigter (představitel Petera) a Jip Wijngaardenová (představitelka Anne Frankové) před Domem Anne Frankové (12. prosince 1983).]]\n\n\nGrigorij Samuilovič Frid: \"Dněvnik Anny Frank\" (\"Дневник Анны Франк\" 1969). Premiéra 18. května 1972 ve Všesvazovém domě skladatelů (Всесоюзный дом композиторов) v [[Moskva|Moskvě]]. Účinkovaly: Naděžda Jurenjeva (Anne – soprán), Marija Karandašova (klavír).\n\nUvedeny jsou jen publikace dostupné v českém překladu.\n\nV překladu knižního vydání od Miroslava Drápala a v některých překladech názvů scénických zpracování byla přezdívka Anne (podle jména Annelies) chybně nahrazena jménem Anna a tato záměna výrazně vstoupila do obecného povědomí. Obdobný problém vznikl i v jiných jazycích (španělština, ruština, ukrajinština, lotyština, litevština atd.).\n\nPrvní české znění vytvořil podle autorizovaného německého překladu verze C [[Gustav Janouch]]. Kniha vyšla roku 1956 pod názvem \"Deník Anne Frankové 14. června 1942-1. srpna 1944 (Het Achterhuis)\" v nakladatelství [[Melantrich|Svobodné slovo – Melantrich]], druhé vydání tamtéž roku 1957 a třetí vydání roku 1966 ve [[Albatros (nakladatelství)|Státním nakladatelství dětské knihy]]. Další vydání se objevilo až v roce [[1992]] v nakladatelství Lidové noviny a překlad pro ně pod názvem \"Deník Anny Frankové\" vytvořil Miroslav Drápal z nizozemského originálu ve verzi D. Na základě tohoto vydání vznikla roku [[1994]] rozhlasová adaptace v režii [[Markéta Jahodová|Markéty Jahodové]] a s interpretkou [[Věra Slunéčková|Věrou Slunéčkovou]]. Nahrávku vydal [[Radioservis]] jako audioknihu ([[2011]]). Roku [[2004]] vyšla kniha v nakladatelství [[Triáda (nakladatelství)|Triáda]] ve verzi D doplněné o nově nalezené stránky a pod názvem \"Deník\". Překlad mezitím zesnulého Miroslava Drápala doplnila a revidovala Michaela Jacobsenová s přihlédnutím k německému překladu [[Mirjam Presslerová|Mirjam Presslerové]] \"Tagebuch\". V dalších letech následovalo v Triádě několik revidovaných vydání, roku [[2012]] i ve formě e-booku. V červnu [[2019]] vydala Triáda knihu v novém překladu Magdy de Bruin Hüblové pod přeloženým původním názvem \"Zadní dům\". Překlad vychází z poslední autorizované verze D vydané v rámci souborného vydání \"Verzameld werk\".\n\nV češtině vyšly i obě komiksové verze deníku. Životopis od Ernie Colóna a Sida Jacobsona vydalo roku 2013 nakladatelství [[Paseka (nakladatelství)|Paseka]] v překladu Miroslavy Ludvíkové a pod názvem \"Anne Franková, komiksový životopis\". Komiksový \"Deník\" Ari Folmana a Davida Polonskyho vydala roku 2017 Triáda v překladu Magdy de Bruin Hüblové (s využitím překladu Miroslava Drápala a Michaely Jacobsenové podle vydání z roku 2014) a pod názvem \"Deník Anne Frankové\".\n\nV naprosté většině případů u nás byla inscenována dramatizace Frances Goodrichové a Alberta Hacketta v překladu [[Ota Ornest|Oty Ornesta]] pod názvem \"Deník Anny Frankové\". Československá premiéra se uskutečnila v [[Divadlo na Vinohradech|Ústředním divadle československé armády]] v Praze dne 21. června  1957 v režii [[Jan Strejček|Jana Strejčka]] a s [[Jiřina Jirásková|Jiřinou Jiráskovou]] v roli Anne. Další inscenace: [[Divadlo F. X. Šaldy|Severočeské divadlo]] [[Liberec]] (14. listopadu 1957), [[Veletržní kino|Divadlo Julia Fučíka]] [[Brno]] (8. února 1958), [[Vesnické divadlo]] (29. března 1958), [[Divadlo pracujících Gottwaldov]] (21. února 1959), [[Slezské divadlo Opava|Slezské divadlo Zdeňka Nejedlého]] [[Opava]] (22. ledna 1961), [[Slovácké divadlo]] [[Uherské Hradiště]] (11. března 1961), Západočeské divadlo [[Klatovy]] (24. září 1961), [[Divadlo DISK]] Praha (29. ledna 1966), [[Divadlo Jiřího Wolkra]] Praha (4. září 1970), Západočeské divadlo [[Cheb]] (23. října 1971, jako \"Zadní trakt\"), [[Klicperovo divadlo|Divadlo Vítězného února]] [[Hradec Králové]] (11. března 1972), [[Divadlo Petra Bezruče]] [[Ostrava]] (24. ledna 1975), Krajské divadlo [[Kolín]] (9. dubna 1982), Severomoravské divadlo [[Šumperk]] (22. února 1986), [[Divadlo Mandragora]] [[Zlín]] (5. března 1999).\n\nV roce [[2007]] uvedla pod názvem \"Hlas Anne Frankové\" scénickou adaptaci Deníku podle scénáře [[Miřenka Čechová|Miřenky Čechové]] a [[Petr Boháč|Petra Boháče]] skupina [[Spitfire Company]] v pražském [[Experimentální prostor Roxy/NoD|Experimentálním prostoru Roxy/NoD]] (premiéra 4. dubna 2007). O dva roky později vznikla anglická verze inscenace pod názvem \"The Voice of Anne Frank\" (premiéra 11. března 2009). V roce [[2015]] inscenovala pod názvem \"Deník Anne Frankové\" koláž z Deníku režisérka [[Zoja Mikotová]] ve [[Slovácké divadlo|Slováckém divadle]] v [[Uherské Hradiště|Uherském Hradišti]] (premiéra 28. března 2015). Scénář napsaly režisérka s dramaturgyní Ivou Šulajovou a použily překlad M. Drápala a M. Jacobsenové. V roce [[2017]] uvedlo vlastní jevištní ztvárnění Deníku brněnské [[Divadlo Polárka]] v dramatizaci a režii [[Ondřej Elbel|Ondřeje Elbela]] podle překladu M. Drápala a M. Jacobsenové (premiéra 10. června 2017).\n\nLibreto Grigorije Frida přeložil do češtiny [[Petr Štědroň]] jako \"Deník Anny Frankové\".\n\n\n\n[[Kategorie:Anne Franková]]\n[[Kategorie:Nizozemská literární díla]]\n[[Kategorie:Deníky]]\n[[Kategorie:Komiksy]]\n[[Kategorie:Holokaust v umění]]\n[[Kategorie:Knihy z roku 1947]]"}
{"id": "1125232", "url": "https://cs.wikipedia.org/wiki?curid=1125232", "title": "Křížová cesta (Potštejn)", "text": "Křížová cesta (Potštejn)\n\nKřížová cesta v Potštejně na Rychnovsku vede z obce jižním směrem na kopec ke hradu Potštejn.\n\nKřížovou cestu tvoří čtrnáct zděných výklenkových kaplí, které lemují cestu na hrad.\n\nV letech 1750 -1752 byla na nádvoří hradu postavena kaple Svatého Jana Nepomuckého, která se stala poutním místem. Roku 1754 dala Anna Barbora, manželka Jana Ludvíka Harbuval Chamaré, vystavět z Městečka na hrad křížovou cestu, která vycházela od kostela Svatého Vavřince a z části kopírovala původní přístupovou cestu k hradu. Ústřední místo křížové cesty, Kalvárie, bylo situováno do severní části pevnosti u druhé brány. Poslední kaple se nachází na nádvoří zámku u Kaple Svatých schodů.\n\nKaple byly začátkem 21. století opraveny.\n\n\n"}
{"id": "1125234", "url": "https://cs.wikipedia.org/wiki?curid=1125234", "title": "Parlamentní volby v Bulharsku 1879 (leden)", "text": "Parlamentní volby v Bulharsku 1879 (leden)\n\nParlamentní volby v Bulharsku se konaly mezi 1. a 30. lednem v roce 1879. Byly to první volby v nově vzniklém Bulharsku, které vzniklo v roce 1878 od Osmanské říše. Z původních 231 mandátů bylo obsazeno pouze 117. Shromáždění otevřelo 10. února 1879 a ve městě Veliko Tarnovo dne 16. dubna téhož roku, vznikla první bulharská ústava, známá také jako Tarnovská ústava. Shromáždění bylo přestěhováno do Sofie, která se později stala hlavním městem Bulharského knížectví. Po volbách následovaly debaty o složení parlamentu. Vedly se dva názory, které nechaly vzniknout dvě hlavní politické strany. Liberální stranu, která chtěla jednokomorový parlament, a Konzervativní stranu, která chtěla dvoukomorový parlament. Převyšoval názor jednokomorového parlamentu, a tak na konec roku 1879 byly vypsány nové volby.\n\n"}
{"id": "1125235", "url": "https://cs.wikipedia.org/wiki?curid=1125235", "title": "Divize E 2004/05", "text": "Divize E 2004/05\n\nV soubojích 14. ročníku Moravskoslezské divize E 2004/05 (jedna ze skupin 4. fotbalové ligy) se utkalo 16 týmů dvoukolovým systémem podzim – jaro. Tento ročník odstartoval v sobotu 14. srpna 2004 úvodními čtyřmi zápasy 1. kola a skončil v neděli 19. června 2005 zbývajícími čtyřmi zápasy 30. kola.\n\n\nZdroj: \n\nPoznámky:\n\n"}
{"id": "1125236", "url": "https://cs.wikipedia.org/wiki?curid=1125236", "title": "Kateřina Čedíková", "text": "Kateřina Čedíková\n\nKateřina Čedíková (*14. prosince 1981, Klatovy) je česká šachová mezinárodní mistryně (WIM). Je členkou oddílu ŠK Sokol Klatovy.\n\nV roce 2004 získala titul WIM.\n\nJe dvojnásobnou mistryní České republiky v šachu (2003 a 2009) a navíc má dvě bronzové medaile z let 2001 a 2002. Na mistrovství České republiky v rapid šachu získala jednu dvě bronzové medaile (2001 a 2006).\n\nDvakrát reprezentovala Českou republiku na šachových olympiádách žen, čtyřikrát na Mistrovství Evropy družstev žen a dvakrát na Mitropa Cupu žen.\nNa dvou šachových olympiádách žen získala pro družstvo České republiky celkem 11 bodů z 20 partií.\nV České šachové extralize odehrála jednu partii v sezóně 2006/07 v družstvu ŠK Sokol Plzeň I - INGEM.\n"}
{"id": "1125239", "url": "https://cs.wikipedia.org/wiki?curid=1125239", "title": "Stanisław Klucki", "text": "Stanisław Klucki\n\nStanisław Klucki (1827 Těšín – 26. srpna 1897 Kozy) byl rakouský politik polské národnosti z Haliče a Slezska, v 2. polovině 19. století poslanec Říšské rady.\n\nPocházel z Těšína, z původně moravského rodu, který se později popolštil. Jeho otcem byl právník a těšínský starosta Ludwik Klucki. Stanisław sloužil v rakouské armádě a dosáhl hodnosti majora. Po sňatku s Malvinou Kluckou se usadil ve městě Kozy a byl veřejně a politicky aktivní. Dlouhodobě zasedal v okresním zastupitelstvu v Bílsku. V roce 1880 se stal předsedou okresního zastupitelstva, do té doby byl místopředsedou. Téhož roku byl členem zvláštního uvítacího výboru při návštěvě císaře Františka Josefa v Bílsku a Bělé.\n\nByl aktivní i ve vysoké politice. Od roku 1884 do roku 1890 zasedal jako poslanec Haličského zemského sněmu. Působil též jako poslanec Říšské rady (celostátního parlamentu Předlitavska), kde usedl v doplňovacích volbách roku 1882 za kurii velkostatkářskou v Haliči. Slib složil 5. prosince 1882. Mandát zde obhájil ve volbách roku 1885 a volbách roku 1891. Ve volebním období 1879–1885 se uvádí jako Stanislaus Klucki, statkář, bytem Kozy. Patřil mezi polské národní poslance. Reprezentoval parlamentní Polský klub.\n\nZemřel v srpnu 1897 na svém statku.\n\nJeho zetěm byl Herman Czecz von Lindenwald, který si vzal jeho dceru Wilhelminu. Společně se zetěm Klucki podporoval polské hospodářské a národní zájmy v regionu Bílska. Jeho bratr Sobieslaus Klucki působil jako advokát v Těšíně a hlásil se k německé národnosti.\n"}
{"id": "1125240", "url": "https://cs.wikipedia.org/wiki?curid=1125240", "title": "Geografie Ruska", "text": "Geografie Ruska\n\nRusko se nachází na východě Evropy a severu Asie, pokrývá asi třetinu Eurasie a devítinu rozlohy Země. Evropská část země (asi 23 % plochy) zahrnuje území západně od pohoří Ural. Asijská část Ruska, která zabírá asi 76 % rozlohy a leží na východ od Uralu, se také nazývá Sibiř nebo Dálný východ.\n\nNejsevernějším bodem Ruska je mys Fligely na Rudolfově ostrově v Zemi Františka Josefa. Nejvýchodnější bod Ruska leží na ostrově Ratmanova v Beringově úžině. Krajní severní a východní kontinentální body Ruska jsou Čeljuskinův mys na Tajmyrskému poloostrově a Děžňovův mys na Čukotce.\n\nCelková délka ruských hranic je 60 933 km. Z toho 38 808 km tvoří je mořská hranice. Rusko sousedí s Norskem (219,1 km), Finskem (1325,8 km), Estonskem (466,8 km), Lotyšskem (270,5 km), Běloruskem (1239 km), Ukrajinou (2245,8 km), Gruzií (561,0 km), Abcházií (245,0 km), Jižní Osetií (74,0 km), Ázerbájdžánem (350 km), Kazachstánem, (7598,6 km, nejdelší souvislá hranice mezi dvěma státy na světě), Čínskou lidovou republikou (4209,3 km), Mongolskem (3485 km), a Severní Koreou (39,4 km). Prostřednictvím Kaliningradské oblasti dále sousedí s Litvou (288,4 km) a Polskem (236,3 km). Ruské Kurilské ostrovy se nacházejí na dohled od Japonska (194,3 km hranice) a z ruské Čukotky je velmi blízko na Aljašku (USA) (49 km).\n\nNavzdory tomu, že Rusko je největší zemí světa, klimatické a půdní podmínky na většině jeho území nejsou vhodné k zemědělství. Pro svou rozlehlost je Rusko zemí přírodních kontrastů: průměrné teploty v nejteplejším měsíci v roce se pohybují rozmezí od 1 °C daleko na severu až k +25 °C v nížinách u Kaspického moře a v nejchladnějším měsíci od 6 °C na pobřeží Černého moře až do −50 °C na severovýchodní Sibiři.\n\nV Rusku se nachází nejhlubší jezero na světě (Bajkal), nejdelší řeka v Evropě (Volha) a největší jezero v Evropě (Ladoga), jeden z pólů chladu na severní polokouli (obec Ojmjakon nedaleko města Verchojansk), jakož i nejvyšší vrchol Evropy (Elbrus). V zemi se nachází 40 biosférických rezervací UNESCO.\n\n[[Soubor:Субъекты Российской Федерации 2014.png|náhled|Kategorie subjektů:\n\nHranice Ruské federace z velké části kopírují hranice bývalé [[Ruská sovětská federativní socialistická republika|Ruské sovětské federativní socialistické republiky]]. V roce 2014 se Ruská federace skládala z 85 subjektů: 22 [[Republika|republik]], 9 oblastí, 46 [[Kraje v Rusku|krajů]], 4 autonomních okresy a 1 autonomní oblast. [[Moskva]], [[Petrohrad]] a [[Sevastopol]] jsou města federálního významu – samostatné subjekty Ruské federace. V roce 2000 bylo Rusko rozděleno do sedmi federálních okruhů. K 19. lednu 2010 byl z Jižního federálního okruhu vydělen nový Severokavkazský federální okruh. Během ruské [[Anexe Krymu Ruskou federací|anexe Krymu]] byl [[21. březen|21. března]] [[2014]] vyhlášen sporný Krymský federální okruh. V současnosti je Rusko rozděleno do následujících okruhů: Centrální, Povolžský, Severozápadní, Jižní, Uralský, Sibiřský, Dálněvýchodní, Severokavkazský, Krymský.\n\nRepubliky, autonomní okresy a autonomní oblasti jsou vytvořeny podle etnického klíče (jejich obyvateli jsou [[Tataři]], některé kavkazské a ugrofinské národy, domorodé národy [[Sibiř]]e a další).\n\nRuská federace je největším státem na světě, celková rozloha činí přibližně 17 milionů km². To je 23 % povrchu [[Eurasie|Euroasie]] a asi 1/9 zemského povrchu. Nachází se na východě Evropy a severu Asie. Evropská část – asi 23 % plochy se nachází západně od pohoří Ural. Asijská část zaujímající asi 76 % leží na východ od Uralu.\n\n[[Soubor:RIAN archive 916036 Border Service at Russian-Georgian border.jpg|náhled|Pohraničník na Rusko - Gruzínské hranici]]\n\nGeografický střed Ruska se nachází na území Krasnojarského kraje u jihovýchodního břehu jezera Vivi.\n\nCelková délka ruských hranic je 60 933 km. 38 808 km z toho je mořská hranice. Rusko sousedí s [[Norsko|Norskem]] (219,1 km), [[Finsko|Finskem]] (1325,8 km), [[Estonsko|Estonskem]] (466,8 km), [[Lotyšsko|Lotyšskem]] (270,5 km), [[Bělorusko|Běloruskem]] (1239 km), [[Ukrajina|Ukrajinou]] (2245,8 km), [[Gruzie|Gruzií]] (561,0 km), [[Abcházie|Abcházií]] (245,0 km), [[Jižní Osetie|Jižní Osetií]] (74,0 km), [[Ázerbájdžán]]em (350 km), [[Kazachstán]]em, (7598,6 km, nejdelší souvislá hranice mezi dvěma státy na světě), [[Čína|Čínskou lidovou republikou]] (4209,3 km), [[Mongolsko|Mongolskem]] (3485 km), a [[Severní Korea|Severní Koreou]] (39,4 km). Prostřednictvím Kaliningradské oblasti dále sousedí s [[Litva|Litvou]] (288,4 km) a [[Polsko|Polskem]] (236,3 km). Ruské [[Kurilské ostrovy]] se nacházejí na dohled od [[Japonsko|Japonska]] (194,3 km hranice) a z ruské Čukotky je velmi blízko na [[Aljaška|Aljašku]] (USA) (49 km).\n\n[[Soubor:Mount Elbrus May 2008.jpg|náhled|[[Elbrus]] – nejvyšší hora v Rusku]]\nZ hlediska [[Geologie|geologické]] struktury a [[topografie]], lze povrch Ruska rozdělit do dvou hlavních částí. Hranici mezi nimi tvoří řeka [[Jenisej]]. Západní část je převážně rovinatá s nízkými kopci; ve východní části převažují hory (ačkoli je zde několik rozsáhlých nížin). Na základě těchto topologických faktorů, je možné Rusko rozdělit do šesti hlavních [[Orografie|orografických]] částí: [[Fennoskandinávie]], [[Východoevropská rovina]], pohoří [[Ural]], [[Západosibiřská rovina]], [[Středosibiřská vysočina|Středosibiřská Vysočina]], hory na jihu a východě Ruska. Nejníže položené místo je [[Kaspické moře]] (−28 m n. m.)\n\n[[Soubor:River near Saranpaul.jpg|náhled|Řeka [[Ljapin]] poblíž Sarnaupaulu na Uralu]]\nRuskou obklopují moře tří oceánů – [[Severní ledový oceán|Severního ledového]], Tichého a Atlantského. Moře [[Severní ledový oceán|Severního ledového oceánu]] jsou poměrně mělká a po většinu roku pokrytá souvislou vrstvou ledu. Vlastnosti moří [[Tichý oceán|Tichého]] a [[Atlantský oceán|Atlantského oceánu]] jsou zcela odlišné: vody těchto moří zamrzají jen na krátké období, případně vůbec a jsou velmi bohaté na ryby.\n\nRusko má jedny z největších světových zásob sladké vody. Vodní plochy zaujímají 12,4 % území Ruska, přičemž 84 % vodních ploch je soustředěno na východ od Uralu. Mnohé, hustě obydlené oblasti evropské části Ruské federace, se potýkají s nedostatkem vodních zdrojů.\n\nNejvětší řekou Ruska je [[Jenisej]], nejdelší [[Ob]] dohromady s [[Irtyš]]em, které společně tvoří sedmou nejdelší řeku světa. Všechny tři náleží do úmoří Severního ledového oceánu, společně se [[Severní Dvina|Severní Dvinou]], [[Pečora|Pečorou]], [[Lena|Lenou]], [[Jana (řeka)|Janou]] nebo [[Kolyma|Kolymou]]. Největším přítokem Tichého oceánu je [[Amur]].\n\nVelká část ruské populace dnes žije v údolích řek. Celková délka ruských řek je více než 8 milionů kilometrů. 90 % řek je kratších než 100 km. V asijské části Ruska se nachází 40 řek delších než 1000 km. Největší říční deltou v Rusku je delta [[Volha|Volhy]]. Ta je zároveň i největší [[Říční delta|říční deltou]] v Evropě. Ruské řeky ústí do pěti hlavních úmoří – [[Černé moře|Černého moře]], [[Kaspické moře|Kaspického moře]], Severního ledového oceánu, [[Baltské moře|Baltského moře]] a [[Tichý oceán|Tichého oceánu]].\n\n[[Soubor:Russia vegetation.png|náhled|450px|\n\nDíky své velikosti leží země v několika podnebných pásech od polárního ledového v Zemi Františka Josefa, po subtropické pásmo na pobřeží Černého a Kaspického moře. V Rusku byla naměřena nejnižší teplota na severní polokouli a to v [[Ojmjakon]]u v [[Sacha|Jakutské republice]]. I přesto, že jsou ruské zimy na drtivé většině území velmi chladné, léta bývají teplá a na jihu západosibiřské roviny a mezi Černým a Kaspickým mořem mohou být i velmi horká. Většina území Ruska leží v subpolárním podnebném pásu. V zimě je v celém Rusku trvalá (alespoň několik dní za sebou) sněhová pokrývka (s výjimkou pobřeží Černého moře).\n\n[[Kategorie:Geografie Ruska| ]]"}
{"id": "1125241", "url": "https://cs.wikipedia.org/wiki?curid=1125241", "title": "Minoritský kostel (Vídeň)", "text": "Minoritský kostel (Vídeň)\n\nMinoritský kostel ( \"Minoritenkirche\") je římsko-katolický kostel na vídeňském náměstí Minoritenplatz v 1. vídeňském městském okrese Innere Stadt.\n\nMinorité neboli menší bratři \"(fratres minores)\" byli Františkáni. V roce 1224 sem byli povoláni vévodou Leopoldem VI., aby zde založili vídeňský Minoritský klášter.\n\nPo velkém požáru v roce 1275 položil český král Přemysl Otakar II. základní kámen nového kostela, jednoho z prvních gotických kostelů ve východních zemích Rakouského vévodství. Po smrti Přemysla Otakara v bitvě na Moravském poli zde byly po třicet týdnů uloženy jeho ostatky.\n\nVýznamných změn doznal kostel za panování prvních Habsburků. Blanka Francouzská, manželka rakouského vévody Rudolfa III. Habsburského, pozdějšího českého krále, nechala v severní části lodi přistavět kapli zasvěcenou svému dědovi sv. Ludvíkovi, jež byla dokončena roku 1328.\n\nV interiéru Minoritského kostela se nachází hrobka věhlasného italského libretisty Pietra Metastasia, jehož ostatky však byly přeneseny do Michaelerkirche. K poslednímu odpočinku zde byly také uloženy Anežka Bádenská, Blanka Francouzská, Isabela Aragonská a Markéta Tyrolská „Pyskatá“.\n"}
{"id": "1125242", "url": "https://cs.wikipedia.org/wiki?curid=1125242", "title": "Treska (řeka)", "text": "Treska (řeka)\n\nTreska () je řeka na západě Severní Makedonie. Je pravým přítokem řeky Vardar, její délka dosahuje 132 km a povodí má rozlohu 2350 km².\n\nTreska pramení na svahu hory Stogovo v nadmořské výšce přibližně 2000 metrů. Teče východním směrem údolím u města Kičevo. U města Makedonski Brod se stáčí k severu, protéká mezi horami Suva Gora a Karadžica. Teče přes mezihorské kotliny, které jsou oddělené soutěskami. Na východ od řeky se rozkládá rozsáhlé pohoří Jakupica. Po průtoku nádržemi Kozjak, Sveta Petka a Matka se poté, co opustí hornatý terén, vlévá zprava do řeky Vardar na předměstí Skopje Gorče Petrov.\n\nK výrobě elektrické energie byly na řece Treska vybudovány tři přehradní hráze:\n"}
{"id": "1125244", "url": "https://cs.wikipedia.org/wiki?curid=1125244", "title": "Minoritenplatz (Vídeň)", "text": "Minoritenplatz (Vídeň)\n\nMinoritské náměstí () je historické náměstí ve Vídni. Dominantou náměstí je budova Minoritského kostela.\n\nKromě kostela se na náměstí nacházejí ještě další budovy:\n"}
{"id": "1125245", "url": "https://cs.wikipedia.org/wiki?curid=1125245", "title": "Olympijské hry mládeže", "text": "Olympijské hry mládeže\n\nOlympijské hry mládeže (: \"Youth Olympic Games, YOG\") jsou hromadnou mezinárodní sportovní soutěží v mnoha různých sportovních disciplínách, za účasti mladých sportovců z celého světa. Pořádají se jednou za čtyři roky, věk sportovců je omezen od 14 do 18 let.\n\nPořádají se jako:\n\nS nápadem pořádat olympijské hry mládeže přišel rakouský průmyslový manažer Johann Rosenzopf v roce 1998. Byla to reakce na rostoucí celosvětové obavy z dětské obezity a klesající účasti mládeže ve sportovních aktivitách, zejména z řad mladých lidí v rozvinutých zemích. Dále bylo zjištěno, že verze olympijských her mládeže by pomohla podpořit účast na olympijských hrách. I přes tyto důvody, byla reakce Mezinárodního olympijského výboru (MOV) na to, že by to byla čistě sportovní událost, negativní.\n\nDelegáti MOV chtěli takovou událost, aby byla co nejvíce o kulturním vzdělávání místo toho, aby byla co nejvíce o sportu, což byl důvod, proč byl vyvinut \"Program pro kulturu a vzdělávání \"Culture and Education Program – CEP)\", jako součást každých oslav her. Jacques Rogge, předseda MOV, oficiálně oznámil plány pro olympijské hry mládeže na 119. zasedání MOV v Guatemala City dne 6. července 2007. Existuje několik cílů pro olympijské hry mládeže a čtyři z nich patří propojením nejlepších světových mladých sportovců, nabízející úvod do olympismu, inovace v oblasti vzdělávání a diskutovat olympijské hodnoty.\n\nPrvní pořadatelem Letních olympijských her mládeže 2010 bylo město Singapur, které bylo vybráno 21. února 2008. První pořadatelem Zimních olympijských her mládeže 2012 bylo město Innsbruck, které bylo vybráno dne 12. prosince 2008.\n\nMOV zdůraznil, že různá hostitelská města by neměla stavět nová sportoviště, s výjimkou některých dočasných zařízení nebo případných olympijských vesnic, které se později přeměnění na obytné oblasti. Veškerá sportovní zařízení musí být umístěna ve stejném městě.\n\nNáklady na první olympijské hry mládeže byly 30 milionů amerických dolarů, na Zimní olympijské hry mládeže odhadované od 15 do 20 milionů. Většina z nich se vztahují k infrastruktuře a majetku. MOV bude hradit cestovné výdaje, ubytování a stravování pro sportovce, trenéry a funkcionáře\n\n\n\n"}
{"id": "1125246", "url": "https://cs.wikipedia.org/wiki?curid=1125246", "title": "Mikołaj Krzysztofowicz", "text": "Mikołaj Krzysztofowicz\n\nMikołaj Krzysztofowicz (1846 – 2. srpna 1935 Horišne Zalučja) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nPocházel ze zemanského rodu arménského původu. Zdědil statek v Horišne Zalučja (polsky Załucze Górne) na východní Haliči.\n\nByl aktivní i ve vysoké politice. Od 20. prosince 1893 až do roku 1914 zasedal jako poslanec Haličského zemského sněmu. Ve vystoupeních na sněmu se zaměřoval na agrární otázky. Propagoval rozvoj zemědělského školství. V roce 1908 podepsal memorandum, ve kterém se požadovala ochrana polských pozic ve východní Haliči. Na sněmu byl členem poslaneckého klubu středu. Měl blízko ke konzervativní východohaličské skupině (tzv. Podolacy).\n\nPůsobil též jako poslanec Říšské rady (celostátního parlamentu Předlitavska), kde usedl ve volbách roku 1879 za kurii velkostatkářskou v Haliči. Ve volebním období 1879–1885 se uvádí jako rytíř Nicolaus von Krzysztofowicz, statkář, bytem Horišne Zalučja. Patřil mezi polské národní poslance. Reprezentoval parlamentní Polský klub.\n"}
{"id": "1125249", "url": "https://cs.wikipedia.org/wiki?curid=1125249", "title": "Křížová cesta (Martínkovice)", "text": "Křížová cesta (Martínkovice)\n\nKřížová cesta v Martínkovicích na Náchodsku se nachází ve východní části obce u hřbitovní zdi.\nKřížová cesta u hřbitova je tvořena zděnými výklenkovými kaplemi z pískovce. Vede kolem hřbitovní zdi u kostela svatého Jiří a svatého Martina, po jeho vnější straně, začíná a končí u hřbitovní brány. Zastavení pocházejí z první poloviny 19. století. Na každém z nich je deska s nápisem, která je ozdobena střapci ze zlata a nad kterou je Boží oko. Malby na zastaveních jsou malovány na plechu a dochovaly se pouze dvě. V lepším stavu se nachází malba zobrazující Krista na Mariině klíně, druhou zachovalou malbou je výjev kladení Kristova těla do hrobu.\n\nDruhá Křížová cesta v Martínkovicích je v západní části obce u kaple Svaté Anny v lese.\n\n\n"}
{"id": "1125250", "url": "https://cs.wikipedia.org/wiki?curid=1125250", "title": "Sukiennice", "text": "Sukiennice\n\nSukiennice je historická tržnice uprostřed hlavního náměstí v polském Krakově. Podlouhlá patrová budova vznikla po požáru v letech 1556–1559 a v 19. století byla rozšířena o novogotické arkády po obou delších stranách. V přízemí má dvě řady krámků, v patře je expozice obrazů polských malířů.\n\nTržnice zřejmě vznikla současně s lokátorským založením města v polovině 13. století, ve 14. století byla přestavěna v gotickém slohu na příkaz krále Kazimíra III. Velikého. V tržnici se prodávaly hlavně dovážené látky, zejména sukna z Flander a z Anglie. Roku 1555 vyhořela a byla obnovena v renesančním slohu. Po stranách vznikaly časem různé přístavky, které v letech 1875-1878 století nahradily gotické arkády. Velké prostory v patře byly přestavěny na výstavní sály.\n\nPodlouhlá, budova z kamene a z cihel o rozměrech 18×108 m má v přízemí dvě řady drobných krámků a je přístupná ze všech čtyř stran; vstupy z delších stran bývaly uzavřeny mříží. Zvenčí ji po obou stranách lemují otevřené novogotické arkády, zakončené patrovými rizality a rohovými věžičkami s báněmi. V polovině délky má jakousi příčnou loď s ozdobnými štíty a střechu lemují novorenesanční atiky. Vnitřní prostor je zaklenut valenou klenbou s velkými lunetami. V patře je expozice polského malířství, součást Národního muzea.\n\n\n\n"}
{"id": "1125251", "url": "https://cs.wikipedia.org/wiki?curid=1125251", "title": "Nártoun západosundský", "text": "Nártoun západosundský\n\nNártoun západosundský (\"Cephalopachus bancanus\") je primát z čeledi nártounovití (Tarsiidae) a rodu nártoun (\"Cephalopachus\"). Dlouhou dobu byl řazen do rodu \"Tarsius\" společně s jinými druhy nártounů, avšak protože se od řady druhů odlišoval, byl pro něj vyčleněn samostatný monotypický rod Cephalopachus. I systematika v rámci druhu není jasná. Obecně jsou uznávány čtyři poddruhy: \"Cephalopachus bancanus bancanus\", \"Cephalopachus bancanus saltator\", \"Cephalopachus bancanus borneanus\", \"Cephalopachus bancanus natunensis\", avšak jejich systematika není plně probádána. Mezinárodní svaz ochrany přírody se kloní k tomu považovat tyto nártouny za samostatné druhy, a to až do vyřešení otázky jejich systematiky.\n\nNártoun západosundský se vyskytuje na jihu Sumatry, na Borneu a na blízkých ostrovech. Tento druh může žít v primárních i sekundárních lesích a žije také v lesích podél pobřeží nebo na okraji plantáží. Délka těla činí 121–154 mm. Extrémně dlouhý ocas je delší než tělo, měří 181 až 224 mm a není pokryt srstí až na chomáč chlupů na jeho konci. Vyvinuly se velké oči a membránovité uši, které jsou tenké a téměř nepokryté srstí. Zbarvení se pohybuje od bledě olivové nebo červenohnědé k bledé nebo tmavě šedohnědé, možná se mění s věkem. Celkový zubní vzorec činí 2,1,3,3 pro horní čelist a 1,1,3,3 pro spodní čelist.\n\nJe to noční druh, probouzí se před západem slunce. Stráví až 2 hodiny sháněním potravy. Živí se hlavně hmyzem (brouci, kobylky, švábi, motýli, kudlanky, mravencovití…), ale i menšími obratlovci, jako jsou některé druhy netopýrů, ptáků, ale loví také hady včetně jedovatých (zaznemenána predace na druhu \"Calliophis intestinalis\"). Kořist lokalizuje pomocí zvuku, lapí ji předními končetinami a zakousne ji. Během útoku zavírá oči. Druh je monogamní. Mláďata se rodí s otevřenými očima a plně ochlupená. Domovské území opouštějí po dosažení pohlavní dospělosti.\n\nRychlá ztráta přirozeného prostředí v důsledku přeměny lesů, vysazování plantáží olejných palem, požáry i těžby dřeva vedou k ohrožení těchto primátů. Kromě toho je tento druh také odchytáván pro nezákonný obchod se zvířaty anebo neprávem považován za škůdce zemědělských plodin, a proto likvidován. Ohrožuje jej také používání pesticidů. Podle IUCN patří mezi zranitelné taxony, je zařazen na přílohu CITES II a chráněn zákonem v Indonésii a Malajsii.\n"}
{"id": "1125252", "url": "https://cs.wikipedia.org/wiki?curid=1125252", "title": "Daniel Ellsberg", "text": "Daniel Ellsberg\n\nDaniel Ellsberg (* 7. dubna 1931, Chicago, USA) je americký aktivista a bývalý vojenský analytik americké armády. \n\nNarodil se v Chicagu do židovské rodiny. Vystudoval Harvardovu a Cambridgskou universitu. Ve 28 letech jej přijala korporace RAND Corporation. V roce 1961 postuloval Ellsbergův paradox (konstrukt v teorii rozhodování), v témže roce krátce navštívil také Jižní Vietnam. V dalších letech se stal expertem na nukleární strategii a jedním z předních plánovačů Studené války. Působil i v soukromém sektoru. Dne 4. srpna 1964 začal pracovat v Pentagonu pod Robertem McNamarou. Jeho úkolem bylo shromažďovat a analyzovat data o vojenském působení americké armády v zahraničí (zejména ve válce ve Vietnamu) a poskytovat zprávy pro generalitu i prezidenta. V roce 1967 byl zařazen do tajného projektu Montauk, analyzujícím předchozí válečné konflikty, tehdejší strategická a taktická rozhodnutí i komunikace vlády s občany v relaci k probíhající Vietnamské válce. Okolo roku 1968-9 dospěl k rozhodnutí dostat tyto materiály (později známé jako The Pentagon Papers) před americkou veřejnost, což se mu během následujících dvou let s pomocí dalších lidí podařilo. V roce 1971 na něj dopadlo soudní stíhání podle „špionážního zákona“ (\"Espionage Act of 1917\") s navrhovaným trestem 115 let a osobním zájmem prezidenta Richarda Nixona jej zničit. Kvůli procesním chybám a nezákonnému shromažďování důkazů byl v roce 1973 zproštěn viny a naopak Nixon za konspirace proti němu zaplatil v aféře Watergate. Po kariéře v Pentagonu se pro americkou společnost postupně stal archetypem whistleblowera, nepřestal v aktivismu proti pozdějším válečným konfliktům a napsal několik knih o své práci a svých postojích. V roce 2006 získal cenu \"Right Livelihood Award\".\n"}
{"id": "1125253", "url": "https://cs.wikipedia.org/wiki?curid=1125253", "title": "Kirill Nababkin", "text": "Kirill Nababkin\n\nKirill Anatoljevič Nababkin (rusky Кирилл Анатольевич Набабкин; * 8. září 1986, Moskva, Sovětský svaz) je ruský fotbalový obránce a reprezentant, který hraje za klub CSKA Moskva.\nÚčastník EURA 2012.\n\nKirill Nababkin hrál v Rusku profesionálně nejprve za FK Moskva. V roce 2010 odešel do celku CSKA Moskva. S CSKA získal řadu trofejí, mj. v ruské lize a ruském poháru.\n\nNababkin debutoval v A-mužstvu Ruska 1. 6. 2012 v přípravném zápase v Curychu proti týmu Itálie (výhra 3:0).\n\nZúčastnil se červnového EURA 2012 v Polsku a na Ukrajině, kde byla ruská sborná vyřazena v základní skupině A. Na šampionátu nezasáhl do žádného utkání.\n\n"}
{"id": "1125254", "url": "https://cs.wikipedia.org/wiki?curid=1125254", "title": "Staroborský rybník", "text": "Staroborský rybník\n\nStaroborský rybník může být:\n\n"}
{"id": "1125255", "url": "https://cs.wikipedia.org/wiki?curid=1125255", "title": "Křížová cesta (Martínkovice, Svatá Anna)", "text": "Křížová cesta (Martínkovice, Svatá Anna)\n\nKřížová cesta v Martínkovicích na Náchodsku se nachází u kaple Svaté Anny v západní části obce na kraji lesa.\n\nKřížová cesta má dochovaných čtrnáct kamenných výklenkových kaplí. Vede od kaple Svaté Anny v západní části obce severním směrem. Deset kapliček je obráceno k obci, tři směrem k broumovskému klášteru a poslední, čtrnáctá opět k obci. Kaple zůstaly bez obrázků, některým chybějí nebo mají neúplná klekátka. Roku 2011 byla jednotlivá zastavení doplněna obrázky od martínkovického občana Přemysla Volfa.\n\nJednotlivá zastavení mají půdorys 94 x 180 cm a výšku 305 cm. Jsou jednostupňová, desková s římsou, doplněná dvěma sloupky. Obsahují červený a zlatý nápis: Jesus br.. seinen leiben Mutter.\n\nKaple svaté Anny se nachází v západní části obce na úpatí Broumovských stěn. Pochází z roku 1798. Podle legendy na její stavbu naspořil z milodarů slepý mládenec Johan Filip Herden. Roku 1796 byl slavnostně položen základní kámen, poté se přidali další dárci a po dvou letech už stála celá kaplička. Interiér kaple obsahuje malbu Korunování Panny Marie a rokokový oltářík Čtrnácti svatých pomocníků.\n\nDruhá Křížová cesta v Martínkovicích je ve východní části obce u hřbitova.\n\n\n"}
{"id": "1125256", "url": "https://cs.wikipedia.org/wiki?curid=1125256", "title": "Parlamentní volby v Bulharsku 1879 (říjen)", "text": "Parlamentní volby v Bulharsku 1879 (říjen)\n\nParlamentní volby v Bulharsku 1879 se konaly 30. září a 7. října. Vyhrála Liberální strana se 140 křesly ze 170, ale voleb se zúčastnila i Konzervativní strana, která obsadila zbytek mandátů v parlamentu. Volební účast dosáhla 32,0 %. Nedochovaly se volební hlasy, ale určitě vyhrála i počtem hlasů Liberální strana. I přes vládní většinu byl parlament zase rychle rozpuštěn a byly vyhlášeny další na začátek roku 1880.\n\n"}
{"id": "1125258", "url": "https://cs.wikipedia.org/wiki?curid=1125258", "title": "200. peruť (Izrael)", "text": "200. peruť (Izrael)\n\n200. peruť (), také známá jako Peruť bezpilotních letadel, je peruť Izraelského letectva vybavená bezpilotními stroji IAI Heron. Dislokována je na základně Palmachim. Jedná se o historicky první jednotku Izraelského letectva provozující bezpilotní stroje, vzniklou již v roce 1971.\n"}
{"id": "1125263", "url": "https://cs.wikipedia.org/wiki?curid=1125263", "title": "Josef Skála (politik)", "text": "Josef Skála (politik)\n\nJosef Skála (* 27. května 1952) je český politik a podnikatel, novinář a publicista, VŠ pedagog, komunistický ideolog, v letech 2009 až 2010 a opět 2016 až 2018 místopředseda KSČM. Od roku 2018 je signatářem levicové platformy Restart.\n\nJosef Skála ve svých 18 letech vstoupil do KSČ. Na Univerzitě Karlově v Praze studoval žurnalistiku a promoval v roce 1975. Ve svém vlastním životopisu ze 70. let uvedl:\n\nV roce 1978 působil jako pracovník městského výboru KSČ v Praze (MV KSČ Praha). V roce 1980 obhájil na Vysoké škole politické ÚV KSČ (katedra marxismu-leninismu) kandidátskou disertační práci „Společenské vědomí a soudobý ideologický boj” (jeho školitelem byl marxistický filosof Ladislav Hrzal). Na Univerzitě Karlově pak přednášel filozofii a působil ve vysokých funkcích Socialistického svazu mládeže, v roce 1986 byl na zasedání ÚV SSM zvolen do funkce stálého představitele Československého ústředí vysokoškoláků SSM v Mezinárodním svazu studentstva (ve funkci vystřídal Miroslava Štěpána a zastával ji do zrušení SSM v roce 1990), za Vasila Mohority byl členem předsednictva Ústředního výboru SSM, též členem předsednictva Světové rady míru (mezinárodní organizaci levicově smýšlející mládeže).\n\nZ tohoto období pochází jeho publikace:\n\nDne 15. listopadu 1989 vyznamenal Josef Skála jako předseda na půdě budovy Mezinárodního svazu studenstva generálního tajemníka ÚV KSČ Miloše Jakeše nejvyšším vyznamenáním MSS „Zlatou medailí 17. listopadu” (u příležitosti 50. výročí 17. listopadu 1939 a Mezinárodního dne studentstva).\n\nVe svazcích StB byl veden jako ideový spolupracovník StB, což byla kategorie tajného spolupracovníka rozvědky, která byla součást StB.\n\nPo Sametové revoluci v roce 1989 začal podnikat. V letech 1991–1998 byl členem představenstva společnosti \"ELIXTRADE, a.s.\", v níž působil také jako ředitel (1991– 93) a předseda představenstva (1993–98). Krátce byl i členem představenstva společnosti \"MONTPREFA a.s.\". Od roku 1995 jsou jeho podnikatelské aktivity spojeny s firmou \"COMEXPORT, a. s.\", v níž je od roku 2014 statutárním ředitelem a předsedou správní rady (od roku 2004 je rovněž jediným akcionářem).\n\nPřispívá do internetové revue StřípkyZeSvěta.cz, kterou vydává spolek INSPIRACE, o.s. se sídlem na Londýnské ulici 14 v Praze 2. Žije v Praze na Londýnské ulici v Praze 2.\n\nPodnikatelské aktivity v roce 2019:\n\nV letech 1970 až 1990 byl členem KSČ, od roku 1990 je členem KSČM. Ve straně zastává pozici člena Pražské rady KSČM a člena Ústředního výboru KSČM. Byl také strategickým poradcem strany pro mezinárodní politiku. Na konci října 2009 byl zvolen místopředsedou KSČM pro oblast regionální a komunální politiky a občanského sektoru. Na konci června 2010 byl v tajném hlasování na mimořádném zasedání ÚV KSČM z této funkce odvolán.\n\nVe volbách do Poslanecké sněmovny PČR v roce 2006 a v roce 2010 kandidoval za KSČM v Praze, ale ani jednou neuspěl. Nepodařilo se mu uspět ani ve volbách do Evropského parlamentu v roce 2014, při nichž figuroval na 5. místě kandidátní listiny KSČM.\n\nVe straně platí za zástupce ultrakonzervativního křídla a tradicionalistu, patří rovněž mezi odpůrce současného vedení. V pořadu ČT Události, komentáře, kde obhajoval komunistickou poslankyni Martu Semelovou, například zpochybnil Biľakův podpis zvacího dopisu před invazí vojsk Varšavské smlouvy do Československa, přestože je jeho pravost jednoznačně prokázána. Je stoupencem prezidenta USA Donalda Trumpa, v rozhovoru pro Parlamentní listy uvedl, že: „do Trumpa buší jen fanklub politických mrtvol – a „levice“, co si nevidí na špičku nosu.“\n\nNa IX. sjezdu KSČM v Praze v polovině května 2016 prohrál v boji o místo předsedy strany s Vojtěchem Filipem poměrem hlasů 155 ku 203. Stal se však místopředsedou KSČM. Pozici místopředsedy strany zastával do mimořádného sjezdu v dubnu 2018. Tehdy se opět utkal s Vojtěchem Filipem o post předsedy KSČM a opět neuspěl. Získal 143 hlasů, zatímco Filip 165 hlasů. Následně neuhájil ani pozici místopředsedy.\n\nNa Litoměřickém odborném semináři 22. 9. 2018 ohlásil založení spolku \"Paměť a svědomí,\" který má reagovat „přepisování dějin“ ve službách politiky.\n\n"}
{"id": "1125270", "url": "https://cs.wikipedia.org/wiki?curid=1125270", "title": "Karol Lewakowski", "text": "Karol Lewakowski\n\nKarol Eugeniusz Lewakowski (1836 Snopków – 13. listopadu 1912 Rapperswil) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nV roce 1862 získal titul doktora práv na Lvovské univerzitě. V roce 1863 se podílel na lednovém protiruském povstání. Roku 1864 odešel do Rumunska, kde pobýval až do roku 1880 a byl aktivní v polských emigrantských spolcích. Po návratu do vlasti se zabýval podnikáním v ropném průmyslu a otevřel si ve Lvově advokátní kancelář.\n\nByl aktivní i v politice. Působil jako poslanec Říšské rady (celostátního parlamentu Předlitavska), kde usedl v doplňovacích volbách roku 1884 za kurii městskou v Haliči, obvod Lvov. Slib složil 4. prosince 1884. Mandát zde obhájil v řádných volbách roku 1885. Rezignaci oznámil na schůzi 24. října 1888, ale již 30. října 1888 opětovně složil poslanecký slib. Uspěl i ve volbách roku 1891. Ve volebním období 1879–1885 se uvádí jako Karl Lewakowski, doktor práv, bytem Lvov.\n\nPatřil mezi polské národní poslance. Reprezentoval parlamentní Polský klub. V roce 1894 se stal předsedou nově vzniklé politické organizace Polskie Towarzystwo Demokratyczne a roku 1895 byl zvolen prvním předsedou nově založené Polské lidové strany. Kritizoval konzervativní zemskou vládu v Haliči. Byl stoupencem zásadní reformy volebního systému. Od roku 1896 žil ve Švýcarsku a následujícího roku rezignoval na funkci předsedy Polské lidové strany s poukazem na zdravotní důvody. Ve švýcarském Rapperswilu vedl polské muzeum.\n\nV politice byl aktivní i jeho bratr August Lewakowski (1833–1891).\n"}
{"id": "1125272", "url": "https://cs.wikipedia.org/wiki?curid=1125272", "title": "Matka (jezero)", "text": "Matka (jezero)\n\nMatka () je nejstarší umělé jezero v Severní Makedonii, nacházející se na severozápadě země, asi patnáct kilometrů západně od Skopje nad obcí Saraj v kaňonu Matka na řece Treska. Bylo napuštěno po vybudování přehradní hráze v roce 1938. Hráz i vodní elektrárna byla pojmenována Svatý Andrej, podle kláštera ležícího v současnosti na břehu asi 200 metrů proti proudu řeky. Autorem návrhu hráze byl Miladin Pekjinar, důvodem k vybudování vodní elektrárny bylo zásobování města Skopje elektrickou energií. \n\nVoda jezera je kromě výroby elektrické energie využívána i pro zavlažování. Jezero je využíváno i ke sportovnímu rybolovu. Hráz přečkala i dvě velké povodně, první v roce 1962 a druhou v roce 1979. Výška hráze byla zvolena záměrně tak, aby ani při povodni nedošlo k zatopení kláštera Svatého Andreje, ke kterému byla taktéž vybudována stezka ve skále na svazích kaňonu. Předtím byl totiž klášter jen velmi obtížně přístupný. Klášter Svatého Andreje byl vybudován v letech 1388–1389 a nazván podle druhého syna krále Vukašina a bratra kralevice Marka.\n\nKaňon je domovem mnoha endemických druhů motýlů, v četných jeskyních sídlí velké populace netopýrů. Jeskyně byly v minulosti útočištěm mnoha mnichů a poustevníků, kteří zde meditovali a hledali spojení s Bohem. Největší jeskyně se nazývají Vrelo, Ubava, Podvrelo a Krstalna. Nachází se v nich mnoho stalaktitů a stalagmitů, vodopády. Některé jeskyně jsou částečně zatopeny nebo se v nich nalézají jezírka. Jeskyně Vrelo je považována za nejhlubší sladkovodní jeskyni na světě. I přes několik pokusů nebyla skutečná hloubka zatopené části jeskyně dosud stanovena, Vrelo tak může být nejhlubší podvodní jeskyní v Evropě. Při průzkumu bylo dosaženo hloubky více než 203 metrů.\n"}
{"id": "1125274", "url": "https://cs.wikipedia.org/wiki?curid=1125274", "title": "Parlamentní volby v Bulharsku 1880", "text": "Parlamentní volby v Bulharsku 1880\n\nParlamentní volby se konaly v lednu a únoru roku 1880. Nízká účast voličů v některých volebních obvodech vedla k neplatným výsledkům a vedla k vyhlášení nových voleb. Kvůli tomu, že v některých obvodech byla malá účást, tak se 9 křesel v parlamentu propadlo, ale vláda takhle neměla ovlivňovat výsledky. Nicméně se do bulharského parlamentu dostaly dvě nejsilnější politické strany. Vyhrála Liberální strana, ale posílila Konzervativní strana. Kliment Turnovski, předseda Konzervativní strany a předešlý předseda vlády, požádal o sestavení vlády, ale po volbách 7. dubna 1880 sestavil vládu Dragan Cankov. Ten jí ponechal 10. prosince stejného roku a do voleb v nadcházejícím roku byl předsedou vlády Petko Karavelov. Nutno říct, že oba předsedové vlád po těchto volbách byli z Liberální strany.\n\n"}
{"id": "1125276", "url": "https://cs.wikipedia.org/wiki?curid=1125276", "title": "Kostel Nanebevzetí Panny Marie (Krakov)", "text": "Kostel Nanebevzetí Panny Marie (Krakov)\n\nKostel Nanebevzetí Panny Marie, krátce Mariánský kostel (\"Kościół Mariacki\"), je hlavní farní kostel v Krakově a patří mezi symboly města. Trojlodní cihlová gotická bazilika ze 14.-15. století se dvěma věžemi v průčelí stojí ve východním rohu hlavního náměstí. Nejcennější částí vnitřního vybavení je bohatě vyřezávaný, 13 metrů vysoký oltář Veita Stosse z roku 1489. Ze severnější a vyšší věže se každou hodinu troubí tradiční melodie hejnal.\n\nPodle kronikáře Jana Długosze dal první kamenný románský kostel na tomto místě postavit krakovský biskup Iwo Odrowąż v letech 1221–1222, ale za tatarských vpádů kolem roku 1290 byl zničen. Na jeho troskách se vzápětí začal stavět nový, raně gotický kostel, vysvěcený roku 1320. Za krále Kazimíra III. Velikého byl v letech 1355–1365 přestavěn a rozšířen presbytář, v letech 1395–1397 byla zaklenuta loď a do roku 1400 byla okna opatřena vitrážemi. V letech 1435–1446 byly ke kostelu přistavěny kaple a byla navýšena severní věž, aby mohla sloužit jako městská hláska. V letech 1487–1489 byl v kostele postaven proslulý oltář Veita Stosse a věže dostaly charakteristické helmové střechy.\n\nV následujících stoletích přibývaly další kaple, oltáře a bohaté vnitřní zařízení, roku 1666 byla na severní věž umístěna pozlacená koruna Panny Marie. V 18. století byl vnitřek radikálně proměněn pozdně barokním zařízením i úpravami stěn. Roku 1795 byl zrušen hřbitov za kostelem, čímž vzniklo současné Mariánské náměstí. V letech 1887–1891 byl kostel důkladně opraven a upraven v novogotickém slohu a řada kaplí nově vymalována podle návrhů slavného krakovského malíře českého původu Jana Matejka. Dne 18. dubna 2010 se v kostele konal pohřeb polského presidenta Lecha Kaczynského a jeho manželky.\n\nSeverní věž, zvaná Mariánská nebo Stražnica je čtyřhranná a 82 m vysoká, jednotlivá patra jsou zvenčí zvýrazněna římsami. Ve výšce 9. patra přechází na osmiboký půdorys se zdvojenými okny. Ve výšce 54 m je místnost trubačů, odkud se troubí Mariánský hejnal. Na věži je hodinový zvon z roku 1530 o průměru 1,65 m.\n\nJižní věž je vysoká 69 m a v prvním patře je renesanční kaple rodiny Kaufmannů, dílo italských mistrů, kteří pracovali na Wawelu. Věž je kryta helmou z roku 1592 s eliptickou kopulí na osmibokém tamburu s lucernou. Na věži jsou čtyři zvony. Nejstarší, o průměru 1,05 m a hmotnosti asi 0,9 t, je z doby kolem roku 1300. Další dva, \"Misionál\" (1,36 m a 1,8 tuny) a \"Tenebrát\" (1,75 m a 4 tuny) odlil Jan Weygel ze Spišské Nové Vsi v letech 1386–1390. Konečně poslední a největší „Půlzikmund“ z roku 1438 měří v průměru 1,8 m a váží asi 4,3 tuny.\n\nTrojlodní cihlová bazilika s vysokým chórem a bez příční lodi je zaklenuta křížovou klenbou, v závěru hvězdovou. Vnitřek kostela je vyzdoben v 19. století, chórové lavice s baldachýny jsou z roku 1586. Okna v presbytáři mají velmi cenné vitráže z let 1360–1400, ale nejcennější část zařízení je 13 m vysoký a 11 m široký oltář Veita Stosse z roku 1489, jedno z nejslavnějších řezbářských děl pozdní gotiky. S otevřenými křídly zobrazuje radostné události ze života Panny Marie, při zavřených její bolesti. Oltář se denně otvírá v 11:50 a zavírá v 18 hodin.\n\n"}
{"id": "1125280", "url": "https://cs.wikipedia.org/wiki?curid=1125280", "title": "Musteloidea", "text": "Musteloidea\n\nMusteloidea je nadčeleď z řádu šelem se stejnými znaky lebky a zubů. Jejich sesterská skupina jsou ploutvonožci, mezi něž patří například tuleni.\n\nNadčeleď zahrnuje čeledi pandy malé s jediným zástupcem, pandou červenou, lasicovití (například kuny, lasice, tchoři a vydry), skunkovití (skunkové), a medvídkovití (například mýval severní, nosálové a kynkažuové).\n"}
{"id": "1125281", "url": "https://cs.wikipedia.org/wiki?curid=1125281", "title": "Historie piva", "text": "Historie piva\n\nVýroba piva je stará jako historie civilizovaného lidstva. Jedná se o jeden z nejstarších lidmi vyrobených kvašených nápojů, stejně tak jako medovina a datlové víno.\n\nPivo je slabě alkoholický nápoj, vyrobený zkvašením obilného rmutu. Cukr nutný pro kvašení je získáván sladováním ječmene či jako v Německu, pšenice. A to zejména v Bavorsku, kde jsou pšeničná piva v oblibě. V USA, severní a jižní Americe, Maďarsku a Chorvatsku se přidává podíl kukuřice nebo v Asii rýže. Ročně se prodá přibližně 1 500 000 000 hl piva, což dělá z piva nejprodávanější nápoj na světě a jeho prodej stále stoupá. Největšími současnými producenty jsou Čína a USA. Česká republika drží primát nikoli ve výrobě piva, zde jsme klesli na sedmnácté místo ve světě, ale ve spotřebě piva na osobu a rok – asi 160 litrů.\n\nAž do prvních let 20. století se mělo za to, že kolébkou přípravy sladu a piva byl starý Egypt. Na základě novějších archeologických vykopávek se profesoru Bedřichu Hroznému, v letech 1900 až 1913 podařilo rozluštit starobabylonské, sumerské a assyrské klínové písmo. Při tom se mu mimo jiné podařilo objeviti sumerské recepty na vaření piva ze III. tisíciletí před n.l. a zjistiti, že již staří Sumerově znali slad a vařili pivo a zjistiti dále, že v orbě a vaření piva byli i Egypťané odvislí od Babylonie (spis \"Das Getreide im alten Babylonien\", 1913).\n\nPodle současných archeologických nálezů ve starověké Mezopotámii znali výrobu piva již předsumerští obyvatelé Sumeru před více než 4000 lety. Prokazuje to hlavně Sumery přejaté pivovarnické názvosloví. Dokonce byly v Izraeli nalezeny znaky vaření piva staré 13000 let.\n\nKvašené nápoje pilo lidstvo odnepaměti. J. N. Večerníček v Dějinách piva zmiňuje, že enzym, který v lidském těle rozkládá alkohol se vyvíjel v lidském těle desetitisíce let a lidé proto museli alkohol znát ještě z dob „kdy byli zvířata“. Oproti dosavadním teoriím o náhodném vzniku piva přišel s novou teorií a pivo popisuje jako produkt solidarity, kdy první lidé sběrači shromažďovali obilky trávy a bezzubým starým lidem a dětem zrnka předžvýkávali do zásoby. Rozžvýkaná zrna v tekutém stavu zkvasila na první obilnou zkvašeninu a pokud uschla, byl to první chléb. Tomu podle něj nasvědčují např. starogermánské legendy, které říkají, že první pivo zkvasil Odin svými slinami a také zvyky primitivních národů které dodnes starým lidem předžvýkávají potravu a vyrábí také alkoholické nápoje zkvašováním rozžvýkaných zrn. Tímto způsobem vyráběli své kukuřičné pivo i ve velkých amerických civilizacích Inkové, Mayové a Aztékové.\n\nK objevu kvašení došlo nezávisle na sobě v různých částech světa, jen základní ingredience se lišily dle možností jednotlivých částí světa.\n\nMezopotámie je území mezi řekami Eufrat a Tigris. Dnes se na tomto území rozkládá stát Irák. Kolem roku 6 000 př. n. l. zde sídlila nejstarší známá civilizace, Sumerové. První písemné památky pocházejí z doby asi 4 000 let př. n. l., a v jedné z nich je výslovná zmínka o nápoji, který Sumerové nazývali \"kaš\". V díle nazvaném \"Hymna bohyni Ninkasi\" je uveden postup výroby tohoto nápoje za použití chlebu z ječmene. Tento chléb, sumersky zvaný \"bapiru\" se rozdrobil do vody, přidal se ječmenný nebo pšeničný slad a vzniklá kaše se nechala kvasit. Někdy se přidávala zelená hořčice, či jiné rostliny pro dosažení hořké chuti, neboť chmel nebyl dosud znám. K dosažení hořkosti se mohl přidat i slad, pražený v popelu. Dalším písemným dokladem je \"Epos o Gilgamešovi\" ze 3. tisíciletí př. n. l. Epos uvádí, že dříve neexistovali lidé, pouze tvorové mezi opicí a člověkem. Proměna těchto tvorů v lidi se udála pomocí piva. Tato část eposu zní přibližně:\n\nV další báji o stvoření světa \"Enúma eliš\" se uvádí:\n\nPo zhroucení říše Sumerů nastoupili Babyloňané (Chetité) a převzali kulturu poražených i s jejich recepty. Akademik Bedřich Hrozný, který jako první na světě v roce 1913 rozluštil jejich písmo, uvádí ve své knize \"Obilí ve staré Babylonii\", že oba starověké národy, jak Sumerové tak Babyloňané nejen že znali postup výroby piva a sladu, ale na svých tabulkách uvádějí i prastaré recepty na různé druhy piv: pivo husté, pivo červené, pivo černé. Tato piva měla kašovitou konzistenci, spíše se srkala nežli pila. Výroba piva ovšem vyžadovala zabezpečené zemědělství. Babyloňané využili spádového rozdílu mezi řekami Eufrat a Tigris pro soustavu zavodňovacích kanálů se stavidly a rybníky, kterými tekla voda z výše položeného Tigridu do níže položeného Eufratu. Tento systém byl tak užitečný, že pole dávala úrodu ječmene a pšenice až čtyřikrát za rok, jak uvádí řecký „otec dějepisu“ Hérodotos ve svém díle \"Dějiny\". Dnes to zní jako pohádka. Ve starém Babylonu bylo známo více než 20 druhů piv. V době největšího rozkvětu říše vyváželi Babyloňané pivo až do 1000 km vzdáleného Egypta. Co vlastně nakonec Egypťané po několikatýdenní dopravě pod horkým sluncem pili, zůstává otázkou.\n\n20 druhů piva nazývaného „sikaru“ vařeného v Babylonu:\nMezi tato piva patřily kupříkladu tyto druhy piv:\nPivo bylo tím dražší, čím více špaldy obsahovalo.\n\nNejstarší dochovaný zákoník na světě, který vydal král Chammurapi (1728–1686 př. n.l.), obsahuje i části týkající se piva.\n\nTresty se týkaly například:\n\"Kdo bude míchat do piva vodu, bude utopen v sudu, nebo trychtýřem bude lito do něj tak dlouho pivo, dokud nezemře.\"\n\"Šenkýřka, která si nechá platit čepované pivo stříbrem, místo aby přijala ječmen, bude utopena. Tentýž trest čeká šenkýřku, která prodává špatné pivo.\"\n\"Šenkýřka, která ve své krčmě trpí politické debaty, nebo jiné řeči, poškozující stát a neudá tyto lidi vrchnosti, bude usmrcena.\"\n\"Kněžka, která navštěvuje pivnice, nebo dokonce některou otevře, bude upálena.\"\n\nO úctě k pivu mluví i dodržování nepsaného zákona v Babylonii, že během vojenských tažení (která byla velmi častá), ušetřit v dobytém městě pivovar.\n\nAž do objevů českého orientalisty Bedřicha Hrozného byl za kolébku piva považován Egypt. O pivovarnictví v obou zemích starověkého Egypta, tedy Dolní a Horní říše existuje mnoho písemných dokumentů i archeologických vykopávek. Hieroglyf pro pivo i chléb byl po dlouhou dobu stejný. V roce 1988 vykopal americký antropolog Jeremy Geller zbytky pivovaru asi 900 km proti proudu Nilu. Tým archeologů z Yaleovy univerzity poblíž Káhiry objevil pekárnu a pivovar blízko sebe. Stáří se odhaduje asi 4 500 př. n. l. Blízkost obou objektů není náhoda, v Egyptě se stejně jako v Mezopotámii vyrábělo pivo z ječných či pšeničných chlebů, případně ze směsi těchto obilovin. Z mouky semleté na mlýnských kamenech se připravilo těsto, přidal se zbytek těsta z minulé výroby, které obsahovalo kvasnice. Z těsta se pak tvarovaly chleby nebo kaše rozředila a nechala kvasit. Vykvašená kaše, které bychom dnes mohli říkat mladé pivo se ochucovala různým kořením. Pivo bylo považováno za dar boha Re a bylo zváno \"hek\" nebo \"zythum\" – víno z ječmene. Staroegyptský bůh Re byl považován za stvořitele bohů a lidí. Pivo bylo považováno za vynález boha Osirise, později se bohyněmi piva staly bohyně Menket a Tenemit. Byly nalezeny kamenné desky s hieroglyfy, jejichž část byla rozluštěna jako hymnus na sumerskou bohyni piva Ninkasi. Druhý hymnus popisoval výrobu piva. Přijetí sumerské bohyně za vlastní může potvrzovat domněnku, že Sumerové znali výrobu piva dříve než Egypťané. Podle historiků měl na vaření piva nejprve monopol faraon, posléze se toto privilegium rozšířilo i mezi vysoké kněžstvo a šlechtu. Vedle chleba, česneku a cibule bylo pivo hlavním pokrmem pro dělníky pracující na stavbě pyramid. Denní dávka potravin pak představovala dva džbánky piva, tři až čtyři bochníčky chleba a k tomu cibuli a česnek. Pivo představovalo i platební nástroj. Armáda, státní úředníci a ostatní státní zaměstnanci dostávali část platu v pivu. Ve starém Egyptě se pivo vařilo z ječného sladu. Existují i zprávy o používání datlí, rohovníků a máku. K namletému ječnému šrotu se přidal namletý pšeničný šrot, ze vzniklého těsta se vytvarovaly bochníky chleba, které se upekly v pekárnách. Upečené pivní chleby se rozdrtily, smíchaly s vodou, vzniklá kaše se nalila do džbánů. Mohla být přidávána i šťáva z datlí. Naplněné džbány byly zazátkovány hliněnými zátkami a obsah se nechal samovolně kvasit. Později, v období Nové říše se pivní chleby už nepekly ve formách. Na otevřeném ohništi se upekly chlebové placky, po upečení s v kádi rozšlapaly společně s vodou, asi jako se šlape zelí. Pivo nebylo chmelené, bylo husté, takže ho bylo nutno srkat slámkou a jeho chuť dnešní pivo příliš nepřipomínala. V tehdejší době si každý pivo vyráběl doma, řemeslníci a ostatní pracovníci dostávali dokonce dovolenou, aby si mohli své pivo navařit. Ne každé pivo se jistě podařilo. Zkyslé nebo jinak zkažené pivo dostávali otroci. Za tehdejších hygienických podmínek bylo zajisté i takové pivo chutnější než voda. Sloužilo také jako přídavek do léků, například při paradontóze, uštknutí štírem a dalších chorobách. Mnohem později, za vlády Ptolemaiovců (323–30 př. n.l.) byly stavěny státní pivovary. Tak se stát stal monopolním výrobcem piva. Zisky z daní přinášely nemalé částky do státní pokladny. Později se prodávali licence i soukromým osobám, aby stát zvýšil příjem z daní. Takže vedle státních pivovarů fungovaly i pivovary soukromé, ovšem státem kontrolované.\n\nPivo se zejména v období vlády Ramesse II. Velikého (1290–1224) stalo nejoblíbenějším nápojem v Egyptě a dalších zemích na březích Středozemního moře. Kněží a studenti při chrámech dostávali chléb, pivo a jiné dary od věřících a hlavně od příbuzných svých studentů. Pivo věnovali chrámům jako dar i vladaři. Tak se pivo stalo obětním darem, který nechyběl při starověkých bohoslužbách. Kněz otevřel schránku příslušného boha, pomazal sochu vonnými oleji, oblékl jí nový šat a zapálil kadidlo. Poté božstvu předložil obětiny. Pečená masa, koláče, mléko a pivo. Po jisté době, kdy se předpokládalo, že bůh snědl nehmotnou část pokrmu a vypil nehmotnou část nápojů, kněží dojedli a dopili hmotnou část. Na cestu do podsvětí dostávali dary i mrtví. Stejně jako ve starém Babylonu, Asýrii a Sumeru nechybělo ani zde pivo. Faraon na svou posmrtnou cestu do záhrobí dostával dokonce čtyři druhy piva.\n\nDomácí pivo z rýže, pšenice, ječmene nebo kukuřice. Procenta alkoholu se liší, někdy se čhang podobá spíše husté polévce, jindy může připomínat něco mezi pivem a vínem. Pije se zejména v horách a místní lidé ho s oblibou nosí na dlouhých cestách po kopcích na dočerpání energie.\nRakši je domácí pálenka z pšenice, rýže nebo kalužnice, což je druh obiloviny. Každá rodina má svůj osvědčený recept na tento tradiční nápoj.\nTibetské pivo. Kvašené proso, které se dolévá horkou vodou a pije brčkem z obrovského dřevěného tupláku.\n\nStaří Indové znali výrobu piva již kolem roku 3200 př. n.l. Historici předpokládají, že staří Číňané a Tibeťané ovládali výrobu kvašených nápojů z ječmene. Jako další surovinu užívali proso nebo výhonky bambusu. Je dost možné, že pro zlepšení chuti používali Indové chmel dříve než Evropané.\n\nPivo bylo známo už v předkolumbovské Americe. Archeologické vykopávky v Peru prokázali existenci pivovarů už kolem roku 1000. Podle archeologů se nejednalo jen o místo kde se pivo vařilo, ale i o velkou pivnici. Všechno zde vyrobené pivo zde také bylo vypito. V Andách se vyráběl i nápoj zvaný \"čiča\" nebo také \"chicha\" což je alkoholický nápoj připravovaný z rozžvýkané a následně zkvašené kukuřice či dužiny jiných rostlin. Obsah alkoholu se pohybuje mezi 40–60 %. Indiáni také vařili alkoholické nápoje z třtinového či javorového sirupu nebo z aloe.\n\nStarozákonní Židé poznali pivo bezpochyby během svého prvního otroctví v Egyptě či druhého otroctví v Babylonu. V těchto zemích bylo pivo běžným nápojem. Židé si znalost výroby piva zcela jistě vzali s sebou do Zaslíbené země. Nazývali pivo \"secha\". Bylo jejich běžným denním nápojem o všedních dnech, ve dnech svátečních pivo nahrazovali vínem. Legenda tvrdí, že první pivo vyrobil Abimelech (v hebrejštině Abimelek), který byl levobočkem krále Gedeona. Gedeon vařil z ječmene silné červené pivo a z pšenice jemné světlé pivo. Jazykem starověké Palestiny byla aramejština, což byl ostatně i jazyk Ježíše Krista. V aramejštině bylo pivo nazýváno \"parsoma\". Izraelité používali také slovo \"prusma\", či výraz \"šecher\", připomínající babylonský výraz \"sikaru\". K výrobě piva Izraelité na rozdíl od Egypťanů a Babyloňanů nepoužívali pivní chleby. Ječmen sušili na prudkém slunci, následně ho rozmačkali a rozmíchali s vodou a nechali kvasit. Pro zlepšení chuti přidávali různé koření, jako šafrán nebo pelyněk. Izraelité používali při výrobě piva i chmel. Chmel byl nazýván \"kešut\" nebo \"kišoš\". Starý zákon, který je součástí Bible, uvádí řadu zákazů a příkazů. Jedním ze zákazů je i zákaz pojídání i pití kvašených nápojů. Pivo zde ovšem není výslovně uvedeno. Podle názorů biblistů se tento zákaz požívání kvašených potravin piva a vína přesto týkal. Na rozdíl od vína ale nebylo pivo používáno při starozákonní oběti. Proto pivo tedy zůstalo pro Izraelce pouze druhořadým nápojem.\n\nStaří Řekové poznali výrobu piva při svých námořních cestách do Egypta. Autor antických tragédií Aischylos představuje Egypťany jako ty, kdož pijí medovinu vyrobenou z ječmene. Jiný antický básník Archilochos popisuje již v sedmém století před n.l. maloasijskou Frýgii, kde se vyrábělo pivo z namočeného ječného chleba, mnohdy s přídavkem ovoce. Líčí také výrobu piva v antické Thrákii, na území dnešního Rumunska. Nejznámější řecký lékař Hippokrates z Kou (asi 4. st. př. n.l.) používal pivo pouze jako lék proti nespavosti či horečce. Pravidelné pití piva ale Hippokrates nedoporučoval. Filosof Aristoteles, syn jiného starověkého lékaře zkoumal účinky všech tehdy dostupných omamných látek sám na sobě. Učinil sám na sobě velmi zajímavý objev: „\"… pokud se někdo napije mnoho piva, kácí se směrem dozadu, pokud však pije mnoho vína, kácí se na všechny strany\"“. Od Řeků se znalost výroby piva rozšířila do Říma, Hispánie, Velké Británie a do dalších zemí. Staří Etruskové a po nich i Římané vyráběli pivo, které nazývali \"cervisia\" podle římské bohyně úrody Ceres. Pivo bylo pravděpodobně v Římě nejprve používáno jako lék, obdobně jako v Řecku. Do začátku našeho letopočtu bylo pivo v Římě oblíbeno. Později, v době největší slávy Říma, obliba piva klesla a Římané dávali přednost vínu. Zřejmým důvodem byla oblíbenost piva u barbarů, odvěkých nepřátel Říma. Tak se pivo pro Římany v prvních stoletích našeho letopočtu stalo vhodným pouze pro tzv. plebs, tedy chudinu. Přesto se pivo v Římské říši vyrábělo a samozřejmě konzumovalo, a to hlavně na územích, kde pro pěstování vinné révy nebyly vhodné klimatické podmínky nebo kde nebylo možné víno koupit či ho tam dopravit. Gaius Julius Caesar, římský vojevůdce, si pivo pochvaloval. Své legie nechával zásobovat pivem na svých taženích Evropou, vezl si ho i na tažení do Británie. Měl prý pronést slova: \"pivo je vážený a mocný nápoj\". Římský císař Julianus (332–363) napsal o pivu posměšnou báseň, kde píše: „\"kdo pije víno, je cítit nektarem, kdo pije pivo, smrdí po kozlu\"“. Jeho nástupce císař Flavius Valens naopak pivu holdoval. Měl v oblibě zejména pivo Sabazios. Toto pivo bylo pojmenováno po římské provincii Sabaium na území dnešního Rakouska. Odtud se pivo Sabazios na císařský dvůr dováželo. Láska k dováženému pivu vynesla Flaviovi hanlivou přezdívku Sabaiarius. Tato přezdívka se po jeho smrti přenesla na všechny velké pijáky piva a to nejen v Římské říši, ale na všechny, kdož nedokáží odhadnout svou míru.\n\nZačátkem našeho letopočtu byla výroba piva známá též v horách Iberie, na území dnešního Španělska a Portugalska. Pivo zde bylo ceněno stejně jako víno. Vyrábělo se z ječmene a prosa. Ve Španělsku se pivo nazývalo \"celia\" nebo \"ceria\". Z toho vznikl dnešní španělský výraz pro pivo \"cerveza\".\n\nGalové vyráběli pivo z ječmene nebo z pšenice a nejspíše jako první na světě ho čepovali ze sudů. V prvním století před n.l. seznámili se svým pivem, které nazývali \"korma\" také Římany. Římští legionáři si zvykli pít pivo z pohárů vydlabaných z tykve. Jeden takový je zachován v pařížském muzeu Carnavalet. Je ozdoben nápisem „\"Naplň mne znovu, spanilá hostitelko, znovu pivem\"“. Galové vařili pivo nejen z pšenice a ječmene, ale také z ovsa, prosa a čočky. Pro vylepšení chuti byly do nápoje přidávány pelyněk, šalvěj, puškvorec a další ingredience.\n\nStaří Germáni vyráběli pivo na svých územích podle některých pramenů již 1600 let před n.l., podle jiných 800 př. n.l. Vedle medoviny bylo pivo mezi Germány nejrozšířenějším nápojem. Pivo vařili v bronzovém kotli do něhož vkládali horké kameny, nebo byl kotel umístěn nad ohništěm. Nápoj ochucovali myrtou, dubovým listím nebo dubovými kořínky. Pivo bylo jistě kalné, se zbytky sladu. Nebylo příliš silné, a v teplejším období se nedalo dlouho skladovat. Římský historik Publius Cornelius Tacitus (55–120) píše o Germánech či Teutonech:\n\nNejstarším důkazem výroby a pití piva ve střední Evropě je amfora nalezená poblíž Kulmbachu v dnešním Bavorsku. Nádoba obsahovala zbytky obilného nápoje z doby halštatské kultury, tedy z doby zhruba 800 let př. n.l. Pivo bývalo obětováno bohům stejně tak jako v Egyptě. Důvodem bylo, že po vypití piva se pijákova nálada obvykle zlepšila. Staří Germáni proto věřili, že pivo obsahuje ducha lidem nakloněného božstva, a že jeho pitím tento božský duch přechází na člověka. Krom piva měli Germáni v oblibě též medovinu. Ve starogermánštině se medovina nazývala \"met\", z indoevropského základu \"medhu\". Stejně jako pivo byla i medovina považována v nordické mytologii za dar bohů.\n\nKeltové byli národem žijícím na britských ostrovech. Vyráběli kvašený nápoj z obilí, který ochucovali medem. Zprávu o tom podal řecký námořník Pytheas, který v roce 330 př. n.l. hledal mořskou cestu z Řecka do Pobaltí k nalezištím jantaru a během své cesty navštívil Anglii, Skotsko, Irsko a Island. Finský národní epos \"Kalevala\" výrobu piva na severu Evropy potvrzuje. O úctě, kterou severské národy chovali k pivu svědčí skutečnost, že epos věnuje 200 veršů stvoření světa a 400 veršů výrobě piva. Další severský epos \"Edda\" říká, že víno je nápoj vyhrazený bohům, zato pivo je nápoj pro obyčejné smrtelníky, který je má upozorňovat na realitu smrti.\n\nSlované používali k výrobě piva pšenici, ječmen a jistě i ostatní obiloviny. Řek Priskos byl účastníkem poselstva k Attilovi v roce 448 n.l. a popisuje přivítání poselstva Slovany na území Ruska nápojem zvaným \"kanas\". Vyráběl se z rozdrcených surovin smíchaných s horkou vodou a následně přecezeným přes slámu. Do vychladlého nápoje byli přidány kvasnice. Nápoj Slované pili po ukončení kvasného procesu. Tento postup připomíná výrobu tzv. kvasu, nápoje, který se v Rusku vyrábí dodnes i když od piva se liší.\n\nPrvní zmínky o vaření piva na území dnešní České republiky pocházejí ze čtvrtého století před n.l. Předpokládá se, že v té době přišel do střední Evropy keltský kmen Bójů ze severní Itálie a znalost vaření piva přinesli s sebou. Tito Keltové byly později vytlačeni Markomany. Markomané se však výrobou piva příliš neproslavili. Od třetího století našeho letopočtu na území dnešní České republiky přicházeli Slované z východu. Přinesli s sebou znalost výroby piva z ječmene, pšenice a ovsa včetně chmelení. Ke konci starověku dochází k šíření křesťanství, které mělo nepříznivý vliv na výrobu piva. Misionáři tvrdili, že Bible konzumaci piva nedoporučuje. Proto výrobu piva nepodporovali, upřednostňovali vysazování vinic. Dalším důvodem upřednostňování vína před pivem byl fakt, že pro křesťanské bohoslužby je víno nezastupitelným artiklem. Pohled na pivo jako nápoj se z církevního hlediska změnil až v roce 816 po církevním koncilu v městě Aix la Chapelle. Na tomto koncilu doporučili církevní hodnostáři klášterům věnovat se zemědělství, zejména rybníkářství a výrobě piva. Důvodem bylo „liquida non fragunt lentum“, tedy „nápoje postu neruší“. V době velmi častých postů bylo pro mnichy v klášterech důležité uznání piva jako doporučeného postního nápoje, stejně jako rybí maso jako doporučeného postního jídla. Ve středověku se pivo nabízelo i dětem, nejspíše proto, že v tehdejších hygienických podmínkách bylo pivo, vařené s chmelem zdravější než voda z některých zdrojů.\nNejstarší mnišský řád, řád benediktinů, byl založen roku 529 sv. Benediktinem na hoře Monte Cassino. Své řádové heslo „Ora et labora“ neboli „Modli se a pracuj“ naplňovali mniši prací zejména pro zajištění vlastní obživy. Na svých pozemcích začali kláštery pěstovat chmel a vařit piva s přísadou chmele. Používání chmele pro výrobu piva zůstávalo hlavně díky klášterním pivovarům doménou střední Evropy. V západní Evropě se chmel k výrobě piva začal používat až v 15. století. Benediktinští mniši byli zdatnými pivovarníky. V devátém a desátém století tak v Bavorsku a českých zemích vznikla řada klášterních pivovarů, kde se vařilo pivo vynikající kvality. Mnoho názvů pivovarů se dochovalo dodnes, zejména v Mnichově. Například pivovar Paulaner – tedy paulánský, Franziskaner – tedy františkánský, Augustiner – tedy augustiniánský. Nejstarší dosud fungující pivovar na světě je státní pivovar ve Freisingu u Mnichova s názvem Bayerische Staatsbrauerei Weihen Stephan. Je v provozu od roku 1040. Další, od roku 1140 nepřetržitě fungující benediktinský klášterní pivovar je opět v Bavorsku, v městečku Weltenburg.\n\nStálý nedostatek peněz ve státních či šlechtických pokladnách vedl k zavedení daně z piva. Fakt, že se část pšenice místo k výrobě chleba spotřebovala na výrobu piva, vedl v průběhu dvanáctého až šestnáctého století k řadě nařízení a příkazů.\nNejstarší klášterní pivovar na českém území byl pravděpodobně založen roku 970 konventem benediktinek u sv. Jiří na Pražském hradě. Lze se tak domnívat proto, že kláštery měly vždy vlastní výrobu piva stejně jako vlastní pekárny. Dalším důvodem k této domněnce je skutečnost, že výroba piva v té době byla výlučně ženskou prací. Jistá je existence pivovaru v břevnovském mužském klášteře, založeném knížetem Boleslavem II. a pražským sídelním biskupem sv. Vojtěchem roku 993. Třetí nejstarší klášter založil opět kníže Boleslav II. Benediktinský klášter v Ostrově u Davle byl postavený na soutoku Vltavy a Sázavy na ostrově sv. Kiliána roku 990. Pití piva v českých zemích dosáhlo takové míry, že věřící, holdující nesmírnému pití piva, nevedli řádný život. Proto si sv. Vojtěch údajně vynutil na papeži zákaz výroby i konzumace piva ve své diecézi, zahrnující celé Čechy. Tato první a naštěstí poslední prohibice v zemích Koruny české, některými historiky nepotvrzená, měla trvat do 12. století. Od konce 12. století byla pivu vrácena doložka postního nápoje, pivo bylo opět vařeno v českých zemích nejen v klášterech, ale i u šlechticů, měšťanů a dalších vrstev obyvatelstva. Na počátku středověku se v zemích Koruny české staly centrem kultury kapituly, tedy sbor duchovních tzv. kanovníků, řízených proboštem a kapitulním děkanem. Kapituly podléhaly diecéznímu biskupovi. Nejstarší kapitulou v českých zemích byla staroboleslavská kapitula, založená roku 1039 – 1046 českým knížetem Břetislavem I. Pivovar zde fungoval pravděpodobně od roku 1052 s přestávkami až do roku 1913. V zakládající listině kapituly je uložena povinnost poddaných dodávat církevní vrchnosti desátky chmele ze žateckých statků. Jedná se o nejstarší listinu dokazující pěstování chmele na českém území v desátém století. Kapitulu na pražském Vyšehradě založil český kníže Vratislav II., který v té době na Vyšehradě sídlil. Nadační listina této kolegiální kapituly při kostele sv. Petra a Pavla na pražském Vyšehradě z roku 1088 výslovně jmenuje pivovar na Trávníku, stojící v lokalitě přímo pod Vyšehradem. Nadační listina uvádí také jména sládků a výši daně, odváděné z piva, vyrobeného z pšenice a ječmene. Vratislav II. roku 1091 vydal listinu, ukládající poddaným vyšehradské kapituly platit desátek z pěstování chmele.\n\nPanovník si pro zajištění loajality nově založených měst vyhradil právo udílení nového privilegia, privilegia práva vaření piva, tzv. právo várečné. Toto právo se vztahovalo pouze na ty, kdo měli uvnitř města svůj dům, tedy na měšťany královského města. Nevztahovalo se na obyvatele bez vlastního domu, ani na živnostníky sice s vlastním domem, ale s podřadnějším řemeslem, například lazebníky. V řadě českých královských měst tak začalo vzkvétat pivovarnictví. Mezi nejstarší české město s právem várečným patří Svitavy – rok založení 1256, Žatec – 1261, České Budějovice – 1265, Plzeň – 1295. V Praze byl roku 1305 augustiniánským konventem při kostele sv. Tomáše na Malé Straně založen pivovar s pivnicí stejného jména a roku 1495 další pražský pivovar U Fleků. Česká piva byla ve středověku ceněna jako velmi dobrá.\n\nPrávo mílové patřilo k výsadám nově založených královských měst. Podle tohoto práva se na vzdálenost jedné míle (asi 10 km) od městských hradeb nesměl vyrábět slad, ani vařit či čepovat žádné cizí pivo. Mílové právo bylo tvrdě hájeno. V roce 1464 například městská rada v Českých Budějovicích poslala rychtáře zlikvidovat všechny pivovary a sladovny do 10 km od hradeb města. Bylo tak zničeno zboží Rožmberků i kláštera ve Vyšším Brodě. Monopol mílového práva platil až do doby vlády krále Vladislava Jagellonského (1490–1516). I když podle historiků už Václav IV., syn Karla IV. toto právo porušoval, neboť si nechával vozit na svůj dvůr svídnické a žitavské pivo, vcelku bylo toto právo dodržováno. Za slabé vlády krále Vladislava Jagellonského se situace změnila. Vladislav Jagellonský povolil šlechtě zakazovat měšťanům používání majetku, který měli zapsaný v zemských deskách. Navíc si šlechta začala budovat ve svých poddanských městech své vlastní pivovary. Na oplátku měšťané počali zakazovat šlechtě nákupy domů v královských městech. Docházelo ke sporům, mnohdy i k otevřeným bojům, které byly řešeny až na panském sněmu. Podle usnesení z roku 1497 rozhodl panovník, že pod pokutou 20 hřiven stříbra se musejí výčepnické domy postavené v posledních 30 letech načerno zrušit. Ani tímto výnosem nebyl dlouholetý spor urovnán. Definitivně byl vyřešen až za vlády dalšího panovníka, krále Ludvíka Jagellonského, který v roce 1517 vydal tzv. Svatováclavskou smlouvu, podle které šlechta též směla vařit svoje pivo, ale nesměla jej o výročních trzích dovážet do měst na prodej. Podle Svatováclavské smlouvy bylo zavedeno tzv. propinační právo. Právo vařit pivo zůstalo vyhrazeno pouze třem stavům: panskému, městskému a duchovnímu. Tohoto práva využila šlechta k budování vlastních panských pivovarů a její poddaní museli kupovat pivo pouze od \"své\" vrchnosti. Výstavbou panských pivovarů klesl počet městských pivovarů. Městské pivovary totiž ztráceli své tradiční odběratele piva. Další ranou pro počet pivovarů v zemích Koruny české měla bitva na Bílé hoře, po které následovala konfiskace majetků šlechty a následně samozřejmě i třicetiletá válka, která české a nejen české země ekonomicky velmi oslabila. Svatováclavská smlouva platila až do začátku 18. století. Ještě císař Josef II. dekrety z roku 1705 a 1706 obnovil zákaz dovozu „cizího“ piva do měst. Vzhledem k tomu, že tento zákaz byl různými způsoby obcházen, povolil císař již v roce 1708 dovoz piva do měst, a 28. ledna 1788 bylo zrušeno i právo mílové. Dalším dekretem z 29. května 1788 byl povolen dovoz piva do měst odkudkoli. Do konce první poloviny 19. století převládala na českém území výroba svrchně kvašených piv. Názor, že spodní kvašení bylo na české území dovezeno z Bavorska je mylný. V českých zemích se spodně kvašená piva vařila vždy. Hlavně v zimě, kdy byl dostatek ledu nutného pro chlazení a zejména ležení. Žatecký pivovar vařil spodně kvašené pivo zvané „samec“ už v patnáctém století. K rozšíření vaření spodně kvašených piv došlo v českých zemích až po roce 1840, kdy začal vařit tato piva sládek Vojtěch Wanka v pivovaru U Primasů, umístěném mna Koňském trhu, dnešním pražském Václavském náměstí, v domě s popisným číslem 796. Výroba spodně kvašených piv se v českých zemích rychle šířila. Důvodem byla vyšší kvalita piva, které bylo studené, obsahovalo více oxidu uhličitého, tím měla tato piva i větší říz. Nezanedbatelným důvodem byla i delší trvanlivost spodně kvašených piv. Na rozvoj pivovarnictví v českých zemích mělo vliv zrušení nevolnictví v Čechách v roce 1781. To umožnilo přesun pracovních sil z venkova do měst a jistě také měly svůj význam i vynálezy v oboru techniky. Dalším faktorem přispívajícím k rozvoji pivovarnictví v Čechách bylo zrušení propinačního práva Zemským zákonem č. 55 z 30. dubna 1869. Mezníkem pro české i světové pivo bylo založení Měšťanského pivovaru v Plzni roku 1839. Došlo k tomu z důvodu špatné kvality tehdy vařeného plzeňského piva. Plzeňští měšťané proto pozvali stavitele Stelzera a poslali ho na zkušenou do Bavor. Stelzer se vrátil se zkušenostmi a také bavorským sládkem. Pro spodní kvašení piva je nutné chlazení, což v klimatických podmínkách Alp nebyl problém. Byl tam dostatek ledu nejen v zimě, ale ve speciálních prostorech i pro celé léto, a to jak pro pivovary tak pro hostinské. Se stavitelem Stelzerem se vrátil i bavorský sládek Josef Groll, který provedl 25. února 1842 (podle jiných 5. 10. 1842) první várku. Světlé pivo, vyrobené spodním kvašením, větším podílem chmelu a neprokvašením celého podílu extraktu se opravdu podařilo. Lze konstatovat, že zavedením nového typu piva z Měšťanského pivovaru v Plzni začal přerod pivovarnického řemesla v pivovarský a sladovnický průmysl.\n\nPůvod tohoto jména nemá dosud jednoznačné vysvětlení. Podle historiků existují čtyři verze.\nJedná se o sládka, jménem Gambribus, který sloužil na dvoře císaře Karla Velikého. Císař žil v letech 742 -814 a o jeho sládkovi se kromě jména žádné další podrobnosti nezachovaly. V této době se zde už pivo zcela jistě vařilo, doklady lze najít v listinách kláštera v německém městě Fulda. Fulda byla založena 744 sv. Bonifácem, v Čechách a zejména v okolí Chuděnic nazývaným Bolfánek.\nJedná se o brabantského krále Jana I., tedy Jan Primus, zkomoleno na Gambrinus. Tento panovník žil v letech 1251–1294 a snad na prosbu bruselského sladovnického cechu se stal jejich předsedou. Tato teorie je nejrozšířenější. Údajně ji potvrzuje obraz ze 16. století, na které je Jan I. zobrazen ve vladařském obleku, s korunou na hlavě a sklenicí piva v levé ruce. Na spodní části obrazu je napsáno:\n„\"Za živa mne nazývali Gambrinus, byl jsem králem Flander a Brabantska. Poprvé jsem vyrobil z ječmene slad a uvařil pivo. Proto mohou všichni pivovarníci říci, že jejich patronem je král.\"“ Obraz je pravděpodobně jen výsledkem malířovy fantazie, podobně jako řada jiných pláten zobrazujících historické osoby.\nJedná se o brabantského šlechtice podobného jména, žijícího v 16. století. Ten prý tolik holdoval pivu, že se stal jeho patronem. Tato teorie je málo pravděpodobná.\nJedná se o básnickou licenci, neboť osoba tohoto jména nikdy neexistovala. Tato teorie byl otištěna v Pivovarském kalendáři na rok 2005 panem Stočkem, který uvádí práci německého profesora W. Stawwlera \"Německé pověry a předsudky\". Smyšlená osoba jménem Gambribus byla díky fantazii a básnické licenci autorů obdařena takovými vlastnostmi, že zdomácněla mezi skutečnými historickými osobnostmi.\n"}
{"id": "1125283", "url": "https://cs.wikipedia.org/wiki?curid=1125283", "title": "Bojan Letić", "text": "Bojan Letić\n\nBojan Letić [bojan letyč] (* 21. prosince 1992, Brčko, Svazová republika Jugoslávie) je bosenský fotbalový obránce, od léta 2017 hráč českého klubu MFK Karviná. Mimo Bosnu a Hercegovinu působil na klubové úrovni na Slovensku, od srpna 2017 je v České republice.\n\nSlovenský klub MŠK Žilina jej angažoval v červenci 2014 z bosenského klubu FK Velež Mostar. S týmem podepsal tříletou smlouvu. V sezóně 2014/15 skončil se Žilinou na konečném druhém místě Fortuna ligy za mistrovským FK AS Trenčín. V sezóně 2016/17 již slavil s mužstvem zisk ligového titulu. V červnu 2017 v Žilině skončil.\n\nV srpnu 2017 posílil jako volný hráč (zadarmo) český prvoligový klub MFK Karviná.\n\nBojan Letić reprezentoval Bosnu a Hercegovinu v mládežnické kategorii U21.\n\n"}
{"id": "1125292", "url": "https://cs.wikipedia.org/wiki?curid=1125292", "title": "Alagir", "text": "Alagir\n\nAlagir (, ) je město v Severní Osetii-Alanii v Ruské federaci. Při sčítání lidu v roce 2010 mělo bezmála jednadvacet tisíc obyvatel.\n\nAlagir leží na levém, západním břehu Ardonu, přítoku Těreku v umoří Kaspického moře, na severním úpatí Velkého Kavkazu. Od Vladikavkazu, hlavního města republiky, je vzdálen 64 kilometrů na západ.\n\nAlagir založil v roce 1850 Michail Semjonovič Voroncov, tehdejší kavkazský místokrál, v blízkosti starých stříbrných a olověných dolů. Byl vystaven jako opevněné sídlo a jeho součástí se stala i tavicí pec, takže se stal střediskem těžby.\n\nV roce 1938 se stal Alagir městem.\n\nZa druhé světové války dobyla město v rámci bitvy o Kavkaz v listopadu 1942 německá armáda pod vedením Ewalda von Kleista, ale sovětská armáda jej získala zpět už v lednu 1943.\n\n"}
{"id": "1125295", "url": "https://cs.wikipedia.org/wiki?curid=1125295", "title": "Třída Freedom (2006)", "text": "Třída Freedom (2006)\n\nTřída Freedom je třída válečných lodí amerického námořnictva kategorie Littoral Combat Ship. První dvě jednotky této třídy \"Freedom\" a \"Forth Worth\" byly postaveny za účelem účasti na porovnávacích zkouškách s konkurenčním designem třídy \"Independence\" společností General Dynamics a Austal. Oproti původním předpokladům byla nakonec objednána série plavidel obou konstrucí. Do roku 2019 byla objednána stavba celkem 16 jednotek této třídy. Prototypová jednotka \"Freedom\" byla do služby přijata roku 2008. Do konce roku 2019 bylo do služby přijato sedm jednotek.\n\nZ hlediska námořnictva jsou problematická obě prototypová plavidla \"Freedom\" a \"Fort Worth\", jejichž konstrukce nebyla vyzrálá a oproti pozdějším plavidlům své třídy mají odlišnou konfiguraci. Námořnictvo obě plavidla od roku 2016 vede jako cvičná experimentální, přičemž v únoru 2020 byl zveřejněn záměr obě plavidla zcela vyřadit, neboť celkový upgrade na úroveň novějších plavidel by byl nerentabilní. Stejná je situace u prvního páru plavidel třídy \"Independence\".\n\nTřída byla vyvinuta společností Lockheed Martin do soutěže amerického námořnictva o novou kategorii plavidel pro pobřežní operace, schopných zastoupit především fregaty a minolovky. Jejím konkurentem se stala odlišně koncipovaná třída \"Independence\", přičemž po vzájemném srovnání se námořnictvo rozhodlo pro akvizici obou typů. Prototypová jednotka USS \"Freedom\" (LCS 1) byla objednána v prosinci 2004. Její stavba probíhala v letech 2006-2008.\n\nStavba druhé jednotky pojmenované USS \"Courage\" (LCS 3) měla být zahájena na počátku roku 2007, přičemž plavidlo mělo do služby vstoupit v roce 2009. V lednu 2007 však byla stavba odložena, neboť americké námořnictvo přehodnocovalo celý program LCS. Nakonec bylo rozhodnuto pokračovat ve stavbě plavidel modifikovaných na základě zkoušek prototypu. Stavba LCS-3 tak mohla pokračovat, přičemž plavidlo dostalo nové jméno \"Fort Worth\".\n\nJednotky třídy \"Freedom\":\n\nTřída \"Freedom\" představuje jednotrupá plavidla s modulární konstrukcí, umožňující jejich rychlou konverzi pro různé druhy misí za pomocí instalace tří různých typů sad modulového vybavení (tzv. \"mission packages\"). Jedná se o sadu pro ničení min (MIW – \"mine warfare\"), protiponorkový boj (ASW – \"anti-submarine warfare\") a boj proti hladinovým cílům (SUW – \"anti-surface warfare\"). Jednotlivé sady přitom procházejí složitým vývojem, jejich složení se průběžně mění a je postupně zdokonalováno.\n\nŽivotnost plavidel je projektována na 30 let. Jejich trup je postaven z oceli, nástavba je z hliníkové slitiny. Plavidla využívají bojový řídící systém Lockheed Martin COMBATSS-21. Elektroniku tvoří 3D vyhledávací radar EADS TRS-3D, sonar s měnitelnou hloubkou ponoru Thales Captas 4249 a systém pro elektronický boj Argon ST WBR-2000.\n\nHlavňovou výzbroj tvoří jeden 57mm kanón BAE Systems Mk 110, dva 30mm kanóny MK 44 Bushmaster II a čtyři 12,7mm kulomety. K obraně proti napadení ze vzduchu slouží jeden 21násobný protiletadlový raketový komplet RIM-116 Rolling Airframe Missile. Instalovat lze dva moduly obsahující 12násobná vertikální vypouštěcí sila pro řízené střely AGM-114L Longbow Hellfire.\n\nNa zádi se nachází přistávací plocha a hangár umožňující operace dvou středních vrtulníků MH-60R/S Seahawk, nebo jednoho vrtulníku a dále bezpilotních prostředků (zejména MQ-8B Fire Scout). Plavidla nesou rovněž rychlé čluny RHIB.\n\nPohonný systém tvoří dvě plynové turbíny Rolls-Royce MT30 o výkonu 36 MW a dva diesely Fairbanks Morse Colt-Pielstick 16PA6B STC, pohánějící čtyři vodní trysky Rolls-Royce. Elektrickou energii poskytují čtyři diesel-generátory Isotta Fraschini V1708. Nejvyšší rychlost přesahuje 45 uzlů. Dosah je 3500 námořních mil při 18 uzlech.\n\nDne 20. října 2015 schválil Kongres prodej čtyř korvet třídy \"Saud\" vycházejících z třídy \"Freedom\" Saúdské Arábii. Model připravovaného plavidla společnost Lockheed Martin představila v lednu 2018. Ten nese následující konfiguraci výzbroje: jeden 57mm kanón Bofors, dva 20mm kanóny ve zbraňových stanicích Nexter Narwhal, osminásobné vertikální silo Mk.41, osm protilodních střel Harpoon a systém blízké obrany SeaRAM. Elektroniku tvoří dva systémy řízení palby Saab CEROS 200 a radar Hensoldt TRS-4D kategorie AESA. Plavidla ponesou systém elektronického boje Argon ST WBR-2000. Postaví je americká loděnice Fincantieri Marinette Marine ve Wisconsinu. Stavba prototypu \"Saud\" byla zahájena 29. října 2019.\n\nSpolečnost Lockheed Martin získala v únoru 2018 kontrakt na konceptuální práce adaptace konstrukce třídy \"Freedom\" na fregaty, které by se mohly účastnit soutěže FFG(X). Model takového plavidla byl poprvé představen roku 2018 na sympóziu SNA 2018. V květnu 2019 společnost Lockheed Martin oznámila, že vlastní plavidlo do soutěže FFG(X) nenabídne. Nadále bude usilovat o dodávku bojového řídícího systému (COMBATSS 21) a dalších subsystémů.\n\n"}
{"id": "1125296", "url": "https://cs.wikipedia.org/wiki?curid=1125296", "title": "Divize E 2003/04", "text": "Divize E 2003/04\n\nV soubojích 13. ročníku Moravskoslezské divize E 2003/04 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 9. srpna 2003 úvodními třemi zápasy 1. kola a skončil v neděli 20. června 2004 zbývajícími pěti zápasy 30. kola.\n\n\nZdroj: \n\nPoznámky:\n\n"}
{"id": "1125297", "url": "https://cs.wikipedia.org/wiki?curid=1125297", "title": "Třída Independence (rozcestník)", "text": "Třída Independence (rozcestník)\n\nTřída Independence je označení několika lodních tříd:\n"}
{"id": "1125302", "url": "https://cs.wikipedia.org/wiki?curid=1125302", "title": "Parlamentní volby v Bulharsku 1881", "text": "Parlamentní volby v Bulharsku 1881\n\nParlamentní volby se konaly v červnu 1881. Po volbách se konalo zasedání, kde chtěli konzervativci změnit první bulharskou ústavu z roku 1879. Byly to změny, které se konzervativcům nepodařilo prosadit v první ústavě. Navrhované změny zahrnovaly omezení občanských svobod, snížení počtu mandátů v bulharském Národním shromáždění a zavedení Státní rady, tedy zavedením dvoukomorového parlamentu. Těmito reformami se mělo Bulharsko proměnit na autorativní diktaturu.\n\nLiberální strana se nebála jejich radikálních návrhů, protože věděli, že získají u lidí, jako z předcházejících voleb většinu. Liberálové by nejspíše opravdu získali většinu, ale Rusko bylo připraveno podpořit prince Alexandra I. Bulharského, tedy konzervativce u voleb. U volebních uren stáli ruští vojáci, aby „napověděli koho volit“ a aby „zachovali pořádek“, ale ve skutečnosti docházelo k násilí.\n\n\n1. července konzervatisté naprosto podpořili ústavní změny, které byly všechny poupraveny za pouhé 2 hodiny. Princ Alexandr provedl puč. Po převratu mnoho liberálů odjíždělo do zahraničí. Režim byl slabý od začátku, nicméně skutečnou moc měli dva ruští generálové z Petrohradu - Leonid Sobolev a Alexander Kaulbars. Režim se zhroutil a stará ústava byla obnovena 3. září 1883.\n\n\n"}
{"id": "1125304", "url": "https://cs.wikipedia.org/wiki?curid=1125304", "title": "Pajedlovec čínský", "text": "Pajedlovec čínský\n\nPajedlovec čínský (\"Nothotsuga longibracteata\") je stálezelený, jehličnatý strom, jediný druh monotypického rodu pajedlovec vyskytující se výhradně v Číně. Tento relikt přežil terciérní a kvartérní zalednění na místech, která ledovce nezasáhly. Podle fosilních nálezů se v pliocénu vyskytoval také v Rusku a Japonsku a v miocénu v Německu.\n\nDruh byl objeven poměrně pozdě a roku 1932 byl popsán jako součást rodu jedlovec (\"Tsuga\"). Později, roku 1948, byl bez řádného prozkoumání mylně posouzen jako kříženec mezi rody \"Keteleeria\" a \"Tsuga\". Teprve v roce 1988 byl tomuto unikátnímu druhu přiznán status samostatného rodu \"Nothotsuga\", tuto pozici potvrzuje jak morfologie, tak i výzkum DNA.\n\nJehličnaté stromy rostoucí v mírném vlhkém podnebí s průměrnými ročními srážkami 1000 až 2000 mm a s častými mlhami. Nejčastěji se vyskytují na strmých horských svazích v nadmořské výšce od 300 do 2300 m, kde je na živiny chudá a kyselá půda. Rostou obvykle ve směsicí s dalšími jehličnatými i listnatými stromy. Nové stromy se špatně pěstují a rostou velice pomalu. Dožívají se dlouhého věku, byly zjištěni jedinci starší 500 let.\n\nV Česku pajedlovec čínský roste v bývalém parku chlumského zámku u Hartmanic.\n\nPajedlovec čínský je mohutný strom s nepravidelnou korunou dorůstající do výše 30 m a mívající průměr kmene až 1 m. Kmen má kůru hnědou a podélně rozpraskanou, mladé světlejší větve jsou žlutohnědé nebo červenohnědé. Větvičky posledního řádu, obvykle vodorovně uspořádané, jsou tenké a hustě větvené. Výhonky jsou dvou druhů, delší rostou na bujnějších koncích větví, kratší brachyblasty zase na plodných větvích. Sytě zelené, ploché, čárkovité jehlice s krátkým řapíkem bývají dlouhé 1 až 2,5 cm a široké 1 až 2 mm, jsou celokrajné, na konci špičaté či tupé a mají průduchy po obou stranách.\n\nSamčí šištice rostou ve svazcích z pupenů z předešlého roku. Podlouhle eliptické samičí šišky, 2 až 4 cm dlouhé a 1,5 až 2 cm široké, rostou na vzpřímených stopkách až 5 mm dlouhých, v mládí jsou purpurové nebo červené, ve zralosti tmavě hnědé. Semenné šupiny jsou kosočtverečné a zaoblené, špičaté vyčnívající podpůrné šupiny jsou lopatkovitého tvaru, semena 4 až 8 mm dlouhá mají nepravidelně vejčité křídlo. Zralé šišky se sice brzy otvírají, ale rozpadávají se až po několika létech. K opylení dochází v březnu a dubnu, semena uzrávají v říjnu.\n\nV minulosti bylo dřevo těchto stromů používáno na výrobu nábytku i na stavbu domů. Nejednalo se ale o žádnou hromadnou výrobu, stromů tohoto druhu nikdy nebyla hojnost. V současnosti je pajedlovec čínský považován za dřevinu vhodnou k zalesňování středních poloh hor v subtropických oblastech, stoupá tak i naděje na záchranu ojedinělého genofondu.\n\nPopulace pajedlovce čínského je roztříštěna na velkém nesouvislém prostoru a jeho arely bývají ničeny neřízeným odlesňováním. Část populací tohoto druhu se sice vyskytuje v chráněných oblastech, ale převážná většina roste vně těchto rezervací. Přestože v Číně platí zákaz kácení těchto stromů, lze dodržování toho nařízení jen stěží uhlídat. Podle Mezinárodního svazu ochrany přírody (IUCN) je pajedlovec čínský hodnocen jako téměř ohrožený druh.\n\n"}
{"id": "1125308", "url": "https://cs.wikipedia.org/wiki?curid=1125308", "title": "Alexandrov", "text": "Alexandrov\n\nAlexandrov může být:\n\n\n"}
{"id": "1125309", "url": "https://cs.wikipedia.org/wiki?curid=1125309", "title": "Alexandrov (město)", "text": "Alexandrov (město)\n\nAlexandrov () je město ve Vladimirské oblasti v Ruské federaci. Při sčítání lidu v roce 2010 mělo přes jednašedesát tisíc obyvatel.\n\nAlexandrov leží na řece Seraji (přítok Šerny v povodí Kljazmy). Je vzdálen přibližně 125 kilometrů na severozápad od Vladimiru, správního střediska oblasti, a 125 kilometrů na severovýchod od Moskvy hlavního města celé Ruské federace. Nejbližší města k Alexandrovu jsou Strunino osm kilometrů na západ a Karabanovo devět kilometrů na jih.\n\nPrvní zmínky o Alexandrovu jsou z čtrnáctého století, původně se místo jmenovalo \"Alexandrova sloboda\" (). Začátkem šestnáctého století si tu moskevský velkokníže Vasilij III. postavil rezidenci a v roce 1513 byla také postavena katedrála.\n\nVýznam Alexandrova dále významně pozvedl Ivan IV. řečený Hrozný, který z něj na krátkou dobu udělal své sídlo a tím faktické hlavní město Ruska. Právě zde ale zabil v listopadu 1581 svého syna Ivana Ivanoviče a pak navždy Alexandrov opustil. Alexandrov pak upadal a znovu ho pozdvihla až nová carská přízeň, když si zde nechal v sedmnáctém století Michail Fjodorovič postavit dřevěný palác.\n\nV roce 1778 se Alexandrov stává městem.\n"}
{"id": "1125310", "url": "https://cs.wikipedia.org/wiki?curid=1125310", "title": "Josef Skala", "text": "Josef Skala\n\nJméno a příjmení Josef Skala, resp. Josef Skála má více nositelů:\n\n"}
{"id": "1125312", "url": "https://cs.wikipedia.org/wiki?curid=1125312", "title": "Ejhle, přijde Pán", "text": "Ejhle, přijde Pán\n\nEjhle, přijde Pán (známá též pod delším názvem \"Ejhle, přijde Pán a Bůh náš\") je česká barokní adventní píseň. Jejím autorem je Matěj Václav Šteyer, který ji zkomponoval v roce 1683. Původní text prošel v pozdější době několikerou úpravou. \"Nejobšírnější sbírka písní neb Kancionálek pro veřejnou a domácí pobožnost ku prospěchu mládeže školní\" z 19. století například užívá v úvodu první sloky slova \"Hle, přijde Pán, Spasitel náš\", v kancionále Boží cesta z roku 1947 již užívá slova \"Ejhle, přijde Pán\". Stejně tak v Jednotném kancionálu z roku 1973 a jeho novější edice, kde je tato píseň obsažena pod číslem 123. Zde má čtyři sloky. \n\nPíseň s totožným názvem (Hle, přijde Pán, Spasitel náš), avšak jiným rozsahem a tématem složil Adam Václav Michna z Otradovic a zahrnul ji do svého zpěvníku \"Svatoroční muzika\". \n\n"}
{"id": "1125313", "url": "https://cs.wikipedia.org/wiki?curid=1125313", "title": "John Patrick Shanley", "text": "John Patrick Shanley\n\nJohn Patrick Shanley (* 3. října 1950 Bronx, New York) je americký autor irského původu.\n\nO místě, kde vyrůstal, říká: „Vyrostl jsem v Bronxu mezi dělníky. V podstatě se jednalo o beztřídní společnost. Peníze nerozhodovaly. Nebyli tam žádní bohatí ani žádné velké domy. Církev a ulice byly jin a jang každodenního života. Celých patnáct let jsem se poflakoval se stejnými padesáti lidmi. Bylo to drsné místo, plné násilí, myšlenkově zaostalé a nakonec zcela zničené drogami.“ V Bronxu 60. let se odehrává jeho první film \"Five Corners\" (Pět nároží). Film byl natočen v nezávislé produkci a John Patrik Shanley i oba představitelé hlavních rolí – Jodie Fosterová a John Turturro – za něj získali Independent Spirit Award. Dalším Shanleyho thrillerem, zasazeným do prostředí Bronxu, byl \"January Man\" (Lednový muž). Bronx tvoří i pozadí řady Shanleyho divadelních her, v nichž se setkávají postavy z okraje společnosti a hledají naději pro svůj další život. Shanley byl vyloučen z katolické školy v Bronxu, následně navštěvoval soukromou školu v New Hampshire. Když se vrátil do New Yorku, studoval New York University, odkud odešel, aby vstoupil do armády, konkrétně k námořnictvu. Poté se začal profesionálně věnovat psaní, které jej přitahovalo od dětství, kdy vítězil v literárních soutěžích.\nZa romantickou komedii \"Moonstruck\" (Pod vlivem úplňku) získal Oskara, stejně jako herečky Cher a Olympia Dukakis. V roce 2005 sklidil Shanley celosvětový úspěch hrou\n\"Doubt\" (Pochyby), na téma zneužívání dětí v církevní škole. Hra získala několik ocenění – Pulitzerovu cenu, Drama Desk Award a Tony Award. Světová premiéra se uskutečnila 24. 11. 2004 v off-Broadwayském divadle Manhattan Theatre Club, v květnu 2005 byla inscenace přenesena do Walter Kerr Theatre na Broadway, kde dosáhla neuvěřitelného počtu 525 repríz. Byla uvedena v řadě zemí, například Austrálii, Číně, Jižní Koreji, Španělsku, Japonsku a jinde. Ve Francii se režie ujal Roman Polanski. Pochyby jsou první částí zamýšlené trilogie o problémech americké společnosti. V roce 2005 následovala hra Defiance (Vzdor), zabývající se rasovými problémy v americké armádě.\n\n\n\n"}
{"id": "1125314", "url": "https://cs.wikipedia.org/wiki?curid=1125314", "title": "Židlov", "text": "Židlov\n\nŽidlov ( \"Schiedel\" či \"Sidlow\") je zaniklá obec v okrese Česká Lípa. Ležela asi 3 km severovýchodně od Kuřívod (tehdy město). Původní zabrané katastrální území bylo \"Židlov\", současné je na pomezí území \"Kuřívody\" a \"Jabloneček\" v novodobém městě Ralsko. Obec byla zrušena byla kvůli vzniku bývalého vojenského prostoru Ralsko, v jehož zhruba jihovýchodní části se ocitla. Po zrušení vojenského prostoru byla ve velké části tohoto území zřízena rozsáhlá obora Židlov, která jak je z názvu patrné, nese právě jméno zaniklé obce.\n\nSe svou délkou přes 2,5 km patřila obec k největším sídlům na území VVP. Rozprostírala se podél silnice z Kuřívod do Olšiny, v úseku vedoucím mělkým údolím. Poblíž bývalé obce, přímo v oboře Židlov, je zřízena unikátní stálá trhací jáma Policie ČR, sloužící k ekologické likvidaci nevybuchlé munice.\n\nObec byla dělena na Horní a Dolní. Prvotní sídlo bylo založeno mnichy z kláštera v Hradišti jako lesně-rolnická ves („Waldhufendorf“). \n\n"}
{"id": "1125315", "url": "https://cs.wikipedia.org/wiki?curid=1125315", "title": "Kaple Božího hrobu (Lobendava)", "text": "Kaple Božího hrobu (Lobendava)\n\nKaple Božího hrobu () tvoří čtrnácté zastavení křížové cesty na Anenském vrchu (, 418 m n m.), která se nachází na okraji obce Lobendava. Stavba je součástí památkově chráněného areálu.\n\nV letech 1775–1776 byla na Anenském vrchu postavena kaple svaté Anny, kterou doplnila mladší křížová cesta, vybudovaná v letech 1829–1834. Tu tvoří čtrnáct zastavení; třináct je v podobě pískovcových výklenkových kaplí, poslední čtrnácté zastavení tvoří kaple Božího hrobu. Kaple nebyla od svého vzniku patrně výrazněji stavebně upravována, opakovanými rekonstrukcemi prošly její omítky. Vzhledem k významu poutního místa byla stavba udržována až do druhé světové války. Po jejím skončení se o areál křížové cesty starali místní i přespolní dobrovolníci, přesto postupně chátrala a roku 1965 vyhořela. Při opravách křížové cesty v roce 1989 pod vedením místního administrátora Františka Opletala musel být snesen původní zničený krov. Boží hrob byl provizorně zastřešen, aby se zamezilo celkové zkáze. V této podobě přežívá kaple nadále. Při rekonstrukci křížové cesty v létě 2017 byla na stěnu kaple umístěna plechová replika výklenkové kaple s obrazem čtrnáctého zastavení. Výklenkové kaple restauroval Martin Wagner, kovové části a obrazy zhotovil Karel Holub. Opravenou křížovou cestu požehnal 2. září 2017 biskup litoměřické diecéze Jan Baxant.\n\nKaple spolu s celou křížovou cestou a Getsemanskou zahradou je ve vlastnictví obce Lobendava, na rozdíl od kaple svaté Anny, již vlastní Římskokatolická farnost Lobendava. Využívána je během tradiční anenské pouti ke svátku svaté Anny.\n\nKaple Božího hrobu má obdélný půdorys, přičemž ke křížové cestě je orientována delší stranou. Průčelí jako jediné je omítnuté, fasáda zbylých tří stran je silně poškozená. Kaple nemá okna, v průčelí jsou umístěna velká dvoukřídlá dřevěná vrata s kamenným ostěním, která jsou jediným vchodem. Nalevo od vchodu je na zdi upevněn obraz se čtrnáctým zastavením (fotokopie původního obrazu). Střecha kaple je v současnosti pultová; instalována byla při poslední rekonstrukci na konci 80. let 20. století jako provizorní, když původní střecha byla v havarijním stavu. Interiér kaple je velmi skromný, tvoří jej pouze jediná oprýskaná socha pohřbeného těla Ježíše Krista. Podlaha kaple je kamenná, omítky na stěnách jsou ve špatném stavu, strop chybí. Původní staré lípy malolisté, které rostly po bočních stranách kaple, byly v roce 2014 pokáceny a nahrazeny novými.\n\nKaple je součástí rozsáhlejšího poutního areálu na vrcholu Anenského vrchu. Jeho nejstarší částí je kaple svaté Anny (vysvěcena roku 1777), naproti které stojí mladší stodola. Za kaplí začíná křížová cesta, jež se stáčí do tvaru podkovy. Uprostřed křížové cesty se rozkládá Getsemanská zahrada, nejmladší část areálu (založena roku 1840). Druhá lobendavská křížová cesta na vrchu Jáchym (472 m n. m.) je vzdálena necelé dva kilometry severovýchodním směrem.\n\n\n\n"}
{"id": "1125316", "url": "https://cs.wikipedia.org/wiki?curid=1125316", "title": "Vstalť jest této chvíle", "text": "Vstalť jest této chvíle\n\nVstalť jest této chvíle je česká velikonoční píseň. Její text se poprvé objevuje ve sborníku Vyšehradské kapituly z 15. století. Tiskem vyšla poprvé v utrakvistickém kancionálu Václava Miřínského z roku 1522. Stal se součástí písňového fondu protestantských i katolických kancionálů. V době před liturgickou reformou druhého vatikánského koncilu bývalo zvykem na Bílou sobotu slavit tzv. průvod vzkříšení, kdy za zpěvu této písně kněz přenášel Nejsvětější Svátost z místa jejího dočasného uložení zpět do svatostánku hlavního oltáře. \n\nPíseň je pod číslem 408 vřazena v Jednotném kancionálu, kde je jí podložen nápěv, pocházející z Benešovského kancionálu z roku 1576.\n\n\n"}
{"id": "1125317", "url": "https://cs.wikipedia.org/wiki?curid=1125317", "title": "Světová rada míru", "text": "Světová rada míru\n\nSvětová rada míru (, \"WPC\") je mezinárodní organizace, založená na druhém světovém mírovém kongresu ve Varšavě v listopadu 1950 a nahradila od roku 1949 existující \"Stálý výbor pro světový mír\". Jde o antiimperialistické, demokratické, nezávislé a nezúčastněné mezinárodní hnutí hromadné působnosti. Je integrální součástí světového mírového hnutí a působí ve spolupráci s jinými mezinárodními a národními hnutími. Jako nevládní organizace a člen Spojených národů, spolupracuje s UNESCO, UNCTAD, UNIDO, ILO a jinými specializovanými agenturami Spojených národů, speciálními komitety a odděleními. Spolupracuje s Hnutím nezúčastněných zemí, Africkou unií, Ligou arabských států a jinými mezivládními orgány.\n\nCílem organizace má být koordinace činnosti mírových hnutí různých zemí, boj proti nebezpečí světové války, boj proti imperialistické agresi a úsilí o všeobecné odzbrojení a národní nezávislost. Za vynikající výsledky v boji za mír SRM oceňuje jednotlivce a organizace na světě Zlatou medailí Joliota-Curie.\n\nSRM vytrvale kritizovala agresivní chování USA včetně války ve Vietnamu a početné americké intervence v Latinské Americe, ale nikdy nevystoupila proti intervencím SSSR a jeho satelitů (Československo, Afghánistán, Kambodža). Po sovětsko-čínské roztržce se dalším stálým cílem kritiky stala Čína, jejíž představitelé v roce 1966 oficiálně opustili SRM.\n\nRozpad Sovětského svazu a téměř úplná ztráta finančních zdrojů přivodily faktické zhroucení SRM. Sídlo vedení se přesunulo do Řecka a SRM se stala nepočetnou organizací se zanedbatelným politickým vlivem.\n\n\n"}
{"id": "1125319", "url": "https://cs.wikipedia.org/wiki?curid=1125319", "title": "Hospodine, ulituj nás", "text": "Hospodine, ulituj nás\n\nHospodine, ulituj nás je česká duchovní píseň. Jedná se o parafrázi nejstarší známé české duchovní písně Hospodine, pomiluj ny. Pochází zřejmě ze začátku 19. století, a v roce 1832 ji otiskl \"J. Filcík\" v \"Moravském kalendáři\". Je zařazena v Jednotném kancionálu jako varianta pod číslem 930, a bývá zpívána obvykle v závěru bohoslužeb. \n"}
{"id": "1125322", "url": "https://cs.wikipedia.org/wiki?curid=1125322", "title": "Bilate (řeka)", "text": "Bilate (řeka)\n\nBilate je řeka ve střední Etiopii. Má povodí 5 500 km² a roční úhrnný průtok 830 Mm³. Dříve tvořila hranici mezi bývalými provinciemi \"Sidamo\" na východně a \"Wolaita\" na západě.\n\nPramení jihozápadním svahu hory Gurage ve výšce cca 3300 m n. m.,\nteče na jih podél západní strany Velké příkopové propadliny. Protéká městy Alaba Kulito a Dinto a ve středu svého toku teče podél sopečného pole Bilate Šet. Ústí do jezera Abaya ve výšce cca 1200 m n. m.\n\nŘeka má na svém středním toku průtok relativně rovnoměrný v průběhu roku (průměrně 11,06 m³/s) ovšem mezi jednotlivými roky jsou značné rozdíly. Není splavná a mezi významnější patří její levostranný přítok \"Alaba\". Na dolním toku byl vybudován zavlažovací systém. \n"}
{"id": "1125323", "url": "https://cs.wikipedia.org/wiki?curid=1125323", "title": "Anenský vrch (Šluknovská pahorkatina)", "text": "Anenský vrch (Šluknovská pahorkatina)\n\nAnenský vrch () o nadmořské výšce 418 m je částečně zalesněný granodioritový hřbet ve Šluknovské pahorkatině oddělující Lobendavu a Lipovou.\n\nVětšina kopce náleží do katastru obce Lobendava. Převažující horninou je drobně až středně zrnitý hybridní dvojslídný granodiorit s občasnými žílami doleritu. Vrcholová a západní část vrchu je zalesněná, východní a severní úbočí je využíváno zemědělsky. Kousek od vrcholu prochází krajská silnice II/266 spojující Rumburk, Šluknov, Lipovou a Lobendavu, a také zelená turistická stezka, která vede od státní hranice v Lobendavě do Jiříkova. Anenský vrch je známý především kaplí svaté Anny a křížovou cestou (s kaplí Božího hrobu), kde se každoročně koná tradiční anenská pouť.\n\n"}
{"id": "1125340", "url": "https://cs.wikipedia.org/wiki?curid=1125340", "title": "Naučná stezka Za polevskými obry", "text": "Naučná stezka Za polevskými obry\n\nNaučná stezka Za polevskými obry vznikla v roce 2013 v obci Polevsko a jejím okolí v okrese Česká Lípa na území ve správě CHKO Lužické hory.\n\nTrasa je dlouhá 4,3 km a s ohledem na kopcovitý terén je uváděna časová náročnost 3 hodiny. Na obecním úřadě v obci v nedalekém hostinci Na křižovatce lze získat průvodní materiály, protože absolvování stezky lze spojit se hrou pro děti. Zde je i počátek stezky, větší část je okruh od rozcestníku u kostela, který prochází přes Polevský vrch. Pětice informačních panelů na trase seznamuje turisty s několika obrovskými stromy, které autor projektu pojmenoval takto:\n\nStezka byla vybudována podle návrhu a s pomocí Ing. Sochy. Náklady byly zhruba 260 tisíc korun a na jejich úhradě se podílela obec a dotační program Ministerstva pro místní rozvoj.\n\nNa mapách firmy Seznam.cz (Mapy.cz) je trasa vynačena jako NS Za Polevskými obry.\n\n"}
{"id": "1125344", "url": "https://cs.wikipedia.org/wiki?curid=1125344", "title": "Vjezdová brána", "text": "Vjezdová brána\n\nVjezdová brána je typ brány sloužící k otevření či uzavření vjezdu na pozemek ohraničený oplocením. \n\nDle způsobů otevírání lze rozdělit vjezdové brány na dva základní typy: \n\n"}
{"id": "1125345", "url": "https://cs.wikipedia.org/wiki?curid=1125345", "title": "Křížová cesta (Libčany)", "text": "Křížová cesta (Libčany)\n\nKřížová cesta v Libčanech na Královéhradecku se nachází v centru obce.\n\nKřížovou cestu tvoří několik zděných výklenkových kapliček se sloupky. Jsou postaveny po straně zámeckého schodiště, které vede z jihu ke kostelu Nanebevzetí Panny Marie.\n\nPůvodní kapličky s výklenky tvořily sloupy v zámecké ohradní zdi. Při výstavbě pavilonu u Základní školy, která od 70. let 20. století sídlí v budově zámku, byly v 90. letech zbourány a znovu vystavěny u zámeckého schodiště při jeho opravě.\n\n\n"}
{"id": "1125348", "url": "https://cs.wikipedia.org/wiki?curid=1125348", "title": "Gentelles", "text": "Gentelles\n\nGentelles je francouzská obec v departementu Somme v regionu Hauts-de-France. V roce 2012 zde žilo 562 obyvatel.\n\nBerteaucourt-lès-Thennes, Blangy-Tronville, Boves, Cachy, Domart-sur-la-Luce, Thézy-Glimont\n\n\"Počet obyvatel\"\n"}
{"id": "1125349", "url": "https://cs.wikipedia.org/wiki?curid=1125349", "title": "Křížová cesta (Klášterská Lhota)", "text": "Křížová cesta (Klášterská Lhota)\n\nKřížová cesta v Klášterské Lhotě na Trutnovsku se nachází v centru obce. Je chráněna jako nemovitá Kulturní památka České republiky.\n\nKřížová cesta vede kolem kaple Nejsvětější Trojice. Je tvořena sloupky z červeného pískovce, přibližně 1,5 metru vysokými, s nízkým podstavcem, kapličkou s mělkou nikou a stříškou. Sloupky jsou rozmístěny na louce kolem kaple do tvaru obdélníka a čelem směřují ke kapli. Dochovalo se devět zastavení.\nKaple byla postavena roku 1825. Původně se jednalo o zděnou stavbu, která byla roku 1905 přestavěna a rozšířena o dřevěnou hrázděnou přístavbu lodi s patrovou kruchtou. Na tuto přístavbu věnoval majitel jilemnického panství hrabě Harrach dřevo. Hlavní loď s kruchtou s harmoniem se nachází v dřevěné přístavbě, v kamenné části je umístěn oltář. \n\nPo roce 1945 kaple chátrala, roku 1999 byla uskutečněna její celková obnova.\n\n\n\n"}
{"id": "1125353", "url": "https://cs.wikipedia.org/wiki?curid=1125353", "title": "Jasmin Stowersová", "text": "Jasmin Stowersová\n\nJasmin Marie Stowersová (* 23. září 1991, Pendleton) je americká atletka, její disciplínou jsou překážkové sprinty.\n\nStartovala na Mistrovství světa v atletice do 17 let 2007 v Ostravě, kde skončila čtvrtá na 100 metrů překážek. Absolvovala Louisiana State University, v roce 2014 byla třetí na 60 m překážek na halovém mistrovství National Collegiate Athletic Association a druhá na stejné trati na mistrovství NCAA pod širým nebem. Od roku 2015 závodí profesionálně. Na seniorském Mistrovství USA v atletice byla čtvrtá v roce 2014 na 100 m překážek a vyhrála v roce 2015 halové mistrovství USA na 60 m překážek. Zvítězila na mítinku Diamantové ligy Qatar Athletic Super Grand Prix 2015 v čase 12,35 s, který je rekordem mítinku a stala se tak sedmou nejrychlejší ženou v historii překážkářské stovky. Poté vyhrála také Bislett Games a Aviva London Grand Prix.\n\n"}
{"id": "1125362", "url": "https://cs.wikipedia.org/wiki?curid=1125362", "title": "Josef Duda", "text": "Josef Duda\n\nBrigádní generál letectva Josef Duda, CBE (9. srpna 1905 Praha Pohořelec – 7. prosince 1977 Prostějov) byl československý důstojník, polní pilot-letec, vychovatel čs. leteckého vojenského dorostu, velitel dálkozvědných a stíhacích letek a perutí, účastník II. národního domácího a zahraničního odboje, operační pilot bitvy o Francii a bitvy o Británii, spojenecký a štábní velitel v letech II. světové války a poválečný velitele Vojenského leteckého učiliště v Prostějově (1. 6. 1945 – 3. 3. 1948). \n\nSpolu s dalšími důstojníky a spolubojovníky byl po komunistickém puči nejprve zlikvidován vojensky (degradován do hodnosti vojína-úderníka), posléze i občansky (zbavením bytu a převedením do dělnických profesí) a až do své smrti se nedočkal rehabilitace (nastala až v roce 1990 vrácením původní hodnosti plukovníka letectva a jmenováním do hodnosti generálmajora in memoriam). \n\nNarodil se ve vlastenecké a sokolské rodině na Pohořelci v Praze IV. (dnes Keplerova 14), své matce Marii, rozené Selixové (1879–1921) a otci, Janu Nepomuku Dudovi (1877–1957), který byl zemským okresním šikovatelem a pozdějším čs. štábním kapitánem. Byl mladší ze tří synů. V letech 1911–1916 vychodil Obecnou a měšťanskou školu chlapeckou na Hradčanech (dnes Gymnázium Jana Keplera). Po maturitě v roce 1923 na České státní reálce v Novodvorské ulici na Malé Straně (dnes Gymnázium Jana Nerudy), vstoupil dobrovolně do československé armády (23. odvod) a byl zařazen k Pěšímu pluku č. 9 Karla Havlíčka Borovského v Mostě.\n\n1923/25 – studia ve Vojenské akademii v Hranicích na Moravě\n\n1925/26 – Aplikační škola v Učilišti pro dělostřelectvo v Olomouci (písemná pochvala velitele)\n\n1928 – absolvent Kurzu pěchotního dělostřelectva a jezdeckých pozorovatelů z letounu ve Vojenském leteckém učiliště v Chebu (s vynikajícím prospěchem)\n\n1928 – absolvoval Pozorovatelský kurz ve Vojenském leteckém učilišti v Chebu (vydán Zápisník letů č. 1 – celkem jich až do února 1948 je 7)\n\n1928 – přemístěn od 111. děl. pl. k nejprestižnějšímu Leteckému pluku č. 3. „Generála letce M. R. Štefánika“ do Nitry a zařazen k peruti I/3, posléze dán k dispozici k 7. pozorovací letce v Košicích (později v Olomouci) \n\n1929 – působil u 7. pozorovací letky (přejmenována na Detachement letky 7. Let. pl. 3 gen. let. MRŠ a zařazen do sestavy 13. pozorovací letky v Košicích \n\n1929 – převelen do nově vybudovaného Vojenského leteckého učiliště v Prostějově a přijat do 16. Pozorovací školy pro důstojníky z povolání a zařazen do Školní letky 2. leteckého školního oddílu\n\n1930 – absolvent Pozorovací školy (s výtečným hodnocením) a přemístěn k Leteckému pluku 2 „Dr. Edvarda Beneše“ do Olomouce k nově vytvořené 63. zvědné letce s dislokací v Olomouci a Přerově\n\n1932 – absolvoval Fotografický kurz při Vojenském studijním ústavu v Praze (skvělé hodnocení)\n\n1933 – jmenován leteckým technickým pobočníkem u Leteckého pluku 2 v Olomouci\n\n1933 – absolvoval Mechanický kurz pro důstojníky letectva u Zemského leteckého skladu II. v Olomouci\n\n1933 – přemístěn do Vojenského leteckého učiliště v Prostějově a zařazen do Pilotní školy elementární a následně do Pilotní školy pokračovací VLU tamtéž\n\n1933 – zařazen do Pilotní školy stíhací VLU v Chebu (vyslovena pochvala a uznání od Ministerstva národní obrany (MNO) za chladnokrevnost a rozhodnost) a odeslán k 35. stíhací letce k Leteckému pluku 2 do Olomouce\n\n1933/35 – jmenován leteckým instruktorem, pedagogem a vychovatelem Školy leteckého dorostu VLU v Prostějově (za svou činnost kdy vyškolil desítky vynikajících čs. vojenských pilotů obdržel pochvalu velitele VLU)\n\n1935 – odeslán k Leteckému pluku 3 MRŠ do Bratislavy a byl zařazen k 38 stíhací letce s dislokací ve Vajnorech\n\n1936/37 – jmenován zatímním velitelem 64. dálkově zvědné letky Let. pl. 3 MRŠ v Piešťanech\n\n1937 – převzal velení 37. stíhací letky Let. pl. 3 ve Vajnorech\n\n1937/38 – nastoupil a působil jako instruktor do Pilotní školy v Nitře, dále jako velitel do Pilotní a výcvikové školy v Piešťanech a ve Výcvikovém středisku ve Spišské Nové Vsi\n\n1937/39 – jmenován velitelem stíhací letky 45  Let. pl. 3 MRŠ v Piešťanech a ve Spišské Nové Vsi\n\n1938/39 – za branné hotovosti státu a v období mnichovské krize převzal velení stíhací polní letky 45, stal se velitelem cvičné perutě III. v Piešťanech a velitelem polní perutě V/3 s dislokací ve Spišské Nové Vsi. Dvacetiletou leteckou bilanci uzavřel v Zápisníku letů č. 4 těmito údaji: létal na 38 typech letounů, a vykonal 4700 letů v délce trvání 1240 hodin\n\n1939 – po okupaci českých zemí zahájil ještě na Slovensku přípravu na odbojovou činnost, po návratu do protektorátu pokračoval v ilegalitě v Praze (spolu s celou rodinou) do přechodu polských hranic \n\n1945 – v Londýně navržen na Řád britského impéria (udělen 1947) a na Československý Řád bílého lva (udělen 2002)\n\n1945 – jmenován od 1. 6. zatímním velitelem Vojenského leteckého učiliště v Prostějově\n\n1945 – jmenován předsedou Hanáckého aeroklubu generála letce Aloise Vicherka v Prostějově, stal se potvrzeným velitelem VLU, velitelem letišť Prostějov-Stichovice I. a II., Olomouc a posádkovým velitelem města Prostějov\n\n1947 – vyslán MNO do I. turnusu pro vybrané generály a plukovníky a zároveň definitivně ustanoven velitelem VLU v Prostějově a posádky města – vyřazoval první poválečné čs. vojenské piloty-letce a byl před jmenováním do hodnosti brigádního generála letectva\n\n1948 – po komunistickém puči patřil již 27. 2. mezi první zlikvidované velitele čs. branné moci\n\n1949–1965 – po degradaci vojenské, nastala i degradace lidská a existenciální – stal se dělníkem, posléze až do roku 1965 řidičem n. p. Železárny Prostějov\n\n1939 – překročení protektorátních hranic 8. 6. (skupina pod Dudovým vedením v sestavě: npor. let. Josef Hudec, por. let. Stanislav Fejfar, a čet. let. Otto Hrubý) – směr Krakov, kde na tamním čs. konzulárním středisku obdržel č. 253 v zahraničním odboji a zavázal se k pětileté službě ve francouzské Cizinecké legii; stal se velitelem II. lodního 140členného vojenského transportu směřujícího z Gdyně do Boulogne sur Mer.\n\n1939 – v Paříži se stal z rozhodnutí Československé vojenské správy koordinátorem v rozdělování čs. letců, kteří dopluli v dalších transportech do Francie\n\n1939 – do zahraniční vojenské služby byl odveden v Paříži 2. října 1939; v září obdržel hodnost Lieutenant-Pilote a byl převeden pod patronaci francouzského letectva (L´Armée de l'Air) a přemístěn do Ústředního stíhacího výcvikového střediska č. 6 v Chartres, kde připravoval podmínky pro přijetí čs. letců a jejich přeškolování na americké a francouzské letouny\n\n1940 – v květnu povýšen do hodnosti Le Capitaine-Pilote a podnikal výcvik na amerických strojích Curtiss Hawk H.75C.1\n\n1940 – začala letecká bitva o Francii – 18. 5. obdržel rozkaz k okamžitému přesunutí na frontovou linii do prostoru Toul-Croix de Metz, kam byl vtělen k legendární eskadrille „La Faytte“ do polní peruti Groupe de Chasse II/5, v jejíž české části velel letce Siouxů. V průběhu bojů sestřelil dva a půl nepřátelského letounu (Dornier-Do-215, Heinkel He-111 a Henschel H126) na strojích C.H. 75 č. 63, 140 a 284). Po kapitulaci Francie, odletěl s perutí do Severní Afriky, kde přistál na polním letišti Saint-Denis du Sig u Oranu. Nastala anabáze přesunu z Oranu, Alžíru do Casablancy, odkud následoval přesun do Gibraltaru. Československou a francouzskou leteckou bilanci uzavřel Zápisník letů s pozoruhodnou bilancí: vykonal 4842 letů v době trvání 1319 hodin 15 minut\n\n1940 – z Gibraltaru se 21. července vydalo 20. lodních konvojů směrem k břehům Velké Británie\n\n1940 – začala letecká bitva o Británii – 4.–5. srpna vylodění v Cardiffu a přemístění do karanténního pobytu v Cholmondeley Park u Chesteru, odkud do Československého depa v Cosfordu, kde byl 17. 8. přijat do Dobrovolnické zálohy RAF (Royal Air Force Voluntary Reserve)\n\n1940 – Pilot Office P/O (podporučík) – v RAF veden pod č. 83224 \n\n1940 – přemístěn na leteckou bázi RAF v Duxfordu, kde se zformovala a ustanovila 29. 8. elitní sestava čs. letců do – 312. čs. stíhací perutě (Noth 312 (Czech) Fighter Squadron) RAF, která v B. of B. hájila vzdušný prostor nad přístavem Liverpool\n\n1940 – povýšen do hodnosti Flight Lieutenant (kapitán) a stal se velitelem letky A, je úředně veden jako Battle of Britain Fighter Pilot a jeho jméno je uvedeno v londýnském i pražském památníku letců RAF a ve všech oficiálních dokumentech vztahujících se k B. of B.\n\n1940/41 – po ukončení operační činnosti se stal zalétávacím pilotem a instruktorem v druhosledových jednotkách RAF\n\n1941 – absolvoval speciální kurz ve Spojovací škole (Signal Schoul 2, SS of Jatesbury (s vynikajícím prospěchem) a jmenován do čs. hodnosti majora letectva\n\n1941/42 – přiznána britská hodnost Squadron Leader (major), odeslán na Inspektorát čs. letectva do Londýna (výcvikový referent, posléze přednosta III. (studijního) oddělení, v červnu 1942 přebíral v britské hodnosti Wing Commander (podplukovník) systematizované místo velitele Československé náhradní a výcvikové letecké jednotky (Czechoslovak Depot) v St. Athanu ve Walesu (za uvedené zásluhy o rozkvět čs. letectva vyslovena pochvala inspektora čs. letectva)\n\n1943/44 – přiznána britská hodnost Group Captain (plukovník) – ustanoven styčným důstojníkem mezi Velitelstvím vzdušné obrany HQFC RAF a mezi Čs. inspektorátem a také určen velitelem Čs. studijní skupiny složené z nejzkušenějších specialistů a letců; zároveň se spolupodílel na všech významných operacích anglo-amerických vzdušných a pozemních sil v hlavním štábu Overlordu generála Dwighta D. Einsenhowera a velitele spojeneckých vzdušných sil Air Chief Marshal sira Traforda Leigh-Malloryho, KCB, GCMG, DSO, které významným způsobem rozhodly o ukončení II. světové války v Evropě. Jmenován do čs. hodnosti podplukovníka letectva – za svou práci obdržel z nejvyšších míst jak spojenecká, tak československá uznání a pochvaly\n\n1945 – návrat do vlasti dne 18. 5. s prvním sledem čs. politiků a vojenských činitelů\n\n1923 – vojín s prezentací a přidělením k 1. náhradní rotě\n\n1923 – nadpočetný frekventant s přidělením do Vojenské akademie v Hranicích na Moravě\n\n1923/24 – vojenský akademik s přidělením v I. ročníku do oddílu dělostřelectva k 1 náhradní rotě, posléze přemístěn k 1. polní rotě;  ve II. ročníku přiřazen do 2. baterie VA\n\n1925 – poručík dělostřelectva vyřazený z VA\n\n1925 – poručík dělostřelectva přemístěn ke 2. baterii 111. dělostřeleckého pluku v Košicích\n\n1925/26  – poručík dělostřelectva u 107. dělostřeleckého pluku v Olomouci\n\n1926/28 – poručík dělostřelectva u 111. dělostřeleckého pluku v Košicích\n\n1928 – jmenován MNO po úspěšných leteckých zkouškách – dělostřeleckým pozorovatelem-letcem v Nitře, Košicích a Olomouci\n\n1929 – nadporučíkem dělostřeleckým pozorovatelem-letcem\n\n1931 – jmenován MNO polním pozorovatelem-letcem u Leteckého pluku 2 v Olomouci\n\n1933 – jmenován MNO pilotem-letcem ve VLU  v Prostějově\n\n1934 – jmenován MNO polním pilotem-letcem\n\n1935 – kapitán polní pilot-letec (nejmladší čs. důstojník letectva) u Leteckého pluku 3 na Slovensku\n\n1938 – štábní kapitán polní pilot-letec\n\n1941 – major letectva\n\n1943 – podplukovník letectva\n\n1945 – plukovník letectva a velitel VLU v Prostějově\n\n1948 – odstaven ze všech armádních funkcí\n\n1949 – degradován do hodnosti vojín-úderník\n\n1990 – vrácena hodnost plukovníka\n\n1990 – generálmajor letectva in memoriam\n\n\nArchivní zdroje (výběr):\n\nČeská a zahraniční literatura (výběr)\n\n"}
{"id": "1125363", "url": "https://cs.wikipedia.org/wiki?curid=1125363", "title": "Glamis", "text": "Glamis\n\nHrad Glamis se nachází nedaleko stejnojmenné vesnice ve skotském Angusu. Je majetkem skotské šlechtické rodiny Bowes-Lyon. V roce 1900 se zde narodila Elizabeth Bowes-Lyon, matka současné britské královny Alžběty II. Hrad je častým cílem turistů.\n\nHrad je na seznamu chráněných budov listed building kategorie A a jeho pozemky jsou zahrnuty na národním seznamu významných zahrad.\n\nPůvodně byl postaven v 11. století jako lovecké sídlo. V roce 1372 jej skotský král Robert II. daroval siru Johnu Lyonovi. Ten malé lovecké sídlo přestavěl na gotický hrad. Další úpravy se konaly v první polovině 15. století a v 17. století byl hrad upraven ve stylu francouzské renesance. V dobách Anglické republiky hrad obývali vojáci, kteří jej značně poškodili. Po restauraci monarchie se na hrad opět vrátil rod Lyonů. Roku 1689 nechal sir Patrick Lyon v okolí hradu založit francouzskou zahradu. Patrickovými nástupci byl hrad ještě nekolikrát přestavován. 4. srpna roku 1900 se na Glamisi narodila Elizabeth Bowes-Lyon, nejmladší dcera sira Claude Bowes-Lyona. Ta se v roce 1923 provdala za pozdějšího britského krále Jiřího VI. Na Glamisi se jim v roce 1930 narodila i jejich mladší dcera, princezna Margaret. V současností hrad vlastní sir Michael Fergus Bowes-Lyon.\n\nAnglický dramatik William Shakespeare zasadil na hrad Glamis děj své tragédie Macbeth. V této hře zabil král Macbeth na Glamisi krále Duncana. Ve skutečnosti však Macbeth nezabil svého soka na Glamisi, ale v bitvě u Burgheadu v roce 1040. K hradu se také váže mnoho legend a pověstí.\n\n"}
{"id": "1125364", "url": "https://cs.wikipedia.org/wiki?curid=1125364", "title": "Karol Tibenský (fotbalista, 1924)", "text": "Karol Tibenský (fotbalista, 1924)\n\nKarol Tibenský (18. října 1924 – 1. února 1999) byl slovenský fotbalista, útočník.\n\nV československé lize hrál za Spartak Trnava. Nastoupil ve 266 ligových utkáních a dal 49 gólů.\n\n\n"}
{"id": "1125370", "url": "https://cs.wikipedia.org/wiki?curid=1125370", "title": "Kriste, Králi, dárce spásy", "text": "Kriste, Králi, dárce spásy\n\nKriste, Králi, dárce spásy je česká duchovní píseň, akcentující události slavené v katolické liturgii na Květnou neděli – vjezd Ježíše Krista do Jeruzaléma. Text je parafrází hymnu \"Gloria, laus et honor\", jehož autorem je Theodulf z Orleans († 821). V Jednotném kancionálu má číslo 318 a dvě verze nápěvu. První verze nápěvu pochází od Františka Holíka, někdejšího faráře v Bobrové u Žďáru nad Sázavou. Druhá verze je přejata z \"Kancionálu svatojánského\", vydaného v roce 1863. \n\nPíseň má čtyři sloky a lze ji zpívat při průvodu po žehnání ratolestí na úvod bohoslužby Květné neděle. \n\n"}
{"id": "1125374", "url": "https://cs.wikipedia.org/wiki?curid=1125374", "title": "Rač yzopem mě pokropit", "text": "Rač yzopem mě pokropit\n\nRač yzopem mě pokropit je česká duchovní píseň, svým textem parafrázující latinskou antifonu \"Asperges\". Autorem nápěvu je \"Alois Blahoslav\", editor nápěvů ke \"Katolickému kancionálu\" Tomáše Bečáka z roku 1852. V Jednotném kancionálu je píseň zařazena pod číslem 510 jako alternativa k antifoně Pokrop mě yzopem. Má dvě sloky, a bývá zpívána, pokud se v úvodu mše používá místo klasického úkonu kajícnosti používá kropení svěcenou vodou.\n\n"}
{"id": "1125375", "url": "https://cs.wikipedia.org/wiki?curid=1125375", "title": "Křížová cesta (Kocléřov)", "text": "Křížová cesta (Kocléřov)\n\nKřížová cesta v Kocléřově ve Vítězné na Trutnovsku se nachází severozápadně od obce v lese na poutním místě.\n\nKřížovou cestu tvoří čtrnáct kamenných kapliček se čtvercovou nikou, ve které je umístěna litinová plastika s pašijovým výjevem. Kapličky jsou zakončeny lomenou kamennou stříškou. Zastavení byla budována roku 1893 spolu s kostelem Navštívení Panny Marie.\n\nPoutní místo vzniklo v létě roku 1848. Na základě opakujícího se snu jedné osleplé ženy hledali a nalezli pramen, jehož voda ženě vrátila zrak. Tento pramen byl přebudován na studnu se stříškou a před rokem 1858 zde byla postavena kaple Božského Srdce Páně. Roku 1893 byl ve svahu nad studnou postaven novorománský kostel Navštívení Panny Marie ze žlutavého pískovce. Jeho vnitřní výzdoba pochází od kocléřovského malíře, který stěny i strop pokryl ornamentálními a figurálními motivy. Současně zde bylo vybudováno široké pískovcové schodiště, které začíná u studny, a křížová cesta s kaplí Getsemany a kaplí Božího hrobu.\n\nPo roce 1945 tradice církevních slavností U Studánky nezanikla a bohoslužby se zde konaly až do 90. let 20. století. Obě malé kapličky a stříška studny byly cíleně ničeny a časem chátraly. Křížová cesta přišla o čtyři ze svých obrazových zastavení, které strhli traktorem pracovníci zemědělského družstva. Střechou kostela zatékalo a malby na stěnách byly poničeny.\n\nRoku 1990 bylo rozhodnuto o opravě poutního místa. Bývalí němečtí rodáci založili fond na záchranu a obnovu památek a královédvorský farář P. František Beneš začal s obnovou kostela Navštívení Panny Marie U Studánky. Roku 1990 byl v poutním kostele znovu vysvěcen zvon a provedeny nejnutnější opravy. Roku 1995 byla zrenovována nejstarší kaple, opravena a vyčištěna studna, zrestaurována socha archanděla Michaela a postupně byly opravovány litinové plastiky křížové cesty. Roku 1998 bylo opraveno široké pískovcové schodiště a vyrobeny chybějící plastiky křížové cesty.\n\nPrvní pouť po obnově poutního místa vykonali poutníci 5. července 1992 k patronátní slavnosti 2. července. (2.7. svátek Navštívení Panny Marie podle dřívějšího kalendáře. V novém kalendáři je svátek 31. května). V Bavorsku se slaví svátek 2.7. Většina německých poutníků přijíždí z Bavorska.\n\n\n"}
{"id": "1125376", "url": "https://cs.wikipedia.org/wiki?curid=1125376", "title": "Southendské molo", "text": "Southendské molo\n\nSouthendské molo je se svou délkou 2 158 metrů nejdelší na světě. Nachází se v Southend-on-Sea v Anglii při ústí řeky Temže do Severního moře. Bylo postaveno v letech 1829 až 1830 ze dřeva. Později bylo vybudováno molo železné. Za druhé světové války bylo v letech 1939 až 1945 pro veřejnost uzavřeno.\n\n"}
{"id": "1125383", "url": "https://cs.wikipedia.org/wiki?curid=1125383", "title": "Władysław Łoziński", "text": "Władysław Łoziński\n\nWładysław Łoziński (29. května 1843 Opory – 21. května 1913 Lvov) byl rakouský spisovatel, historik a politik polské národnosti z Haliče, v 2. polovině 19. století poslanec Říšské rady.\n\nVystudoval filozofii na Lvovské univerzitě. Od roku 1873 působil jako šéfredaktor listu \"Gazeta Lwowska\", do jehož redakce ho povolal Agenor Gołuchowski. Vedl zde zpočátku měsíční literární přílohu. Psal literární pojednání i historická díla. Kromě toho spolupracoval s dalšími periodiky jako \"Dziennik Literacki\" (od roku 1867 šéfredaktorem), \"Przegląd Powszechny\" nebo \"Gwiazdka Cieszyńska\". Byl čestným občanem Lvova a získal čestný doktorát na Lvovské univerzitě.\n\nByl aktivní i v politice. V 80. letech 19. století se uvádí jako poslanec Haličského zemského sněmu. Působil rovněž coby poslanec Říšské rady (celostátního parlamentu Předlitavska), kde usedl v doplňovacích volbách roku 1883 za kurii městskou v Haliči, obvod Přemyšl, Grodek atd. Slib složil 4. prosince 1883. Ve volebním období 1879–1885 se uvádí jako rytíř Ladislaus von Loziński, spisovatel, bytem Lvov. Patřil mezi polské národní poslance. Reprezentoval parlamentní Polský klub.\n\nOd roku 1902 zasedal jako člen Panské sněmovny (nevolená horní komora Říšské rady).\n\nZemřel v květnu 1913 po několikaměsíční těžké nemoci.\n\nJeho bratrem byl spisovatel Walery Łoziński. Další bratr Bronisław Łoziński byl právníkem. Bratranec Karol Szajnocha byl historikem, další bratranec Władysław Szajnocha proslul jako geolog.\n"}
{"id": "1125386", "url": "https://cs.wikipedia.org/wiki?curid=1125386", "title": "Józef Kazimierz Martusiewicz", "text": "Józef Kazimierz Martusiewicz\n\nJózef Kazimierz Martusiewicz (12. února 1828 Bobowa – 6. října 1881 Tarnów) byl rakouský římskokatolický duchovní a politik polské národnosti z Haliče, v 2. polovině 19. století poslanec Říšské rady.\n\nTriviální školu vychodil v rodné Bobowé, pak gymnázium v Nowém Sączu a Tarnówě, kde také absolvoval teologická studia. V roce 1851 byl vysvěcen na kněze. Potom po několik měsíců navštěvoval přednášky na Vídeňské univerzitě, ale ještě během roku 1851 byl jmenován prefektem kněžského semináře a v této funkci setrval po dvacet let. Kromě toho vyučoval náboženství. Od roku 1859 zastával úřad notáře biskupského soudu a od roku 1862 byl členem manželského soudu. V roce 1871 byl jmenován kanovníkem tarnówské kapituly a od roku 1880 až do své smrti byl scholastikem této kapituly.\n\nByl veřejně a politicky aktivní. Od roku 1865 řídil městskou spořitelnu, v roce 1867 získal titul čestného občana Tarnówa. V období let 1867–1872 zasedal v okresním zastupitelstvu v Tarnówě a v období let 1869–1872 byl rovněž členem tarnówské městské rady.\n\nPůsobil též jako poslanec Říšské rady (celostátního parlamentu Předlitavska), kde usedl ve volbách roku 1879 za kurii venkovských obcí v Haliči, obvod Tarnow, Pilzno, Dombrowa atd. Poslancem byl do své smrti roku 1881. Ve volebním období 1879–1885 se uvádí jako Josef Martusiewicz, duchovní, bytem Tarnów. Patřil mezi polské národní poslance. Reprezentoval parlamentní Polský klub.\n\nZemřel v říjnu 1881.\n"}
{"id": "1125388", "url": "https://cs.wikipedia.org/wiki?curid=1125388", "title": "Diskografie Phila Manzanery", "text": "Diskografie Phila Manzanery\n\nToto je diskografie anglického hudebníka a producenta Phila Manzanery. V letech 1975 až 2015 vydal celkem devět sólových studiových alb a podílel se na několika desítkách alb různých dalších hudebníků.\n\n\n\n"}
{"id": "1125395", "url": "https://cs.wikipedia.org/wiki?curid=1125395", "title": "Parlamentní volby v Bulharsku 1882", "text": "Parlamentní volby v Bulharsku 1882\n\nParlamentní volby se konaly na podzim roku 1882. \n\nOd 1. července 1881 byla změněna ústava, která snížila počet křesel v parlamentu. Z 307 na 47, což byl nejmenší počet mandátů v bulharském parlamentu v historii. Liberální strana bojkotovala volby na protest proti nespravedlivým volbám v předchozím roce. Následkem bylo úplné vítězství konzervatistů. Shromáždění bylo svoláno 10. prosince 1882. Potíže se zahraniční a domácí politikou (například výstavba železnic) vedly knížete Alexandra I. Bulharského a shromáždění k protiruskému vlivu a k obnovení platnosti staré ústavy, též první bulharské ústavy. Ústava byla obnovena 6. září 1883. Ruský vliv byl vytlačen z Bulharského knížectví a Dragan Cankov (za Liberální stranu) byl pověřen k vytvoření koaliční vlády, kterou měli tvořit jak konzervatisté tak liberálové. Byly vyhlášeny nové volby na rok 1884, které byly spravedlivé a svobodné.\n\n"}
{"id": "1125397", "url": "https://cs.wikipedia.org/wiki?curid=1125397", "title": "Mieczysław Onyszkiewicz", "text": "Mieczysław Onyszkiewicz\n\nMieczysław Onyszkiewicz (1844 Byblo – 1. listopadu 1917 Krakov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl statkářem a konzervativním politikem. Studoval na gymnáziu a jako student se zapojil do lednového povstání roku 1863. Sloužil v povstaleckém vojsku pod generálem Józefem Wysockim. Byl politicky a veřejně aktivní. Od roku 1873 byl členem okresního zastupitelstva v Rohatynu, v letech 1876–1882 jeho předsedou. Od roku 1888 až do roku 1914 zasedal jako poslanec Haličského zemského sněmu za kurii venkovských obcí, obvod Rohatyn, Burštyn, později za kurii velkostatkářskou. Patřil mezi aktivní poslance. V období let 1877–1888 a 1893–1899 byl náhradníkem zemského výboru, v letech 1899–1914 jeho řádným členem. Zasedal v četných sněmovních výborech a komisích. Byl členem hospdodářských spolků.\n\nPůsobil též jako poslanec Říšské rady (celostátního parlamentu Předlitavska), kde usedl ve volbách roku 1879 za kurii velkostatkářskou v Haliči. Mandát obhájil ve volbách roku 1885. Ve volebním období 1879–1885 se uvádí jako rytíř Miecislaus von Onyszkiewicz, statkář, bytem Zoločiv. Patřil mezi polské národní poslance. Reprezentoval parlamentní Polský klub. V rámci polské politické scény patřil mezi východohaličské konzervativce (tzv. Podolacy).\n\nZemřel v listopadu 1917.\n"}
{"id": "1125401", "url": "https://cs.wikipedia.org/wiki?curid=1125401", "title": "Oranžová alternativa", "text": "Oranžová alternativa\n\nOranžová alternativa, také překládáno jako Pomerančová alternativa (polsky \"Pomarańczowa Alternatywa\") bylo neoficiální protikomunistický hnutí, existující v Polsku v osmdesátých letech 20. století. Jeho činnost spojovala odpor proti režimu s prvky studentské recese a uměleckého happeningu.\n\nV roce 1981 založil student kunsthistorie z Vratislavi Waldemar Fydrych, známý jako Major, dadaistickou skupinu nazvanou \"Hnutí nové kultury\", která se po vyhlášení výjimečného stavu v Polsku změnila na Oranžovou alternativu (název byl vysvětlován tak, že jde o alternativu proti rudé barvě komunismu i žluté barvě symbolizující Vatikán). Hnutí si dalo za cíl proti absurditě totalitního režimu bojovat ještě větší absurditou. Jeho činnost se zpočátku zaměřovala na graffiti, zejména na obrázky trpaslíků všude tam, kde byla protistátní hesla přetřena vápnem (Fydrych dialekticky prohlašoval, že původní nápis je teze, jeho zamazání antiteze a trpaslík je syntéza). Kultovní postava trpaslíka (polsky \"krasnoludek\") vycházela z polského folklóru i z holandského ekoanarchistického hnutí Kabouters, používajícího skřítky jako symbol odporu proti racionální technické civilizaci. Příznivci Oranžové alternativy se oblékali do pestrobarevných úborů připomínajících zahradní trpaslíky a vymýšleli hesla, parodující oficiální propagandu, jako „Bez trpaslíků není žádná svoboda“. Vycházeli z toho, že zatímco represe proti Solidaritě vyvolávají ve společnosti strach, zatýkání lidí převlečených za trpaslíky povede k zesměšnění policejního státu.\n\nVe druhé polovině 80. let 20. století se hnutí rozšířilo z Vratislavi do dalších polských měst a uspořádalo řadu veřejných happeningů, jako rozdávání toaletního papíru (který byl tehdy v Polsku nedostatkovým zbožím) nebo parodické oslavy Dne polské armády. Na akcích Oranžové alternativy se rozdávaly letáky s ironickými slogany jako: „Občané, pomáhejte policii a bijte se sami“. Po sametové revoluci v Československu uspořádala Oranžová alternativa akci nazvanou „Havel na Wawel“.\n\nPo politických změnách v Polsku se Oranžová alternativa postupně rozpadla, Fydrych odjel roku 1990 pracovat do Francie. Po roce 2001 došlo ke sporadickému obnovení činnosti, někteří členové se například účastnili Oranžové revoluce na Ukrajině. Vratislavská radnice nechala instalovat v ulicích města drobné kovové sošky trpaslíků, Fydrych ji zažaloval za porušení svých autorských práv.\n\nV Praze na konci osmdesátých let existovala Společnost za veselejší současnost, jejíž aktivity byly obdobou Oranžové alternativy. \n\n"}
{"id": "1125408", "url": "https://cs.wikipedia.org/wiki?curid=1125408", "title": "Ion Creangă", "text": "Ion Creangă\n\nIon Creangă, také známý jako Nica al lui Ştefan Petrei, Ion Torcălău nebo Ioan Ştefănescu (1. březen 1837, nebo 10. červen 1839, Târgu Neamț – 31. prosinec 1889, Iași) byl populární rumunský spisovatel, klíčová postava rumunské literatury 19. století. \n\nNarodil se jako nejstarší z osmi dětí v rolnické rodině v dnešním Moldavsku a s městským způsobem života se ani později úplně nevyrovnal. Na přání své energické matky studoval v Jasech na pravoslavného kněze, zvolil si však povolání učitele. Byl velmi originální vyprávěč s velkou fantazií a smyslem pro humor, se svým okolím se ale často dostával do konfliktů i kvůli každodenním zvykům.\n\nHojně čerpal z rumunského folklóru, psal o životě na venkově. Psal též originální pohádky a erotickou literaturu. V politice se angažoval v nacionalistické skupině \"Fracțiunea liberă și independentă\". Jeho literární debut byl poměrně pozdní a následoval krátce poté, co se spřátelil s národním rumunským básníkem Mihaiem Eminescem. Oba se stali členy literární společnosti \"Junimea\". Jeho přímým potomkem byl Horia Creanga, jeden z předních rumunských architektů v meziválečném období. V anketě 100 největších Rumunů (\"Mari români\"), kterou uspořádala roku 2006 rumunská veřejnoprávní stanice \"Televiziunea Română\", a v níž hlasující měli hledat největší osobnosti rumunských dějin, skončil na 43. místě.\n\n"}
{"id": "1125411", "url": "https://cs.wikipedia.org/wiki?curid=1125411", "title": "Křížová cesta (Dědov)", "text": "Křížová cesta (Dědov)\n\nZaniklá Křížová cesta v Horním Dědově na Náchodsku se nacházela ve stráni západně od obce.\n\nKřížová cesta v Horním Dědově (dnes Javor) byla tvořena kamennými kapličkami, kterých se dochovalo deset. Dnes jsou téměř všechny kapličky poraženy a jedna je rozlámaná. Jednotlivá zastavení leží ve stráni na zaniklé cestě.\n\nRoku 1823 sjela ohnivá koule do jednoho skalního převisu a hned prý zase zmizela - údajně kulový blesk. Obyvatelé si to vyložili jako špatné znamení, aby odvrátili neštěstí byla postavena Křížová cesta. Procesí vycházelo od kříže, který stál vedle školy a byl obehnaný nízkým plotem. Cesta vedla místem, kde byl kulový blesk spatřen.\n\n\n"}
{"id": "1125412", "url": "https://cs.wikipedia.org/wiki?curid=1125412", "title": "Formule E 2015/16", "text": "Formule E 2015/16\n\nFormule E 2015/16 je již druhou sezonou Mistrovství elektrických formulí FIA Formula E. Druhý ročník čistě elektrické série přinesl řadu novinek. Asi o nejvýraznější změnu se jednalo u pohonných jednotek, které si mohli týmy vyvíjet. To přineslo příchod velkých značek jako Renault či DS (prémiová značka Citröenu). Dále nastala změna u systému penalizací a u FanBoostu, kde mohli diváci hlasovat pro své oblíbené jezdce ještě během začátku závodu. Druhá sezóna znamenala také konec stáje Jarna Trulliho a Týmu Aguri, které do příští sezóny má nahradit Jaguar a Techeetah [tačita].\n\nSezóna opět začínala v Pekingu a končila dvojitým finále v Londýně. Formule E poprvé zavítal do Ciduad de Mexico a Paříže. ePrix Berlína pak kvůli osídlení leiště Templehofu imigranty přesídlila do Karl-Marx-Allee. Kvůli problémům s úřady byla během sezóny odstraněna ePrix Ruska a kvůli aktivistům došlo málem i k odstranění Londýnské ePrix, ta se v Battersea Parku z jela v nejbližší době naposledy.\n"}
{"id": "1125413", "url": "https://cs.wikipedia.org/wiki?curid=1125413", "title": "Christian Thomasius", "text": "Christian Thomasius\n\nChristian Thomasius (1. ledna 1655, Lipsko – 23. září 1728, Halle) byl německý právník, filosof a pedagog, který založil akademickou pověst nově založené univerzity v Halle (1694).\n\nNarodil se v rodině filosofa, ředitele Tomášské školy v Lipsku, kde se poprvé setkal s myšlenkami raných osvícenců Hugo Grotia a Samuela Puffendorfa. Studoval práva na univerzitě ve Frankfurtu nad Odrou, kde roku 1679 obhájil doktorát. Působil jako advokát v Lipsku, kde od roku 1681 také přednášel na univerzitě, od roku 1684 jako profesor přirozeného práva. Roku 1685 vydal pojednání o \"zločinu bigamie\", v němž dokazoval, že z hlediska přirozeného práva to žádný zločin není. Roku 1687 se odvážil přednášet na univerzitě německy místo povinné latiny a o rok později začal vydávat měsíčník \"Scherzhafte und ernsthafte, vernüftige und einfältige Gedanken über allerhand lustige und nutzliche Bücher und Fragen\" (Žertovné i vážné, rozumné a prosté myšlenky o všech možných zábavných i užitečných knihách a otázkách). \n\nTo bylo pro jeho odpůrce už příliš. Roku 1690 byl veřejně obviněn a zatčení unikl jen tím, že utekl do Berlína. Kurfiřt Fridrich III. mu nabídl trvalý azyl v Halle, kde se stal profesorem přirozeného práva, roku 1694 pomáhal založit univerzitu a roku 1710 se stal jejím rektorem. Jeho srozumitelné a často i provokativní přednášky o naléhavých tématech přitahovaly množství posluchačů a založily pověst univerzity v Halle. \n\nThomasius nebyl zvlášť originální ani hluboký myslitel, zato se snažil odpovídat na otázky, které jeho posluchače skutečně zajímaly. Nebyl ateista ani deista, nýbrž věřil v nutnost zjeveného náboženství, nicméně se snažil - jako jeden z prvních v Německu - učinit právní a filosofické myšlení nezávislým na teologii. Snažil se zbavovat různých předsudků a pověr a uplatnit i v právu princip zdravého rozumu. Byl proti mučení útrpného práva a proti trestání čarodějnic.\n\nZabýval se také historií a vydal třísvazkové \"Dějiny moudrosti a pošetilosti\" (1693). Kladl velký důraz na praktické vzdělávání a své názory na výchovu právníků shrnul do dvou latinských spisů, totiž \"Institutiones iurisprudentiae divinae\" (Instituce božského práva, 1688) a \"Fundamenta juris naturae et gentium\" (Základy přirozeného práva a práva národů, 1705).\n\n\n"}
{"id": "1125414", "url": "https://cs.wikipedia.org/wiki?curid=1125414", "title": "Parlamentní volby v Bulharsku 1884", "text": "Parlamentní volby v Bulharsku 1884\n\nParlamentní volby se konaly 27. května 1884. Volební účast dosáhla 28,9 %. Poté co se stala Východní Rumélie součástí Bulharského knížectví, byli 11. a 18. května 1886 zvoleni další členové parlamentu. Vyhrála Liberální strana s nadpolovičním počtem mandátů v parlamentu. Volební hlasy se nedochovaly, ale politický odborník Dieter Nohlen alespoň zjistil rozložení mandátů.\n\n"}
{"id": "1125415", "url": "https://cs.wikipedia.org/wiki?curid=1125415", "title": "Ladislav Vilímek", "text": "Ladislav Vilímek\n\nLadislav Vilímek (* 29. května 1940 Jihlava) je český archivář, badatel a historik.\n\nNarodil se v rodině jihlavského živnostníka. Pro svůj původ nebyl přijat na jinou střední školu než na textilní průmyslovou školu v Heleníně. V letech 1995–2002 pracoval v jihlavském okresním archivu. V roce 2002 odešel do důchodu.\n\nPíše odborné i popularizační články. Zaměřuje se především na historii Jihlavska a zejména na dějiny Židů na Jihlavsku. Vytvořil kartotéku židovských obyvatel Jihlavska, která rovněž obsahuje seznam všech jihlavských obětí holokaustu.\n\nV roce 2014 obdržel Cenu primátora statutárního města Jihlavy. V roce 2017 získal Ladislav Vilímek Nejvyšší ocenění Kraje Vysočina, přesná kategorie byla uveřejněna v říjnu 2017, obdržel Kamennou medaili Kraje Vysočina.\n\n\n"}
{"id": "1125421", "url": "https://cs.wikipedia.org/wiki?curid=1125421", "title": "Petra Sochorová", "text": "Petra Sochorová\n\nPetra Sochorová rozená Blažková (* 22. června 1978) je česká šachová mezinárodní mistryně (WIM). Je členkou oddílu ŠK Lokomotiva Brno.\n\nV roce 1999 získala titul WIM.\n\nNa Mistrovství České republiky v šachu žen byla dvakrát stříbrná (2001 a 2012) a třikrát bronzová (1998, 2003 a 2005). Na Mistrovství České republiky v rapid šachu žen získala stříbrnou medaili v roce 2005 a bronzovou v roce 2004. Je mistryní České republiky v bleskovém šachu z roku 2004.\n\nDvakrát reprezentovala Českou republiku na šachových olympiádách žen, jedenkrát na Mistrovství světa družstev žen a dvakrát na Mitropa Cupu žen.\nNa dvou šachových olympiádách žen získala celkem 11 bodů z 20 partií.\nV České šachové extralize odehrála 13 partii ve třech sezónách.\nJedenkrát hrála v Československé extralize družstev žen za družstvo Lokomotiva Brno na 1. šachovnici a získala bronzovou medaili.\n"}
{"id": "1125423", "url": "https://cs.wikipedia.org/wiki?curid=1125423", "title": "Jana Bystřická", "text": "Jana Bystřická\n\nJana Bystřická (* 29. listopadu 1949 Plzeň) je česká politička a zdravotní sestra, v letech 2006 až 2009 místopředsedkyně KSČM, v letech 2004 až 2008 zastupitelka Plzeňského kraje, dlouholetá zastupitelka města Plzně.\n\nPo absolvování základní školy vystudovala obor dětská sestra na střední zdravotnické škole (maturovala v roce 1969). Vzdělání si později rozšířila oborem výchovná péče v rámci Pomaturitního specializačního studia (závěrečné zkoušky absolvovala v roce 1984). V roce 1989 složila závěrečné zkoušky Organizace a řízení v Ústavu pro další vzdělávání zdravotnických pracovníků v Brně.\n\nPo maturitě nastoupila v roce 1969 jako řadová dětská sestra do Kojeneckého ústavu s dětským domovem v Plzni. Po mateřské dovolené pracovala v jeslích (zařízení pro děti od půl roku věku do tří let) podniku Škoda. V letech 1980 až 1987 vykonávala v jeslích funkci vedoucí sestry. V únoru 1987 byla jmenována do funkce vedoucí sestry Kojeneckého ústavu s dětským domovem v Plzni. V tomto zařízení setrvala až do roku 2000, kdy svůj pracovní úvazek ukončila v souvislosti s angažmá v politice.\n\nJana Bystřická je vdaná, s manželem mají dvě děti. Žije v Plzni, konkrétně v městském obvodu Radčice. Je veřejně činná v ženském hnutí, konkrétně v Českém svazu žen a Levicovém klubu žen.\n\nV letech 1981 až 1990 byla členkou KSČ, od roku 1990 je členkou KSČM. Za tuto stranu byla v komunálních volbách v roce 1998 zvolena zastupitelkou města Plzně. Mandát zastupitelky města obhájila ve volbách v roce 2002, kdy byla lídryní kandidátky, a dále pak ve 2006, 2010 a 2014. Působí v Kontrolním výboru.\n\nV komunálních volbách v roce 2006 navíc kandidovala i do Zastupitelstva Městského obvodu Plzeň 7-Radčice, ale neuspěla.\n\nV krajských volbách v roce 2000 kandidovala za KSČM do Zastupitelstva Plzeňského kraje, ale neuspěla. Krajskou zastupitelkou se stala až po volbách 2004, kdy kandidátku strany vedla. V krajské politice setrvala jen do voleb v roce 2008.\n\nZastávala významnější pozice také v KSČM, od února 2002 do ledna 2006 byla členkou Výkonného výboru ÚV KSČM. Následně pak byla zvolena místopředsedkyní strany pro regionální a komunální politiku. Funkci zastávala do konce října 2009, kdy se rozhodla v ní ze zdravotních důvodů dále nepokračovat.\n\nVe volbách do Senátu PČR v roce 2002 kandidovala za KSČM v obvodu č. 9 – Plzeň-město. Získala 18,55 % hlasů a skončila na 3. místě (do druhého kola tak nepostoupila).\n\nVe volbách do Poslanecké sněmovny PČR v roce 1998 kandidovala za KSČM v Západočeském kraji, ale zvolena nebyla. Neuspěla ani ve volbách v roce 2002 a 2006, kdy kandidovala již v samostatném Plzeňském kraji.\n"}
{"id": "1125424", "url": "https://cs.wikipedia.org/wiki?curid=1125424", "title": "Křížová cesta (Koclířov)", "text": "Křížová cesta (Koclířov)\n\nKřížová cesta v Koclířově na Svitavsku se nachází v centru obce u kostela.\nSpolu s kostelem je chráněna jako nemovitá Kulturní památka České republiky.\n\nKřížová cesta se nachází kolem farního a poutního kostela svatého Jakuba Většího a svaté Filomeny. Pozdně barokní křížová cesta je tvořena kamennými reliéfy umístěnými ve výklencích v ohradní zdi kostela a kaplí Božího hrobu jako čtrnácté zastavení.\n\nZastavení byla vytvořena roku 1856 z iniciativy koclířovského faráře Antonína Ivo Kukly. Předlohou pro Křížovou cestu v Koclířově byl cyklus Führichových nástěnných maleb v kostele Svatého Jana Nepomuckého ve Vídni. Tento cyklus roku 1849 převedl do mědirytin grafik Alois Jirák. Stal se tím předlohou pro nástěnné a závěsné obrazy, které byly rozšířeny do mnoha zemí světa.\n\n\n"}
{"id": "1125425", "url": "https://cs.wikipedia.org/wiki?curid=1125425", "title": "Kill the Dandies!", "text": "Kill the Dandies!\n\nKill the Dandies! je hudební skupina která vznikla v Praze a založili ji La Petite Sonja (zpěv, klávesy) a Hank J. Manchini (zpěv, kytara, synth.), dále ve skupině působí Vratislav Placheta (bicí) a Petr Janák (kytara, baskytara). Od počátku vycházejí z post punkových kořenů a ve své tvorbě se kapela inspiruje garážovým a psychedelickými rockem s přesahy do dalších žánrů a také umělci jako jsou Lee Hazlewood, The Make-Up, The Velvet Underground či The Cramps. Své první album nazvané \"I Saw White Fields\" skupina vydala v roce 2009 na vlastním labelu Drug Me Records a ve spolupráci s berlínským labelem Pale Music a druhé album s názvem \"Those Who Hold The Flame\" (Drug Me Records, 2011) pak následovalo o dva roky později. V roce 2013 skupina vydala EP se dvěma novými písněmi, dvěma coververzemi a dvěma remixy. Autory remixů jsou Alexander Hacke (Einstürzende Neubauten) a Steve Morell. Minialbum vyšlo ve spolupráci s hudebním časopisem Fullmoon. V roce 2014 kapela vydala čtyřpísňové EP s názvem \"I Saw Blue Seas\" doplněné animovaným filmem o kapele, který režíroval výtvarník Jindřich Janíček. V květnu 2017 vydávají své třetí řadové album s názvem \"Ron, Ron, Ron\". Mimo Českou republiku vystupovali například v Německu, Švýcarsku, Itálii či Velké Británii. Na rok 2020 pak ohlásili vydání nového alba které vyjde opět na jejich vlastním labelu Drug Me Records.\n\n\n"}
{"id": "1125427", "url": "https://cs.wikipedia.org/wiki?curid=1125427", "title": "Tomás Bretón", "text": "Tomás Bretón\n\nTomás Bretón y Hernández (29. prosince 1850 Salamanca – 2. prosince 1923 Madrid) byl španělský dirigent a hudební skladatel.\n\nNarodil se v Salamance 29. prosince 1850. Studoval na Škole krásných umění (\"Escuela de Nobles y Bellas Artes de San Eloy\") a přivydělával si účinkováním v provinčních orchestrech, divadlech a kostelích. V šestnácti letech odešel do Madridu, kde hrál v orchestrech divadel uvádějících zarzuely. Vedle toho studoval na Královské konzervatoři u Emilia Arriety. V roce 1872 získal první cenu za skladbu společně s Rupertem Chapí. Několik let pracoval v meších divadlech, až v roce 1882 obdržel grant od Akademie krásných umění v San Fernandu. To mu v letech 1881–1884 umožnilo studium v Římě, Miláně, Vídni a v Paříži. Kromě toho mu to poskytlo čas na kompozici rozměrnějších skladeb, jako byly oratorium \"El Apocalipsis\" a opera \"Los amantes de Teruel\". Premiéra této opery v Teatro Real de Madrid ho zařadila mezi přední španělské operní skladatele.\n\nStal se rovněž vyhledávaným dirigentem. V letech 1878–1881 řídil orchestr \"Unión Artístico Musical\", který sám založil a od roku 1885 byl šéfdirigentem orchestru Madridské koncertní společnosti (\"Sociedad de Conciertos de Madrid\"). V roce 1901 byl jmenován ředitelem Madridské konzervatoře (\"Real Conservatorio Superior de Música de Madrid\").\n\n\n\n\n\n"}
{"id": "1125429", "url": "https://cs.wikipedia.org/wiki?curid=1125429", "title": "Parlamentní volby v Bulharsku 1886", "text": "Parlamentní volby v Bulharsku 1886\n\nParlamentní volby se konaly v roce 1886. Po volbách 19. října se členové bulharského parlamentu (celkem 493) sešli, aby zvolili nového knížete po abdikaci Alexandra I. Bulharského. Volba knížetě proběhla třikrát. Parlament zvolil Ferdinanda I. Bulharského. Ferdinand I. Bulharský se stal posledním knížetem Bulharska a posledním představitelem Bulharského knížectví. Parlament byl rozpuštěn 3. srpna 1887 a byly vyhlášeny nové volby.\n\n"}
{"id": "1125431", "url": "https://cs.wikipedia.org/wiki?curid=1125431", "title": "The Ritchie Success", "text": "The Ritchie Success\n\nThe Ritchie Success je česká hudební skupina. Hrají převážně rockovou hudbu s elektronickými prvky a jejich texty jsou často v německém jazyce (zpěvák skupiny pochází ze Švýcarska). Skupina vznikla v Praze v roce 2004 a původně ji tvořili kytarista Martin Kontem a baskytarista Martin Růžička. Později se ke kapele přidali zpěvák Phillip Schenker, klávesista Benjamin Tuček a bubeník Jan Jakub Kotík. Posledního jmenovaného po jeho smrti nahradil Šimon Rozbořil. Své první album \"Chloroform\" skupina vydala až v roce 2009.\n\n"}
{"id": "1125438", "url": "https://cs.wikipedia.org/wiki?curid=1125438", "title": "Marianna Benti Bulgarelli", "text": "Marianna Benti Bulgarelli\n\nMarianna Benti Bulgarelli(ová) pro místo svého narození zvaná La Romanina (1684 Řím – 26. února 1734 tamtéž), byla italská operní zpěvačka-sopranistka období baroka.\n\nDebutovala v Římě snad v roce 1703. Roku 1712 byla angažována v janovském divadle Teatro Sant'Agostino a v letech 1714 až 1715 zpívala v Teatro San Bartolomeo v Neapoli a v obou městech měla veliký úspěch. V letech 1716 až 1718 účinkovala v Teatro San Grisostomo v Benátkách. \n\nV roce 1719 se vrátila zpět do Neapole, kde zpívala jako primadona v kantátě \"Gli orti esperidi\" (\"Zahrady hesperidek\"), na text Pietra Metastasia, který zhudebnil Nicola Porpora. Autor textu kantáty zůstával v anonymitě, což ji znepokojovalo, a proto se rozhodla, že musí zjistit jeho totožnost. Když objevila autora, přesvědčila Metastasia, aby opustil svou dosavadní právnickou činnost a přijala jej ve svém vlastním domě. Díky její podpoře a na její radu se Metastasio rozhodl věnovat se plně psaní libret. Ve svém domě pak hostil nejvýznamnější hudební skladatele a zpěváky té doby. \n\nV roce 1724 Marianna, stále v angažmá v San Bartolomeo, zpívala v opeře \"Didone abbandonata\", kterou na text jejího mladého chráněnce zhudebnil Domenico Sarro. Podle mnohých kritiků byl text inspirován přímo zpěvačkou. Poté v roce 1725 La Romanina účinkovala v Teatro San Cassiano v Benátkách a roku 1726 v Neapoli. \n\nV roce 1728 se rozhodla ukončit svou divadelní kariéru a definitivně se usadila v Římě. Poté, co se Metastasio stal císařským dvorním básníkem u vídeňského dvora roku 1729, po pěti letech, v roce 1734, se rozhodla, že odcestuje za ním, zemřela však během cesty. Celý svůj majetek odkázala Metastasiovi.\n\nZpívala v operách největších skladatelů, například:\n\n"}
{"id": "1125440", "url": "https://cs.wikipedia.org/wiki?curid=1125440", "title": "Lincoln Chafee", "text": "Lincoln Chafee\n\nLincoln Chafee (* 26. března 1953) je americký politik. Narodil se v Providence, hlavním městě státu Rhode Island. V roce 1999 se stal členem Republikánské strany. Tu opustil v roce 2007 a až do roku 2013, kdy přešel k Demokratické straně, byl nezávislým. V roce 2011 nahradil Donalda Carcieriho na postu rhodeislandského guvernéra. Funkci opustil v roce 2015, kdy jej nahradila Gina Raimondo. Jeho otec John Chafee byl rovněž politikem, v šedesátých letech byl guvernérem Rhode Islandu a později stát zastupoval v senátu.\n"}
{"id": "1125443", "url": "https://cs.wikipedia.org/wiki?curid=1125443", "title": "Kamil Čermák", "text": "Kamil Čermák\n\nKamil Čermák (28. července 1975 – 6. února 2001) byl český cestovatel, horolezec a spisovatel. Jeho největším životním dílem je jeho kniha \"Jak / Tak chutná cesta\", ve které českýma očima popisuje svou pozemní cestu do Indie a Nepálu a trekking v indickém a nepálském Himálaji.\n\nŽil v Mníšku pod Brdy, narodil se jako druhé dítě do česko-slovenské rodiny. Matka Marta Čermáková byla Slovenka, otec Vladimír byl Čech. Kamil byl od dětství všestranně nadaný, aktivně se věnoval atletice, především běhu na střední a dlouhé vzdálenosti a také skoku vysokému. V oblibě měl též cyklistiku.\n\nV letech 1989-1993 studoval na gymnáziu v Dobříši, kde mezi své zájmy nově zařadil horolezectví, ke kterému později přidal i paragliding. Věnoval se například mapování horolezeckých cest v Černolických skalách, účastnil se běžeckých a horských závodů, např. Dolomitenmanna v kategorii paraglidingu. Již na gymnáziu se nadchl pro svobodné cestování autostopem, jeho vzorem byl cestovatel a spisovatel Jiří Svoboda.\n\nKamil Čermák vystudoval národohospodářskou fakultu VŠE. Na akademické půdě mu bylo bezprostředně po dokončení studií nabízeno pracovní místo, Čermák však dal přednost výškovým pracím, cestování a horolezectví v Tatrách a v Alpách. Jeho nejvetšími životními cestami byly pozemní cesty do Indie a Nepálu a trekking v Himálaji (1998-99), což popsal ve své knize \"Jak / Tak chutná cesta\".\n\nJeho publikační činnost na počátku zahrnovala reportážní cestopisné články v mníšeckém Zpravodaji, pořádal cestovatelské besedy a výstavy fotografií z cest. Pamětníci hovoří o tom, že dokázal své posluchače zaujmout a pozitivně naladit. V posledních letech svého života se stal silně věřícím křesťanem, mezi křesťanskou mládeží získal mnoho nových přátel a příznivců. Jeho novým působištěm byla Plzeň, kde vykonával civilní službu v diecézním středisku.\n\nKamil Čermák zemřel ve věku nedožitých 26 let. Stalo se tak po pádu, ke kterému došlo při slaňování Německého žebříku ve stěně Malého Kežmarského štítu ve Vysokých Tatrách. Podle primáře oddělení soudního lékařství Antona Gavela z Popradu nastala smrt v důsledku podchlazení. Po pádu byla jeho nejhorším zraněním zlomená stehenní kost, ale Tatranská horská služba se k oběma horolezcům dostala až po necelých dvanácti hodinách. Spolulezec Martin Louda vyvázl s lehkým až středním podchlazením. Pohřbu Kamila Čermáka dne 15. února 2001 v Mníšku pod Brdy se zúčastnilo okolo 300 lidí. \n\nPřátelé mu o rok později umístili pamětní desku v jeho domovských Černolických skalách.\n\nKniha \"Jak / Tak chutná cesta\" popisuje období od listopadu 1998 do července 1999, které Čermák strávil na cestách po Indii a Nepálu. Kniha je kombinací reportáží, deníkových zápisů a cestovního průvodce. Dílo zahrnuje detailní popis jižní trasy pozemní cesty do Indie, stopem přes Slovensko, Maďarsko, Rumunsko, Bulharsko, a autobusy a taxíky přes Turecko, Írán a Pákistán. Kniha je též dobovým svědectvím, v době, kdy tuto cestu autor podnikl, byl ještě Pákistán bezpečnou tranzitní zemí a pozemní cesta z Evropy do Indie tak byla průchodná. Kniha je doplněna o padesát fotografií. První vydání vyšlo v říjnu 2000, druhé vydání vyšlo až po autorově smrti.Podle vlastních slov Kamila Čermáka: \"„Při psaní jsem se pokusil skloubit tři pohledy. Za prvé jsem chtěl popsat svůj příběh tak, aby si ho rád přečetl kdokoli, kdo se chce prostě jen pobavit, když třeba jede vlakem. Kniha tak mapuje všechny zajímavé situace, do kterých jsem se dostal, vše, co bylo hodno zaznamenání. Druhý pohled se pokouší informovat čitatele o těchto cizích krajích, uvést fakta, postřehy a dojmy, samozřejmě moje – subjektivní. Nakonec jsem psal i s ohledem na ty, kteří do těchto končin hodlají zavítat a tak shánějí vše, co by se jim mohlo hodin na cestě. Věřím, že tahle knížečka se k tomuto účelu hodí. V podrobně zpracované kapitole pár rad na cestu najde čtenář rady, které pomohou začínajícímu cestovateli šetřit nervy i finance.“\"\n\n"}
{"id": "1125444", "url": "https://cs.wikipedia.org/wiki?curid=1125444", "title": "Mário Figueira Fernandes", "text": "Mário Figueira Fernandes\n\nMário Figueira Fernandes (* 19. září 1990, São Caetano do Sul, Brazílie) je ruský fotbalový obránce a reprezentant brazilského původu, který aktuálně hraje v klubu CSKA Moskva. V červenci 2016 získal ruské občanství.\n\nJeho bratrem je fotbalista Jô Fernandes.\n\nFernandes začal svou profesionální kariéru v brazilském klubu Grêmio. V létě 2012 odešel do ruského celku CSKA Moskva, s nímž nasbíral řadu domácích trofejí.\n\nV A-mužstvu Brazílie debutoval 14. 10. 2014 v přátelském zápase v Singapuru proti týmu Japonska (výhra 4:0).\n\n"}
{"id": "1125446", "url": "https://cs.wikipedia.org/wiki?curid=1125446", "title": "Martin O'Malley", "text": "Martin O'Malley\n\nMartin O'Malley (* 18. ledna 1963) je americký demokratický politik. Narodil se ve Washingtonu, D.C., jeho otec měl irské předky a matka irské, německé, nizozemské a skotské. Po dokončení středoškolských studií studoval na The Catholic University of America. Školu dokončil v roce 1985 a následně studoval na University of Maryland School of Law. V roce 1999 se stal starostou města Baltimore. Pozici opustil v roce 2007, kdy se stal guvernérem státu Maryland. V této funkci jej roku 2015 nahradil Larry Hogan. V roce 1990 se oženil se soudkyní Katie O'Malley.\n"}
{"id": "1125448", "url": "https://cs.wikipedia.org/wiki?curid=1125448", "title": "Drummond (hrad)", "text": "Drummond (hrad)\n\nHrad Drummond se nachází ve skotské správní oblasti Perth and Kinross. Je znám svými barokními, terasovitými zahradami, díky kterým se hrad dostal na Zákonný seznam budov zvláštního architektonického nebo historického významu.\n\nÚzemí, na kterém se hrad Drummond rozkládá, patřilo už od 14. století skotskému klanu Drummondů. Kolem roku 1490 nechal sir John Drummond na tomto místě vystavět gotickou obytnou věž. Roku 1605 přistavěl sir James Drummond ke staré věži obytný palác . Jeho mladší bratr John Drummond, druhý Earl z Perthu založil kolem roku 1630 první terasovitou zahradu. Slibný rozvoj hradu zastavila až Anglická občanská válka, během níž byl hrad poničen vojsky Olivera Cromwella. Hrad Drummond se rekonstrukce dočkal až v roce 1689. Tehdy jej vlastnil James Drummond, čtvrtý Earl z Perthu. James Drummond byl katolík a stoupenec anglického krále Jakuba II. Stuarta. Poté, co byl Jakub II. z Anglie vyhnán svým vlastním zetěm Vilémem III. Oranžským, byl James Drummond vězněn. Z věznice se mu ale podařilo uprchnout do Francie, kde v roce 1716 zemřel. Jeho příbuzní hrad Drummond drželi až do roku 1750, kdy jim jej panovník zkonfiskoval. O hrad se starali nejrůznější královští správci. V roce 1784 hrad odkoupil James Drummond, první baron z Perthu. Ten započal s rekonstrukcí hradu i zahrad. V opravách pokračovali i jeho potomci. Roku 1842 hrad navštívila britská královna Viktorie. Hrad i velkolepé zahrady dnes vlastní baronka Jane Heathcote-Drummond-Willoughby.\nRoku 1995 se v areálu hradu Drummond natáčel britský historický film Rob Roy. V tomto snímku byl hrad sídlem markýze Jamese Grahama.\n\n"}
{"id": "1125449", "url": "https://cs.wikipedia.org/wiki?curid=1125449", "title": "Křížová cesta (Lezník)", "text": "Křížová cesta (Lezník)\n\nZaniklá Křížová cesta v Lezníku na Svitavsku se nacházela cca 2,5 kilometru jihovýchodně od obce v lese.\n\nKřížová cesta se nacházela při cestě ke kapli Panny Marie Pomocné. Byla tvořena zasklenými obrazy, které byly kryty drobnou stříškou a pověšeny na mohutných jedlích. Jedle byly skáceny v 50. letech 20. století a obrazy křížové cesty se ztratily.\n\nKaple zvaná Schlesingerova kaple byla postavena roku 1935 statkářem Johannem Schlesingerem, přezdívaným Tobesch, ze Chmelíka čp. 37, jako poděkování za uzdravení manželky z těžké nemoci vodou ze zdejší studánky. Voda z pramene měla také uzdravit slepou lesníkovu dceru. Voda z pramene původně padala do drobné kamenné kašny se stříškou, časem se dostala na úroveň země. Po roce 1945 vlastnil pozemek s kaplí pan Daněk z Lezníka, proto se kaple a studánka nazývá Daňkova. Kaple byla poškozena pádem stromu ve 40.letech a nebyla již opravena.\n\nOd roku 2015 je poutní místo obnovováno, včetně opravy kaple, přístupové cesty, studánky a křížové cesty.\n\n\n"}
{"id": "1125454", "url": "https://cs.wikipedia.org/wiki?curid=1125454", "title": "Patricia Maria Țigová", "text": "Patricia Maria Țigová\n\nPatricia Maria Țigová, nepřechýleně \"Țig\" (* 27. července 1994 Caransebeș), je rumunská profesionální tenistka. Ve své dosavadní kariéře nevyhrála na okruhu WTA Tour žádný turnaj. Jednu singlovou trofej vybojovala v sérii WTA 125K. V rámci okruhu ITF si do listopadu 2019 připsala čtrnáct titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v květnu 2016 na 99. místě a ve čtyřhře pak v červnu téhož roku na 166. místě. Trénuje ji bývalý rumunský tenista Răzvan Sabău.\n\nPrvním turnajem na okruhu WTA Tour se pro ni stal bukurešťský BRD Bucharest Open 2015, kde získala od pořadatelů turnaje divokou kartu do hlavní soutěže. V úvodním kole si poradila se španělskou tenistkou Silvií Solerovou Espinosovou, která ve druhém setu za stavu 4–6 a 1–3 ve prospěch Țigové utkání skrečovala. V následném kole však byla nad její síly Polona Hercogová ze Slovinska, na níž uhrála pouhé dva gemy. V bukurešťském ženském deblu se s krajankou Andreeou Mituovou dostaly až do prvního kariérního finále, kde však nestačily na gruzínsko-nizozemský pár Oxana Kalašnikovová a Demi Schuursová.\n\nPrvní finále na túře WTA si zahrála při druhém turnajovém startu na Baku Cup 2015 v ázerbájdžánském Baku, kde si účast v hlavní soutěži zajistila po kvalifikační výhře nad Oxanou Kalašnikovovou. V úvodním kole přehrála ukrajinskou kvalifikantku Olgu Jančukovou, následně porazila další Ukrajinku Olgu Savčukovou, ve čtvrtfinále zdolala Donnu Vekićovou z Chorvatska a v semifinále ji nezastavila ani nejvýše nasazená Ruska Anastasija Pavljučenkovová. V pěti zápasech neztratila jediný set a postoupila do finále. V něm však nestačila na o měsíc mladší Rusku Margaritu Gasparjanovou, jíž podlehla ve třech sadách.\n\nNa nejvyšší grandslamové úrovni hrála druhé kolo kvalifikace antukového French Open 2015, v němž nestačila na Izraelku Šachar Pe'erovou.\n\nOd zářijového Guangzhou International Women's Open 2017 v Kantonu až do července 2019 na okruhu WTA Tour absentovala pro zranění a poté pro narození dcery v listopadu 2018. Prvním turnajem na túře WTA v obnovené kariéře se stal červencový BRD Bucharest Open 2019 v Bukurešti. Ve druhém kole porazila nasazenou jedničku, Lotyšku Anastasiji Sevastovou. Poté dosáhla třísetového vítězství nad Kristýnou Plíškovou a v semifinále zdolala Němku Lauru. Ve druhém kole porazila lotyšskou nasazenou jedničku Anastasiji Sevastovou. Poté dosáhla třísetového vítězství nad Kristýnou Plíškovou a v semifinále zdolala Němku Lauru Siegemundovou. Z boje o titul však odešla poražena od však Kazašky Jeleny Rybakinové. Po skončení se posunula na 264. pozici žebříčku WTA.\n\n"}
{"id": "1125456", "url": "https://cs.wikipedia.org/wiki?curid=1125456", "title": "Leoš Šimánek", "text": "Leoš Šimánek\n\nLeoš Šimánek (* 19. dubna 1946 Choceň) je český cestovatel a spisovatel.\n\nNarodil se v Chocni a po dokončení studia stavebního inženýrství krátce pracoval v oboru, ale brzy odešel do Německa. Přes hranice se dostal díky okopírovanému razítku. Zde získal státní občanství, stejně jako v Kanadě, kde později také žil. Zpět do Československa se vrátil až v roce 1990. Zpočátku své expedice podnikal sám, později se svou manželkou a dětmi. O svých cestách napsal řadu knih, například o cestování v Austrálii, Rusku, Aljašce, Novém Zélandu a nejčastěji Kanadě. Rovněž je autorem dobrodružného románu \"V zajetí polární zimy\". Dále také dělal turné po Česku se svými diashow. Rovněž se věnoval horolezectví, provedl například prvovýstup na třítisícovku Mount Queen Bess. Se svými dvěma přáteli rovněž provedl prvovýstup na tehdy bezejmennou dvoutisícovku, kterou pojmenovali jako .\n\n\n"}
{"id": "1125458", "url": "https://cs.wikipedia.org/wiki?curid=1125458", "title": "Claudio Magris", "text": "Claudio Magris\n\nClaudio Magris (* 10. dubna 1939, Terst) je italský spisovatel, překladatel, germanista a esejista. Bývá řazen k postmoderní literatuře.\n\nAč Ital, jeho velkým tématem je střední a východní Evropa - jeho rodný Terst býval součástí Habsburské monarchie a bývá ke střední Evropě někdy počítán. Proslavil se nejvíce „sentimentálním cestopisem“ \"Dunaj\", románem, který vyšel roku 1986, a v němž postavil do protikladu Dunaj jako symbol hybridní a kosmopolitní středoevropské kultury a Rýn, zosobnění germánské ideje „čistoty rodu“.\n\nJeho dalším velkým tématem je němectví a jeho vztah k Evropě. Přednášel také germanistiku na univerzitě v Turínu, nyní je profesorem německé literatury na univerzitě v Terstu.\n\nV letech 1994-1996 byl senátorem.\n\nPíše fejetony do italského deníku \"Corriere della Sera\".\n\n\n"}
{"id": "1125459", "url": "https://cs.wikipedia.org/wiki?curid=1125459", "title": "Gülçiçek Hatun", "text": "Gülçiçek Hatun\n\nGülçiçek Hatun (osmanskou turečtinou: گلچیچک خاتون‎; řečtinou: Γκιουλτσιτσέκ Χατούν, \"Gülçiçek\" - růže květ) byla první manželkou osmanského sultána Murada I. a Valide Sultan během vlády jejího syna, sultána Bayezida I.\n\nÚdajně byla Gülçiçek manželkou Aclana Beye, jednoho z anatolských muslimských princů z knížectví Karadis. Byla zajata jako otrokyně v roce 1344, když sultán Orhan I. dobyl knížectví Karadis a byla odvedena do jeho harému. O pár let později, když Orhanův syn Murad dospěl, byla za něj Gülçiçek provdána; než se však za něj provdala, odmítala spoustu muslimských jmen a chtěla si nechat své rodné jméno, dokud jí Murad nestanovil jméno Gülçiçek. Provdala se za něj v roce 1359. Takto její příběh napsán v harémové kronice.\n\nPorodila Muradovi dva syny, Bayezida I. a Yahşi Beyovi. Během svého života založila několik náboženských a charitativních nadací, které byly veřejné a pro všechny muslimské obyvatele. Se svými příjmy si postavila mešitu v Burse, kde je také pochována.\n"}
{"id": "1125460", "url": "https://cs.wikipedia.org/wiki?curid=1125460", "title": "Parlamentní volby v Bulharsku 1887", "text": "Parlamentní volby v Bulharsku 1887\n\nParlamentní volby se konaly 9. října 1887. Volební účast dosáhla přibližně 33 %. Vyhrála Lidová liberální strana, která byla jednou z nástupkyň Liberální strany. Liberální strana se v druhé polovině osmdesátých let 19. století rozpadala, důvodem byl větší počet kandidátů na předsedu strany. V těchto volbách za opozici stály dvě liberální (částečně distancované) politické strany, které se ale nedostaly ani společně do vlády. Volební hlasy se nedochovaly, ale přesto známe rozložení parlamentu po volbách.\n\n"}
{"id": "1125461", "url": "https://cs.wikipedia.org/wiki?curid=1125461", "title": "Odložená nidace", "text": "Odložená nidace\n\nOdložená nidace je schopnost některých druhů živočichů odložit porod mláďat do pozdější doby, většinou do doby s hojností potravy. Oplodněné vajíčko zůstává ve stadiu blastocysty až do nidace, probíhající později než je obvyklé.\n\nMezi živočichy se schopností odložené nidace patří například lasice hranostaj, rosomák, panda červená, klokan rudý nebo lachtan hřívnatý.\n"}
{"id": "1125462", "url": "https://cs.wikipedia.org/wiki?curid=1125462", "title": "Lux Interior", "text": "Lux Interior\n\nLux Interior, vlastním jménem Erick Lee Purkhiser (21. října 1946 – 4. února 2009) byl americký zpěvák, člen skupiny The Cramps. Narodil se v Akronu a později se usadil v Sacramentu. Zde potkal svou pozdější přítelkyni Kristy Wallace. Spolu s ní se začal věnovat hudbě a v roce 1975 se usadili v New Yorku, kde se stali součástí scény klubu CBGB. V roce 2002 daboval postavu zpěváka v animovaném seriálu \"Spongebob v kalhotách\". Se skupinou The Cramps nahrál celkem osm studiových alb. Poslední koncert odehrála v roce 2006. Byl známý svým provokativním způsobem vystupování, často se sexuálním podtextem. Vedle pohybů to bylo například zasouvání mikrofonu do úst. Zemřel v roce 2009 ve věku 62 let. Již v roce 1987 se rozšířily zvěsti o jeho úmrtí na předávkování heroinem.\n\n"}
{"id": "1125464", "url": "https://cs.wikipedia.org/wiki?curid=1125464", "title": "Parlamentní volby v Bulharsku 1890", "text": "Parlamentní volby v Bulharsku 1890\n\nParlamentní volby se konaly 7. září 1890. Do parlamentu se dostala pouze Lidová liberální strana, která drtivě zvítězila ve volbách. Existovaly sice i jiné, většinou liberální opoziční strany, jako například Radoslavitská liberální strana a Progresivní liberální strana, ale žádná z nich se nedostala do parlamentu.\n\n"}
{"id": "1125465", "url": "https://cs.wikipedia.org/wiki?curid=1125465", "title": "Michael Peterle", "text": "Michael Peterle\n\nMichael Peterle, někdy uváděn též jako Petrle, Petterle (1537, Annaberg, Sasko – 12. září 1588, Praha) byl dřevorytec, malíř, tiskař a iluminátor.\n\nMichael Petrle se jako tovaryš vyučil v Norimberku a roku 1565 se stal členem malířského cechu v Praze. Roku 1570 si zde zřídil malou tiskárnu.\n\nPatřil k umělcům rudolfinské éry. Jeho epitaf v kostele sv. Štěpána na Novém Městě, znázorňující vzkříšení Krista a rodinu Michaela Peterleho, namaloval přední malíř Rudolfa II., Peterleho přítel a soused v Thunovské ulici Bartholomeus Spranger.\n\nPo jeho smrti převzal tiskárnu syn Michael (zemřel 1593) a po něm manželka Ludmila Peterlová ze Závořic (později provdaná Ludmila Marynová z Jenčic).\nMichael Peterle je autorem v pořadí druhé známé veduty Prahy z roku 1562. Byla vytištěna z 10 dřevěných štočků na 5 listech a zobrazuje Prahu v mírném nadhledu z Petřína od Pohořelce k Vyšehradu. Celkový rozměr je 55,2 x 196,6 cm. Vedutu vytiskl pražský tiskař Jan Kozel.\n\nVeduta má značnou dokumentární hodnotu, neboť zachycuje renesanční přestavbu Prahy po ničivém požáru Hradu a Hradčan roku 1541. Nemá dokonalou perspektivu, ale zaznamenává detaily staveb i probíhající opravy, například nové zastřešení věže Svatovítské katedrály, které v letech 1560-63 navrhl Bonifác Wohlmut. Figurální stafáž líčí ruch na mostě, v ulicích a na řece. Pod prospektem je dedikace císaři Ferdinandovi I. a oslavné básně Matouše Collina. \n\nStrahovská knihovna 1–18/19, 1966–1983/1984, 573 s.\n"}
{"id": "1125466", "url": "https://cs.wikipedia.org/wiki?curid=1125466", "title": "Jasmuheen", "text": "Jasmuheen\n\nJasmuheen, občanským jménem Ellen Greve (* 1957) je Australanka s norskými kořeny, spisovatelka, která aktivně prosazuje životní styl breathariánství.\n\nJe autorkou publikací převážně zaměřených na ezoterická témata a pránickou výživu. Prána podle jejího tvrzení dostatečně zajišťuje tělesnou výživu a nahrazuje tak základní příjem potravin. Podle Jasmuheen je omylem, že člověk potřebuje k životu jídlo a pití a učí, že dusík, oxid uhličitý, kyslík a vodík obsažený ve vzduchu mohou udržet tělo člověka naživu. Od roku 1993 prý nepřijímá žádnou potravu ani nápoje.\n\n\nKritika činnosti Jasmuheen je zaměřena nejen na její učení a výroky, ve kterých například prohlašuje, že její DNA není tvořena dvěma ale dvanácti řetězci nukleotidů, či že díky channelingu je v kontaktu s Nanebevzatými Mistry. Kritizován bývá i její vliv na její následovníky, z nichž několik zemřelo během 21 denního zasvěcovacího obřadu, který je základním iniciačním krokem následovníků této učitelky. Ta se k těmto nešťastným případům vyjadřuje ve smyslu nedostatečného naladění se zasvěcovaných.\n\nJasmuheen souhlasila s nabídkou australské televizní stanice a strávila týden v hotelovém pokoji pod neustálým dohledem kamer s lékařkou a ženami, které ji měly pozorovat. Tak měla dokázat, že skutečně žije již několik let pouze ze vzduchu. Již třetí den bez příjmu potravy a tekutin se její mluva zpomalila, rozšířily se jí zorničky, projevovala známky dehydratace a zvýšil se její krevní tlak. Den čtvrtý její váha poklesla o sedm kilogramů, krevní tlak se snížil a dehydratace činila více než 10%. Na příkaz lékařky byl tento pokus čtvrtého dne ukončen. Jasmuheen vysvětlovala svoji slabost nedaleko přítomnou rušnou silnicí, která omezovala přísun čerstvého vzduchu.\n"}
{"id": "1125468", "url": "https://cs.wikipedia.org/wiki?curid=1125468", "title": "The Cramps", "text": "The Cramps\n\nThe Cramps byla americká hudební skupina. Skupinu založilo duo Lux Interior a Poison Ivy v New Yorku, kam se přestěhovalo z Kalifornie. Později skupinou prošlo velké množství dalších hudebníků, ale žádný z nich s ní nehrál po celou dobu existence. Své první EP nazvané \"Gravest Hits\" skupina vydala v roce 1979 a jeho producentem byl Alex Chilton. Ten produkoval i první řadové album \"Songs the Lord Taught Us\", které kapela vydala následujícího roku. Svůj poslední koncert skupina odehrála v roce 2006. O tři roky později zemřel Lux Interior, čímž skupina definitivně ukončila svou činnost.\n\n\n"}
{"id": "1125469", "url": "https://cs.wikipedia.org/wiki?curid=1125469", "title": "Křížová cesta (Moravská Třebová)", "text": "Křížová cesta (Moravská Třebová)\n\nKřížová cesta v Moravské Třebové na Svitavsku vede z města na východ na Křížový vrch. Je chráněna jako nemovitá Kulturní památka České republiky. Je zakončena sochou kalvárie, která je chráněna samostatně.\n\nKřížová cesta byla postavena kolem roku 1723. Čtyři větší barokní kaple lemují cestu ke Kalvárii na Křížovém vrchu. V kaplích byla umístěna zastavení křížové cesty, takzvané Moravskotřebovské pašije.\n\nKřížová cesta začínala ve farním kostele Nanebevzetí Panny Marie, pokračovala přes kamenný most Svatého Jana a poté stoupala na Křížový vrch ke Kalvárii, tvořené třemi kříži a barokním sousoším s postavami Panny Marie, svatého Jana a dvou andělů. Z celého plánovaného komplexu staveb vznikla pouze Kalvárie a čtyři barokní kaple Křížové cesty, lemující cestu na Křížový vrch. Dochovalo se též sousoší Loučení Krista s Pannou Marií umístěné na mostě při zámeckém mlýnu v ulici Jevíčská a sousoší Krista na hoře Olivetské, které se nachází pod Kalvárií.\n\nKalvárie, barokní sousoší Tří Křížů s postavami Panny Marie, svatého Jana a dvou andělů, je dílem sochaře Jiřího Pacáka z let 1730 – 1740.\n\nSousoší Loučení Krista s Pannou Marií (dvě figury) bylo vytvořeno roku 1722 nákladem zámeckého hejtmana Neudecka. Stojí na soklu umístěném na základové desce, sochy jsou v životní velikosti.\n\nSousoší Krista na hoře Olivetské (šest figur) je umístěno na stráni pod hřbitovním kostelem Nalezení Svatého Kříže, poblíž Kalvárie. Na současné místo bylo přeneseno ze zámeckého mostku. Autor díla je neznámý, sousoší je zachyceno na vedutě rytce Johanna Adama Denselbacha, který zemřel mezi lety 1718 – 1721.\n\nDo souboru Moravskotřebovských pašijí, původně přivezených z Kunčiny, patří dále sousoší Kristus a Kaifáš (dvě figury) a Kristus korunovaný trním (jedna figura). Sochy byly později přeneseny do výklenků při presbyteriu děkanského kostela, nyní jsou uloženy ve františkánském klášteře v Moravské Třebové.\n\nCesta z města na Křížový vrch vede po Schodech mrtvých, zřízených roku 1575. Schodiště je kryto šindelovou střechou a vchází se do něj renesančním portálem. Od schodiště vede cesta na městský hřbitov, který se nachází pod Kalvárií. Hřbitov byl založen roku 1499 Ladislavem z Boskovic, který byl také donátorem stavby kostela Povýšení Svatého Kříže na Křížového vrchu.\n\nDo kostela Povýšení Svatého Kříže byly přeneseny tři dřevěné kříže, které původně stály na Křížovém vrchu. V kostele jsou umístěny za hlavním oltářem.\n\n\n\n"}
{"id": "1125470", "url": "https://cs.wikipedia.org/wiki?curid=1125470", "title": "Poison Ivy", "text": "Poison Ivy\n\nPoison Ivy může být:\n\n"}
{"id": "1125477", "url": "https://cs.wikipedia.org/wiki?curid=1125477", "title": "Paulus Arajuuri", "text": "Paulus Arajuuri\n\nPaulus Arajuuri (* 15. června 1988, Helsinki, Finsko) je finský fotbalový obránce a reprezentant, který hraje v polském klubu Lech Poznań.\nHrál za finský reprezentační výběr do 21 let.\n\nV A-mužstvu Finska debutoval 18. 1. 2010 v přátelském střetnutí ve španělské Málaze proti reprezentaci Jižní Koreje, Finsko zápas prohrálo 0:2.\n\n"}
{"id": "1125478", "url": "https://cs.wikipedia.org/wiki?curid=1125478", "title": "Exportní garanční a pojišťovací společnost", "text": "Exportní garanční a pojišťovací společnost\n\nExportní garanční a pojišťovací společnost, a.s. (EGAP) je pojišťovna vlastněná Českou republikou. Akcionářská práva vykonává stát, prostřednictvím ministerstev (financí, průmyslu a obchodu, zahraničí a zemědělství).\n\nEGAP je úvěrovou pojišťovnou se zaměřením na tržně nepojistitelná politická a komerční rizika spojená s financováním vývozu zboží, služeb a investic z České republiky. \nPolitická rizika mají z pohledu účastníků obchodu povahu vyšší moci. Patří mezi ně například administrativní či legislativní opatření země dlužníka, která mu zabrání ve splácení, nebo také politické události v zemi dlužníka v podobě revolucí, válek, generálních stávek apod. Komerční rizika jsou spojena přímo s dlužníkem a mají podobu platební neschopnosti nebo odepření zaplacení pohledávky.\n\nEGAP pojišťuje zejména bankovní úvěry se splatností delší než 2 roky na financování vývozu velkých energetických, strojních a technologických zařízení, investičních celků, dopravních staveb a investic, a to především do zemí, kde politické, ekonomické a právní prostředí přináší větší míru nejistoty a vyšší riziko nezaplacení na straně kupujících.\n\nDoplňuje tak nabídku komerčních úvěrových pojišťoven, vyplňuje stávající mezeru na trhu a působí jako standardní vývozní úvěrová pojišťovna plnící roli státního nástroje na podporu exportu. Pojišťovací služby poskytuje všem vývozcům českého zboží, služeb a investic bez rozdílu jejich velikosti, právní formy a objemu pojištěného vývozu.\n\nNedílnou součástí transformace československé ekonomiky na počátku devadesátých let bylo vytvoření institucí na podporu exportu. Jako první byla v únoru roku 1992 založena Exportní garanční a pojišťovací společnost, a.s. (EGAP).\n\nV roce 1995 byla založena Česká exportní banka, a.s. (ČEB), jako dceřiná společnost EGAP pro zvýhodněné financování vývozních úvěrů. Ve stejném roce byl přijat zákon    č. 58/1995 Sb., o pojišťování a financování vývozu se státní podporou. Pojistné fondy pro pojišťování teritoriálních rizik definované tímto zákonem byly postupně doplňovány jednak ze státního rozpočtu, jednak ve stále větší míře z vlastních zdrojů EGAP, čímž se zvyšovala pojistná kapacita. Došlo k výraznému rozvoji obchodní činnosti jak v oblasti pojištění teritoriálních, tak krátkodobých komerčních rizik.\n\nEGAP se stal významnou součástí finančního systému v ČR a současně se aktivně zapojil do činnosti Bernské unie (Mezinárodní unie úvěrových a investičních pojistitelů). V dubnu 1998, po dvouletém období na pozici pozorovatele, se EGAP stal, jako první instituce tohoto typu ze zemí střední a východní Evropy, jejím řádným členem. Zároveň se EGAP jako reprezentant ČR zapojil do práce Konsenzu OECD s cílem dosáhnout členství ve skupině účastníků, tj. tzv. Participantů. Členem skupiny Participantů se ČR stala v roce 2001. Tyto aktivity přinesly přístup k rozsáhlým databázím informací a intenzivní výměnu zkušeností s partnerskými zahraničními institucemi.\n\nVe dnech 14. – 18. 10. 2002 se v Praze uskutečnilo výroční zasedání Bernské unie. EGAP byl první úvěrovou pojišťovnou ze zemí střední a východní Evropy, která se stala hostitelem takového prestižního zasedání.\n\n1. května 2004 se Česká republika stala členem Evropské unie. Vzhledem k tomu, že EGAP po celou dobu své existence důsledně dodržoval mezinárodní pravidla v oblasti pojišťování vývozních úvěrů, byla harmonizace českých předpisů v souvislosti se vstupem do EU víceméně formální záležitostí. Pro EGAP se však přesto mnohé změnilo. Především už nemusel pouze pasivně přejímat přijatá pravidla, ale mohl se na jejich přípravě aktivně podílet. Změnilo se rovněž postavení vůči Konsensu OECD. Zatímco dříve byla ČR prostřednictvím EGAP samostatným členem, dnes je ve stejné pozici jako ostatní členské země EU, které jsou na jednání a rozhodování Konsensu reprezentovány Evropskou komisí. Společná stanoviska členských zemí EU pro jednání participantů Konsensu se vytvářejí na pravidelných koordinačních poradách v Bruselu.\n\nV lednu roku 2005 rozhodla valná hromada EGAP o založení dceřiné společnosti a převedení komerčního pojištění krátkodobých pohledávek do její působnosti. Dceřiná společnost zahájila činnost 1. října 2005 pod obchodním názvem Komerční úvěrová pojišťovna EGAP, a.s. (KÚP). Založení dceřiné společnosti bylo reakcí na zpřísněná pravidla EU požadující transparentní oddělení pojištění se státní podporou od komerčních aktivit.\n\n18. dubna 2007 schválila vláda ČR vítězný návrh na prodej 66% podílu EGAP v KÚP strategickému partnerovi, předložený společně belgickou úvěrovou pojišťovnou Ducroire – Delcredere SA. N.V. a italskou úvěrovou pojišťovnou SACE BT SpA (Ducroire & SACE) v rámci veřejného výběrového řízení. Proces vstupu strategického partnera do KÚP byl formálně ukončen převzetím 66% balíku akcií 11. října 2007. Cílem prodeje bylo začlenit KÚP do velké a finančně silné mezinárodní skupiny v zájmu dalšího rozvoje služeb pro české exportéry a posílení pozic nejenom na českém, ale i středoevropském trhu.\n\nO dva roky později přešel většinový podíl výhradně na belgického partnera a EGAP je stále v pozici menšinového akcionáře, umožňující využívat synergií mezi pojišťováním tržně nepojistitelných a tržně pojistitelných exportních rizik. Na významu nabývá tato možnost zejména v obdobích hospodářských a finančních otřesů, kdy nejistota a zvýšená rizikovost v některých teritoriích a odvětvích mohou negativně ovlivňovat schopnost komerčních pojišťoven přijímat nová rizika.\n\nV roce 2010 byla KÚP přejmenována na KUPEG úvěrová pojišťovna, a.s.\n\nV listopadu 2016 EGAP odprodal svůj vlastnický podíl v KUPEG belgické úvěrové pojišťovně Ducroire – Delcredere SA. N.V., která se tak stala stoprocentním majitelem KUPEG.\n\nStát vykonává svá akcionářská práva prostřednictvím těchto ministerstev:\n\nMinisterstvo financí\n\nMinisterstvo průmyslu a obchodu\n\nMinisterstvo zahraničních věcí\n\nMinisterstvo zemědělství\n\nIng. Jaroslav Ungerman, CSc.\n\nIng. Martin Tlapa, MBA, Ing. Eduard Muřický, Mgr. Martin Pospíšil, Ing. Július Kudla, Ing. Zdeněk Nekula, Ing. Petr Martásek, Ing. Jan Dubec, Ing. Jaroslav Koplík\n\nIng. Jan Procházka (předseda představenstva)\n\nJUDr. Ing. Marek Dlouhý (místopředseda představenstva, vedoucí Úseku obchodního)\n\nIng. Martin Růžička (člen představenstva, vedoucí Úseku řízení rizik)\n\nIng. Pavel Závitkovský\n\nIng. Bohuslav Poduška, CIA, CRMA\n\nIng. František Linhart\n\n"}
{"id": "1125480", "url": "https://cs.wikipedia.org/wiki?curid=1125480", "title": "Křížová cesta (Mladějovice)", "text": "Křížová cesta (Mladějovice)\n\nKřížová cesta se nachází na jihozápadním okraji obce Mladějovice na Olomoucku u hřbitova.\n\nKřížová cesta z druhé poloviny 19. století má čtrnáct zastavení v podobě zděných výklenkových kapliček s obrazy. Zastavení stojí oboustranně podél cesty na vršek ke kapličce. Uprostřed cesty je kamenný kříž z roku 1867. Roku 2011 byla křížová cesta opravena, obrazy byly při opravě zamřížovány.\n\nBohoslužby se zde konají pravidelně 14. září na svátek Povýšení svatého Kříže.\n\n"}
{"id": "1125482", "url": "https://cs.wikipedia.org/wiki?curid=1125482", "title": "Munchkin (kočka)", "text": "Munchkin (kočka)\n\nMunchkin je plemeno kočky domácí s genovou mutací, díky které má kočka výrazně zkrácené nohy, podobně jako třeba u psů jezevčík. Z velkých chovatelských organizací plemeno uznává pouze TICA.\n\nKrátkonohé kočky nejsou z historie neznámé, první zdokumentované případy pocházejí ze 40. let 20. století. Britská veterinární zpráva z roku 1944 popisuje čtyři generace zdravých krátkonohých koček, které se od normálních koček lišily pouze délkou nohou. Tato linie vymizela během druhé světové války, ale další krátkonohé kočky byly pozorovány v Rusku v roce 1956 a ve Spojených státech v 70. letech.\n\nV roce 1983 zachránila Sandra Hochenedelová, učitelka hudby z Louisiany, dvě březí krátkonohé kočky, které buldok zahnal pod nákladní auto. Jednu z koček si ponechala a pojmenovala jí Blackberry. Polovina koťat, která Blackberry porodila, byla rovněž krátkonohá. Jednoho krátkonohého kocourka dala své přítelkyni, Kay LaFranceové, která jej pojmenovala Toulouse. Dnešní munchkinové odvozují svůj původ právě od Blackberry a Toulouse.\n\nToulouse byl nekastrovaný kocour, který se volně pohyboval venku, takže se po čase v okolí domu Kay LaFranceové začala formovat populace krátkonohých koček, které zjevně nebyly nijak významně handicapovány při shánění potravy či při páření oproti normálním kočkám. V přesvědčení, že mají nové plemeno, kontaktovaly obě ženy doktorku Solveig Pfluegerovou, předsedkyni výboru pro genetiku a poradkyni výboru ředitelů chovatelské organizace TICA. Dr. Pfluegerová spolu s doktorem Davidem Billerem, vedoucím oddělení radiologie na Koleji veterinární medicíny \"(College of Veterinary Medicine)\" Kansaské státní university \"(Kansas State University)\" provedli genetické a veterinární studie a určili, že krátkonohost je způsobena autozomálním dominantním genem, přičemž krátkonohé kočky nevykazují známky problémů s páteří, které jsou známé u krátkonohých psích plemen, například jezevčíků či velškorgi.\n\nVeřejnosti bylo plemeno poprvé představeno v roce 1991 na výstavní show TICA přenášené celostátní televizí z newyorské Madison Square Garden. Kritici předpovídali, že plemeno začne vykazovat podobné problémy s páteří a kyčlemi, jaké trápí některé jezevčíky. Přes veškerou kontroverzi byl munchkin v roce 1994 TICA uznán jako nové plemeno a byl přijat do rozvojového programu TICA pro nová plemena. Plného uznání s možností obdržet titul šampióna se munchkin dočkal v roce 2003.\nKromě TICA plemeno uznávají jen některé menší chovatelské organizace z USA, Jižní Afriky a Austrálie. Mezi chovateli \"běžných\" koček panuje velká kontroverze ohledně toho, zda a do jaké míry je mutace kterou munchkin nese, pro kočku abnormální a znevýhodňující. Velká, převážně evropská chovatelská organizace FIFe odmítá uznat plemeno, které je podle ní založeno na \"genetické chorobě\", achondroplasii (viz sekce Zdraví). Britská GCCF považuje plemeno za neakceptovatelné, neboť je založeno na \"abnormální stavbě či vývoji\". Ani největší americká chovatelská organizace CFA plemeno neuznává.\n\nMunchkin je popisován jako společenská, inteligentní, velmi hravá kočka, která má ráda lidi i jiná zvířata. Krátké nohy nemají zásadní vliv na pohyblivost či schopnost přežití kočky v přírodě.\n\nMunchkin se podobá běžným domácím kočkám, které jsou v rámci jeho chovu běžně používány k zakřižování. Je to spíše menší až středně velká kočka, samci obvykle váží 3–4 kg a jsou o něco větší než samice, které váží 2–3,5 kg. Hlava je klínovitá, se zaoblenými konturami, velikostí v přirozeném poměru k tělu. Oči jsou ve tvaru vlašských ořechů, s bdělým pohledem. Uši jsou široké u základu, s lehce zaoblenými špičkami. Tělo je silné, avšak nepůsobí ztuhle. Hřbet od ramen k patě ocasu lehce stoupá. Nohy jsou krátké, ale pevné, souměrné vzhledem k tělu. Stehenní a podkolenní část končetiny jsou přibližně stejně dlouhé. Nohy mohou být lehce vyklenuté do oblouku, ovšem přílišné vyklenutí je důvodem k diskvalifikaci. Zadní nohy mohou být o něco delší než přední. Tlapky rovně sedí na podložce a směřují vpřed, nesmí se stáčet dovnitř nebo ven. Ocas by měl být při chůzi vztyčený, délky těla, zužující se směrem k zakulacenému konci.\n\nMunchkin se vyskytuje ve všech barevných varietách. Srst může být krátká i dlouhá, krátkosrstí a dlouhosrstí munchkinové jsou vystavováni a posuzováni odděleně.\n\nTICA povoluje v chovu munchkinů zakřižování libovolných domácích koček, které nepatří k již uznanému plemeni. Munchkin, který by vypadal jako trpasličí verze jiného uznaného plemene, by byl v rámci výstavy diskvalifikován. Nestandardní (dlouhonozí) munchkinové se nevystavují.\n\nGen pro krátkonohost (Munchkin gene – M) je autozomálně dominantní. Homozygotní embrya (se dvěma kopiemi genu) nejsou životaschopná, přestávají se v děloze vyvíjet. Všichni krátkonozí munchkinové jsou tudíž heterozygotní (s jednou kopií genu pro krátkonohost a jedním normálním genem).\n\n\nZe spojení dvou standardních (tedy krátkonohých) munchkinů bude 1/4 embryí (homozygoti – MM) neživotaschopná a zanikne již v děloze. Zbylé 3/4 embryí se pak vyvinou normálně. Z nározených koťat 2/3 budou krátkonohá (Mm), zbylá 1/3 dlouhonohá (mm).\n\nSpáří-li se standardní (krátkonohý) munchkin s dlouhonohou kočkou, všechna embrya by se měla vyvinout normálně. Polovina narozených koťat bude krátkonohá (Mm), polovina dlouhonohá (mm).\n\nGenová mutace způsobující krátkonohost munchkinů bývá označována jako achondroplasie. Ovšem typickým znakem achondroplasie bývá kromě zkrácených nohou i zvětšená hlava, což není případ munchkinů. Jde tedy spíše o pseudoachondroplasii. Menší vrhy v případech, kdy se páří dva munchkinové mezi sebou, naznačují, že homozygotní embrya nejsou životaschopná.\n\nV roce 1995 nechalo několik chovatelů munchkinů své nejstarší kočky otestovat. U testovaných koček nebyly nalezeny žádné známky problémů s klouby či kostmi. Zdá se ale, že u munchkinů je vyšší než obvyklý výskyt lordózy a vpáčeného hrudníku \"(pectus excavatum)\". Obě vývojové vady se často vyskytují u lidí s pseudoachondroplasii. Tyto vady se ovšem objevují i u jiných kočičích plemen a někteří chovatelé odmítají, že munchkin je v tomto ohledu nějakou výjimkou.\n"}
{"id": "1125486", "url": "https://cs.wikipedia.org/wiki?curid=1125486", "title": "Hojník chlumní", "text": "Hojník chlumní\n\nHojník chlumní (\"Sideritis montana\") je nižší, vlnatě chlupatá, planě rostoucí rostlina, jediný druh rodu hojník který v České republice roste. Je bylinou v ČR velmi vzácnou, je řazen k rostlinám akutně ohroženým vyhynutím.\n\nPůvodní druh ze Středozemí je rozšířen od jihovýchodní Francie a severní Itálie přes celý Balkán (s výjimkou Řecka) až po oblasti okolo Černého a Kaspického moře (Ukrajinu, Rusko, Turecko, Írán, Afghánistán, Turkmenistán). Severní hranice původního rozšíření sahá po Švýcarsko, jih Německa, Rakousko, Českou republiku a Slovensko. Zavlečen byl na jihozápadě na Pyrenejský poloostrov a na severu do jižní části Norska.\n\nV Česku je původním druhem pouze na sprašových půdách jižní Moravy. V oblasti středních Čech vyrůstá jen druhotně, bývá tam přechodně zavlékán.\n\nTato teplomilná rostlina je vázána na osluněná stanoviště, roste na výslunných stráních s vápnitými a štěrkovitými půdami. Nejlépe mu prospívají lehké půdy, dobře snáší sucho. Vyskytuje se v termofytiku od nížin až po pahorkatiny.\n\nJeště v polovině 20. století býval hojník chlumní mnohem četnější, vyskytoval se často v obilovinách a jako rostlina strnišť. Mimo to místně rostl ve vytrvalých pícninách, okopaninách i na vinicích. Býval považován za plevelnou rostlinu a byl huben.\n\nJednoletá, 15 až 30 cm vysoká bylina s lodyhou přímou a od spodu větvenou v několik vystoupavých větví. Lodyha je porostlá přisedlými listy dlouhými 1 až 3 a širokými 0,5 až 1 cm. Listové čepele jsou tvaru obkopinatého nebo elipsovitého, na vrcholu jsou zašpičatělé a v spodní části jemně zoubkované. Lodyhy i matně zelené listy jsou z obou stran vlnatě chlupaté.\n\nV horní části lodyhy i větví vyrůstají obkopinaté či široce elipsovité listeny, které se směrem vzhůru zmenšují. Z jejich úžlabí rostou chudé, nahloučené, pěti až šestikvěté lichopřesleny, které dohromady skládají dlouhý přetrhovaný klas, obvykle delší než polovina rostliny.\n\nTéměř přisedlé drobné květy mají slabě dvoupyský, nitkovitě zvonkovitý kalich s pěti ostře špičatými cípy dlouhý asi 8 mm. Přibližně stejně dlouhá, drobná koruna je mírně dvoupyská, horní dvouzubý pysk je červenohnědý, dolní trojlaločný je žlutý nebo červenohnědě lemovaný. Dvoumocné tyčinky skryté v korunní trubce jsou čtyři, čtyřdílný semeník nese dvouramennou čnělku, jedno její rameno je oblé a druhé zploštělé. Květy rozkvétají od června do září, opylovány jsou entomogamně.\n\nPlodem je trojboká tvrdka se čtyřmi, asi 1,5 mm velkými plůdky bez endospermu. Tyto plůdky, semena, jsou jedinou možností, jak se může rostlina rozmnožovat. Statná rostlina může vyprodukovat i tisíce semen, ta mohou vyklíčit brzy po uzrání nebo několik let přečkat v půdě.\n\nHojník chlumní patří mezi nejvzácnější druhy panonské flóry, které v ČR rostou, vyskytuje se na stále se snižujícím počtu stanovišť. Byl proto pro usnadnění jeho záchrany prohlášen „Červeným seznamem cévnatých rostlin České republiky z roku 2012“ za kriticky ohrožený druh (C1t).\n\nNěkdy bývá hojník chlumní zaměňován s hojníkem makedonským (\"Sideritis scardica\"), s léčivkou, která je součásti balkánského bylinného lektvaru „Mursalský čaj“.\n\n"}
{"id": "1125492", "url": "https://cs.wikipedia.org/wiki?curid=1125492", "title": "Ladislav Steinhauser", "text": "Ladislav Steinhauser\n\nLadislav Steinhauser (* 4. září 1954 Brno) je český spisovatel, podnikatel a pedagog.\n\nV roce 1990 založil Vydavatelství potravinářské literatury a v roce 1991 zakoupil městské jatky v Tišnově. Postupně je přebudoval na potravinářskou firmu Steinhauser s.r.o., která v roce 2011 získala ocenění Firma roku 2011 v ČR. V roce 2014 předal vedení firmy svému synovi Ladislavovi a působí v ní nadále jako poradce a zástupce ředitele.\n\nSteinhauser je autorem více než tří set článků a dále odborných knih: Hygiena a technologie masa (1995), Vaříme a udíme doma (1991), Zapomenuté receptury masných výrobků (1991), Produkce masa (2000), Maso střed(t)em zájmu (2006), 700 let se lvem ve znaku (2010), O mase (2014), Příběhy potravin (2018) a spoluautorem dalších. Je autorem knih mysliveckých povídek: Má zelená cesta (2000), Z lesů vod a stepí (2002), Z lesního ticha (2003), za které byl oceněn Českou mysliveckou jednotou, motorkářských cestopisů: Z Gibraltaru na Gibraltar (2008), Krajem světa na kraj světa (2015), Horký Balkán-Enduromanie (2016), autor výstav fotografií, spoluautorem knih fotografií: Náhorní Karabach (2009), Uzbekistán (2010),Neznámý Bangladéš (2016), od roku 2005 každoročně vydává nástěnné kalendáře vlastních fotografií. V roce 2017 napsal knihu pro děti Rok s medvědem a v roce 2018 Druhý rok s medvědem.\n\nSteinhauser působil jako pedagog v oboru hygiena a technologie masa na Vysoké škole veterinární, v období 2010-2014 byl děkanem Fakulty veterinární hygieny a ekologie Veterinární a farmaceutické univerzity Brno. Byl garantem postgraduální výuky veterinárních lékařů EU v programu Better Training for Safer Food pro oblast maso.\n\nSteinhauser je členem představenstva, byl předsedou Českého svazu zpracovatelů masa ČR a viceprezidentem Potravinářské komory ČR, je předsedou redakční rady časopisu Maso.\n\n"}
{"id": "1125497", "url": "https://cs.wikipedia.org/wiki?curid=1125497", "title": "Bahamské královské námořnictvo", "text": "Bahamské královské námořnictvo\n\nBahamské královské námořnictvo je jedinou složkou ozbrojených sil státu Bahamy. Jedná se o malé námořnictvo, které v roce 2008 tvořilo 850 mužů. Hlavní základnou námořnictva je Coral Harbour na ostrově New Providence. Charakter námořnictva je dán především přírodními podmínkami státu tvořeného tisíci ostrovů, nacházejícího se v oblasti častého výskytu hurikánů a pašování narkotik. Jádrem bahamské floty jsou různé typy hlídkových plavidel a výsadkových člunů. Bahamské válečné lodě mají v názvu předponu HMBS.\n\nPředchůdcem bahamského námořnictva byla námořní divize tamní policie, vytvořená roku 1971 (svůj první hlídkový člun \"Sea Lion\" však bahamská policie získala už roku 1958). Jednotka používala čtyři hlídkové čluny třídy \"Keith Nelson\" sloužící především k potírání pašeráků narkotik. Postupem času tato jednotka přestávala stačit na úkoly, které na ni byly kladeny, a proto bylo rozhodnuto o její přeměně na námořnictvo, k čemuž oficiálně došlo roku 1979.\n\nKolem roku 2008 tvořily jádro námořnictva dvě hlídkové lodě třídy \"Bahamas\", hlídkový člun \"Marlin\" (P 01), tři hlídkové čluny třídy \"Protector\" a dva bývalé americké kutry třídy \"Cape\".\n\nV dubnu 2013 bahamská vláda podepsala s nizozemskou loděnicí Damen Group šestiletý zbrojní kontrakt ve výši 232 milionů dolarů. Kontrakt na všeobecný rozvoj bahamského námořnictva byl součástí projektu \"Sandy Bottom\". Stal se největší zbrojní zakázkou v historii bahamských ozbrojených sil. V rámci kontraktu byla objednána stavba devíti nových válečných lodí - čtyř hlídkových člunů Damen Stan 4207, čtyř hlídkových člunů Damen Stan Patrol 3007 a jednoho vyloďovacího plavidla typu Ro/Ro Damen Stan Lander 5617. Další částí zakázky se stala střednědobá modernizace obou hlídkových lodí třídy \"Bahamas\" a dále modernizace přístavů Coral Harbour na ostrově New Providence, Gun Point na ostrově Ragged Island a Mathew Town na ostrově Great Inagua.\n\n\n\n\n"}
{"id": "1125498", "url": "https://cs.wikipedia.org/wiki?curid=1125498", "title": "Čierne pleso (dolina Zeleného plesa)", "text": "Čierne pleso (dolina Zeleného plesa)\n\nČierne pleso, Veľké Čierne pleso nebo Čierne pleso Kežmarské je jezero v Dolině Zeleného plesa ve Vysokých Tatrách na Slovensku. Má rozlohu 0,2910 ha a je 98 m dlouhé a 38 m široké. Dosahuje maximální hloubky 4 m. Jeho objem činí 5128 m³. Leží v nadmořské výšce 1579 m.\n\nNa severu roste na pobřeží kosodřevina, zatímco zbytek je travnatý a kamenitý. Na jihu se prudce zvedají stěny Malého Kežmarského štítu a Kežmarské kopy. Na západě se ve vzdálenosti 50 m nachází Malé Čierne pleso a o dalších 150 m dál na severozápad Zelené pleso Kežmarské. Na sever a východ klesá Dolina Zeleného plesa.\n\nNa západ z plesa odtéká potok do Zeleného plesa Kežmarského. Rozměry jezera v průběhu času zachycuje tabulka:\nPleso je přístupné pro veřejnost od 16. června do 31. října po tatranské magisrále:\n\nNázev plesa je odvozen od jeho dna, které má barvu tmavé hlíny. Německý a maďarský název plesa odkazuje na Thomase Mauksche.\n\n\n"}
{"id": "1125500", "url": "https://cs.wikipedia.org/wiki?curid=1125500", "title": "Tramvajová doprava v Jeruzalémě", "text": "Tramvajová doprava v Jeruzalémě\n\nSíť tramvajové dopravy v Jeruzalémě (, ha-rakevet ha-kala bi-Jrušalajim) se skládá z jediné rychlodrážní tramvajové linky (červená), přičemž jsou plánovány další dvě linky, zelená a modrá.\n\nStavitelem je konsorcium CityPass, které má i koncesi na provozování této sítě po dobu třiceti let. Systém na výběr jízdného dodala a na 15 let spravuje společnost Affiliated Computer Services. Vozový park sestává ze 46 nízkopodlažních tramvají Citadis od Alstomu.\n\nVýstavba první linky začala v roce 2002 a skončila v roce 2010. Po několika odkladech, nejdříve kvůli nedostatku pracovníků a financí, později kvůli nekompatibilním semaforům, na nichž se nedařilo nastavit preferenci tramvají, byl ostrý provoz spuštěn 19. srpna 2011, z počátku bez výběru jízdného. Od prosince pak byla linka už v plném provozu.\n\nLinka je dlouhá 13,9 km a má 23 zastávek, po dokončení jejího prodloužení v roce 2018 by měla její délka narůst na 22,5 km. Celková cena výstavby první linky je odhadována na 3,8 miliardy šekelů (asi 25 miliard korun).\n\n"}
{"id": "1125502", "url": "https://cs.wikipedia.org/wiki?curid=1125502", "title": "Kostel svaté Anny (Jablonec nad Nisou)", "text": "Kostel svaté Anny (Jablonec nad Nisou)\n\nKostel svaté Anny v Jablonci nad Nisou je původně barokní sakrální stavbou tvořící komplet se sochou \"Panny Marie Karlovské\" a smírčím křížem. Stojí na Anenském náměstí na průsečíků ulic Kostelní, Soukenná a Anenská. Původně býval farním kostelem a proti kostelu v Kostelní ulici se nachází bývalá fara, která byla postavena na počátku 18. století. K bývalé farní budově bylo přeneseno z obce Rádlo sousoší s biblickým výjevem z Getsemanské zahrady, které pochází z roku 1829. Kostel svaté Anny je chráněn jako kulturní památka České republiky.\n\nKostel by vystavěn v letech 1685–1687. Jeho věž byla přistavěna v roce 1706 a sakristie pochází z roku 1842. V 19. století byl častěji opravován a upraven byl historizujícím způsobem v novorenesančním stylu. Od roku 2004 je kostel v majetku města, které jej zrekonstruovalo a od roku 2006, po instalaci třímanuálových varhan, se v něm konají koncerty, výstavy a další kulturní akce, které mají respektovat pokračující liturgické zasvěcení budovy.\n\nJedná se o obdélnou, jednolodní stavbu s obdélným polygonálně ukončeným presbytářem a věží v západním průčelí. Presbytář má valenou klenbu s lunetami s hřebínky. Loď má plochý strop a podvěží má také valenou klenbu. Kruchta trojboce předstupuje. Vnitřní zařízení kostela pochází z 19. století.\n\n\n"}
{"id": "1125504", "url": "https://cs.wikipedia.org/wiki?curid=1125504", "title": "Kapské hory", "text": "Kapské hory\n\nKapské hory (anglicky \"Cape Fold Mountains\") je řada horských pásem na jihozápadě Jihoafrické republiky, respektive na jihozápadě Afriky. Pohoří leží severovýchodně od Kapského poloostrova a od Kapského města (součástí Kapských hor je i známá Stolová hora). Rozkládají se ze severozápadu (Cederberg) k jihu a dále na východ až k městu Port Elizabeth v délce téměř 1 000 km. Nejvyšší horou je \"Seweweekspoortpiek\" (2 325 m) v pohoří \"Swartberge\". Pohoří jsou z období staršího paleozoika.\n\nZe západu směrem na východ.\n\nV tomto článku byly použity informace z článku Cape Fold Belt\n"}
{"id": "1125508", "url": "https://cs.wikipedia.org/wiki?curid=1125508", "title": "Władysław Pęgowski", "text": "Władysław Pęgowski\n\nWładysław Pęgowski, též Władysław Pągowski (1831 Biecz – 8. prosince 1881 Vídeň) byl rakouský právník a politik polské národnosti z Haliče, v 2. polovině 19. století poslanec Říšské rady. Zemřel při požáru vídeňského Ringtheateru.\n\nVystudoval práva na Jagellonské univerzitě a byl jmenován doktorem práv. Byl pak praktikantem u soudu. V roce 1868 byl jmenován okresním soudcem v Pilzně, po dvou letech přešel do Bochnii. Roku 1872 se stal radou zemského soudu a nastoupil k soudnímu tribunálu v Tarnówě. Za další dva roky nastoupil k zemskému soudu v Krakově.\n\nByl politicky a veřejně aktivní. Působil též jako poslanec Říšské rady (celostátního parlamentu Předlitavska), kde usedl v doplňovacích volbách v roce 1880 poté, co rezignoval poslanec Henryk Konopka. Zastupoval kurii velkostatkářskou v Haliči. Slib složil 16. dubna 1880. V parlamentu zasedal až do své tragické smrti roku 1881. Ve volebním období 1879–1885 se uvádí jako rytíř Ladislaus von Pęgowski, c. k. rada zemského soudu, bytem Krakov. Patřil mezi polské národní poslance. Reprezentoval parlamentní Polský klub. V rámci polské politické scény patřil mezi stoupence demokratického směru. V parlamentu byl referentem pro otázky konverze hypotečních dluhů a zasedal v právním a průmyslovém výboru.\n\nZemřel tragicky v prosinci 1881 při požáru vídeňského Ringtheateru spolu se svou manželkou. Celkem si oheň vyžádal přes tři sta obětí na životech.\n"}
{"id": "1125510", "url": "https://cs.wikipedia.org/wiki?curid=1125510", "title": "Associação Brasileira de Gays, Lésbicas, Bissexuais, Travestis e Transexuais", "text": "Associação Brasileira de Gays, Lésbicas, Bissexuais, Travestis e Transexuais\n\nBrazilská asociace gayů, leseb, bisexuálů, transvestititů a transsexuálů (Associação Brasileira de Gays, Lésbicas, Bissexuais, Travestis e Transexuais, také známá jako ABGLT) je brazilská národní internetová síť vytvořená 203 členskými skupinami, v nichž je zahrnuto 141 LGBT spolků a 62 \"spolupracujících\" organizací na podporu lidských práv a boje proti AIDS. Asociace má post konzultanta v rámci Ekonomické a sociální rady OSN.\n\nByla založena k 31. lednu 1995.\n\nABGLBT je považována za největší LGBT internetovou síť v Latinské Americe.\n\n\n"}
{"id": "1125511", "url": "https://cs.wikipedia.org/wiki?curid=1125511", "title": "Třída Freedom (2004)", "text": "Třída Freedom (2004)\n\nTřída \"Freedom\" je třída tří výletních lodí rejdařské společnosti Royal Caribbean International. První loď této třídy, \"Freedom of the Seas\", se v roce 2006 podle kapacity pasažérů i podle výtlaku stala největší osobní lodí světa všech dob. Tyto rekordy držela spolu se svými sesterskými loděmi \"Liberty of the Seas\" a \"Independence of the Seas\" až do listopadu 2011, kdy byly překonány lodí \"Oasis of the Seas\" stejného rejdařství. Všechny tři lodě této třídy byly vyrobeny v loděnicích Aker Finnyards ve finském Turku.\n"}
{"id": "1125512", "url": "https://cs.wikipedia.org/wiki?curid=1125512", "title": "Třída Freedom", "text": "Třída Freedom\n\nTřída Freedom je označení několika lodních tříd:\n"}
{"id": "1125513", "url": "https://cs.wikipedia.org/wiki?curid=1125513", "title": "Roman Potocki", "text": "Roman Potocki\n\nRoman Potocki (3. prosince 1851 Antoniny na Volyni nebo Łańcut – 24. září 1915 Łańcut) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nJeho otcem byl politik a ministr Alfred Potocki. V roce 1885 se oženil v Berlíně. Jeho manželkou byla Betka Radziwill. Byl veřejně a politicky aktivní. V letech 1882–1913 zasedal jako poslanec Haličského zemského sněmu. Na sněmu zastupoval obvod Peremyšlany. Zastával také úřad okresního starosty v Łańcutu. Většinu času pobýval na svém zámku v Łańcutu, měl ovšem také velký palác ve Lvově, kde bydlel zejména během zasedání zemského sněmu. Měl rovněž byt ve Vídni. Zimu trávil v různých evropských metropolích nebo na riviéře. Na zámku v Łańcutu pořádal slavné hony, na kterých se účastnily rakouské aristokratické špičky. Dlouhodobě zastával funkci předsedy krakovského jezdeckého spolku. V roce 1879 získal titul komořího, roku 1896 se stal tajným radou. Roku 1908 získal Řád zlatého rouna.\n\nPůsobil též jako poslanec Říšské rady (celostátního parlamentu Předlitavska), kde usedl v doplňovacích volbách roku 1882 za kurii venkovských obcí v Haliči, obvod Berežany, Rohatyn, Podhajce atd. Slib složil 5. prosince 1882. Mandát obhájil ve volbách roku 1885. Poslancem byl až do roku 1889. 26. listopadu 1889 byl povolán do Panské sněmovny (nevolená horní komora Říšské rady). Ve volebním období 1879–1885 se uvádí jako hrabě Roman Potocki, statkář, bytem Lvov. Patřil mezi polské národní poslance. Reprezentoval parlamentní Polský klub. V Panské sněmovně se připojil ke klubu pravice.\n\nZemřel na svém zámku v Łańcutu v září 1915.\n\n"}
{"id": "1125539", "url": "https://cs.wikipedia.org/wiki?curid=1125539", "title": "The Best of Kiss, Volume 2: The Millennium Collection", "text": "The Best of Kiss, Volume 2: The Millennium Collection\n\nThe Best of Kiss, Volume 2: The Millennium Collection je kompilační album skupiny Kiss z roku 2004. Album je druhé z trojdílné kolekce Millennium a obsahuje největší hity skupiny z let 1982 až 1989.\n\n"}
{"id": "1125540", "url": "https://cs.wikipedia.org/wiki?curid=1125540", "title": "Abhá", "text": "Abhá\n\nAbhá () je město, správní středisko provincie Asír, která se nachází na jihozápadě Saúdské Arábie.\nMěsto se rozkládá na náhorní plošině pohoří Asír nedaleko stejnojmenného národního parku, asi 15 km na východ od Džabal Saudá, nejvyšší hory Saúdské Arábie. Vzhledem k vysoké nadmořské výšce je zde ve srovnání s pobřežím Rudého moře na západě nebo pouštím vnitrozemím na východě chladnější a vlhčí klima. Díky tomu je oblíbeným turistickým cílem.\n\nDo roku 1920 patřilo Osmanské říši, pak jej dobyli vahhábovci.\n\nJe významným obchodním střediskem a má rozvinutý potravinářský průmysl.\n"}
{"id": "1125542", "url": "https://cs.wikipedia.org/wiki?curid=1125542", "title": "Křížová cesta (Olšanské hory)", "text": "Křížová cesta (Olšanské hory)\n\nKřížová cesta na Olšanských horách na Šumpersku vede z Horních Studének na východ ke kapli u osady Na Horách.\n\nKřížová cesta je tvořena čtrnácti zastaveními v podobě dřevěných kapliček s pašijovým obrázkem, usazených na vrcholu dřevěného sloupku. Krátký text doplňuje motiv Svatého Huberta z jednoho ze zdejších stavení.\n\nKaplička svatého Martina byla postavena ve 30. letech 20. století. Stojí poblíž stejnojmenné chaty, kterou má pronajatu Charita Zábřeh od Kongregace sester premonstrátek. Křížovou cestou je spojena s Horními Studénkami.\n\nKřížová cesta byla požehnána 12. května 2013. Poutní slavnost se zde koná vždy na začátku listopadu.\n\n\n"}
{"id": "1125546", "url": "https://cs.wikipedia.org/wiki?curid=1125546", "title": "Compton (album)", "text": "Compton (album)\n\nCompton (také známo jako Compton: A Soundtrack by Dr. Dre) je třetí a údajně poslední studiové album amerického rappera a hudebního producenta Dr. Dreho. Album bylo nahráno u jeho labelu Aftermath Entertainment s distribucí u Interscope Records a vydáno exkluzivně digitálně na Apple Music dne 6. srpna 2015. Po několika hodinách bylo vydáno i na iTunes a poté, dne 7. srpna, i v dalších internetových obchodech. V CD podobě bylo vydáno dne 21. srpna 2015.\n\nNa konci července 2015 rapper Ice Cube oznámil v rozhovoru na rádiové stanici Power 99FM, že Dr. Dre brzy vydá nové album. Když byl Dr. Dre na začátku srpna tázán na toto oznámení, oficiálně uvedl, že vydá své třetí studiové album s názvem \"Compton: A Soundtrack by Dr. Dre\", učinil tak ve své show The Pharmacy, vysílané na jeho rádiové stanici Beats 1 Radio. Také uvedl, že ho při tvorbě alba inspirovala práce na životopisném snímku skupiny N.W.A \"Straight Outta Compton\", který produkoval. Na albu hostují Kendrick Lamar, Xzibit, Ice Cube, Snoop Dogg, Eminem nebo Game. V show také vysvětlil, že album s názvem \"Detox\" nevydal, protože nebylo dost dobré.\n\nAlbum debutovalo na 2. příčce žebříčku Billboard 200 s 276 000 prodanými kusy v USA během prvního týdne prodeje. Současně bylo 25 milionkrát streamováno na službě Apple Music. Také se umístilo na prvních místech žánrových žebříčků Top R&B/Hip-Hop Albums a Top Rap Albums. Do poloviny září 2015 se v USA prodalo 401 000 kusů alba.\n\nSeznam skladeb dle oficiálních credits.\n"}
{"id": "1125550", "url": "https://cs.wikipedia.org/wiki?curid=1125550", "title": "Křížová cesta (Lukavec)", "text": "Křížová cesta (Lukavec)\n\nKřížová cesta v Lukavci na Pelhřimovsku se nachází na jihozápadním okraji obce poblíž hřbitova.\n\nKřížovou cestu tvoří čtrnáct bílých kamenných sloupků na obdélném základu, vysokých přibližně dva metry. Jednotlivá zastavení mají do čelní strany vsazeny kamenné desky s vrytým motivem jednotlivých zastavení.\n\nKřížová cesta vedla ke kapli Svatého Rocha. Tato kaple zanikla a na jejím místě byla postavena Boží muka stejného jména. Cestu původně tvořila dřevěná zastavení, jejichž existenci dokládá záznam z roku 1810, který vypočítává náklady na její opravu. Roku 1853 byly dřevěné kříže nahrazeny kamennými sloupy. Ty měly v horní části otvor se zasazenými skobami, na kterých byly zavěšeny obrazy křížové cesty ze zdejšího kostela svatého Václava. Následně se konala pěší pobožnost křížové cesty a po skončení se obrazy vrátily zpět do kostela. Roku 1855 byly na kamenných základech vztyčeny tři železné kříže představující Kalvárii. Z původní křížové cesty se dochovalo pouze torzo tří jednoduchých kamenných sloupů.\n\nRoku 2009 byla křížová cesta obnovena, Boží muka svatého Rocha byla opravena roku 2010. Pobožnost křížové cesty se zde koná každoročně o poutní svatováclavské slavnosti v neděli.\n\n\n"}
{"id": "1125559", "url": "https://cs.wikipedia.org/wiki?curid=1125559", "title": "Kovrov", "text": "Kovrov\n\nKovrov () je město ve Vladimirské oblasti v Ruské federaci. Při sčítání lidu v roce 2010 mělo 145 tisíc obyvatel.\n\nKovrov leží na pravém, východním břehu Kljazmy, východně od ústí Něrechty, v severní části Vladimirské oblasti jen deset kilometrů od hranice s Ivanovskou oblastí. Od Vladimiru je vzdálen 64 kilometrů na severovýchod a od Moskvy 250 kilometrů na východ. Nejbližší město je Kemeškovo zhruba dvacet kilometrů na západ.\n\nKovrov leží přibližně patnáct kilometrů severně od dálnice M7.\n\nKovrov je železniční uzel. Muromská železnice vedoucí z Muromu na jihu Vladimirské oblasti se tu připojuje na železniční trať z Moskvy do Nižného Novgorodu.\n\nV Kovrově samotném je od roku 1975 v provozu trolejbusová síť.\n"}
{"id": "1125563", "url": "https://cs.wikipedia.org/wiki?curid=1125563", "title": "Nathan Robinson", "text": "Nathan Robinson\n\nNathan Robinson (* 31. prosince 1981 Scarborough, Ontario, Kanada) je kanadský lední hokejista hrající na pozici středního útočníka. Ve své kariéře odehrál sedm utkání v severoamerické NHL (pět za Detroit a dva za Boston). Dále působil v Německu (dva tamní tituly mistra ligy Eisbärenem Berlín a rok před tím jeden s Mannheimem), dále ve Finsku (v klubu Espoo Blues), v Rakousku (za tým Vienna Capitals) a poté též ve Spojeném království za kluby Nottingham Panthers a Belfast Giants. Od léta 2015 nastupuje za český celek HC Slavia Praha, kam se dostal díky známosti s nottinghamským spoluhráčem a začínajícím hráčským agentem Martinem Podlešákem.\n\n"}
{"id": "1125564", "url": "https://cs.wikipedia.org/wiki?curid=1125564", "title": "High by the Beach", "text": "High by the Beach\n\nHigh by the Beach je píseň americké zpěvačky a skladatelky Lany Del Rey, která slouží jako pilotní singl z jejího čtvrtého studiového alba \"Honeymoon\". Napsali ji Del Rey, Rick Nowels a Kieron Menzies. Byla vydána 10. srpna 2015 a její vydání oznámila Del Rey 4. srpna 2015 přes Instagram, když sdílela přebal singlu. Ten byl pořízen její sestrou Chuck Grant v domě Del Rey. Píseň unikla na internet o pár dní před vydáním. V rozhovoru Del Rey prozradila, že píseň byla napsána jako jedna z posledních pro album a je ovlivněna jejími projížďkami kolem pláže. Kritici píseň ohodnotili velmi kladně, někteří dokonce napsali, že se jedná o její nejchytlavější písničku za poslední dobu. Tato trap-popová balada připomíná velmi styl alba \" Born to Die\", které bylo podobně ovlivněno hip hopem a trip hopem.\n\nVideoklip k singlu vyšel 13. srpna 2015 a byl režírován Jakem Navou. Již před vydáním singlu zveřejnila Lana Del Rey fotografie z videoklipu a poté i krátké ukázky, na kterých drží obří zbraň. Příběh videa se odehrává v plážovém domě Del Rey v Malibu, Kalifornii. Lana je pronásledována paparazzi v helikoptéře, kterou na konci sestřelí.\n"}
{"id": "1125565", "url": "https://cs.wikipedia.org/wiki?curid=1125565", "title": "Wilhelm Mac Neven O’Kelly", "text": "Wilhelm Mac Neven O’Kelly\n\nWilhelm Mac Neven O’Kelly ab Aghrim (1713 nebo 1714 Ballynahown Irsko – 9. února 1787 Praha) byl lékař, profesor a děkan lékařské fakulty Karlovy univerzity v Praze.\n\nJako lékař irského původu přišel do Prahy, kde se naturalizoval a strávil většinu profesního života. Napsal několik vědeckých knih, přednášel na lékařské fakultě. Vlastnil MacNevenův palác v Palackého ulici 7, který pro něj z renesančního domu přestavěl Ignác Jan Nepomuk Palliardi a kde později bydlel mj. František Palacký.\n\nZemřel v Praze a byl pohřben na dnes již neexistujícím farním hřbitově u Sv. Štěpána na Novém Městě.\n"}
{"id": "1125566", "url": "https://cs.wikipedia.org/wiki?curid=1125566", "title": "Julian Puzyna", "text": "Julian Puzyna\n\nJulian Puzyna (4. ledna 1839 Hvizdec – 15. dubna 1895 Čornolizci nebo Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Jeho bratrem byl krakovský arcibiskup Jan Puzyna.\n\nByl veřejně a politicky aktivní. Zasedal jako poslanec Haličského zemského sněmu. Působil též jako poslanec Říšské rady (celostátního parlamentu Předlitavska), kde usedl ve volbách roku 1879 za kurii venkovských obcí v Haliči, obvod Stanislavov, Bohorodčany atd. Ve volebním období 1879–1885 se uvádí jako \"kniaź\" Julian Puzyna, statkář, bytem Čornolizci (Czarnołośce). Patřil mezi polské národní poslance. Reprezentoval parlamentní Polský klub. Jeho volba vyvolala kontroverze. V roce 1879 totiž ve svém obvodu porazil rusínského (ukrajinského kandidáta) Oleksije Zaklynského. Po několik let se pak v Říšské radě řešilo uznání Puzynovy volby, přičemž odpůrci verifikace přišli s informacemi o rozsáhlých volebních podvodech. \"Národní listy\" uvádějí, že krátce před koncem funkčního období Říšské rady Puzyna na mandát rezignoval. V rejstříku poslanců ale o rezignaci není zmínky.\n\nZemřel 15. dubna 1895 ve Lvově.\n"}
{"id": "1125572", "url": "https://cs.wikipedia.org/wiki?curid=1125572", "title": "E4 (televize)", "text": "E4 (televize)\n\nE4 je britská digitální televizní stanice fungující od 18. ledna 2001. Písmeno \"E\" na začátku znamená \"Entertainment\" neboli \"Zábava\". Kanál je vlastěn skupinou \"Channel Four Television Corporation\". Mezi sesterské kanály patří: Film4, More4, 4seven, 4Music, Kerrang!, Heat, Kiss, Magic, Smash Hits! a The Box.\nNa stanici je vysílán například seriál .\n"}
{"id": "1125576", "url": "https://cs.wikipedia.org/wiki?curid=1125576", "title": "Kaple Jména Panny Marie (Sněžník)", "text": "Kaple Jména Panny Marie (Sněžník)\n\nKaple Jména Panny Marie ve Sněžníku je sakrální stavbou v místní části města Jílové v okrese Děčín.\n\nKaple byla vystavěn v secesním slohu z nadace hraběte Františka Thuna a jeho manželky v roce 1910. Návrhy kaple, včetně jejího vybavení, vypracovala podmokelská stavební firma \"Putz&Weber\". Ve druhé dekádě 21. století o její obnovu usiluje občanské sdružení \"Přátelé děčínského Sněžníku\".\n\nKaple je obdélná. Má oblý závěr, předsíň a nízkou vížku v průčelí. Krytá je mansardovou střechou. Uvnitř se nachází historizující oltář Panny Marie.\nZdivo je provedené z různě velikých, hrubě tesaných pískovcových kvádrů.\n\n"}
{"id": "1125577", "url": "https://cs.wikipedia.org/wiki?curid=1125577", "title": "World of Warcraft: Legion", "text": "World of Warcraft: Legion\n\nWorld of Warcraft: Legion je v pořadí 6. datadisk k Fantasy MMORPG hře World of Warcraft. Byl oznámen na Gamescomu 6.8.2015. K vydání datadisku došlo 30. srpna 2016.\n\n\nVe hře přibyl nový kontinent Broken Isles, který sčítá spoustu nových herních lokací.\nByla přidána nová hero classa(classa, která nezačíná na úrovni 1) Demon Hunter (zkráceně DH)\n\nNa BlizzConu Tom Chilton představil předělaný honor systém pro nový datadisk. Systém je velmi odlišně předělaný. Ale mělo by vše fungovat velice jednoduše v podstatě na bázi talentových bodů. Bude se jednat o přeměnu honor bodů na (zkušenosti) pomocí nich můžete získat nové talenty ,které půjdou použít jen v PVP. Budete postupovat přes hodnosti až k 50. úrovni. Celý systém pak bude možno resetovat na první úroveň. Také bude možno využívat kosmetické bonusy v podobě vzhledu postav a mountů. Tento systém je myšlen pro PVP hráče a otvírá jim nové možnosti.\nPoužité zdroje\n"}
{"id": "1125578", "url": "https://cs.wikipedia.org/wiki?curid=1125578", "title": "Klemens Raczyński", "text": "Klemens Raczyński\n\nKlemens Raczyński (12. srpna 1839 Čornolizci – 13. srpna 1886 Vídeň) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Působil jako advokát. Patřil mezi známé advokáty. Znal nejen rakouské právo ale byl odborníkem i na zahraniční legislativu. Působil též jako správní rada haličské dráhy Karla Ludvíka. V posledních letech před smrtí rovněž byl činný jako tlumočník z polštiny.\n\nByl veřejně a politicky aktivní. Působil jako poslanec Říšské rady (celostátního parlamentu Předlitavska), kde usedl v doplňovacích volbách roku 1880 za kurii obchodních a živnostenských komor v Haliči, obvod Lvov. Slib složil 30. listopadu 1880. Ve volebním období 1879–1885 se uvádí jako rytíř Dr. Clemens von Raczyński, dvorský a soudní advokát, bytem Vídeň. Patřil mezi polské národní poslance. Reprezentoval parlamentní Polský klub.\n\nZemřel náhle v srpnu 1886 ve Vídni na mrtvici. Hodlal ze svého vídeňského bytu vyrazit na procházku do Prátru. Po cestě se mu ale udělalo nevolno a jeho sestra ho pak odvezla domů, kam se dostavil lékař. Raczyński ale brzy zemřel.\n"}
{"id": "1125579", "url": "https://cs.wikipedia.org/wiki?curid=1125579", "title": "The Cheat (1915)", "text": "The Cheat (1915)\n\nThe Cheat je americké filmové němé drama z roku 1915, který režíroval Cecil B. DeMille. V hlavních rolích je Fannie Ward, její manžel Jack Dean (1874 - 1950) a japonsko-americký herec Sessue Hayakawa.\n\nV roce 2010 byl film vybrán k uložení v Národním Filmovém Registru Spojených států (United States National Film Registry).\n\nEdith Hardy (Fannie Ward) měla ráda extravagantnost. Její manžel Richard Hardy (Jack Dean) byl makléřem a byl silně svázaný se svými penězi, na kterých byl takřka závislý, kvůli slibné investici. Chtěl, aby Edith vrátila drahé šaty, které právě koupila; Edith se ho zeptala, co by dělal s 10 000 dolarů. Richard jí nasliboval, jak tu částku přes noc zdvojnásobí a jak budou bohatí. Edith se nechala unést a dala mu peníze z Červeného kříže, které měly být pro charitu.\n\nDalší den Richard oznámí, že ty peníze jsou pryč. Hishituru Tori (Sessue Hayakawa), bohatý japonský obdivovatel Edith, se o tom dozvěděl a navrhl jí půjčku, kterou by dluh splatila; ovšem splatit jej měla svou ctností.\n\nJeště téhož dne přišel Richard se zprávou, že peníze má zpátky. Edith si od něj vyptala těch 10 000 dolarů, které chtěla vrátit Torimu a zrušit obchod. On s tím však nesouhlasil a nadále trval na tom, aby se s ním vyspala. Edith nechtěla podvádět svého muže a začala vyhrožovat, že se zabije; Tori si však myslel, že blufuje a že to neudělá a podřídí se mu. Když však dál pokračovala s výhrůžkami, chytil ji za rameno a vypálil jí tam značku, která znamenala, že je jeho majetkem. Edith měla v druhé ruce zbraň a tak jí nezbývalo nic jiného, než ho střelit do ramene. Střelila ho a utekla pryč. Do minuty poté, co Edith odešla, příšel Richard a viděl Toriho ležet na zemi a vzal do ruky zbraň, která ležela vedle něho. Jakmile to udělal, přiběhli Toriho služební společně s policií. Richard se přiznal, že to byl on, aby zachránil svou manželku.\n\nKdyž ho Edith navštívila ve vězení, přikázal jí, aby mlčela. Během soudního stání ona i Tori vypověděli, že střelec byl Richard. Nicměně, když byl shledán vinným, běžela Edith za soudcem a přiznala se, že to byla ona. Řekla soudci celý ten příběh a ukázala mu značku, kterou jí Tori vypálil na rameno.\nSoudce zrušil obvninění a Edih s Richardem byli volní.\n"}
{"id": "1125583", "url": "https://cs.wikipedia.org/wiki?curid=1125583", "title": "Klaus Dibiasi", "text": "Klaus Dibiasi\n\nKlaus Dibiasi (* 6. října 1947 Hall in Tirol) je bývalý italský reprezentant ve skocích do vody. Je dosud jediným skokanem, který vybojoval zlato na třech olympiádách po sobě.\n\nJeho otec Carlo Dibiasi reprezentoval Itálii na berlínské olympiádě a skončil na desátém místě ve skoku z desetimetrové věže. Po válce žil v Rakousku, kde se Klaus narodil a prožil dětství, později se rodina vrátila do Itálie. Klaus Dibiasi získal dvě zlaté medaile na Středomořských hrách 1963 a dvě zlaté na Univerziádě 1970, vyhrál skoky z věže na mistrovství světa v plavání 1973 a 1975. Na olympijských hrách byl druhý ve skocích z 3m prkna v roce 1968 a ve skocích z 10m věže v roce 1964, skoky z věže vyhrál v letech 1968, 1972 a 1976. Na olympiádě 1976 vedl italskou výpravu jako vlajkonoš, účastnil se také závěrečného ceremoniálu turínské zimní olympiády. V roce 1981 byl uveden do Mezinárodní plavecké síně slávy, obdržel také vyznamenání Medaglia d'oro al valore atletico.\n\n"}
{"id": "1125584", "url": "https://cs.wikipedia.org/wiki?curid=1125584", "title": "Magnuson", "text": "Magnuson\n\nMagnuson nebo Magnusson může být:\n\n\n"}
{"id": "1125587", "url": "https://cs.wikipedia.org/wiki?curid=1125587", "title": "Tomasz Rayski", "text": "Tomasz Rayski\n\nTomasz Jan Nepomucen Wit Rayski (říjen 1811 Lvov – 21. března 1885 Vídeň) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nPůsobil jako advokát, publicista. Byl radním města Lvova. Narodil se v říjnu 1811 ve Lvově. 14. října 1811 byl pokřtěn. Studoval soukromě, pak vychodil gymnázium ve Lvově. Od roku 1826 studoval práva na Lvovské univerzitě. Zapojil se do studentských spolků a účastnil se literárních kroužků. Studia dokončil roku 1833 nebo 1834. Působil pak jako konceptní praktikant na místní prokuratuře. 6. února 1836 získal titul doktora práva. Byl členem vlastenecké organizace Stowarzyszenie Ludu Polskiego. 18. června 1839 se stal advokátem a soudním překladatelem. V roce 1841 byl obviněn z příslušnosti k ilegální organizaci a počátkem roku 1842 byl uvězněn. Čtyři roky pak byl v žaláři.\n\n21. ledna 1845 byl odsouzen k trestu smrti, ale brzy nato byl omilostněn. Nemohl se ovšem vrátit k výkonu advokacie. To se mu podařilo až roku 1848. Během revolučního roku 1848 byl členem ústředního polského orgánu Rada Narodowa Lwowska. Spolupracoval s listem \"Dziennik Narodowy\". V jeho lvovském domě se konaly časté schůzky polských vlastenců. Byl povolán do vládní komise pro reformu rakouského soudnictví. V roce 1848 podnikl proto cesty do zahraničí. Od roku 1850 pracoval při šlechtickém soudu ve Lvově. 27. května 1851 se stal také ředitelem haličské spořitelny a 28. června téhož roku členem haličské hospodářské společnosti. Od roku 1861 až do roku 1874 zasedal ve lvovské městské radě. Od března 1862 zasedal ve vedení lvovské advokátní komory. Roku 1861 získal publicitu jako právní zástupce v procesu proti listu \"Przegląd Powszechny\". Když v roce 1863 vypuklo protiruské lednové povstání, zapojil se do jeho tajných struktur. V roce 1864 vedl výbor pro pomoc polským uprchlíkům. Pro své povstalecké aktivity čelil od rakouských úřadů represím.\n\nVypracoval statut města Lvova. Společně s Leszkem Duninem-Borkowskim založil lvovskou společnost přátel krásných umění. Byl až do své smrti jejím místopředsedou. V letech 1876–1885 spolupracoval s listem \"Przegląd Sądowy i Administracyjny\". Byl také členem okresní rady ve městě Rudki. Zasedal jako poslanec Haličského zemského sněmu.\n\nPůsobil i jako poslanec Říšské rady (celostátního parlamentu Předlitavska), kde usedl v doplňovacích volbách roku 1881 za kurii velkostatkářskou v Haliči. Slib složil 14. března 1881. Ve volebním období 1879–1885 se uvádí jako Dr. Thomas Rayski, advokát a statkář, bytem Lvov. Patřil mezi polské národní poslance. Reprezentoval parlamentní Polský klub. V rámci polské politické scény patřil do okruhu lvovských demokratů, vedených Otto Hausnerem.\n\nVlastním nákladem vydal vzpomínky pamětníků na polské povstání z počátku 30. let 19. století. Publikoval rovněž spis o polsko-ruských vztazích.\n\nZemřel v březnu 1885 ve Vídni. Pohřben byl ve Lvově.\n"}
{"id": "1125588", "url": "https://cs.wikipedia.org/wiki?curid=1125588", "title": "Donna Lewis", "text": "Donna Lewis\n\nDonna Lewis (* 6. srpna 1973) je velšská zpěvačka, hráčka na klávesové nástroje, hudební producentka a skladatelka. Nejznámější je její hit z roku 1996 „I Love You Always Forever“, který v mnoha zemích vyšplhal na vrchol hitparád. Narodila se v Cardiffu a ve svých šesti letech začala hrát na klavír. Její otec byl rovněž hudebník. Studovala na Royal Welsh College of Music & Drama, kde se specializovala na klasickou kompozici pro klavír a flétnu. V roce 1996 podepsala smlouvu s americkým hudebním vydavatelstvím Atlantic Records a téhož roku vydala své debutové album nazvané \"Now in a Minute\". Stejná společnost vydala i její druhé album, o dva roky později vydané \"Blue Planet\". S třetím albem pak přešla k vydavatelství , které vydalo i její další desku. Své páté album vydala u společnosti Palmetto Records.\n\n\n"}
{"id": "1125590", "url": "https://cs.wikipedia.org/wiki?curid=1125590", "title": "Tomáš Bartejs", "text": "Tomáš Bartejs\n\nTomáš Bartejs (* 4. září 1992, Třebíč) je český hokejový obránce. \n\nPůsobl jako obránce v juniorském i seniorském týmu Piráti Chomutov v České hokejové extralize. Debut v české extralize ledního hokeje odehrál v sezóně 2012–2013. Dříve působil v týmech SK Horácká Slavia Třebíč a Bílí Tygři Liberec. V roce 2015 se přesunul do týmu běloruské ligy Metallurg Žlobin a nyní hraje za klub HC Kometa Brno.\n\n"}
{"id": "1125591", "url": "https://cs.wikipedia.org/wiki?curid=1125591", "title": "Roberto Merhi", "text": "Roberto Merhi\n\nRoberto Merhi Muntan (* 22. března 1991 Castellón) je španělský automobilový závodník, pilot Formule 1. Jeho rodina má brazilsko-libanonské kořeny. V současné době závodí za tým Manor, jeho týmovým kolegou je Will Stevens a jeho stálým číslem je číslo 98.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1125592", "url": "https://cs.wikipedia.org/wiki?curid=1125592", "title": "Wolfgang Kallab", "text": "Wolfgang Kallab\n\nWolfgang Kallab (5. července 1875 Prostějov – 27. února 1906 Vídeň) byl rakouský historik umění, který znovuobjevil umělecký odkaz římského barokního malíře Caravaggia. Byl nadějným a uznávaným vědcem ve svém oboru, jehož práci ukončila předčasná smrt způsobená následky poranění při pádu na zledovatělé cestě.\n\nJeho otec, který pocházel ze zámožné německé rodiny, se snažil poskytnout svým dětem co nejlepší vzdělání a předpokládá se, že nejen národnostní a sociální konflikty v Prostějově, ale také malý počet německých škol poskytujících vyšší vzdělání ho přiměl vzdát se advokátní praxe a přesídlit do Štýrského Hradce. Zde se začal věnovat historii umění a tím ovlivnil zájmy syna Wolfganga, který byl jinak všestranně nadaný. Ve škole převyšoval své vrstevníky, hrál na housle a na přání svého otce začal studovat v Berlíně práva. Po cestě za památkami do Itálie v roce 1892 se nadchl pro výtvarné umění a tak využil období berlínského studijního pobytu k návštěvě muzeí a přednášek významných znalců umění. V období příprav na státní zkoušky navštěvoval v domovském Štýrském Hradci přednášky na tamní filozofické fakultě, kde poté s podporou otce ve svých studiích pokračoval, od roku 1897 pak ve Vídni. Jako stipendista Rakouského institutu pro historická studia pobýval v letech 1900–1901 v Římě, kde se seznámil mimo jiné důkladně s dílem Michelangela Merisiho (Caravaggio). V roce 1901 byl povolán do Vídně a jmenován asistentem Julia von Schlossera (1866–1938) v Uměleckohistorickém muzeu. V této funkci uplatnil své rozsáhlé poznatky a schopnosti použít moderní metody v práci s uměleckými sbírkami. Z odborných prací stačil dokončit jen některé – např. Vývoj toskánské a umbrijské krajinomalby ve 14. a 15. století (), 1899 a Interpretace Michelangelova Posledního soudu (), 1903. Ve formě fragmentů zůstalo dílo o Caravaggiovi, práce věnovaná Giorgiovi Vasarimu byla dokončena Juliem von Schlosserem.\n\nWolfgang Kallab byl pohřben po boku svého otce na hřbitově ve Štýrském Hradci.\n\n"}
{"id": "1125593", "url": "https://cs.wikipedia.org/wiki?curid=1125593", "title": "Fred Schneider", "text": "Fred Schneider\n\nFred Schneider (* 1. července 1951 Newark, USA) je americký zpěvák. Narodil se v Newarku v New Jersey a po dokončení vysoké školy krátce pracoval jako řidič. V roce 1976 spoluzaložil skupinu The B-52's a od roku 2006 působí v projektu The Superions. V roce 1991 vydal své první sólové album nazvané \"Fred Schneider and the Shake Society\", na kterém se podíleli například Bernie Worrell a Kate Pierson, rovněž členka skupiny The B-52's. Roku 1996 vydal druhou sólovou desku nazvanou \"Just Fred\", jejíž producentem byl Steve Albini. Rovněž hrál v několika filmech a namluvil postavy pro animované filmy. Během své kariéry spolupracoval (často jako zpěvák) s mnoha dalšími hudebníky, mezi které patří například Joey McIntyre, Sophie Ellis-Bextor nebo skupina Foo Fighters. Je gayem.\n"}
{"id": "1125594", "url": "https://cs.wikipedia.org/wiki?curid=1125594", "title": "Friedemir Poggenpohl", "text": "Friedemir Poggenpohl\n\nFriedemir Poggenpohl (7. srpna 1859 - 4. srpna 1924), rodným jménem Friedemir Schultze, byl německý designér nábytku. Roku 1892 založil nábytkářské a kuchyňské studio, které změnilo dosavadní pojetí kuchyňského designu.\n\nNarodil se obci Hörde poblíž Dortmundu ve Vestfálsku jako Friedemir Schulze. Příjmení Poggenpohl přijal až v roce 1880 na počest rodiny své tety, která jej vychovala poté, co oba jeho rodiče předčasně zemřeli. Vyučil se tesařem.\n\nV roce 1892 tehdy 33letý Poggenpohl založil vlastní dílnu spojenou s prodejnou nábytku. Zákazníkům nabídl unikátní koncept. Nevyráběl totiž jen z masivního dřeva v přírodní barvě, jako jeho současníci, ale nabízel nábytek v bílém laku. Konec 19. století byl ve znamení obrovského hospodářského růstu, firma měla úspěch, rychle se rozšířila a několikrát změnila své sídlo.\nÚspěch firmy Poggenpohl nenarušila ani hospodářská krize ve 20. letech 20. století. Tou dobou měla 200 zaměstnanců a změnila se na akciovou společnost. Konce poválečné ekonomické krize se Friedemir Poggenpohl nedožil, zemřel roku 1924.\nV roce 1923 představil Poggenpohl nový typ kuchyňského nábytku – volně stojící příborník s názvem \"Ideál\", tento koncept mimo jiné přejalo americké kuchyňské studio Wasmuth-Endicott Indiana a začalo vyrábět vlastní model s názvem Kitchen Maid. Kuchyňské studio Poggenpohl se stalo tvůrcem kuchyňského designu tak, jak je znám dnes.\n\nV roce 1928 firma Poggenpohl uvedla na trh nový typ kuchyně, která se skládala z propojených skříní, samostatné skříně na boty, dřezu a jídelního stolu se židlemi. Tzv. reformní kuchyně se proslavila mimo jiné kvůli nové povrchové úpravě – desetivrstvý leštěný lak.\n\nV roce 1950 firma představila v Kolíně nad Rýnem nový model kuchyňské sestavy \"1000\".\n\nV roce 1960 jako první designérské studio firma Poggenpohl nabídla kuchyň s ostrůvkem. Návrh měl odpovídat moderním potřebám zákazníka i soudobým trendům. V designérských inovacích a vlivu na světový design interiéru pokračuje firma Poggenpohl i nadále.\n\nFirma Poggenpohl působí ve více než 70 zemích světa. Od roku 2000 je součástí švédské korporace Nobia. V roce 2007 dosáhla obratu přes 124 milionů euro. I přes rozmach se všechny kuchyně vyrábějí výhradně v Německu, v obci, kde společnost vznikla.\n\nV České republice je zastoupena společností Poggenpohl Czech s.r.o. se sídlem v Praze.\n"}
{"id": "1125597", "url": "https://cs.wikipedia.org/wiki?curid=1125597", "title": "Kate Pierson", "text": "Kate Pierson\n\nKate Pierson (* 27. dubna 1948 Weehawken, USA) je americká zpěvačka. \n\nNarodila se ve městě Weehawken ve státě New Jersey a vyrůstala v Rutherfordu. V roce 1976 spoluzaložila skupinu The B-52's. Své první sólové album s názvem \"Guitars and Microphones\" vydala až v roce 2015. Během své kariéry spolupracovala s mnoha dalšími hudebníky, mezi které patří například David Byrne, Peter Jöback nebo skupiny Junior Senior, R.E.M. a Ramones. V roce 1990 nazpívala společně s Iggy Popem hitový singl „Candy“. Její dlouholetou partnerkou byla Monica Coleman, za kterou se roku 2015 provdala.\n\n"}
{"id": "1125600", "url": "https://cs.wikipedia.org/wiki?curid=1125600", "title": "Ústav experimentální biofarmacie", "text": "Ústav experimentální biofarmacie\n\nÚstav experimentální biofarmacie v Hradci Králové byl ústav akademie věd založený v roce 1985 osamostatněním biofarmaceutického oddělení Ústavu experimentální medicíny Akademie věd České republiky. Výzkumné aktivity cílily do farmakokinetiky a testování nových léčiv. V roce 1993 byla uzavřena smlouva o přeměně ústavu na společné pracoviště AV a PRO. MED.\n"}
{"id": "1125601", "url": "https://cs.wikipedia.org/wiki?curid=1125601", "title": "Pisánská republika", "text": "Pisánská republika\n\nPisánská republika (italsky \"Repubblica di Pisa\") byla středověká italská námořní republika a fakticky nezávislý stát s centrem v italském městě Pisa vzniklý kolem roku 1000. Ve své historii působila Pisánská republika jako stálý účastník křížových výprav proti muslimům, ve válce guelfů s ghibellini bojovali na straně ghibellinů (vystupovali tedy jako podporovatelé štaufských císařů), republika se podílela i na dalších námořních taženích ve Středomoří. V 11. století byla významným centrem středomořského obchodu a podnikání, dokud její postavení nepřevzal Janov, který Pisu drtivě porazil v námořní bitvě u Melorie roku 1284. Úplný zánik pisánské nezávislosti se klade do roku 1406. Pisánská republika bývá uváděna jako jedna ze čtyř hlavních námořních republik italských dějin a pisánský kříž je vyobrazen spolu s dalšími znaky námořních republik na vlajce Italského námořnictva.\n"}
{"id": "1125602", "url": "https://cs.wikipedia.org/wiki?curid=1125602", "title": "The B-52's", "text": "The B-52's\n\nThe B-52's je americká hudební skupina. Vznikla v roce 1976 v Athens ve státě Georgie. Původně jí tvořila zpěvačka Cindy Wilson, její bratr, kytarista Ricky Wilson, zpěvačka a hráčka na klávesové nástroje Kate Pierson, bubeník Keith Strickland a hráč na cowbell a zpěvák Fred Schneider. Své první album skupina vydala v roce 1979 a jeho producentem byl Chris Blackwell. Následovala dvě další alba a roku 1985 zemřel na AIDS kytarista Ricky Wilson. Ten se skupinou stihl nahrát ještě její čtvrté album, které však vyšlo až téměř rok po jeho smrti. Do roku 2008 skupina vydala další tři studiová alba. Při koncertech skupinu doprovází několik dalších hudebníků, například bubeník Sterling Campbell.\n\n\n"}
{"id": "1125604", "url": "https://cs.wikipedia.org/wiki?curid=1125604", "title": "Robert Land", "text": "Robert Land\n\nRobert Land (13. července 1887, Kroměříž, Rakousko-Uhersko – 1942), vlastním jménem Robert Liebmann, byl rakouský filmový režisér moravského původu, v jehož němých filmech získávala ostruhy Marlene Dietrich. Ve 30. letech působil v Československu.\n\nNarodil se v Kroměříži jako Robert Liebmann, později přijal umělecké jméno Robert Land, aby nedocházelo k záměně v té době známým filmovým kritikem a scenáristou téhož jména Robertem Liebmannem (1890–1942), který pocházel z Berlína.\nRobert pocházel ze židovské rodiny z Kroměříže. Jeho otec Karl Liebmann pocházel z tehdy uherské Nitry, jeho matka Henriette Wolfová ze severomoravského Fulneku. Robert byl nejmladším synem ze 6 dětí, měl dva starší vlastní bratry, jednu starší vlastní sestru a ještě sestru a bratra z předchozího otcova manželství. Otcova první manželka Terezie, původem z Kroměříže, zemřela, když bylo Robertovým nevlastním sourozencům 2 a necelý 1 rok. Landův otec Karl Liebmann (zemřel v roce 1901) měl na kroměřížském Velkém náměstí obchod s látkami, kde mladý Robert vyrůstal. Měšťanský dům U zlatého slunce () je chráněn jako nemovitá kulturní památka České republiky pod číslem 24295/7-6009.\n\nNa přelomu století se dostal Land do Vídně, kde získal středoškolské vzdělání a následně studoval na univerzitě germanistiku a dějiny umění. Vedle toho navštěvoval i hereckou školu. V roce 1911 debutoval na vídeňské Rezidenční scéně. Krátce před vypuknutím první světové války se začal zajímat o film a ihned se svým přítelem založil filmovou producentskou společnost, pro kterou sám pomáhal vyrábět a inscenovat několik krátkých filmů. O několik let později vedl i další filmové producentské společnosti jako byl například Micco-Film. Po konci války začal Land poprvé tvořit i delší filmy, což bylo tehdy nezavedenou novinkou s mnohými nedostatky.\n\nNa počátku dvacátých let filmy, které režíroval, většinou vzbudily jen malý zájem, snad kromě filmového zpracování románu \"\"Pelechy bídy a zločinu\"\" od Emila Klägera \"\"Durch die Quartiere des Elends und Verbrechens\"\". V českých zemích byl film uveden pod názvem \"\"Z tajů podzemního velkoměsta\"\". Robert Land se však zasloužil o uvedení na filmová plátna pozdějšího miláčka publika, herečku Lilian Harveyovou, když jí v roce 1924 nabídl první malou roli ve filmu \"\"Der Fluch (Kletba)\"\". Po tomto filmu Land přesídlil do Berlína, kde vytvořil několik dramat a melodramat, díky kterým rychle získal pověst odborníka na lehčí filmový žánr jako veselohry, komedie a filmové adaptace operet. V jeho filmech vícekrát působily hvězdy jako Harry Liedtke, Carmen Boni, Fritz Kortner, Liane Haid a Käthe von Nagy.\n\nV roce 1928 Robert Land angažoval do té doby téměř neznámou Marlene Dietrich pro němý film \"\"Já líbám ručku vám, madam\"\". Ta krátce předtím měla ve filmu \"\"Café Elektric\"\" svou první hlavní roli.\n\nV roce 1933 po uchopení moci nacionálními socialisty musel Robert Land kvůli svému židovskému původu opustit Německo. Ještě stihl dotočit film \"\"Drei Kaiserjäger\"\", který byl až do porážky nacistického Německa v roce 1945 zakázán vojenskou cenzurou. Napřed emigroval do Prahy, kde ovšem jako režisér nenašel práci. \n\nV roce 1934 odjel do Itálie, ale o rok později se opět vrátil do Prahy, kde pracoval jako režisér u firmy Meisner. Přislíbenu měl spolupráci s legionářským podnikem Nationalfilm. Záleželo mu \"\"mnoho na tom i v ohledu existenčním, abych se stal československým státním příslušníkem, k čemuž, jak již shora zmíněno, potřebuji zajištění přijetí do obecního svazku\"\". Protože měl až do 20. května 1921 domovskou příslušnost v Kroměříži, do té doby než získal rakouské státní občanství, žádal proto město Kroměříž o přijetí do obecního svazku. Toto přijetí bylo totiž tehdy v 1. československé republice podmínkou pro to, aby se mohl následně ucházet o československé státní občanství. Prostřednictvím kroměřížského městského rady Foltýna se za Liebmanna přimlouval dopisem z 13. 9. i jeho někdejší kroměřížský spolužák, v té době advokát v Praze JUDr. Bedřich Hoffmann, který uvedl, že Liebmann \"\"Následkem známých událostí v Německu opustil Berlín a bydlí nyní v Praze. Jeho životní situace je ztížena tím, že vláda vyplácí subvence pouze na filmy, při kterých působí režisér, který je československým státním příslušníkem, proto usiluje Liebmann o domovské právo v Kroměříži a následně o čs. státní občanství. Jméno Land je ve světě velmi známé, může přispět ke zvelebení československého filmu a navíc jeho otec vlastnil dům co patří nyní panu Holubcovi“.\"\n\nKroměřížská městská rada se 27. 9. usnesla, že než žádost předloží městskému zastupitelstvu, dá si žadatelovy poměry prošetřit: \"„zda není obav, že by připadl veřejnému chudinství na obtíž nebo že by vystupoval proti československé republice“\". Pražské policejní ředitelství dalo provést šetření a 19. listopadu 1935 v dopise uvedlo, že Liebmann je filmový režisér, který v poslední době režíroval několik filmů u firmy Meisner film, je ženatý za Irmu roz. Ledererovou, bezdětný: \"„Po stránce mravní zachovalosti není proti němu nic. Jest národnosti židovské, k níž se hlásí, pohybuje se v německé i české společnosti. V ohledu státoobčanské zachovalosti nebyly zjištěny závady.“\" Liebmann-Land přislíbil 11. prosince 1935 kroměřížskému magistrátu, že složí hned na chudé města 2 000 Kč a pak po dobu 5 let každý rok nejméně 300 Kč. Někdy vydělá více, někdy méně, ale je vyloučeno, aby si nenašetřil tolik, aby nebyl zabezpečen v případě stáří a invalidity: \"„Kladu proto snažnou prosbu, aby mojí žádosti bylo vyhověno“\". \n\nPodle usnesení městské rady ze 17. prosince 1935 byla jeho žádost postoupena zastupitelstvu s návrhem na zamítnutí, v sezení zastupitelstva 22. ledna 1935 byla žádost o udělení domovské příslušnosti Robertu Liebmannu-Landovi zamítnuta. \n\nKroměřížské zastupitelstvo, rada města či dlouholetý starosta Josef Jedlička se během okupace filosemitismem ani antisemitismem nevyznačovali, jednali podle dikce zákonů a tzv. zájmů města. Židům neškodili, ale ani jim podle nějak výrazně nepomáhali. Tento postoj zde měl dlouhou předokupační tradici už od vzniku republiky (demolice staré synagogy na jaře 1920 za téhož starosty Jedličky). \n\nV roce 1937 se naposledy vrátil do Vídně, ale po anšlusu Rakouska na jaře 1938 byl vyloučen z Říšské filmové komory, což se v podstatě rovnalo zákazu povolání. Následkem těchto událostí se proto znovu vrátil do Prahy, kde ještě natočil dva filmy.\n\nJeho stopa se dále ztrácí. Dle některých údajů emigroval v roce 1938 se svou ženou Irmou (oženil se v roce 1923 ve Vídni) do Paříže, podle jiných byl po okupaci Československa v roce 1939 zatčen, internován, odvlečen nebo zavražděn. Existují také zdroje, které udávají, že zemřel ve svém rodném městě Kroměříži v roce 1942 přirozenou smrtí.\n\n- výběr z filmografie je zpracován podle Československé filmové databáze \n\n\n"}
{"id": "1125605", "url": "https://cs.wikipedia.org/wiki?curid=1125605", "title": "Parlamentní volby v Bulharsku 1893 (duben)", "text": "Parlamentní volby v Bulharsku 1893 (duben)\n\nParlamentní volby se konaly v dubnu 1893. Shromáždění se po volbách sešlo, aby po čtvrté změnilo ústavu. Změny se týkaly náboženství a snížení počtu členů bulharského Národního shromáždění. Monarchie musela být pouze bulharské Pravoslavné církve. Pro to, aby se někdo dostal do Národního shromáždění, byla potřeba vyšší hranice volebních hlasů. Volby byly demokratické.\n\n"}
{"id": "1125606", "url": "https://cs.wikipedia.org/wiki?curid=1125606", "title": "FC Midtjylland", "text": "FC Midtjylland\n\nFC Midtjylland je dánský fotbalový klub. Vznikl roku 1999 sloučením klubů Ikast FS (založen 1935) a Herning Fremad (založen 1918), dvou dřívějších rivalů. Klubové barvy jsou černá a červená. Domácím hřištěm je MCH Arena ve městě Herning s kapacitou 11 800 míst. Midtjylland znamená v dánštině \"centrální Jutsko\".\n\nRok po založení se klub probojoval do dánské nejvyšší soutěže a v další sezóně se prvně podíval do evropských pohárů. V sezóně 2014/15 pak dánskou ligu prvně v historii vyhrál.\n\n\n"}
{"id": "1125607", "url": "https://cs.wikipedia.org/wiki?curid=1125607", "title": "The Superions", "text": "The Superions\n\nThe Superions je americká hudební skupina. Skupina vznikla v roce 2006 a původně se jmenovala . Jde o projekt Freda Schneidera, zpěváka skupiny The B-52's. Spolu s ním ve skupině působí Dan Marshall a Noah Brodie. Svou první nahrávku, singl „Totally Nude Island“, skupina vydala v roce 2008. Roku 2010 skupina vydala eponymní EP a později toho roku následovalo první řadové album s názvem \"Destination… Christmas!\"\n\n"}
{"id": "1125609", "url": "https://cs.wikipedia.org/wiki?curid=1125609", "title": "Pump (album)", "text": "Pump (album)\n\nPump je desáté studiové album americké rockové skupiny Aerosmith, vydané 12. září roku 1989. V USA se alba \"Pump\" prodalo sedm milionů kopií a v roce 1990 se stalo čtvrtým nejprodávanějším albem.\n\n"}
{"id": "1125612", "url": "https://cs.wikipedia.org/wiki?curid=1125612", "title": "Pump", "text": "Pump\n\nPump může být:\n\n"}
{"id": "1125613", "url": "https://cs.wikipedia.org/wiki?curid=1125613", "title": "Křížová cesta (Stromkovice)", "text": "Křížová cesta (Stromkovice)\n\nKřížová cesta ve Stromkovicích u Jablonce nad Jizerou na Semilsku se nachází jeden kilometr východně od obce v lese na svahu vrchu Kobyla.\n\nKřížovou cestu tvořily obrázky s pašijovými výjevy, upevněné na stromy podél cesty ke kapli Panny Marie. Roku 1993 dostala Křížová cesta nové obrazy do zasklených dřevěných schránek umístěných na vrcholu sloupku.\n\nKaple Panny Marie byla postavena v polovině 19. století u prameniště údajně léčivé vody. Původní kaple byla roku 2007 stržena z důvodu havarijního stavu. Na jejím místě byla během tří měsíců občanským sdružením Zdravé Krkonoše postavena dřevěná kaple nová. Vnitřek kaple zdobí dřevěný oltářní obraz Panny Marie.\n\n\n"}
{"id": "1125616", "url": "https://cs.wikipedia.org/wiki?curid=1125616", "title": "Kirjat Šlomo", "text": "Kirjat Šlomo\n\nKirjat Šlomo ( קריית שלמה, doslova „\"Šlomovo město\"“, v oficiálním přepisu do angličtiny Qiryat Shelomo, přepisováno též \"Kiryat Shlomo\", rovněž nazýváno Merkaz Ce'adim, מרכז צעדים) je terapeutická komunita a obec v Izraeli, v Centrálním distriktu.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině, respektive Šaronské planině. Západně od vesnice prochází vádí Nachal Rišpon.\n\nObec se nachází nedaleko vesnice Charucim, 4 kilometry od břehu Středozemního moře, cca 20 kilometrů severoseverovýchodně od centra Tel Avivu a 5 kilometrů severně od města Ra'anana. Kirjat Šlomo obývají Židé, přičemž osídlení v tomto regionu je etnicky převážně židovské.\n\nKirjat Šlomo je na dopravní síť napojen pomocí lokální silnice číslo 551, jež ústí východně od obce do severojižní dálnice číslo 4.\n\nKirjat Šlomo byl založen v roce 1945. V současnosti jde o terapeutické centrum pro drogové závislé ve formě komunity. V blízkosti je nemocniční komplex.\n\nK 31. prosinci 2014 zde žilo 308 lidí. Během roku 2014 populace stoupla o 36,7 %.\n\n"}
{"id": "1125619", "url": "https://cs.wikipedia.org/wiki?curid=1125619", "title": "Soweto", "text": "Soweto\n\nSoweto (zkratka anglického \"South Western Townships\", Jihozápadní městské obvody) je předměstí největšího jihoafrického velkoměsta Johannesburgu. Vzniklo jako ghetto pro domorodce: dosud tvoří 98,5 % obyvatel černoši, převážně Zuluové, Sothové, Xhosové. Počet obyvatel se oficiálně odhaduje na 1,3 milionu, vzhledem k přílivu neregistrovaných přistěhovalců z venkova však může být výrazně vyšší.\n\nOd počátku 20. století vznikaly na jihozápadním okraji Johannesburgu osady pro zaměstnance místních dolů, jako Klipspruit, Orlando nebo Phiri, které s rozvojem průmyslu postupně rostly. Po zavedení apartheidu v roce 1948 sem byli nuceně sestěhováni domorodci z centra města a v roce 1963 dostala tato městská část název Soweto. Fungovala jako sídliště pro lidi pracující v jiných částech johannesburské aglomerace a nevznikala zde žádná infrastruktura, životní podmínky byly velmi nepříznivé: většina obyvatel neměla přístup k elektřině nebo kanalizaci. Soweto se stalo baštou Afrického národního kongresu, 16. června 1976 proběhla demonstrace studentů proti zavedení afrikánštiny jako vyučovacího jazyka, kterou policie násilně potlačila, při nepokojích zahynulo nejméně 176 osob, zejména dětí a mladistvých. Podle jedné z obětí Hectora Pietersona bylo pojmenováno muzeum apartheidu, otevřené roku 2002. V osmdesátých letech se životní úroveň zlepšila, začala státem podporovaná výstavba bytů, černochům bylo povoleno samostatné podnikání, nespokojenost obyvatel Soweta s druhořadým postavením však nadále vybuchovala v častých násilnostech. V roce 1983 byla v Sowetu zřízena samospráva, v roce 2002 bylo město znovu připojeno k Johannesburgu.\n\nPřetrvávajícími problémy lokality jsou nezaměstnanost, šedá ekonomika, přelidněnost a celkově nezdravé životní podmínky. Ačkoli bývá Soweto obecně spojováno s bídou a násilím, kromě slumů jsou zde i útulné čtvrti obývané majetnějšími černochy a kriminalita je v průměru nižší než v centru Johannesburgu.\n\nVilakazi Street je jedinou ulicí na světě, v níž bydleli dva nositelé Nobelovy ceny: Desmond Tutu a Nelson Mandela. Kostel \"Regina Mundi\" ve čtvrti Rocksville je největším katolickým chrámem v JAR. Chris Hani Baragwanath Hospital, založený roku 1941, byl roku 1994 uveden v Guinessově knize rekordů jako největší nemocnice na světě o rozloze přes sedmdesát hektarů. Ve čtvrti Orlando fungovala do roku 1998 velká tepelná elektrárna, její chladicí věže známé jako Orlando Towers jsou charakteristickou dominantou Soweta.\n\nKwa-Khaya Lendaba cultural village je skanzenem, který udržuje tradiční africký způsob života, zvyky a umělecká řemesla. V Sowetu sídlí významný sbor Soweto Gospel Choir a množství interpretů moderního černošského hudebního stylu kwaito. V roce 2009 byl v Sowetu natočen úspěšný hollywoodský vědeckofantastický film \"District 9\".\n\nSoccer City je s kapacitou přes 90 000 míst největším fotbalovým stadionem v Africe, hrálo se na něm finále a dalších sedm zápasů Mistrovství světa ve fotbale 2010. Významnými fotbalovými kluby v Sowetu jsou Orlando Pirates, Kaizer Chiefs a Moroka Swallows. Od roku 2009 se koná tenisový turnaj Soweto Open.\n\n"}
{"id": "1125620", "url": "https://cs.wikipedia.org/wiki?curid=1125620", "title": "Geoindustria", "text": "Geoindustria\n\nGeoindustria je bývalá československá a následně česká státní organizace se sídlem v Praze a s řadou územních pracovišť po celé republice. Zabývala se zejména geologickým průzkumem, specializovala se na vyhledávání a vyhodnocování surovinových ložisek pro budoucí těžbu.\n\nOrganizace byla zapsána do obchodního rejstříku 1. července 1988 jako Geoindustria, s.p. Státní podnik byl založen zakládací listinou Českého geologického úřadu v Praze, č.j. P-10.3893/88 ze dne 24. 6. 1988.\n\nOd 7. září 1990 bylo rozhodnutím Ministerstva životního prostředí ČR, č.j. KM/1669/90 ze dne 14. 8. 1990, ustanoveno nadřízeným orgánem státního podniku Ministerstvo životního prostředí ČR. Od 26. dubna 1991 byl podnik podřízen Ministerstvu pro hospodářskou politiku a rozvoj ČR. Ke dni 27. dubna 1992 činil kapitál (kmenové jmění) podniku celkem 16 086 000 Kč. Rozhodnutím č. 109 ministra pro hospodářskou politiku a rozvoj ČR, č.j. 639045/91-23 ze dne 22. 4. 1992, v souladu se schváleným privatizačním projektem ministerstva pro správu národního majetku a jeho privatizaci ČR, č.j. 40/135/41/92 ze dne 6. 3. 1992 a dokladu vydaného Fondem národního majetku ČR, č.j. 06008/04048/LO/92 ze dne 17. 4. 1992, byla k 1. květnu 1992 vyčleněna část majetku s.p. Geoindustria a majetek této části spolu se všemi právy, povinnostmi a závazky předán Fondu národního majetku ČR.\n\nRozhodnutím Ministerstva hospodářství ČR, č.j. 639 045/91-23-2 ze dne 5. května 1994, vstoupil státní podnik Geoindustria se sídlem v Praze do likvidace, a to ke dni 31. prosince 1994. Statutárním orgánem podniku byl ustanoven likvidátor JUDr. Jiří Janotka.\n\nPo likvidaci podniku se jeho bývalí pracovníci rozdělili mezi řadu nových soukromých nástupnických organizací.\n\nDne 30. října 2014 byla organizace Geoindustria, s.p. v likvidaci vymazána z obchodního rejstříku.\n"}
{"id": "1125621", "url": "https://cs.wikipedia.org/wiki?curid=1125621", "title": "FC Milsami Orhei", "text": "FC Milsami Orhei\n\nFC Milsami Orhei je moldavský fotbalový klub z města Orhei založený roku 2005. V sezóně 2009/10 se prvně probojoval do nejvyšší moldavské soutěže a od té doby v ní působí. V sezóně 2014/15 ji poprvé v historii vyhrál. Do evropských pohárů se prvně podíval v ročníku 2011/12.\n\nJeho největším úspěchem na mezinárodní scéně bylo vyřazení bulharského týmu PFK Ludogorec Razgrad v 2. předkole Ligy mistrů UEFA 2015/16.\n\n\n"}
{"id": "1125622", "url": "https://cs.wikipedia.org/wiki?curid=1125622", "title": "Pomník generála Pattona", "text": "Pomník generála Pattona\n\nPomník generála Pattona je skulptura vztyčená v sadech Pětatřicátníků v Plzni. Upomíná na generála George S. Pattona, jenž velel americké armádě, která v květnu 1945 osvobodila město od nacistické okupace. Autory sochy jsou Václav Zůna, Lubomír Čermák a Tomáš Beneš. Jejich výtvor má výšku deseti metrů a hmotnost dosahující deseti tun. Vyroben je z cortenu, skupiny ocelových slitin, z něhož se produkovaly pancíře tanků. Realizace pomníku trvala přibližně jeden rok. Výrobu vlastního monumentu zajistily ve formě sponzorského daru Vítkovické železárny.\n\nSoutěž na podobu pomníku vypsalo město Plzeň v roce 2009. Přihlásilo se do ní celkem 37 návrhů, z nichž dva posléze vypadly pro nesplnění zadávacích podmínek. V porotě, která vítězné dílo k realizaci vybírala, zasedl i generálův vnuk George Patton Waters.\n\nSlavnostní odhalení pomníku se uskutečnilo 1. května 2015 za účasti válečných veteránů, kteří na konci druhé světové války město osvobozovali.\n\n"}
{"id": "1125626", "url": "https://cs.wikipedia.org/wiki?curid=1125626", "title": "Křížová cesta (Slavonice)", "text": "Křížová cesta (Slavonice)\n\nKřížová cesta ve Slavonicích na Jindřichohradecku se nachází na severozápadním okraji města. Je chráněna jako nemovitá Kulturní památka České republiky.\n\nKřížová cesta z 18. století je tvořena zděnými výklenkovými kaplemi. Lemuje cestu k poutnímu kostelu Božího Těla (známému též jako kostel Svatého Ducha). V letech 2013 a 2014 byly všechny kapličky křížové cesty, které jsou ve vlastnictví obce, opraveny. Neopravena zůstala pouze kaplička č. 1, která je v soukromém vlastnictví.\n\n"}
{"id": "1125627", "url": "https://cs.wikipedia.org/wiki?curid=1125627", "title": "ŠK Štart Nepočujúci 1947 Bratislava", "text": "ŠK Štart Nepočujúci 1947 Bratislava\n\nŠK Štart Nepočujúci 1947 Bratislava byl slovenský fotbalový klub, který sídlil v bratislavské městské části Nové Mesto.\n\nZaložen byl v roce 1947. V roce 2011 proběhla fúze s FK Nepočujúci Bratislava (založený v roce 1950), s čímž poté souvisela i následná změna názvu na ŠK Štart Nepočujúci 1947. V roce 2014 proběhlo sloučení 3 novoměstských klubů (ŠK Štart Nepočujúci, FK BCT a ZŠ Kalinčiakova) do nově vytvořeného subjektu NMŠK 1922 Bratislava. Klub ovšem i tak dohrál sezónu 2014/15 pod původním názvem.\n\nNejvětšího úspěchu klub dosáhl v roce 1996, kdy se mu podařilo poprvé postoupit do čtvrté ligy.\n\nZdroj: \n\n\nZdroj: \n\n"}
{"id": "1125629", "url": "https://cs.wikipedia.org/wiki?curid=1125629", "title": "Letecké hlídkování", "text": "Letecké hlídkování\n\nLetecké hlídkování (, ), někdy též střeh ze vzduchu, je taktika protivzdušné obrany stíhacího letectva, spočívající v udržování, ve vzdušném prostoru, hlídek složených z různého počtu stíhacích letounů, ve vymezeném chráněném prostoru protivzdušné obrany, nebo nad vlastními pozemními či námořními silami v některé oblasti, nebo nad vymezeným úsekem pozemního či námořního prostoru bojové činnosti, nebo jiným cílovým prostorem; s cílem stíhat letadla protivníka a zničit je, nebo alespoň znemožnit jim vedení bojové činnosti či dosažení jejich cílů.\n\nLetecké hlídkování vzniklo jako bojová taktika stíhacího letectva již za první světové války, a postupně bylo doplněno o spolupráci jednotek bojových strojů ve vzduchu s povrchovými (pozemními či námořními) centry řízení koordinujícími činnost leteckých hlídek a navádějící je na zjištěné letouny protivníka na základě informací získaných za pomoci radiolokace, případně s letadly včasné výstrahy a řízení plnícími podobnou roli.\n\n"}
{"id": "1125633", "url": "https://cs.wikipedia.org/wiki?curid=1125633", "title": "M15", "text": "M15\n\nSpojení písmen M a číslice 15 může mít různé významy:\n\n"}
{"id": "1125634", "url": "https://cs.wikipedia.org/wiki?curid=1125634", "title": "The Best of Kiss, Volume 3: The Millennium Collection", "text": "The Best of Kiss, Volume 3: The Millennium Collection\n\nThe Best of Kiss, Volume 3: The Millennium Collection je kompilační album skupiny Kiss z roku 2006. Album je poslední z trojdílné kolekce Millennium a obsahuje největší hity skupiny z let 1991 až 1999.\n\n"}
{"id": "1125635", "url": "https://cs.wikipedia.org/wiki?curid=1125635", "title": "Třída Bahamas", "text": "Třída Bahamas\n\nTřída Bahamas je třída hlídkových lodí bahamského královského námořnictva. Tvoří ji celkem dvě jednotky.\n\nObjednávka na stavbu dvou velkých hlídkových lodí byla zadána 14. března 1997 americké loděnici Halter-Moss Point Marine v Escatpawpa ve státě Mississippi. Konstrukčně třída vychází z britského typu Vosper Europatrol 250. Jednotky pojmenované \"Bahamas\" (P-60) a \"Nassau\" (P-61) byly do služby přijaty v letech 1999-2000.\n\nV roce 2013 byl nizozemské loděnici Damen Group zadán rozsáhlý kontrakt na obnovu bahamského námořnictva (\"Sandy Bottom Project\"), jehož součástí je celková oprava a modernizace obou jednotek této třídy. Zatímco modernizace \"Bahamas\" se ujala loděnice přímo na Bahamách, \"Nassau\" k modernizaci v srpnu 2016 připlula do nizozemské loděnice Damen Maaskant Shipyards Stellendam.\n\nPlavidla jsou postavena z hliníkových slitin. Jejich výzbroj tvoří jeden 25mm kanón a tři 7,62mm kulomety. Pohonný systém tvoří tři diesely o výkonu 3900 bhp. Nejvyšší rychlost dosahuje 24 uzlů.\n"}
{"id": "1125637", "url": "https://cs.wikipedia.org/wiki?curid=1125637", "title": "Křížová cesta (Prachatice)", "text": "Křížová cesta (Prachatice)\n\nKřížová cesta v Prachaticích na vrchu Libín se nachází v jižní části města. Vede od Lázní svaté Markéty na svah Libínu ke kapli svatého Filipa Neri, zvané též Patriarcha.\nKřížovou cestu tvoří nízké, bíle omítnuté zděné kapličky s nikou, které se ke svému vrcholu zužují. Stojí po straně lesní cesty na kamenných podezdívkách. Zastavení nechal zhotovit nájemce lázní měšťan Anton Pachlhofer.\nPodle legendy obraz světce Filipa Neri byl původně umístěn na dřevěném sloupu na louce nedaleko vesnice Leptač. Později byl obraz přemístěn do lesa, odkud po čase zmizel. Po letech byl nalezen nepoškozen v úkrytu z klestí a mechu. Tam, kde byl nalezen, byla vystavěna kaple a zbudována křížová cesta.\n\nV letech 1999 – 2004 proběhla rekonstrukce kaple i křížové cesty. Do výklenků byly instalovány nové obrazy malované na plechových deskách.\n\n\n\n"}
{"id": "1125638", "url": "https://cs.wikipedia.org/wiki?curid=1125638", "title": "Křesťanství v Sýrii", "text": "Křesťanství v Sýrii\n\nKřesťané v Sýrii tvoří 10 % populace. Největší denominaci v zemí tvoří Řecká pravoslavná církev Antiochie (konkrétně Pravoslavný patriarchát antiochijský) těsně následovaná Melchitskou řeckokatolickou církví, jednou z Východních katolických církví která své kořeny sdílí s Řeckou pravoslavnou církví Antiochie, a poté východní Syrskou pravoslavnou církví, existuje zde také protestantská menšina a příslušníci Asyrské církve Východu a Chaldejské katolické církve. Město Aleppo je považováno za centrum křesťanství v zemi.\n"}
{"id": "1125639", "url": "https://cs.wikipedia.org/wiki?curid=1125639", "title": "Antonín Hlaváček (malíř)", "text": "Antonín Hlaváček (malíř)\n\nAnton(ín) Hlaváček (7. května 1842 v Gaudenzdorfu, dnes součást Vídně – 16. ledna 1926, Vídeň) byl rakouský malíř s českými kořeny.\n\n"}
{"id": "1125642", "url": "https://cs.wikipedia.org/wiki?curid=1125642", "title": "Křížová cesta (Mladá Vožice)", "text": "Křížová cesta (Mladá Vožice)\n\nKřížová cesta v Mladé Vožici na Táborsku se nachází ve východní části města.\n\nKřížovou cestu tvoří kamenné sloupky se dvěma nikami. V horní je pašijový obrázek, zastavení jsou zastřešena kamennými stříškami.\n\nCesta vede ke kapli Nanebevzetí Panny Marie. Ta stojí v místech královského hradu, zbořeného roku 1425. Kapli dal postavit roku 1646 držitel vožického panství Krištof Karel Přehořovský z Kvasejovic. Cesta ke kapli je lemovaná sloupky křížové cesty a vede úbočím hory k prostranství pod kaplí. Zde jsou tři velké kříže Kalvárie. Na západ od kaple je ve skále jeskyně s Božím hrobem. Ke kapli se přistupuje od západu po 32 kamenných schodech.\n\n\n"}
{"id": "1125643", "url": "https://cs.wikipedia.org/wiki?curid=1125643", "title": "The Originals (album, Kiss)", "text": "The Originals (album, Kiss)\n\nThe Originals je speciální set složený z prvních tří alb rockové skupiny Kiss. Kiss, Hotter Than Hell a Dressed to Kill. Tato kolekce alb obsahuje 16 stránkový booklet a fanouškovské nálepky a kartičky. Jde o vzácný set.\n\nNahrávka 1 Kiss\nNahrávka 2 Hotter Than Hell\nNahrávka 3 Dressed to Kill\n"}
{"id": "1125644", "url": "https://cs.wikipedia.org/wiki?curid=1125644", "title": "Naučná stezka Okolím křížové cesty", "text": "Naučná stezka Okolím křížové cesty\n\nNaučná stezka Okolí křížové cesty byla vybudována u kopce Stráž (451 m n. m.) severně od města Kamenický Šenov směrem k obcím Vesnička a Dolní Prysk.\n\nKřížová cesta byla postavena statkářem Franzem Kreibichem v roce 1865. Po roce 1950 byla zničena. Zásluhou občanského sdružení Na výsluní byla po roce 2000 postupně obnovována. Naučná stezka byla upravena v délce 2 km roku 2011.\n\nStezka začíná dřevěnou vstupní branou a u kruhového pavilonu. Poblíž je druhé zastavení u pramene Svatého Kříže. Třetí a čtvrté zastavení se přímo netýkají křížové cesty, ale popisují zvětrávání pískovců a nivu zde protékajícího Šenovského potoka.\nZ Kamenického Šenova na sever do Dolního Prysku vede silnice, označená jako ulice Pískovec II. Z ní odbočuje severozápadním směrem obnovená a vyznačená křížová cesta. Je vyznačen oválný okruh po jižní straně kopce Stráž, který začíná u přístřešku s pramenem Svatého Kříže. Křížová cesta není po celé délce okruhu, jen v první části. \nJe na území katastru Kamenický Šenov 862 640, začátek ve výšce 396 m n. m.\n\n\n"}
{"id": "1125645", "url": "https://cs.wikipedia.org/wiki?curid=1125645", "title": "Damen Stan Patrol", "text": "Damen Stan Patrol\n\nDamen Stan Patrol je označení rodiny hlídkových lodí nizozemské loděnice Damen Group.\n\n\n"}
{"id": "1125648", "url": "https://cs.wikipedia.org/wiki?curid=1125648", "title": "AdMob", "text": "AdMob\n\nAdMob je společnost zabývající se mobilní reklamou založená Omarem Hamouim. Název AdMob vznikl zkřížením anglických slov „“ (reklama) a „“ (mobilní zařízení). Společnost byla založena v roce 2006 a pochází z Mountain View v Kalifornii. V listopadu 2009 byla společnost koupena společností Google za 750 milionů amerických dolarů. Akvizice byla dokončena 27. května 2010. Společnost Apple taktéž projevila zájem o koupi společnosti ve stejný rok, ale přijata byla nabídka od Googlu. Ještě před koupí společností Google, AdMob koupil společnost AdWirl, dříve Adrollo, která je platformou pro vývoj reklamy v aplikacích pro iPhone. AdMob nabízí reklamní řešení pro mnoho mobilních platform, včetně Androidu, iOS, webOS, Flash Lite, Windows Phone a všech standardních mobilních webových prohlížečů.\n\nAdMob je jednou z největších světových mobilních reklamních platforem a prohlašuje, že poskytuje více než 40 miliard mobilních bannerů a textových reklam měsíčně napříč mobilními webovými stránkami a aplikacemi.\n\n16. května 2013 oznámil Google na své konferenci I/O 2013 přestavbu platformy AdMob použitím svých dalších platforem jako AdSense s cílem pomoci vývojářům aplikací budovat své vlastní podnikání.\n\nV roce 2009 byl AdMob zařazen mezi 10 nejlepších „“ ().\n\nV roce 2010 získal AdMob cenu „“.\n\nV roce 2010 byl AdMob podle Lead411 označen jako jedna z „Nejžhavějších společností Silicon Valley ()“.\n\n"}
{"id": "1125650", "url": "https://cs.wikipedia.org/wiki?curid=1125650", "title": "Pena (řeka)", "text": "Pena (řeka)\n\nPena (, albánsky Shkumbin), nebo Tetovska reka (, v některých pramenech i ), je severomakedonská řeka, levý přítok Vardaru. Je to největší řeka, pramenící v pohoří Šar, protékající údolím Polog v západní části Severní Makedonie.\n\nPrameny řeky se nacházejí v nadmořské výšce 2 500 metrů v oblasti \"Čabriolica\" a \"Borisloica\" v pohoří Šar. Nejprve jsou to dva malé toky, které se spojují u vesnic \"Vešala\" a \"Bozovce\". Řeka poté, co opustí pohoří Šar, protéká středem města Tetovo, mimo jiné mezi Malovanou mešitou a hammamem a poté dále údolím Polog. Mezi městy Sarakino a Želino se vlévá do Vardaru. Výškový rozdíl toku od pramene k Vardaru je více než 2000 metrů, délka je 29,7 km. Pena má 12 přítoků, nejvýznamnějšími jsou: \"Karanikolska reka\", \"Reka Pržina\", \"Vejčka reka\", \"Lešnička reka\" a \"Brodečka reka\".\n\nPena, kromě toho, že je symbolem města Tetovo, má i hospodářský význam. Na horním toku jsou čtyři hydroelektrárny, z nichž jedna byla první stavbou tohoto druhu v Severní Makedonii. Koryto řeky a její vodopády v pohoří Šar jsou také cílem mnoha turistů.\n\nV roce 1979, po přívalových deštích, zatopila řeka velkou část Tetova.\n\n"}
{"id": "1125651", "url": "https://cs.wikipedia.org/wiki?curid=1125651", "title": "Československá basketbalová liga 1955/1956", "text": "Československá basketbalová liga 1955/1956\n\n1. basketbalová liga 1955/1956 byla v Československu nejvyšší ligovou basketbalovou soutěží mužů, v ročníku I. ligy hrálo 12 družstev. Titul mistra Československa obhájilo armádní družstvo ÚDA Praha, Spartak Praha Sokolovo skončil na 2. místě a Slávia Bratislava na 3. místě. Z nováčků se udržel jen Spartak VSS Košice, další tři (DA Karlovy Vary, Tankista Praha, Slavoj Vyškov) sestoupili spolu s družstvem Slovan Bratislava. \n\nKonečné pořadí:\n1. ÚDA Praha (mistr Československa 1956) - 2. Spartak Sokolovo Praha - 3. Slávia Bratislava - 4. Spartak Brno ZJŠ - 5. Tatran Ostrava - 6. Slavia Praha ITVS - 7. Spartak VSS Košice - 8. Slavia Brno - další 4 družstva sestup z 1. ligy: 9. Slovan Bratislava - 10. DA Karlovy Vary - 11. Tankista Praha - 12. Slavoj Vyškov\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. \n\n\n\n\n"}
{"id": "1125654", "url": "https://cs.wikipedia.org/wiki?curid=1125654", "title": "Československá basketbalová liga 1956/1957", "text": "Československá basketbalová liga 1956/1957\n\n1. basketbalová liga 1956/1957 byla v Československu nejvyšší ligovou basketbalovou soutěží mužů, v ročníku I. ligy hrálo 12 družstev. Novým účastníkem ligy byl Slovan Orbis Praha, který získal účast od zrušeného armádního ÚDA Praha a přestupem jeho hráčů, s nimiž získal první titul mistra Československa 1956/1957. Spartak Brno ZJŠ skončil na 2. místě a Spartak Praha Sokolovo na 3. místě. Z nováčků se udržel Slavoj Vyšehrad, další tři sestoupili spolu s družstvem Slavia Žabovřesky Brno.\n\nKonečné pořadí:\n1. Slovan Orbis Praha (mistr Československa 1957) - 2. Spartak Brno ZJŠ \"A\" - 3. Spartak Sokolovo Praha - 4. Slavia Praha ITVS - 5. Tatran Ostrava - 6. Slávia Bratislava - 7. Jednota Košice - 8. Slavoj Vyšehrad Praha --- další 4 družstva sestup z 1. ligy: 9. Spartak Brno ZJŠ \"B\" - 10. Slavia Žabovřesky Brno - 11. Iskra Trenčín - 12. Spartak Hradec Králové\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. \n\n\n\n\n"}
{"id": "1125656", "url": "https://cs.wikipedia.org/wiki?curid=1125656", "title": "Parlamentní volby v Bulharsku 1893 (červenec)", "text": "Parlamentní volby v Bulharsku 1893 (červenec)\n\nParlamentní volby v Bulharsku se konaly 30. července 1893. Kvůli změnám v ústavě z předchozího roku se počet mandátů v bulharském Národním shromáždění snížil. Tyto volby byly poznamenány útoky v některých městech, kde došlo k pokusům ukrást volební urny a zfalšovat volební hlasy. Volební účast byla malá, a to především na venkově.\n\n"}
{"id": "1125657", "url": "https://cs.wikipedia.org/wiki?curid=1125657", "title": "Parlamentní volby v Bulharsku 1894", "text": "Parlamentní volby v Bulharsku 1894\n\nParlamentní volby se konaly 23. září 1894. Volební účast byla neobvykle vysoká.\n\n"}
{"id": "1125658", "url": "https://cs.wikipedia.org/wiki?curid=1125658", "title": "Ereley", "text": "Ereley\n\nEreley je česká hudební skupina z Chebu založená v roce 2014. Hlavním žánrem skupiny je alternativní metal. Zakládajícími členy skupiny jsou Lukáš Réda a Jiří Réda. Od března 2015 se ke skupině přidali Tomáš Vodrážka a Marie Peterová. Kapela se pravidelně umisťuje na předních příčkách v krajských i republikových hitparádách a v hudebních časopisech a na webech se setkává s kladnými ohlasy. Skupina založila své vlastní nahrávací studio LaResistans Recors. Skupina v roce 2015 postoupila do semifinálové třicítky soutěže Spark Fresh Blood, ve finále se umístili druhém místě. \n\n\nV roce 2014 začala skupina připravovat svou první desku Katharsis, která vyšlo 1. ledna 2015. Obsahuje devět skladeb, a to:\n\n"}
{"id": "1125659", "url": "https://cs.wikipedia.org/wiki?curid=1125659", "title": "Parlamentní volby v Bulharsku 1896", "text": "Parlamentní volby v Bulharsku 1896\n\nParlamentní volby se konaly 29. listopadu 1896. Volby byly poznamenány nepokoji, zejména v hlavním městě Sofii. Vyhrála Lidová strana. Vládu vytvořil Konstantin Stoilov.\n\n"}
{"id": "1125660", "url": "https://cs.wikipedia.org/wiki?curid=1125660", "title": "Roger Vachon", "text": "Roger Vachon\n\nRoger Vachon, (* 29. srpna 1957 v Paříži, Francie) je bývalý francouzský zápasník – judista.\n\nS judem začal v 10 letech v klubu Osny na předměstí Paříže. V mladí se mimo juda věnoval ragby. Do seniorské reprezentace se dostal koncem 70. let. V roce 1980 však musel při nominaci na olympijské hry v Moskvě ustoupit zkušenějšímu Jean-Luc Rougéovi.\n\nV 80. letech držel řadu let pozici reprezentační jedničky. Především v Evropě dosahoval velmi dobrých výsledků. Mezi světovou konkurencí však své postavení nepotvrzoval. Jeho účast na olympijských hrách v Los Angeles v roce 1984 skončila velkým zklamáním v prvním kole. V roce 1988 dostal příležitost ke startu na olympijských hrách v Soulu jeho pozdější velký rival Stéphane Traineau (i mimo tatami). Přesto do Soulu odjel, když mu ve váze težké přepustil místo mladší bratr Christian. Experiment v těžké váze však skončil fiaskem a znamenal konec ve francouzské reprezentaci. Sportovní kariéru ukončil v roce 1990. Věnoval se trenérské práci a později se pohyboval ve francouzském sportu jako funkcionář. V roce 2012 měl hlavní slovo při nominaci francouzských judistů na olympijské hry v Londýně.\n\n"}
{"id": "1125662", "url": "https://cs.wikipedia.org/wiki?curid=1125662", "title": "Československá basketbalová liga 1957/1958", "text": "Československá basketbalová liga 1957/1958\n\n1. basketbalová liga 1957/1958 byla v Československu nejvyšší ligovou basketbalovou soutěží mužů, v ročníku I. ligy hrálo 12 družstev. Nový mistr Spartak Brno ZJŠ prohrál v 1. lize jediný zápas proti Slovan Orbis Praha (69:79), který skončil na 2. místě. Slávia VŠ Bratislava byla na 3. místě. Z nováčků \nDukla Mariánské Lázně skončila na 6. místě, Iskra Svit na 9. místě, zatímco Spartak Žižkov a Lokomotiva Bratislava sestoupili.\n\nKonečné pořadí:\n1. Spartak Brno ZJŠ (mistr Československa 1958) - 2. Slovan Orbis Praha - 3. Slávia Bratislava - 4. Spartak Sokolovo Praha - 5. Slavia VŠ Praha - 6. Dukla Mariánské Lázně - 7. Jednota Košice - 8. Slavoj Vyšehrad Praha - 9. Iskra Svit - 10. Tatran Ostrava - další 2 družstva sestup z 1. ligy: 11. Spartak Žižkov Praha - 12. Lokomotiva Bratislava\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. \n\n\n\n\n"}
{"id": "1125665", "url": "https://cs.wikipedia.org/wiki?curid=1125665", "title": "Československá basketbalová liga 1958/1959", "text": "Československá basketbalová liga 1958/1959\n\n1. basketbalová liga 1958/1959 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Slovan Orbis Praha získal druhý titul mistra Československa, když získal stejný počet bodů jako druhý Spartak Sokolovo Praha, o prvním místě rozhodlo lepší celkové skóre. Slávia VŠ Bratislava skončila na 3. místě. Ze dvou nováčků se zachránil Slovan Bratislava, sestoupila Lokomotíva Karlovy Vary, dalším sestupujícím byla Dukla Mariánské Lázně.\n\nKonečné pořadí:\n1. Slovan Orbis Praha (mistr Československa 1959) - 2. Spartak Sokolovo Praha - 3. Slávia Bratislava - 4. Spartak Brno ZJŠ - 5. Slavia VŠ Praha - 6. Iskra Svit - 7. Slavoj Vyšehrad Praha - 8. Slovan ÚNV Bratislava - 9. Jednota Košice - 10. Tatran Ostrava - další 2 družstva sestup z 1. ligy: 11. Dukla Mariánské Lázně - 12. Lokomotiva Karlovy Vary\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů.\n\n\n\n\n"}
{"id": "1125668", "url": "https://cs.wikipedia.org/wiki?curid=1125668", "title": "Československá basketbalová liga 1959/1960", "text": "Československá basketbalová liga 1959/1960\n\n1. basketbalová liga 1959/1960 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Spartak Praha Sokolovo získal druhý titul mistra Československa, když získal stejný počet bodů jako druhý Spartak Brno ZJŠ, o prvním místě rozhodlo lepší skóre ze vzájemných zápasů. Na 3. místě skončil Tatran Ostrava. Z nováčků se zachránila Dukla Dejvice, sestoupili Slovan Pezinok a Slavoj Vyšehrad.\n\nKonečné pořadí:\n1. Spartak Sokolovo Praha (mistr Československa 1960) - 2. Spartak Brno ZJŠ - 3. Tatran Ostrava - 4. Slovan Orbis Praha - 5. Slavia VŠ Praha - 6. Slovan ÚNV Bratislava - 7. Slávia Bratislava - 8. Jednota Košice - 9. Dukla Dejvice Praha - 10. Iskra Svit - další 2 družstva sestup z 1. ligy: 11. Slavoj Vyšehrad Praha - 12. Slovan Pezinok\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. \n\n\n\n\n"}
{"id": "1125669", "url": "https://cs.wikipedia.org/wiki?curid=1125669", "title": "Ledařství", "text": "Ledařství\n\nLedařství (také ledaření nebo ledování) bylo řemeslo provozované v dobách před zavedením chladicího stroje. Jediným prostředkem, jak uchovat potraviny v teplých měsících, byl tehdy přírodní led, který se těžil v zimě na zamrzlých jezerech a řekách a uchovával v hlubokých sklepích.\n\nUž v 5. století př. n. l. budovali Peršané stavby zvané \"jakčal\", jejichž konstrukce udržovala stálou teplotu pro skladování ledu. Také staří Římané používali led dovážený z Alp k chlazení nápojů i výrobě zmrzliny. V Bostonu v první polovině 19. století zbohatl velkoobchodník Frederic Tudor, známý jako \"Ledový král\", jehož firma dodávala novoanglický led do teplých oblastí celého světa. Největším skladem ledu v Čechách byly Branické ledárny, v Brně byla velká ledárna v Jundrově.\n\nTěžba ledu byla vítaným přivýdělkem pro sezonní pracovníky, zejména voraře a převozníky. Na zamrzlé vodní ploše (síla ledu musela činit alespoň 30 cm) se vyměřil velký obdélník, jehož strany se očistily od sněhu a vyřezaly pilou. Led pak dělníci vytáhli na břeh a rozřezali na menší bloky, které se odvážely na saních tažených koňmi. Led odebíraly pivovary, obchody či restaurace; velké podniky měly zásoby na několik let dopředu pro případ, že by v zimě bylo málo ledu. Roznašeči dodávali led do domácností, které ho uchovávaly v dřevěných bedýnkách, předchůdcích ledniček. Ve velkoměstech USA vykonávali tuto práci převážně italští přistěhovalci. Od konce 19. století se začaly používat motorové pily, dopravníky na vytahování ledu z vody i nákladní automobily na jeho rozvoz. Poptávka však klesala poté, co Carl von Linde vynalezl techniku umělého chlazení. V letech po druhé světové válce se ledničky staly cenově dostupnými a řemeslo ledařů zaniklo. \n\nLedařství dosud provozují severoameričtí Amišové, kterým náboženství zakazuje používat elektrické spotřebiče. Také na tvorbu ledových soch se těží přírodní led.\n\n"}
{"id": "1125676", "url": "https://cs.wikipedia.org/wiki?curid=1125676", "title": "Československá basketbalová liga 1960/1961", "text": "Československá basketbalová liga 1960/1961\n\n1. basketbalová liga 1960/1961 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Slovenské družstvo Iskra Svit získalo první titul mistra Československa, Spartak Praha Sokolovo skončil na 2. místě a Slovan Orbis na 3. místě. Z nováčků se zachránila Dukla Mariánské Lázně, sestoupilo \"B\" družstvo Spartak Brno ZJŠ a Dukla Dejvice.\n\nKonečné pořadí:\n1. Iskra Svit (mistr Československa 1961) - 2. Spartak Sokolovo Praha - 3. Slovan Orbis Praha - 4. Slavia VŠ Praha - 5. Spartak Brno ZJŠ \"A\" - 6. Slovan ÚNV Bratislava - 7. Tatran Ostrava - 8. Jednota Košice - 9. Dukla Mariánské Lázně - 10. Slávia Bratislava - další 2 družstva sestup z 1. ligy: 11. Spartak Brno ZJŠ \"B\" - 12. Dukla Dejvice Praha\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. \n\n\n\n\n"}
{"id": "1125684", "url": "https://cs.wikipedia.org/wiki?curid=1125684", "title": "Československá basketbalová liga 1961/1962", "text": "Československá basketbalová liga 1961/1962\n\n1. basketbalová liga 1961/1962 byla v Československu nejvyšší ligovou basketbalovou soutěží mužů, v ročníku 1. ligy hrálo 14 družstev, tedy došlo k rozšířené ligy o dva účastníky. Spartak ZJŠ Brno získal titul mistra Československa, Iskra Svit skončila na 2. místě a Spartak Praha Sokolovo na 3. místě. Ze čtyř nováčků ligovou účast zachránili dva a to Spartak Tesla Žižkov a Lokomotíva Prievidza, sestoupili Lokomotíva Karlovy Vary, Slavia VŠ Brno a Slovan Bratislava.\n\nKonečné pořadí:\n1. Spartak Brno ZJŠ (mistr Československa 1962) – 2. Iskra Svit – 3. Spartak Sokolovo Praha – 4. Slovan Orbis Praha – 5. Slavia VŠ Praha – 6. NHKG Ostrava – 7. Slávia Bratislava – 8. Spartak Tesla Žižkov – 9. Dukla Mariánské Lázně – 10. Lokomotíva Prievidza – 11. VSS Košice – další 3 družstva sestup z 1. ligy: 12. Lokomotiva Karlovy Vary – 13. Slavia VŠ Brno – 14. Slovan Bratislava\n\nVšech čtrnáct družstev odehrálo dvoukolově každý s každým (zápasy doma – venku), každé družstvo odehrálo 26 zápasů.\n\n\n\n\n"}
{"id": "1125689", "url": "https://cs.wikipedia.org/wiki?curid=1125689", "title": "Československá basketbalová liga 1962/1963", "text": "Československá basketbalová liga 1962/1963\n\n1. basketbalová liga 1962/1963 byla v Československu nejvyšší ligovou basketbalovou soutěží mužů, v ročníku 1. ligy hrálo 14 družstev. Spartak ZJŠ Brno získal titul mistra Československa, Slavia VŠ Praha skončila na 2. místě a Iskra Svit na 3. místě. Ze tří nováčků (Spartak 1. Brnenská, RH Pardubice, Slavoj Praha) si žádný nezachoval ligovou účast a sestoupila také Lokomotíva Prievidza\n\nKonečné pořadí:\n1. Spartak Brno ZJŠ (mistr Československa 1963) – 2. Slavia VŠ Praha – 3. Iskra Svit – 4. Spartak Sokolovo Praha – 5. Slovan Orbis Praha – 6. NHKG Ostrava – 7. VSS Košice – 8. Dukla Olomouc – 9. Spartak Tesla Žižkov – 10. Slavia Bratislava – další 4 družstva sestup z 1. ligy: 11. Spartak 1. Brněnská – 12. Lokomotíva Prievidza – 13. RH Pardubice – 14. Slavoj Praha\n\nVšech čtrnáct družstev odehrálo dvoukolově každý s každým (zápasy doma – venku), každé družstvo odehrálo 26 zápasů.\n\n\n\n\n"}
{"id": "1125692", "url": "https://cs.wikipedia.org/wiki?curid=1125692", "title": "Československá basketbalová liga 1963/1964", "text": "Československá basketbalová liga 1963/1964\n\n1. basketbalová liga 1963/1964 byla v Československu nejvyšší ligovou basketbalovou soutěží mužů, v ročníku 1. ligy hrálo 14 družstev. Spartak ZJŠ Brno získal titul mistra Československa, Slavia VŠ Praha skončila na 2. místě a Spartak Praha Sokolovo na 3. místě. Ze čtyř nováčků tři sestoupili (Spartak Metra Blansko, Dukla Dejvice, Lokomotiva Karlovy Vary) a zachránil se jen Slovan Bratislava. Sestoupila také Slávia VŠ Bratislava.\nKonečné pořadí:\n1. Spartak Brno ZJŠ (mistr Československa 1964) - 2. Slavia VŠ Praha - 3. Spartak Sokolovo Praha - 4. Iskra Svit - 5. Slovan Orbis Praha - 6. Spartak Tesla Žižkov - 7. Dukla Olomouc - 8. NHKG Ostrava - 9. VSS Košice - 10. Slovan CHZJD Bratislava - další 4 družstva sestup z 1. ligy: 11. Spartak Metra Blansko - 12. Dukla Dejvice - 13. Lokomotiva Karlovy Vary - 14. Slávia Bratislava\n\nVšech čtrnáct družstev odehrálo dvoukolově každý s každým (zápasy doma - venku), každé družstvo odehrálo 26 zápasů. \n\n\n\n\n"}
{"id": "1125697", "url": "https://cs.wikipedia.org/wiki?curid=1125697", "title": "Parlamentní volby v Bulharsku 1899", "text": "Parlamentní volby v Bulharsku 1899\n\nParlamentní volby se konaly 25. dubna 1899. Volby vyhrála Liberální strana (Radoslavistká). Volební účast dosáhla 49,5 %.\n\n\n"}
{"id": "1125699", "url": "https://cs.wikipedia.org/wiki?curid=1125699", "title": "Ruperto Chapí", "text": "Ruperto Chapí\n\nRuperto Chapí y Lorente (27. března 1851 Villena, provincie Alicante – 25. března 1909 Madrid) byl španělský hudební skladatel, zejména zarzuel.\n\nNarodil se do hudební rodiny. Spolu se svými bratry studoval hudbu od dětství. Učil se hře na pikolu a na kornet a v devíti letech už hrál v místním orchestru. V patnácti letech orchestr dirigoval a napsal svou první zarzuelu \"La estrella del bosque\". O rok později začal studovat na madridské konzervatoři, kde jeho učiteli byli Miguel Galiana a Emilio Arrieta.\n\nŽivil se hraním na kornet v různých divadelních orechestrech. První zarzuelou provedenou v Madridu byla zarzuela \"Abel y Caín\". Hrála se v roce 1871 v divadle \"Teatro Circe de Price\", kde hrál v orchestru jeho budoucí velký rival Tomás Bretón.\n\nV roce 1872 získal první cenu za kompozici a s pomocí svého učitele Arriety získal i objednávku na operu pro \"Teatro Real\". V roce 1874 se tam tak hrála jeho opera \"Las naves de Cortés\". Na jejím základě obdržel stipendium ke studiu na pařížské konzervatoři. Po kratším pobytu v Římě se Chapí vrátil do Madridu a v roce 1878 měla v \"Teatro Real\" premiéru jeho další opera \"La hija de Jefté\". Počínaje rokem 1880 se prakticky zcela soustředil na kompozici zarzuel, které mu přinesly velký úspěch. Složil však ještě několik oper a věnoval se i symfonické a komorní hudbě.\n\nV roce 1889 odmítl členství v Akademii krásných umění (\"Academia de Bellas Artes\"), částečně pro její laxní postojů k obhajobě práv umělců. Proto také v roce 1899 založil sdružení autorů \"Sociedad de Autores\", které se této otázce zvláště věnovalo. V závěru svého života byl vážně nemocný a zemřel krátce po premiéře své poslední opery \"Margarita la tornera\" v \"Teatro Real\".\n\n\n\n\n\n\n"}
{"id": "1125703", "url": "https://cs.wikipedia.org/wiki?curid=1125703", "title": "Listopadové povstání", "text": "Listopadové povstání\n\nListopadové povstání () je vžitý název pro povstání polského lidu, armády a pokrokové inteligence proti ruské nadvládě, které probíhalo na přelomu let 1830 a 1831. Skončilo porážkou polských povstalců a utužením ruské nadvlády nad částí polského území, které Ruská říše získala ve třech děleních Polsko-litevského království.\n\nPo zániku nezávislého Polsko-litevského království ve třech děleních jeho území mezi mocnosti Prusko, Rusko a Rakouskou monarchii v letech 1772, 1793 a 1795 byla nezávislost Polska částečně obnovena v roce 1807 z moci francouzského císaře Napoleona I. Bonaparta, který po porážce pruské armády ve válce v letech 1806 - 1807 vytvořil z části pruského záboru polského území tzv. Varšavské knížectví. Mělo rozlohu 102 000 km² a za jeho vládce byl zvolen saský král Fridrich I. August. Knížectví dostalo i liberální ústavu, která byla kombinací polské květnové ústavy z roku 1791 a některých ustanovení Napoleonova občanského zákoníku z roku 1804. Po porážce Rakouské monarchie v roce 1809 se území knížectví zvětšilo ještě o část Západní Haliče, ale jeho existence v podstatě skončila s pádem Napoleona I. Bonaparta. Území Varšavského knížectví již v roce 1813 obsadila ruská armáda, která po porážce Napoleonovy armády v Rusku v roce 1812 pokračovala v jejím pronásledování. Vídeňský kongres ostatně v roce 1815 z části Ruskem zabraných území znovu obnovil Polské království, ale v podstatě jen formálně, protože jeho teritorium bylo spojeno personální unií s Ruským impériem. Polským králem se tak stal ruský car Alexandr I.. Přestože Alexandr I. už nebyl takovým reformátorem, jakým se zdál být v letech svého mládí, Polákům slíbil dát podobná práva definovaná v konstituci (ústavě), jakým se těšili v dobách existence Varšavského knížectví. V roce 1815 byla ústava v Polsku skutečně vyhlášena, ale už za krátký čas začaly být její jednotlivé body porušovány. Zasloužil se o to i samotný carský místodržitel, kterým byl generál Józef Zajączek (1752-1826), někdejší radikální jakobín a spolubojovník Tadeusze Kościuszka v jím vedeném povstání proti Rusům v roce 1794. Zajączek sledoval osobní zájmy a zjevně se rozhodl, že pro něj osobně bude lépe spolupracovat se staronovými pány než třít bídu v exilu, což byl úděl T. Kościuszka, který zemřel v roce 1817 ve švýcarském Solothurnu.\n\nV Polsku a Litvě se postupně formovala vrstva uvědomělé inteligence, ať už z prostředí šlechty nebo měst, která stále naléhavěji volala po dodržování udělených svobod a po rozvoji národního života v rovině školské a kulturní. Studenti univerzit začali zakládat tajné spolky, které měly zpočátku spíše literární a diskusní charakter, ale později se některé změnily na vlivné politické organizace. V litevském městě Vilnius se například vytvořil \"Spolek filomatů\", jehož členem byl i romantický básník Adam Mickiewicz (1798-1855). Ruská tajná policie ale začala aktivity těchto spolků sledovat a postupně rozkládat.\n\nPolská šlechta žijící v ruské části bývalého Polska byla zpočátku vůči nové vládě loajální, i díky udělené ústavě a možnosti uplatnění v armádě a ve státních úřadech. Ale od 20. let 19. století se začal tento vztah měnit. Už 15. června 1819 byla ruskou vládou v Polsku omezena svoboda tisku a zavedena cenzura. 10. května 1820 bylo zakázáno svobodné shromažďování se a tajné spolky, což se týkalo i četných zednářských lóží. Smutný osud polských zednářů dokládá příběh Waleriana Łukasińskieho (1786-1868), který byl v roce 1822 uvězněn a převezen do pevnosti ve Šlisselburgu, kde během čtyřicetišestiletého věznění na samotce přišel o rozum. Agilní ministr policie Nikolaj Nikolajevič Novosilcev (1761-1838) pronásledoval všechny tajné spolky a intelektuály. Začátkem roku 1825 byla carem zakázána i veřejná zasedání polského sněmu (sejmu). Ke zhoršení vzájemných vztahů došlo po smrti Alexandra I. koncem roku 1825. Největší nepokoje panovaly v armádě, jejíž vrchním velitelem byl Alexandrův bratr Konstantin Pavlovič. Konstantin sídlil ve Varšavě a dokonce zde uzavřel morganatický sňatek s polskou šlechtičnou Joannou Grudzińskou. V polském vojsku však zaváděl pruskou disciplínu a tvrdé tělesné tresty, běžné v ruské armádě. Již v roce 1828 proti němu vzniklo spiknutí důstojníků, v jehož čele stál Piotr Wysocki (1797-1875). Poláci také doufali, že nový car Mikuláš I. (mladší bratr Alexandra a Konstantina) se pokusí získat a připojit zpět k Polsku území, která byla zabrána dalšími dvěma mocnostmi - Rakouskem a Pruskem. To se ale ukázalo být nereálné, což snížilo i tak malou Mikulášovu popularitu.\n\nV létě roku 1830 se přehnala Paříží tzv. Červencová revoluce, která svrhla z trůnu posledního krále z bourbonské dynastie Karla X. a na trůn se dostal liberálněji smýšlející Ludvík Filip Orleánský. V srpnu a září téhož roku došlo k povstání belgického lidu proti holandské nadvládě, které vyvrcholilo v listopadu zvolením národní vlády, prohlášením liberální ústavy a zbavením trůnu nizozemského krále Viléma I. Belgii byla získaná nezávislost potvrzena 20. prosince 1830 pěti evropskými mocnostmi na diplomatické konferenci konané v Londýně. Tyto územně-politické změny byly ale v rozporu se základními ustanoveními jiného spolku evropských mocností, tzv. Svaté aliance. Kolidovaly zejména s prvním a hlavním usnesením, že mocensko-politické změny v Evropě nebudou realizovány revoluční cestou a že neohrozí mocenskou rovnováhu. Svatá aliance, dílo cara Alexandra I. a rakouského ministra Klemense Metternicha, se pod vlivem událostí v Řecku (kde také probíhal úspěšný národněosvobozenecký boj), Francii a Belgii pomalu začala drolit. Mikuláš I., věrný svému ultrakonzervativnímu přesvědčení, se však pokusil sestavit intervenční vojsko, které chtěl vyslat k potlačení revoluce v Paříži. Tyto plány ale byly v Polském království negativně přijímány a vlastně přispěly k vypuknutí listopadového povstání.\n\nVe Varšavě v noci z 29. na 30. listopadu nakonec vypuklo povstání měšťanů a vojáků tamní polské posádky. Povstalci ovládli Varšavu, vytvořili prozatímní vládu a za „diktátora“ zvolili generála Józefa Chłopického. Polský sněm 25. ledna 1831 sesadil ruského cara Mikuláše I. z polského trůnu a začala se připravovat volba nového krále. Část šlechty uvažovala i o možnosti kandidatury legitimního syna Napoleona Bonaparta, kterého měl z manželství s Marií Luisou Rakouskou. Syn Napoleon II., který měl přezdívku Orlík, žil na dvoře ve Vídni, ale trpěl tuberkulózou (zemřel v roce 1832).\n\nJeště dříve, než byly přípravy na volbu krále realizovány, začala na jaře 1831 ruská ofenzíva proti polským ozbrojeným oddílům. Ruská vojska vedl polní maršál Ivan Dybič. Po několika úspěších byla polská vojska zatlačena do defenzívy a nakonec koncem května poražena v bitvě u Ostroleka. Ruská armáda začala v srpnu pod velením Ivana Paskeviče obléhat i Varšavu. Slabé řady obránců neměly proti dobře vyzbrojeným a vycvičeným vojskům šanci na úspěch. Varšava byla dobyta dne 8. září 1831 a po jejím pádu začalo povstání pomalu vyhasínat. 21. října 1831 kapitulovala i poslední povstalecká posádka v pevnosti města Zamość, některé polské oddíly se Rusům bránily ještě v listopadu 1831.\n\nPo potlačení listopadového povstání si ruský car Mikuláš I. ponechal titul polského krále, ale polská autonomie zůstala po povstání značně okleštěná. Byl zrušen sněm a samostatná polská armáda, mezi Polskem a Ruskem došlo k reálné politické unii. Pomsta měla však i jinou podobu – v roce 1834 byla mezi oběma zeměmi zavedena celní bariéra, což velmi poškodilo polské hospodářství. Politické svobody byly maximálně ohraničeny a tajné spolky zakázány. Mnozí intelektuálové odešli raději do exilu, kde čekali na další příležitost k vystoupení proti ruskému jhu. Do ciziny odešlo více než pět tisíc ideových vůdců a vojenských velitelů. Mickiewicz například žil dlouhá léta v Paříži, ale nakonec zemřel v tureckém Istanbulu, kde se snažil sestavit další jednotky pro boj proti ruské nadvládě. Soudy v Polsku tyto emigranty odsoudily v nepřítomnosti k smrti a byly jim zabaveny majetky. Mnozí řadoví vojáci byli násilím vtěleni do ruské armády, případně byli posláni do vyhnanství na Sibiř.\nPovstání mělo i mezinárodní politické dozvuky - monarchové tří mocností, které se zasloužily o zánik nezávislého Polska (tedy rakouský císař František II., ruský car Mikuláš I. a pruský král Fridrich Vilém III.), se setkali v roce 1833 v českém městě Mnichovo Hradiště (dobově německy \"Münchengrätz\"), kde se zavázali k uznání a nedotknutelnosti hranic jimi zabraných polských území. Zároveň měli monarchové Pruska, Ruska a Rakouské monarchie spolupracovat při potlačování tajných politických spolků a všech hnutí usilujících o znovuobnovení Polska.\n\nMístodržitelem v Polsku se stal generál Ivan Paskevič, který získal titul knížete varšavského. Klid v Polsku hlídala stotisícová ruská armáda, v roce 1832 byla odvolána ústava z roku 1815 a pro jistotu byl v roce 1833 zaveden mimořádný stav, který byl zrušen až po porážce Ruska v krymské válce. Polské království muselo dokonce zaplatit Rusku válečné kontribuce ve výši 22 milionů rublů, ačkoliv roční rozpočet království nebyl vyšší než 10 milionů rublů. V Polskem království začalo masivní porušťování, a to i na univerzitách. Rusifikace se projevila i v administrativním dělení tím, že v roce 1837 byla tradiční polská vévodství nahrazena ruskými guberniemi. Více než třicet let se ruské carské moci podařilo držet situaci v obsazeném Polsku pod kontrolou, v roce 1863 však vypuklo další a ještě mohutnější povstání za nezávislost Polska (tzv. lednové povstání).\n\n"}
{"id": "1125710", "url": "https://cs.wikipedia.org/wiki?curid=1125710", "title": "Lokas", "text": "Lokas\n\nLokas je chilsko-mexický hraný film z roku 2008, který režíroval Gonzalo Justiniano podle vlastního scénáře. Film popisuje osudy muže, který se musí vyrovnávat s faktem, že jeho otec je gay.\n\nDevítiletý Pedro žije po smrti své matky s otcem Charlym a babičkou v Mexiku. Charly se zaplete do podvodu s ojetými automobily a skončí ve vězení. Po propuštění se rozhodne vrátit se i se synem do Chile ke svému otci, kterého ale už 30 let neviděl. Pedro se na letišti seznámí s ženou jménem Liliana, která také cestuje do Viña del Mar. Charly po příletu zjistí, že jeho otec Mario, který se zde etabloval jako úspěšný režisér, žije s partnerem Flaviem. Charly jako macho a homofob nemůže tuto skutečnost strávit. Protože má záznam v rejstříku trestů, nedaří se mu najít si nikde práci. Flavio mu proto sežene místo v gay baru, ovšem musí předstírat, že je gay. Manažerkou baru je nicméně krásná Liliana.\n"}
{"id": "1125711", "url": "https://cs.wikipedia.org/wiki?curid=1125711", "title": "Národní park Cairngorms", "text": "Národní park Cairngorms\n\nNárodní park Cairngorms (ve skotské gaelštině \"Pairc Nàiseanta \"Mhonaidh Ruaidh)\" je národní park v severovýchodním Skotsku. Byl založen v roce 2003. Byl vytvořen jako druhý ze dvou národních parků ustanovených skotským parlamentem, po národním parku Loch Lomond a The Trossachs, který byl zřízen v roce 2002. Park zahrnuje pohoří Cairngorms a okolní hory. Již v době vzniku šlo o největší národní park na Britských ostrovech, přesto byl v roce 2010 park rozšířen o část Skotské vysočiny a o část správní oblasti Perth a Kinross.\n\nNárodní park Cairngorms se rozkládá na ploše 4 528 km na území správních oblastí Aberdeenshire, Moray, Highland, Angus a Perth a Kinross. Hory Cairngormu vytváří velkolepou krajinu, vzhledem podobnou náhorní plošině Hardangervidda v Norsku. Podobnost je v tom, že jde v obou případech o velkou náhorní plošinu. Zatímco národní park Hardengervidda je zařazena do kategorie 2 národních parků v rámci členění IUCN (nejsou povoleny žádné aktivity, které mají trvalý dopad na životní prostředí), také národní park Cairngorm je zařazen do kategorie 5 – chráněná krajinná oblast (oblast udržitelného rozvoje), která má části krajiny, do kterých se zasahuje či se zemědělsky hospodaří a ve které je cestovní ruch podporován. Aviemore je hektická a oblíbená prázdninová destinace a nejčastější vstupní brána do parku Na území národního parku se nachází také tzv. Highland Wildlife Park a Dalwhinniská palírna.\n\nDříve než byl národní park v roce 2003 založen, skotská vládní organizace \"Scottish Natural Heritage\" prováděla konzultace s ohledem na hranice a pravomoce a strukturu nového orgánu orgánu. Jednou z možností představenou pro tuto oblast byla oblast zahrnující Tomatin, Blair Atholl, Aboyne a Glen Shee, takže by park byl dvakrát tak velký jako Národní park Lake District. Oblast byla nakonec vybrána menší, než se očekávalo, ale stále je největší v Británii. Park tak měl na hranicích sídla Carrbridge, Laggan, Dalwhinnie, Grantown-on-Spey a Ballater. Mnoho skupin a místních komunit mělo pocit, že i další velká plocha vysočiny Perth a Kinross by měla být součástí parku a vedla proto trvalou kampaň. \n\nDne 13. března 2008 skotský politik Michael Russell oznámil, že národní park by měl být rozšířen tak, aby zahrnoval i Blair Atholl a Spittal of Glenshee. Kontroverzní byla také výstavba pozemní lanovky Cairngorm Mountain železnice na kopec Cairn Gorm, řešení podporované nově vytvořeným vedením národního parku. Stoupenci tohoto řešení tvrdili, že to přinese cenné příjmy z turistického ruchu, zatímco oponenti argumentoval, že takový rozvoj je nevhodný pro chráněná území. Aby se snížila eroze, pozemní lanovka provozuje \"uzavřený systém\", a dovoluje zimní lyžování (v sezóně) pouze od horní stanice Ptarmigan. \n\nDne 4. října 2010 se park rozšířil do správních oblastí Highland Perthshire a Glenshee.\n\nSpráva národního parku sdílí statutární plánovací funkce s pěti místními orgány v rámci hranic národního parku.\n\nVšechno osídlení patří do oblastního výboru Marr.\n\nPouze hlavy Angus Glens jsou uvnitř území parku: obsahuje pouze jednu vesnici.\n\nVše je v oblastním výboru Badenoch a Strathspey, tvoří tak oblast, která je skoro celá v národním parku.\n\n\n\n"}
{"id": "1125720", "url": "https://cs.wikipedia.org/wiki?curid=1125720", "title": "Sapan nádherný", "text": "Sapan nádherný\n\nSapan nádherný (\"Caesalpinia pulcherrima\") je stálezelená dřevina, která se pěstuje pro své nádherné, téměř celoročně rozvité květy. Tento druh z rodu sapan se stal jednou z nejčastěji pěstovanou tropickou okrasnou rostlinou. Pravděpodobně pochází ze Střední Ameriky, odkud se rozšířil do tropů celého světa. Na mnoha místech zplaňuje, jeho invazní potenciál je však malý.\n\nKe zdárnému kvetení potřebuje stanoviště na plném slunci a propustnou humózní půdu, ve stínu kvete málo. Může mít stanoviště s částečně zasolenou půdou, roste i na mořském pobřeží. Spolehlivě snáší letní horké a suché prostředí, neškodí mu krátkodobé zaplavení vodou, v trvale zamokřené půdě ale trpí kořenovou hnilobou. Přestože pochází z teplých oblastí nezahubí ho mírné mrazíky, poškozená nadzemní část je brzy nahrazena novými výhony z odolných kořenů.\n\nDá se dobře tvarovat a může růst nejen jako keř, ale i ve formě malého stromu. Pro podporu kvetení je nutno odplozené větve prořezávat a nedovolit vyrůstat dlouhým tenkým větvím, které mají tendenci se lámat. Hluboký řez je vhodné uskutečnit brzy z jara. Dřevina v tropickém prostředí kvete téměř celoročně, stejně tak plodí.\n\nVytrvalý, neopadavý, velmi rychle rostoucí keř dorůstající obvykle do výšky 3 m. Ojediněle roste ve tvaru stromu s řídkou korunou do výšky až 6 m. Kmínky bývají stejně jako větve a řapíky listů řídce ostnité, kůru má stříbřitě šedou s bílými lenticelami.\n\nVětve jsou střídavě porostlé dvojnásobně sudozpeřenými, řapíkatými listy dlouhými 20 až 40 cm. List je složen ze tří až deseti vstřícných primárních dílů 6 až 12 cm dlouhých, z nich každý má pět až deset párů krátce řapíčkatých lístků. Čepele lístků jsou eliptické či vejčité, na bázi i vrcholu zaoblené nebo i špičaté a bývají 1,5 až 2,5 cm dlouhé a 1 až 1,5 cm široké.\n\nKvěty se stopkami 5 až 10 cm dlouhými vyrůstají ve vzpřímených, koncových nebo úžlabních řídkých hroznech dlouhých až 40 cm. Pětičetné květy s češulí mají obvykle průměr asi 6 cm. Nestejně velké kališní lístky jsou kopinaté a lysé. Dlouze nehetnaté, zářivě červené nebo žluté, okrouhlé korunní lístky mají okraje silně zvlněné a horní lístek je podélně svinutý. V květu je deset tyčinek s červenými nitkami a oranžově žlutá čnělka, všechny jsou až 10 cm dlouhé, nahoru ohnuté a z květu daleko vystupují. Lysý semeník obsahuje osm až dvanáct vajíček.\n\nPlodem je plochý lusk 6 až 12 cm dlouhý a asi 2 cm široký, ve zralosti je černohnědý a rozpadá se ve dvě části. Obsahuje šest až deset vejčitých, stlačených, tmavých semen asi 9 mm dlouhých a 7 mm širokých.\n\nDruh se rozmnožuje semeny která mají pevná osemení, proto se pro urychlení vyklíčení skarifikují nebo máčejí v horké vodě. Lze také sázet oddělky z kořenů.\n\nSapan nádherný se vysazuje jako solitéra, podél cest nebo se z něj vytvářejí ostnaté živé ploty. Dá se dobře tvarovat na požadovanou velikost. Používá se i v mírném pásmu jako větší pokojová rostlina rostoucí přes léto venku a v zimě ve slunné místnosti.\n\nRostlina je považována za mírně jedovatou, v lidovém léčitelství se odvar z kůry používá jako projímadlo a k potlačení horečky, výtažek ze semen zase slouží k léčbě kašle. Vařená nezralá semena jsou jedlá. Je významnou medonosnou rostlinou.\n\nNa karibském ostrově Barbados je sapan nádherný oficiální národní květinou pod názvem \"Pride of Barbados\" (pýcha Barbadosu). Je vyobrazen ve státním znaku i na standartě hlavy státu.\n"}
{"id": "1125723", "url": "https://cs.wikipedia.org/wiki?curid=1125723", "title": "Irena Uherská", "text": "Irena Uherská\n\nIrena Uherská původním jménem Piroska ( \"Piroska–Eiréné\", 1088–13. srpna 1134, Bithýnie) byla byzantská císařovna z uherské dynastie Arpádovců\n\nNarodila se jako jedna ze dvou dcer uherského krále Ladislava I. a Adléty, dcery Rudolfa Švábského. Záhy osiřela a jejím poručníkem se stal bratranec Koloman, nový uherský král, který také domluvil její sňatek s budoucím byzantským císařem Janem Komnenem.\n\nSvatba se uskutečnila zřejmě v letech 1104–1105 a Piroska v novém domově přijala ortodoxní víru a jméno Irena. Vedla zbožný život, věnovala se výchově početného potomstva a charitě. Společně s manželem založila v Konstantinopoli klášter Krista Pantokratora, kde byla také roku 1134 pohřbena. Na smrtelném loži složila klášterní sliby a přijala jméno Xenie.\n"}
{"id": "1125726", "url": "https://cs.wikipedia.org/wiki?curid=1125726", "title": "Zappeion", "text": "Zappeion\n\nZappeion (: \"\", ) je novoklasicistní budova v centru Atén.\n\nAutorem myšlenky paláce byl Evangelis Zappas, který usiloval o obnovení olympijských her. V roce 1869 řecký parlament určil 80 tisíc metrů čtverečních veřejného pozemku mezi palácovými zahradami a antickým chrámem Dia Olympského, zároveň tedy poblíž Panathénského stadionu. 30. listopadu tohoto roku parlament schválil zákon o stavebních pracích k olympijským hrám. Zappeion tak byl první budovou postavenou speciálně k obnovení olympijských her v moderním světě. Ke stejnému účelu měl byt rovněž obnoven Panathénský stadion. Po určité prodlevě byl položen 20. ledna 1874 základní kámen budovy, kterou navrhl dánský architekt Theophil Hansen, podobnou architekturu má i další jeho stavba, budova rakouského parlamentu ve Vídni. Zappeion byl otevřen 20. října 1888, sám Zappas se otevření nedožil.\nPři Letních olympijských hrách 1896 Zappeion sloužil jako hala pro soutěže v šermu. O deset let později byl při tzv. Olympijských mezihrách v roce 1906 využitý jako olympijská vesnice. Po přidělení olympijských her 2004 Aténám byl prvním sídlem tamního organizačního výboru (1998 až 1999) a v průběhu her samotných se v něm nacházelo tiskové středisko.\n\nV roce 1938 začala ze Zappeionu vysílat první národní rozhlasová stanice a palác byl sídlem rozhlasu EIR až do otevření Domu rozhlasu v roce 1970.\n\nV Zappeionu byly také podepsány přístupové dokumenty Řecka k Evropským společenstvím v květnu 1979, které proběhlo v mramorem obloženém hlavním atriu.\n\nV 21. století je Zappeion využíván jako konferenční a výstavní středisko.\n\nV budově je zhruba 25 místností od 97 do 984 metrů čtverečních výměry.\n\n"}
{"id": "1125727", "url": "https://cs.wikipedia.org/wiki?curid=1125727", "title": "Stonewall (film, 2015)", "text": "Stonewall (film, 2015)\n\nStonewall je americký hraný film z roku 2015, který režíroval Roland Emmerich. Film pojednává o potyčkách mezi gayi a policií v New Yorku v létě 1969. Příběh je vyprávěn z pohledu fiktivní postavy Dannyho Winterse. Film byl uveden do amerických kin 25. září 2015.\n\nDanny Winters v roce 1969 odchází od rodičů, protože jako gay se s nimi neshodne. Očekává, že v New Yorku bude žít lepší život. V baru \"Stonewall Inn\" se seznamuje s Trevorem a také majitelem baru Edem Murphym. Zažije zde nejen protipolicejní nepokoje, ale v roce 1970 také první Gay Pride.\n\n"}
{"id": "1125728", "url": "https://cs.wikipedia.org/wiki?curid=1125728", "title": "Uroš Radaković", "text": "Uroš Radaković\n\nUroš Radaković [uroš radakovič] (srbskou cyrilicí Урош Радаковић; * 31. března 1994, Bělehrad) je srbský fotbalový obránce nebo záložník a mládežnický reprezentant hrající za ruský FK Orenburg, kde hostuje z pražské Sparty. Hraje na postu stopera (středního obránce) či defenzivního záložníka. Mimo Srbsko působil v Itálii a Česku.\n\nOdchovanec srbského klubu FK Crvena zvezda hrál v Srbsku ještě za FK Proleter Novi Sad (v letech 2011–2012). V srpnu 2012 odešel na své první zahraniční angažmá do italského klubu Bologna FC 1909. V nejvyšší lize Serie A si nezahrál, odehrál pouze několik utkání v poháru Coppa Italia a v lednu 2014 odešel na hostování do druholigového italského týmu Novara Calcio.\n\nV srpnu 2015 odešel na další hostování i s opcí na případný přestup do moravského klubu SK Sigma Olomouc, tehdejšího nováčka Synot ligy 2015/16. V přípravném zápase v rakouském městě Laa an der Thaya se podílel s rezervním týmem Sigmy na výhře 3:2 nad italským klubem Lazio Řím. Po dvou odehraných přípravných utkáních obdržel nabídku smlouvy, kterou přijal, a také dres s číslem 26. Trenér Sigmy Leoš Kalvoda tak mohl posílit defenzivní řady svého mužstva. V 1. české lize debutoval 8. srpna 2015 ve třetím kole sezóny 2015/16 na hřišti Bohemians 1905 (remíza 1:1). 8. října 2015 klub s předstihem uplatnil opci a v létě 2016 hráče získal na přestup.\n\nPoslední sezóny si vydobyl jasné místo v základní sestavě, kde se pod ním mohl zdokonalovat mladý stoper Václav Jemelka. Sigmě pomohl Radaković dostat se na čtvrté místo v české HET lize a tím pádem dostat se do předkol evropské ligy. Sigma vypadla až ve 4. předkole se Sevillou. Zde už ale Uroš nehrál, jelikož si ho v létě 2018 koupila Sparta Praha.\n\nReprezentoval Srbsko v mládežnických kategoriích. Býval kapitánem srbské reprezence U17. Nastoupil i v dresu srbské \"jdenadvacítky\".\n\n"}
{"id": "1125730", "url": "https://cs.wikipedia.org/wiki?curid=1125730", "title": "Ottawská úmluva", "text": "Ottawská úmluva\n\nOttawská úmluva, oficiálně Úmluva o zákazu použití, skladování, výroby a převodu protipěchotních min a o jejich zničení má za cíl odstranění protipěchotních pozemních min ze světa. Do současnosti se k úmluvě připojilo 164 států. Smlouvu nepodepsalo 33 členských států OSN, mezi nimi USA, Rusko a Čína.\n\nPozemní miny jeden každý rok zabijí nebo zraní asi 4 300 osob, a to často i desetiletí po ukončení konfliktu, ve kterém byly položeny.\n\n1939 ve 2. světové válce jsou poprvé masívně použity protipěchotní miny\n\n1977 Ustanovení Ženevské konvence upravuje zákaz bezohledného použití zbraní na civilní obyvatelstvo v době války.\n\n1997 Úmluva byla přijata v Oslu a v Ottawě otevřena k podpisu. Originální text je v arabštině, čínštině, angličtině, francouzštině, ruštině a španělštině a je uložen v Generálním seretariátu OSN.\n\n1999 1. března se úmluva stala podle mezinárodního práva závaznou. Česká republika Úmluvu ratifikovala 26. října.\n\n2014 USA prohlásily, že se vzdají pěchotních min s výjimkou minových polí na korejském poloostrově\n\nKromě ukončení výroby a vývoje protipěchotních min musí smluvní strany do čtyř let po přistoupení ke smlouvě zničit svou zásobu těchto min. Mohou si ponechat pouze malé množství za účelem výcviku odstraňování a detekce min.\n\nDo 10 let po podpisu smlouvy by státy měly vyčistit všechna svá minová pole.\n\nSmlouva také vyzývá smluvní státy, aby poskytly pomoc osobám své vlastní země zasaženým minami a aby pomohly také jiným zemím plnit jejich závazky.\n\nSmlouva pokrývá pouze protipěchotní miny.\n\n\nOponenti Smlouvy namítají, že ratifikace nebyla všeobecná a státy, které nemají v současné době v úmyslu smlouvu ratifikovat mají nyní velké zásoby nášlapných min.\n\nOdpůrci uvádějí, že miny jsou levný a tedy rentabilní prostředek pro ochranu území. Tvrdí, že při správném použití jsou protipěchotní miny obranné zbraně, které poškozují pouze útočníka. Na rozdíl od zbraní dalekého doletu, jako jsou balistické rakety, které jsou nejúčinnější, pokud jsou používány k preventivním útokům. Kromě toho oponenti tvrdí, že psychologický efekt min zvyšuje rizika útoku, a tak snižuje nebezpečí války.\n\nOttawská úmluva se nevztahuje na všechny typy nevybuchlé munice. Kazetové bomby například představují stejný problém jako miny: nevybuchlá munice je nebezpečná civilistům ještě dlouho po ukončení konfliktu. Úmluva neklade žádná omezení na miny určené vozidlům, které zabíjejí civilisty v traktorech, školních autobusech atd.\n\nUSA tvrdí, že nehumánní charakter nášlapných min neplyne z toho zda jsou protipěchotní anebo proti vozidlům, ale z jejich trvanlivosti. Nepoužívají tedy perzistentní miny. Americké miny jsou sebedestruktivní do dvou dnů, případně se samy deaktivují, protože jim do dvou týdnů dojde baterie.\n\nČeská republika implementovala Úmluvu zákonem 305/1999 Sb. a dalšími předpisy. České znění úmluvy je uvedeno ve sbírce mezinárodních smluv.\n\nČeská republika kromě toho přispívá na humanitární odminování jak prostřednictvím mezinárodních subjektů, tak v rámci dvoustranné spolupráce: v Afghánistánu, Gruzii, Ázerbájdžánu, Jordánsku, Angole, Chorvatsku, Bosně a Hercegovině, Srbsku, Albánii a Libanonu. Za období 2006 – 2013 ČR poskytla v naplnění závazků z Ottawské úmluvy souhrnně 9 mil. USD.\n\nSvé zásoby protipěchotních min ČR zlikvidovala s tříletým předstihem.\n"}
{"id": "1125732", "url": "https://cs.wikipedia.org/wiki?curid=1125732", "title": "Kamerunské hory", "text": "Kamerunské hory\n\nKamerunské hory, také tzv. Kamerunská linie (francouzsky \"Ligne du Cameroun\", anglicky \"Cameroon line\") je pásmo vulkánů ve středozápadní části Afriky. Rozkládá se na ostrovech v Guinejském zálivu a dále především na území Kamerunu, ve směru z jihozápadu na severovýchod. Dále zasahuje na území Rovníkové Guiney, Svatého Tomáše a Princova ostrova a Nigérie. \n\nDélka horského pásma je 1 600 km, šířka 100 km. Nejvyšší horou a hlavním centrem pohoří je Kamerunská hora (4 095 m). Dále na pevnině směrem k severovýchodu jsou nejvýznamnější vrcholy \"Manengouba\" (2 396 m), \"Bamboutous\" (2 740 m), \"Lefo\" (2 550 m), \"Mount Oku\" (3 008 m) a \"Gotel\" (2 418 m). Linii uzavírá \"Mandarské pohoří\" již ve vzdálenosti necelých 200 km od Čadského jezera. Ve směru k jihozápadu (od Kamerunské hory) Kamerunské hory tvoří ostrovy Bioko (\"Pico Basile\", 3 008 m), Princův ostrov (\"Pico de Príncipe\", 948 m), Svatý Tomáš (\"Sao Tomé\", 2 024 m) a ostrov Annobón ( \"Quioveo\", 598 m).\n"}
{"id": "1125735", "url": "https://cs.wikipedia.org/wiki?curid=1125735", "title": "Malé Čierne pleso", "text": "Malé Čierne pleso\n\nMalé Čierne pleso nebo Malé pliesko je jezero v Dolině Zeleného plesa ve Vysokých Tatrách na Slovensku. Má rozlohu 0,0665 ha a je 53 m dlouhé a 18 m široké. Dosahuje maximální hloubky 2 m. Jeho objem činí 537 m³. Leží v nadmořské výšce 1566 m.\n\nNa břehu roste částečně kosodřevina, zatímco zbytek je travnatý. Na jihu se prudce zvedají stěny Malého Kežmarského štítu a Kežmarské kopy. Na východě se ve vzdálenosti 50 m nachází Čierne pleso a 150 m na severozápad Zelené pleso Kežmarské. Na sever a východ klesá Dolina Zeleného plesa.\n\nPleso nemá povrchový přítok ani odtok. Rozměry jezera v průběhu času zachycuje tabulka:\nPleso je přístupné pro veřejnost od 16. června do 31. října po tatranské magisrále:\n\n\n"}
{"id": "1125740", "url": "https://cs.wikipedia.org/wiki?curid=1125740", "title": "Alexios Komnenos (1142)", "text": "Alexios Komnenos (1142)\n\nAlexios Komnenos (1106/1107, Balabista-2. srpna 1142, Antalya) byl byzantský císař, spoluvládce svého otce Jana Komnena.\n\nNarodil se jako nejstarší syn budoucího byzantského císaře Jana a uherské princezny Pirosky, dcery Ladislava I. Pocházel z dvojčat. Jeho otec se ujal vlády nad Byzantskou říší roku 1118 a o čtyři roky později slavnostně jmenoval Alexia svým spoluvládcem, čímž chtěl zajistit jeho budoucí následnictví.\n\nAlexios se pravidelně účastnil otcových vojenských kampaní v Malé Asii. Roku 1142 se podílel na výpravě proti Seldžuckým Turkům, když v létě zemřel v důsledku horečnatého onemocnění a krátce poté nemoci podlehl i jeho mladší bratr Andronikos.\n"}
{"id": "1125742", "url": "https://cs.wikipedia.org/wiki?curid=1125742", "title": "Christophe Jallet", "text": "Christophe Jallet\n\nChristophe Jallet (* 31. října 1983, Cognac, Francie) je francouzský fotbalový obránce a reprezentant, který působí v klubu Olympique Lyon. Účastník EURA 2016 ve Francii.\n\nVe Francii hrál za kluby Chamois Niortais FC, FC Lorient, Paris Saint-Germain, Olympique Lyon.\n\nJallet debutoval v A-týmu Francie 15. 8. 2012 v přátelském utkání v Le Havre proti reprezentaci Uruguaye (remíza 0:0).\n\n"}
{"id": "1125743", "url": "https://cs.wikipedia.org/wiki?curid=1125743", "title": "Jaroslav Koliha", "text": "Jaroslav Koliha\n\nJaroslav Koliha (12. dubna 1924 Dobronice u Bechyně - 9. září 2014 Praha) byl český malíř.\n\nPocházel z Dobronic u Bechyně. Jeho otec, raněný v době první světové války, zemřel roku 1930 ve věku 34 let. Matka se se třemi dětmi odstěhovala do nedaleké Bechyně.\n\nPo absolvování reálného gymnázia v Táboře, kde učil výtvarné umění prof. Jindřich Schenk, zamířil na pražskou ČVUT, kde studoval u Cyrila Boudy, Karla Lidického a Martina Salcmanna, za svého učitele považoval také Salcmannova asistenta Jana Smetanu. Na výtvarnou scénu vstupoval na začátku 50. let 20. století, v době vrcholícího socialistického realismu. Realismus Jaroslava Kolihy měl ale od počátku punc expresionistického projevu, který kontrastoval s melancholií krajinných motivů. Přijal nabídku prof. Aloise Fišárka do Textilní tvorby (později ÚBOK), odkud pro politické neshody v roce 1952 odešel a vrátil se do Bechyně, kde měl tvůrčí zázemí a kde nacházel témata pro svou tvorbu. Působil také na Střední keramické škole v Bechyni. V té době se oženil s Evou Dobešovou, jeho žena se později stala významnou lékařkou, rentgenoložkou - Doc. MUDr. Eva Kolihová, Csc.\n\nV polovině 60. let začala jeho spolupráce na architektonických realizacích s Ing. arch. Antonínem Malcem a keramikem Antonínem Škodou (pošta v Českých Budějovicích, kulturní dům v Sezimově Ústí, spořitelna a divadlo v Táboře). V malbě postupně stále více tíhl k symbolickým metaforám, díky čemuž byl obviňován z formalismu.\n\nV polovině 60. let tak ne vlastní vinnou zmizel z oficiálních výstav. Těžiště jeho tvorby tvoří olejomalby a pastely. Tematicky zůstala jeho celoživotní doménou krajina jižních Čech, postupně přetavená v symbolickou zkratku forem. Hledal především výraz, zhuštění dojmů, esenci prožitku. Po nucené výstavní pauze se na výtvarnou scénu vrátil v roce 1990, kdy mu bylo 66 let a své celoživotní dílo představil na úspěšné výstavě v Českých Budějovicích. Následovalo několik dalších výstav, naposledy v roce 2004 k jeho osmdesátinám.\n\n\n"}
{"id": "1125744", "url": "https://cs.wikipedia.org/wiki?curid=1125744", "title": "Rečkovská lesní dráha", "text": "Rečkovská lesní dráha\n\nRečkovská lesní dráha byla necelých 26 km dlouhá úzkokolejná lesní dráha o rozchodu 760 mm v současných okresech Mladá Boleslav a Česká Lípa. Byla založena v roce 1914 a zrušena v roce 1950. Vedla z dodnes existující pily ve Velkém Rečkově u Bakova nad Jizerou do \"Dlouhé Rokle\" u Hradčan. Původně plánované prodloužení dráhy skrze Hradčanskou pahorkatinu až do Srní u České Lípy nebylo provedeno.\n\nNa počátku 20. století přivedlo rozsáhlé napadení lesních porostů sosnokazem borovým tehdejšího správce lesů k iniciování výstavby lesní úzkokolejné železnice. Ta měla dopravovat dřevo z lesů v okolí Bezdězu do Rečkova. Roku 1913 získala firma \"Orenstein & Koppel\" právo na přípravu projektu i realizaci včetně dodání vozů i lokomotivy. Majiteli dráhy byli Valdštejnové, kteří trať i těžební právo pronajímali. V roce 1914 vyjely na trať první soupravy. V roce 1925 byl dostavěn poslední úsek a celá trať se prodloužila na konečných 25,96 km.\n\nDráha po začátku od rečkovské pily vedla údolím říčky Bělé souběžně s řádnou železnicí 080, kterou poté podjížděla (u tohoto podjezdu je dnes NPP Klokočka). Hned poté natrvalo vstoupila do rozsáhlého polesí, dnes vedeného jako Lesnický park Bezděz a stoupala \"Černou roklí\" pod \"Zadní Kozinec\", kde tvořila esíčko. Dále pokračovala téměř v přímém směru kolem Kozího hřbetu a křižovala silnicí Bělá pod Bezdězem – Dolní Krupá. První zastávka – vlečkové nákladiště bylo západně od Radechova. Pak se dráha začala více klikatit a následovalo křižování se silnicí Bělá pod Bezdězem – Kuřívody. Dále zpovzdálí (zleva) sledovala \"Mariánskou cestu\". Druhá nákladová zastávka byla v zaniklé osadě Strážov. Poté dráha míjela Zlatý vrch a Malou Bukovou a křižovala silnici Mimoň – Doksy u hájovny \"Trojzubec\". Končila asi 200 metrů za touto silnicí v Dlouhé rokli u Hradčan.\n\nPrvní parní lokomotivou byla dvojspřežní tendrovka vyrobená v Linci (firma \"Krauss\"), druhá později zakoupená lokomotiva byla tříspřežní tendrovka z Prahy-Vysočan (firma Orenstein & Koppel). Dále byla v provozu motorová lokomotiva od výrobce \"Lemberg\" (Lvov). Vozíky byly propojeny naloženým dřevem a jištěny pouze řetězy. Z počátku měl každý vlak 3 brzdaře, později jen jednoho. Během 1. světové války se zapřahali i koně. Na trati bylo jen několik výhyben, proto délka vlaku i s lokomotivou nesměla přesáhnout 150 metrů. Na trase byla tři vodní čerpadla, na rečkovské pile, pak u Radechova a na konci v Dlouhé rokli. Zajímavostí byla protipožární šlapací drezína, jejíž posádka musela plácačkami likvidovat vznikající požár z létajících jisker od lokomotivy. Pro případy exkurzí (školní výlety) a dopravu dělníků bylo používáno upravených vozíků s lavicemi.\n\nV dobách největší slávy na přelomu dvacátých a třicátých let 20. století po trati jezdily až 4 páry vlaků denně a úzkokolejka dokázala přepravit za rok až 120 000 m³ surového dřeva. V době krize provoz slábl. Po 2. světové válce v roce 1947 se většina dráhy ocitla v (bývalém) vojenském prostoru Ralsko a ten samý rok rečkovská pila vyhořela, což po následném znárodnění přineslo zánik dráhy k roku 1950. Zařízení bylo rozebráno, zčásti posláno podobným drahám na Slovensko, do oceláren v Ostravě a zbytek neznámo kam.\n\nV současnosti lze najít budovu pily a těleso trati, které bylo přeměněno na lesní cestu. Vzhledem ke zpřístupnění bývalého vojenského prostoru lze projít (projet) celou trasu lesní železnice.\n\n"}
{"id": "1125746", "url": "https://cs.wikipedia.org/wiki?curid=1125746", "title": "Arnold Mvuemba", "text": "Arnold Mvuemba\n\nArnold Mvuemba (* 28. ledna 1985, Alençon, Francie) je francouzský fotbalový záložník, který působí v klubu Olympique Lyon. Reprezentoval Francii v mládežnických kategoriích, na seniorské úrovni odehrál jeden zápas v reprezentaci Demokratické republiky Kongo v roce 2005.\n\nVe Francii debutoval v profesionální kopané v klubu Stade Rennes. Poté hrál v letech 2007–2009 za anglický Portsmouth FC. Následně se vrátil do Francie, kde oblékal dresy klubů FC Lorient a Olympique Lyon.\n\nNastupoval za francouzské mládežnické výběry v kategoriích U17, U18 a U21.\n\nV reprezentaci Demokratické republiky Kongo odehrál v roce 2005 jedno utkání.\n\n"}
{"id": "1125748", "url": "https://cs.wikipedia.org/wiki?curid=1125748", "title": "Valérie Hachla-Myslivečková", "text": "Valérie Hachla-Myslivečková\n\nValérie Hachla-Myslivečková (28. září 1878 Kutná Hora – 26. února 1968 Praha) byla česká designérka, šperkařka, malířka a grafička \n\nNarodila se v Kutné Hoře jako první dítě okresního hejtmana z Rakovníka Aloise Myslivečka (* 1842) a jeho ženy Marie rozené Hartmanové (* 1856). Roku 1889 se rodina přestěhovala na Smíchov, kde Valérie absolvovala měšťanskou školu, a od roku 1894 bydleli na Vinohradech. Mladší bratr Zdeněk Mysliveček (1881–1974) byl neurolog a psychiatr, profesor Karlovy univerzity.\n\nValérie studovala v Praze soukromě malbu u Ludvíka Vacátka. Ve Vídni na Wiener Kunstgewerbeschule absolvovala studium v oddělení dekorativní malby u profesorů Böhmeho a Gustava Klimta, na téže škole absolvovala také zlatnickou a ciselérskou školu.\nVe šperkařství se zdokonalila při studijních pobytech v Bulharsku, Dalmácii a Srbsku (kde žila dva roky). V Itálii se učila 2 roky florentskou mozaiku u prof. Agazziho. Dále cestovala po Francii a Německu. \n\nPrvní díla byla poplatná secesi a malba naivismu. Druhé období avantgardní tvorby začalo po návratu do Prahy roku 1920, kdy si tato emancipovaná výtvarnice zvolila jméno Hachla (podobně jako Marie Čermínová se přejmenovala na Toyen), připojila se k avantgardnímu proudu umělecké tvorby. Hned roku 1920 spoluzaložila Kruh výtvarných umělkyň, stala se jeho první předsedkyní a spoluorganizovala jeho výstavy. Dále vystavovala s jednotou výtvarných umělců v Praze a na českém venkově; zúčastnila se též výstav Wiener Werkstätte ve Vídni. Bálkánskou a jihoevropskou cestu zúročila při výstavách v Bělehradě, v Sofii, v Athénách a v Palermu. \n\nDodatek z rodinných podkladů Alena Vrbová - Valérie se roku 1912 provdala za plukovníka zdravotnictví Josefa Hachla, odtud změna příjmení.\nKdyž roku 1921 Milada Topičová v Topičově salónu založila umělekckoprůmyslové oddělení, Hachla s ní spoluorganizovala výstavu uměleckého průmyslu, a následně vznikly prodejny, v nichž Bohumil Južnič, Hachla a další prodávali své práce. Roku 1922 vystavovala v Uměleckoprůmyslovém museu a v lednu 1927 v Rubešově galerii v Praze.\n\n\n\n"}
{"id": "1125749", "url": "https://cs.wikipedia.org/wiki?curid=1125749", "title": "Marc Meiling", "text": "Marc Meiling\n\nMarcus \"Marc\" Meiling, (* 22. března 1962 v Stuttgartu, Německo) je bývalý německý zápasník – judista. Je majitelem stříbrné olympijské medaile z roku 1988.\n\nVyrůstal v Sindelfingenu, kde se od 8 let věnoval judu pod vedením Güntera Bischofa. V německé seniorské repezentaci prorazil v olympijské roce 1984. Na olympijských hrách v Los Angeles startoval ve střední váze, ale neprošel přes Francouze Fabiena Canu.\n\nOd roku 1986 nahradil v polotěžké váze Günthera Neureuthera a plynule navázal na jeho úspěšnou kariéru v reprezentaci. V roce 1988 potvrdil výbornou přípravu ziskem stříbrné olympijské medaile na olympijských hrách v Soulu, když nestačil ve finále na juko na Brazilce Aurélia Miguela.\n\nPo znovusjednocení Německa v roce 1990 mu doma narostla konkurence a o pozici reprezentační jedničky musel tvrdě bojovat. V roce 1992 prohrál nominaci na olympijské hry v Barceloně s Detlefem Knorrekem. V reprezentaci vydržel do roku 1996 a když nebyl nominován na olympijské hry v Atlantě ukončil vrcholovou kariéru.\n\n"}
{"id": "1125752", "url": "https://cs.wikipedia.org/wiki?curid=1125752", "title": "Кь", "text": "Кь\n\nКь je spřežka používaná v některých kavkazských jazycích. Spřežka se skládá z písmena К a měkkého znaku. V abazinštině spřežka zachycuje hlásku kʲ, v darginštině zachycuje hlásku q'. V abazinštinštině se může spřežka objevit na začátku slova.\n\nV abcházštině spřežka Кь zachycuje hlásku k'ʲ.\n\nV první variantě abcházské azbuky byla místo spřežky Кь požívána spřežka Кј, která byla později komisí pro překlady nahrazena písmenem К̆. V později zavedené latinské abecedě N. J. Marra spřežce Кь odpovídalo písmeno ⱪ, v abecedě N. F. Jakovleva spřežce Кь odpovídala spřežka ⱪı. V době, kdy byla abcházština zapisována gruzínským písmem, spřežce Кь odpovídala spřežka კჲ. Spřežka Кь byla zavedena se znovuzavedením zápisu abcházštiny cyrilicí.\n"}
{"id": "1125776", "url": "https://cs.wikipedia.org/wiki?curid=1125776", "title": "Rakety z Tantalu", "text": "Rakety z Tantalu\n\nRakety z Tantalu je název české antologie polských vědeckofantastických povídek, kterou roku 1964 vydalo Státní nakladatelství dětské knihy jako 31. svazek své edice Karavana. Výbor uspořádal a povídky přeložil Jaroslav Simonides, knihu ilustroval Antonín Michalčík.\n\nSvazek obsahuje tyto povídky:\n\n"}
{"id": "1125778", "url": "https://cs.wikipedia.org/wiki?curid=1125778", "title": "František Topič", "text": "František Topič\n\nFrantišek Topič (20. listopadu 1858 Chvalín u Roudnice nad Labem – 29. března 1941 Praha) byl pražský knihkupec, nakladatel, vydavatel a významný představitel moderní knižní kultury a umění uměleckých řemesel.\n\nNakladatelství Františka Šimáčka bylo založeno nakladatelskou koncesí v únoru roku 1883 a převzetím knihtiskárny, nakladatelství a skladu pověřilo knihkupce Františka Topiče. 12. 11. se Topič oženil se Šimáčkovou neteří Terezií Šulcovou. Po Šimáčkově smrti roku 1885 si zažádal o vlastní koncesi, kterou získal roku 1886. Ve firmě pracovali Topičův syn Jaroslav, jeho manželka Milada a vnučka Milada.\nBudova Topičova nakladatelství byla postavena na Ferdinandově (dnešní Národní) třídě 9 podle projektu v roce Jana Zeyera roku 1894 a rozšířena o sousední dům č. 11 roku 1906 podle projektu arch. Osvalda Polívky. Postupně se nakladatelství rozrostlo o další domy a sklad na Vinohradech (Polská ul., Poznaňská a Makarenkova = dnešní Masarykova 56, knihkupectví NLN).\n\nNakladatelství sdružovalo kolektiv autorů, překladatelů a výtvarníků, vydávalo knihy v několika jazycích, dále plakáty, grafické listy a vlastnilo umělecký obchod a výstavní síň, tzv. Topičův salón. Činnost byla ukončena smrtí nakladatelova syna Jaroslava a prodejem domu firmě Františka Borového.\n\n\n"}
{"id": "1125782", "url": "https://cs.wikipedia.org/wiki?curid=1125782", "title": "Northrop YA-9", "text": "Northrop YA-9\n\nNorthrop YA-9 byl prototyp amerického bitevního letounu vyvinutý pro Letectvo Spojených států amerických na přelomu 60. a 70. let 20. století firmou Northrop. Do sériové výroby se však dostal jeho konkurent A-10 Thunderbolt II.\n\nPo zkušenostech z války ve Vietnamu, kdy se rychlé letouny F-100 Super Sabre, F-105 Thunderchief a F-4 Phantom II ukázaly jako nepříliš vhodné pro blízkou leteckou podporu pozemních jednotek, byl v roce 1966 zahájen program Attack Experimental (A-X) pro vytvoření speciálního útočného letounu. Své návrhy předložilo americkému letectvu celkem šest výrobců, přičemž v prosinci 1970 byly vybrány projekty firem Northrop a Fairchild Republic, jež měly vyrobit prototypy YA-9A a YA-10A.\n\nNorthrop postavil dva prototypy letounu YA-9, které byly zalétávány na podzim 1972. Z výsledků srovnávání však v lednu 1973 vyšel vítězně konkurenční letoun YA-10A, který se následně dostal do sériové výroby jako A-10 Thunderbolt II.\n\nNevyužité prototypy YA-9A byly poté předány NASA, která je krátce využívala pro letové testy. Letoun s číslem 71-1367 je uskladněn na Edwardsově letecké základně, kde čeká na na renovaci, a letoun s číslem 71-1368 se nachází v kalifornském muzeu March Field Air Museum.\n\n\n"}
{"id": "1125783", "url": "https://cs.wikipedia.org/wiki?curid=1125783", "title": "Kmotr Mrázek II. Krakatice", "text": "Kmotr Mrázek II. Krakatice\n\nKmotr Mrázek II. Krakatice je kniha novináře Jaroslava Kmenty založená na policejním spisu \"Krakatice\", jehož součástí byly přepisy odposlechů telefonů Františka Mrázka, Igora Šafranka, Luďka Sekyry a Martina Hejla.\n\nPrvním odposlechem je telefonní hovor Mrázka z 2. ledna 2000, ve kterém si domlouvá na následující den schůzku s \"Honzou\", \"Igorem\" a \"Sekyrkou\" ohledně privatizace stavební firmy IPS. Posledním odposlechem je hovor Mrázka a Šafranka z 11. dubna 2001, ve kterém se baví o \"Téčkově\" nástavbě za šest milionů.\n"}
{"id": "1125785", "url": "https://cs.wikipedia.org/wiki?curid=1125785", "title": "Kaiserkrone (351 m)", "text": "Kaiserkrone (351 m)\n\nKaiserkrone je erodovaný pozůstatek stolové hory, který se tyčí spolu s další stolovou horou Zirkelsteinem nedaleko od obce Reinhardtsdorf-Schöna nad údolím řeky Labe v Saském Švýcarsku. Na jižním úpatí se nachází několik pískovcových skal charakteristického tvaru, které daly hoře své jméno.\nSaský romantický malíř Caspar David Friedrich je ve svém skicáři nazval Kaiserkrone a později je použil ve svém známém obraze \"Poutník nad mořem mlhy\".\n"}
{"id": "1125786", "url": "https://cs.wikipedia.org/wiki?curid=1125786", "title": "Truhlářka (Nebušice)", "text": "Truhlářka (Nebušice)\n\nTruhlářka je usedlost vybudovaná v Nebušicích (objekt číslo popisné 48) na severozápadě Prahy. Je považována za nejvýstavnější z nebušických usedlostí.\n\nV místech, kde stojí, se dříve rozkládaly vinice, jež vlastnil řád premonstrátů. Zde stojící objekt ve vinicích je doložen již ve 14. století, coby součást Strahovského kláštera. V polovině 18. století prošel objekt přestavbou a rozšířením. Vzhled patrný na počátku 21. století získala usedlost opravou, jež proběhla během roku 1946.\n\nPatrový objekt je zbudován v barokním slohu. Vyznačuje se ozdobně zpracovaným štítem a zděnou lodžií, jež se nachází po celé její jižní straně. Usedlost je využívána k bydlení.\n\n"}
{"id": "1125787", "url": "https://cs.wikipedia.org/wiki?curid=1125787", "title": "Jan Václav Kosch", "text": "Jan Václav Kosch\n\nJan Václav Kosch, (před 28. červnem 1718 Zvoníčkov – 18. dubna 1798 Děčín) byl hraběcím thunovským zednickým mistrem, stavitelem v Děčíně a v severních Čechách. Je představitelem doznívající dienzenhoferovské tradice. K jeho dílům patří řada kostelů a budov.\n\nPocházel ze zednického rodu Koschů, který již jistě od počátku 17. století působil na kláštereckém panství Thunů. Narodil se rychtáři Ondřeji Koschovi a jeho manželce Regině ze Zvoníčkova. Byl třetím dítětem ze sedmi, které se narodily tomuto páru. Pokřtěn byl 28. června roku 1718 v úhošťanském kostele svatého Havla jako \"Joannes Wenceslaus.\" Z kláštereckého panství se přestěhoval do Děčína. Nadále zůstal thunským poddaným a o propuštění z poddanství žádal hraběte Jana Josefa Thuna.\n\nVyučil se a v 28 letech složil mistrovské zkoušky v zednickém cechu. Dne 18. listopadu roku 1748 se zednický mistr Jan Václav Kosch oženil s Annou Františkou Honneterovou († 7. ledna 1771), dcerou lazebníka Hanse Honnetera. Svatba se zřejmě konala v Děčíně. Kosch s ní měl zřejmě tři děti: Františka Xavera (* 1749), Annu Terezii (* 1751) a Annu Františku (* 1754).\n\nNěkterá stavební díla prováděl samostatně, na některých se spolupodílel. V první polovině padesátých let 18. století se účastnil obnovy kostela svatého Václava a Blažeje v Děčíně. V letech 1756–1758 stavěl kostel v Arnolticích. V letech 1764–1769 vedl druhou etapu dostavby farního kostela svatého Václava v Rozbělesích a tvůrčím způsobem změnil původní projekt Kiliána Ignáce Dientzenhofera. V 1772–1774 se podílel na realizaci hrubé stavby kostela svatého Václava v Srbské Kamenici. V roce 1774 vedl stavební práce na varnsdorfském kostele svatých Petra a Pavla. V roce 1776 započala stavba kostela svaté Maří Magdalény v Kerharticích u České Kamenice podle Koschova návrhu. V roce 1777–1782 se účastnil stavby kostela svatého Vavřince v Práchni a v téže době také v Kytlicích na stavbě kostela svatého Antonína Paduánského.\n\nPo roce 1780 stavěl kostel svatého Petra a Pavla ve Volfarticích u České Lípy. Ke konci roku 1783 vykonával stavební dozor na obloukem Kostelní brány v Děčíně. V letech 1786–1787 byl ve Hřensku postaven pod Koschovým vedením kostel svatého Jana Nepomuckého. Od roku 1786 se účastnil přestavby děčínského zámku. Funkci hlavního thunského stavitele zastával zřejmě až do roku 1790. V roce 1787 zástupci Nového Boru s Koschem sepsali smlouvu na stavbu kostela Nanebevzetí Panny Marie, ale protože Kosch vedl stavbu již od roku 1786, jednalo se o retroaktivní sepsání smlouvy. V dubnu 1788 sepsal smlouvu na provedení staveb kostela svatého Františka Xaverského v Bělé u Děčína a kostela svaté Anny v Tisé. Květnem roku 1788 je datován Koschův rozpočet na úpravu kamenné zvonice u kostela svatých Petra Pavla v Horním Prysku. V Děčíně se zřejmě podílel na stavbách několika měšťanských domů a zřejmě i na kapli Panny Marie Pomocné vedle kostela svatého Václava a Blažeje, i když její základ je zřejmě starší z roku 1726. Koschovi také bývá připisován, podle architektonických znaků, i kostel svatého Jana Křtitele v Horních Habarticích.\n\nJan Václav Kosch zemřel v 81 letech 18. dubna 1798 po pádu ze zdi při stavebních pracích na děčínském zámku, jehož klasicistní přestavbu realizoval. Pohřben byl 21. dubna 1798.\n\n\n\n"}
{"id": "1125793", "url": "https://cs.wikipedia.org/wiki?curid=1125793", "title": "Nath", "text": "Nath\n\nNath je hvězda v souhvězdí Býka, ve kterém je druhá nejjasnější, ale zároveň jde o třetí nejjasnější hvězdu souhvězdí Vozky.\n\nAbsolutní hvězdná velikost Nathu je -1,34, stejná jako u jiné hvězdy z téhož souhvězdí, Maiy v Plejádách. Nath je ovšem mnohem blíže, přibližně 130 světelných let, zatímco Maia asi 360 ly.\n\nPodobně jako Slunce tato hvězda obsahuje velké množství manganu, ale málo vápníku a hořčíku.\n\nNath může být zakryt Měsícem.\n\nTaké jde o dvojhvězdu, druhá složka má poziční úhel 239° a je od hlavní hvězdy vzdálená 33,4 vteřiny.\n"}
{"id": "1125830", "url": "https://cs.wikipedia.org/wiki?curid=1125830", "title": "Jakub Romaszkan", "text": "Jakub Romaszkan\n\nJakub Romaszkan (18. července 1843 – 14. února nebo 14. června 1922 Vídeň) byl rakouský šlechtic a politik z Haliče, v 2. polovině 19. století poslanec Říšské rady.\n\nPocházel z haličské šlechtické rodiny arménského původu. V roce 1857 byl povýšen na svobodného pána (barona). Zabýval se otázkami zemědělského rozvoje. V roce 1873 mu byl udělen Řád železné koruny. Roku 1895 pak získal Řád Františka Josefa.\n\nPůsobil jako poslanec Říšské rady (celostátního parlamentu Předlitavska), kde usedl v doplňovacích volbách roku 1884 za kurii velkostatkářskou v Haliči. Slib složil 4. prosince 1884. Mandát obhájil ve volbách roku 1885. Ve volebním období 1879–1885 se uvádí jako baron Jakob von Romaszkan, statkář, bytem Horodenka. Patřil mezi polské národní poslance. Reprezentoval parlamentní Polský klub.\n\nV roce 1883 mu byla udělena koncese pro přípravné práce na výstavbu lokální železniční dráhy Horedenka–Horišne Zalučja a roku 1884 na dráhu Horodenka–Sňatyn. Do roku 1890 byl starostou města Horodenka. V dubnu toho roku ovšem haličský zemský výbor doporučil rozpustit tamní obecní zastupitelstvo kvůli závadám v obecních financích.\n\nJeště v roce 1915 se uvádí jistý baron Jakob Romaszkan, tehdy jako pětasedmdesátiletý muž. Podle jiných zdrojů se narodil roku 1843 a zemřel roku 1922. Jeho manželkou byla Helena v. Petrowicz (1850–1938).\n"}
{"id": "1125833", "url": "https://cs.wikipedia.org/wiki?curid=1125833", "title": "Melet Çayı", "text": "Melet Çayı\n\nMelet Çayı, též Melet Irmağı, je řeka na severu poloostrova Malá Asie a v asijské části Turecka. V antice se nazývala Melanthios (polatinštěno Melanthius).\n\nŘeka pramení na jižním svahu pohoří Giresun Dağları, které tvoří západní část Východopontských hor. Zpočátku teče směrem na západ přes město Mesudiye v provincii Ordu. Následně se stáčí na sever a údolím v Pontských horách protéká k Černému moři.\n\nPod městem Mesudiye je řeka přehražena hrází (souřadnice: ), odkud je část vodního průtoku svedena asi 8 km dlouhým kanálem k vodní elektrárně. Bezprostředně za elektrárnou začíná přehrada se 118 m vysokou hrází Topçam (souřadnice: ). Po dalších několika kilometrech je řeka opět přehražena hrází Karıca odkud je 8,5 km dlouhým tunelem svedena k po proudu vybudované elektrárně Darıca-1.\nZa ní pokračuje v severním kurzu, v dolním toku protéká sídlem Kayabaşı, než pláží východně od města Ordu vyústí do Černého moře.\n"}
{"id": "1125834", "url": "https://cs.wikipedia.org/wiki?curid=1125834", "title": "Josef Průša (rektor)", "text": "Josef Průša (rektor)\n\nJosef Průša (* 3. února 1939 Plzeň) je český elektrotechnik a v letech 2004 až 2011 rektor Západočeské univerzity v Plzni. Za svou činnost získal řadu ocenění jako například Medaili I. stupně MŠMT, historickou pečeť města Plzně či vstup do Dvorany slávy hejtmana Plzeňského kraje.\n\nNarodil se 3. února 1939 v Plzni. Zde absolvoval fakultu elektrotechnickou VŠSE. Po dokončení studia působil jako projektant v podniku Škoda. V únoru 1970 pak začal na VŠSE působit jako odborný asistent. V roce 1975 byl z politických důvodů nucen přejít mezi odborné pracovníky. Na škole též působil jako energetik a později jako bezpečnostní technik.\n\nV roce 1990 byl jmenován docentem v oboru technická kybernetika a stal se Kvestorem VŠSE. Ta byla v říjnu 1991 transformována v ZČU. Kvestorem byl do roku 1998, kdy se stal náměstkem ministra školství, mládeže a tělovýchovy pro vědu a vysoké školství. Na univerzitu se vrátil v roce 2003 a do svého jmenování rektorem působil v pozici Kancléře univerzity.\n\nV čele Západočeské univerzity se ocitl v roce 2004 a zůstal jím po dvě volební období. Během jeho prvního období bylo nově akreditovalo 13 studijních programů a ZČU se stala sedmou největší veřejnou vysokou školou v zemi. Taktéž se zvýšil počet zahraničních studentů a na všech fakultách byl akreditován alespoň jeden doktorský studijní program.\n\nRektorem byl i pro druhé volební období. To bylo poskvrněno kauzou na fakultě právnické. V pozici rektora jej nahradila v roce 2011 Ilona Mauritzová.\n"}
{"id": "1125836", "url": "https://cs.wikipedia.org/wiki?curid=1125836", "title": "Esfir Šubová", "text": "Esfir Šubová\n\nEsfir Iljinična Šubová (; 16. březen 1894 – 21. září 1959) byla sovětská filmová režisérka dokumentárních filmů. Svým dílem potvrdila tvůrčí roli střihové skladby a odkryla nové možnosti publicistického filmu, který montovala a vytvářela pomocí již dříve natočeného dokumentárního filmového materiálu (např. ve filmu Pád dynastie Romanovců).\n\nPád dynastie Romanovců, Rusko Nikolaje II., Lev Tolstoj a Velká cesta byly sestříhány hlavně z historických kronik. Zdrojem byly autorce také filmové aktuality, natočené v Evropě i v Americe. Při dotáčení některých scén závěrečné části tohoto dokumentárního cyklu byla Esfir Šubová v Leningradě svědkem Ejzenštejnovy práce na jeho slavném snímku Deset dnů, které otřásly světem, jenž vznikal k desátému výročí říjnové revoluce. \"„Práce na této trilogii mě přesvědčila o tom, že velkou historii našich dnů je třeba ukázat se vší odpovědností a nelze ji zaměňovat 'hrou' na historii,\"\" řekla o svých snímcích sama Esfir Šubová.\n\n"}
{"id": "1125839", "url": "https://cs.wikipedia.org/wiki?curid=1125839", "title": "Parlamentní volby v Bulharsku 1901", "text": "Parlamentní volby v Bulharsku 1901\n\nParlamentní volby se konaly 28. ledna 1901. I přesto, že Progresivní liberální strana se umístila na třetím místě v počtu volebních hlasů, získala nejvíce mandátů (vyhrála ve více volebních obvodech). Volební účast dosáhla 42,7 %.\n\n\n"}
{"id": "1125840", "url": "https://cs.wikipedia.org/wiki?curid=1125840", "title": "Dobrodružství Sarah Jane", "text": "Dobrodružství Sarah Jane\n\nDobrodružství Sarah Jane (v anglickém originále The Sarah Jane Adventures) je britský televizní seriál vysílaný v letech 2007 až 2011. Pořad je spin-offem kultovního britského seriálu \"Pán času\" (v originále \"Doctor Who\"). Na rozdíl od \"Pána času\" se zaměřuje na mladší publikum. Seriál vytvořil Russell T. Davies a hlavní roli obsadila Elizabeth Sladenová, jakožto Sarah-Jane Smith, což je postava ze seriálu \"Pán času\". Sarah byla společnicí třetího a čtvrtého Doktora, tedy za klasické éry seriálu, ovšem do seriálů se vrátila v roce 2006 v epizodě \"School Reunion\" a zahrála si pár dílů po boku desátého Doktora.\n\nSeriál odstartoval v 60minutovém speciálu \"Invaze Bane\" 1. ledna 2007. Kompletní řada deseti 25 minutových epizod začala ale až 24. září 2007. Do roku 2011 bylo natočeno celkem pět sérií a byly plánovány další dvě, ale v průběhu vysílání páté série zemřela hlavní herečka Elizabeth Sladenová a tak BBC natáčení zrušila.\n\nProgram získal cenu Royal Television Society 2010 za nejlepší dětské drama.\n\nV roce 2014 Česká televize oznámila zakoupení vysílacích práv seriálu, který byl vysílán na v českém znění.\n"}
{"id": "1125841", "url": "https://cs.wikipedia.org/wiki?curid=1125841", "title": "Simon Schreiber", "text": "Simon Schreiber\n\nSimon Schreiber, polsky Szymon Schreiber, hebrejsky a jidiš , Šim'on Sofer (18. prosince 1820 Prešpurk – 26. března 1883 Krakov) byl rakouský rabín a politik z Haliče, v 2. polovině 19. století poslanec Říšské rady; jeden z hlavních představitelů ortodoxního judaismu v Haliči.\n\nJeho otcem byl Moses Schreiber, vrchní rabín v Prešpurku. Simon se v roce 1842 stal rabínem v Mattersdorfu. Od roku 1860 působil v Krakově. Stal se jedním z nejvýznamnějších představitelů ortodoxního judaismu v Haliči. V roce 1880 založil hebrejsky psaný týdeník \"Machazikej ha-dat\", který ještě počátkem 20. století stále vycházel ve Lvově. Krátce před smrtí vydal výzvu všem haličským židům, aby ve volbách nevolili liberálně smýšlející souvěrce. Zároveň pohrozil klatbou v případě neuposlechnutí výzvy. Státní návladní ve Lvově pak s ním zahájil předběžné vyšetřování pro zločin vydírání. Krátce poté ovšem Schreiber zemřel. \"Národní listy\" jeho náhlé úmrtí spojovaly s rozčílením souvisejícím s touto kauzou.\n\nPůsobil jako poslanec Říšské rady (celostátního parlamentu Předlitavska), kde usedl po volbách roku 1879 za kurii městskou v Haliči, obvod Kolomyja, Sňatyn, Bučač atd. Poslancem byl až do své smrti roku 1883. Ve volebním období 1879–1885 se uvádí jako Simon Schreiber, rabín, bytem Krakov. List \"Das Vaterland\" uváděl po volbách, že Schreiber přislíbil po svém zvolení vstoupit do Polského klubu, ale že se zdá, že to nehodlá učinit. Nakonec ale do Polského klubu vstoupil. V Říšské radě patřil mezi málo aktivní poslance. Hlasoval ale loajálně s Polským klubem. Ve sněmovně zasedal na pravici a na schůze parlamentu chodil v tradičním úboru ortodoxního žida.\n\nZemřel v březnu 1883 na mrtvici. Po celý den cítil nevolnost, ale ještě rozmlouval s různými hosty. V 5 hodin odpoledne ovšem upadl do bezvědomí a po krátké agónii zemřel.\n"}
{"id": "1125844", "url": "https://cs.wikipedia.org/wiki?curid=1125844", "title": "Schwedenlöcher", "text": "Schwedenlöcher\n\nSoutěska Schwedenlöcher se nachází nedaleko od městečka Rathen v Národním parku Saské Švýcarsko, kde propojuje údolí Amselgrund s vyhlídkovým skalním útvarem Bastei. Soutěska Schwedenlöcher je vytvořena vodní erozí měkčích pískovců. Byla pojmenována na památku události z třicetileté války, kdy bylo 3. srpna 1639 Rathewalde zničeno švédskými vojsky a místní lidé se zde schovávali. Přes Schwedenlöcher vede turistická cesta, která byla otevřena v roce 1886. Od února do září 2013 byla uzavřena kvůli pádu skal.\n\n"}
{"id": "1125845", "url": "https://cs.wikipedia.org/wiki?curid=1125845", "title": "Lety Google", "text": "Lety Google\n\nLety Google () je služba pro online rezervaci letů od Googlu, která usnadňuje nákup letenek prostřednictvím třetích stran.\n\nV dubnu 2011 schválila Federální vláda Spojených států amerických koupi společnosti ITA Software společností Google za 700 milionů amerických dolarů. 13. září 2011 spustil Google službu Lety Google, která používá algoritmus získaný touto koupí.\n\nInovací Letů Google je to, že umožňuje nelimitované vyhledávání na základě i jiných kritérií než pouze destinace; například mohou uživatelé vyhledávat lety v rozmezí času a rozpočtu a mohou jim být nabízeny různé cílové destinace.\n\nSlužba byla okamžitě porovnávána s konkurencí jako Expedia, Orbitz, Kayak.com a Bing. Kayak.com vydal prohlášení, že jejich služba je lepší než od Googlu a že budou konkurenceschopní.\n\nK žádné okamžité změně v cenách akcií Priceline.com, Expedie nebo Travelzoo jako reakce na spuštění Letů Google nedošlo.\n\nKrátce po spuštění webu svědčil právní zástupce Expedie u Senátního justičního podvýboru pro antimonopolní politiku, že se Googlu nepodařilo dodržet slib, aby byly záznamy Letů Google zařazeny ve výsledcích vyhledávání pod záznamy konkurence.\n"}
{"id": "1125846", "url": "https://cs.wikipedia.org/wiki?curid=1125846", "title": "Třída Tuo Chiang", "text": "Třída Tuo Chiang\n\nTřída Tuo Chiang je třída korvet námořnictva Čínské republiky. Vyznačuje se velmi silnou údernou výzbrojí a koncepcí tzv. wave-piercing katamaran. Plánována je stavba až 12 jednotek této třídy. Mají se dělit na protilodní a protiletadlovou variantu. Prototypová jednotka \"Tuo Chiang\" byla do služby zařazena roku 2014.\n\nVývoj korvet třídy \"Tuo Chiang\" byl zahájen roku 2010 ve společnostech Naval Shipbuilding Development Center a Ship Ocean Industries R&D Center. Stavbu třídy provádí loděnice Lung Teh Shipbuilding. Prototypová jednotka byla rozestavěna roku 2012, spuštěna na vodu roku 2014 a do služby byla přijata 23. prosince 2014. V prosinci 2018 loděnice získala zakázku na jeho 11 sesterských lodí. Stavba tří jednotek druhé série byla zahájena 24. května 2019. Ceremonie se účastnila prezidentka Cchaj Jing-wen. První plavidlo druhé série má být dodáno roku 2021. Všechny tři pak do roku 2025.\n\nJednotky třídy \"Tuo Chiang\":\nPlavidlo má koncepcí tzv. wave-piercing katamaranu. Je postaveno z hliníkových slitin, přičemž v jeho konstrukci jsou široce uplatněny prvky technologie stealth. Elektronické vybavení tvoří přehledový radar CS/SPG-6N(S), navigační radar, systém řízení palby se střeleckým radarem CS/SPG-6N(T) a optotronický systém. Plavidlo je údajně vybaveno vlečeným sonarem. Pro spojení s pozemními radary a externími senzory slouží datalinky.\n\nHlavňovou výzbroj tvoří jeden 76mm kanón Mk 75 (licenční výrobek zbrojovky OTO Melara) ve věži na přídi, dva 12,7mm kulomety M2HB před nástavbou a jeden 20mm kanónový komplet blízké obrany Mk 15 Phalanx Block 0 v zadní části nástavby. Velmi silná je úderná výzbroj, ukrytá v nástavbě. Tvoří ji čtyři dvojité vypouštěcí kontejnery protilodních střel Hsiung Feng II s dosahem 160 km a čtyři dvojité odpalovací kontejnery nadzvukových protilodních střel Hsiung Feng III s dosahem 300 km. Výzbroj doplňují dva trojhlavňové 324mm protiponorkové torpédomety Mk.32 ukryté pod roletami. Na zádi se nachází přistávací plocha pro vrtulník, nebo bezpilotní letouny. Plavidlo ale není vybaveno hangárem.\n\nPohonný systém je koncepce CODAD se čtyřmi diesely MTU 20V 4000 M93L o výkonu 4300 kW, které pohánějí čtyři vodní trysky MJP CSU 850. Elektřinu dodávají dva generátory Kohler 350EOZC o výkonu 350 kW. Nejvyšší rychlost dosahuje 43 uzlů. Dosah je 2000 námořních mil.\n\nKorvety druhé série mají plný výtlak 680 tun a délku prodlouženou na 65 metrů. Čtyřnásobné vertikální vypouštěcí silo pojme až 16 protiletadlových řízených střel.\n"}
{"id": "1125850", "url": "https://cs.wikipedia.org/wiki?curid=1125850", "title": "Faustyn Żuk-Skarszewski", "text": "Faustyn Żuk-Skarszewski\n\nFaustyn Żuk-Skarszewski (10. února 1819 Przyszowa – ???) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Studoval na gymnáziu v Nowém Sączu a Praze a pak práva na Karlo-Ferdinandově univerzitě v Praze, Lvovské univerzitě a Vídeňské univerzitě. Pak působil v soudnictví v Tarnówě a Lvově. V letech 1859–1866 byl notářem v Krakově. Pak se vzdal notářské profese a žil na svém statku v Przyszowé. Během studií v Praze vydal na základě své mnemotechnické metody přehled polských dějin.\n\nByl aktivní i politicky. V 60. letech 19. století se stal poslancem Haličského zemského sněmu za velkostatkářskou kurii, obvod Nowy Sącz. Byl celkem třikrát opětovně zvolen, ale roku 1867 rezignoval na mandát.\n\nPůsobil i jako poslanec Říšské rady (celostátního parlamentu Předlitavska), kde usedl ve volbách roku 1879 za kurii velkostatkářskou v Haliči. Mandát obhájil ve volbách roku 1885 a volbách roku 1891. Ve volebním období 1879–1885 se uvádí jako baron Faustin von Skarszewski-Žuk, statkář, bytem Przyszowa. Patřil mezi polské národní poslance. Reprezentoval parlamentní Polský klub.\n"}
{"id": "1125851", "url": "https://cs.wikipedia.org/wiki?curid=1125851", "title": "Star Wars: Síla se probouzí", "text": "Star Wars: Síla se probouzí\n\nStar Wars: Síla se probouzí (v anglickém originále Star Wars: The Force Awakens) je sedmý film ze série \"Star Wars\", jehož premiéra proběhla 17. prosince 2015.\n\nFilm natočil režisér J. J. Abrams, který se už osvědčil restartováním ságy \"Star Trek\". Film produkovalo studio Walt Disney Pictures, které v roce 2012 koupilo práva od George Lucase. George Lucas se na tomto díle podílel pouze v pozici kreativního konzultanta.\n\nSnímek představuje návrat ke kořenům původní ságy, ať už pro návrat původních postav staré trilogie a jistou dávkou nostalgie, tak pro skloubení moderních digitálních efektů s hojně zapojenými efekty praktickými. Příkladem jsou loutky nebo skutečně fungující model astrodroida BB-8.\n\nNa straně Odboje a světlé strany síly stojí známé postavy z předchozích epizod: Luke Skywalker (Mark Hamill), Leia Organa (Carrie Fisher), Han Solo (Harrison Ford), Žvejkal (Peter Mayhew), R2-D2, C-3PO (Anthony Daniels) a Admirál Ackbar. Dále dezertér z řad vojáků Prvního řádu FN-2187, který si říká Finn (John Boyega), Rey (Daisy Ridley) doprovázená astromechanickým droidem BB-8, letec Poe Dameron (Oscar Isaac), věštkyně Maz Kanata (Lupita Nyong'o) a Lor San Tekka (Max von Sydow).\n\nNa temné straně síly stojí organizace zvaná První řád, která vznikla na troskách zaniklého Impéria. První řád je veden záhadnou postavou zvanou Vrchní vůdce Snoke (Andy Serkis). Tomuto uskupení slouží temný rytíř s vlastnoručně vyrobeným světelným mečem se záštitou ve tvaru kříže jménem Kylo Ren (Adam Driver), vůdce řádu jménem Rytíři z Renu (Knights of Ren). Podle sdělení J. J. Abramse se nejedná o sitha. Dalšími postavami na straně Prvního řádu jsou kapitánka Phasma (Gwendoline Christie), přezdívaná Chrometrooper kvůli svému kovově lesklému brnění, a generál Hux (Domhnall Gleeson), který velí základně Hvězdovrah (Starkiller Base).\n\nPo skončení byla obnovena Republika. Han Solo a Leia Organa se stali manželi a později se jim narodilo několik dětí, mezi nimi například syn Ben, který zdědil po matce a dědovi (Anakinu Skywalkerovi/Darth Vaderovi) schopnost ovládat sílu. Jeho rodiče jej přihlásili do chrámu Jediů, který znovu založil Luke Skywalker za účelem vychovat nové rytíře Jedi. V Benovi se však stejně jako kdysi v jeho dědovi začaly objevovat sklony k temné straně síly, kterým podlehl. Ben byl pak pravděpodobně sveden záhadným uživatelem síly známým jako Nejvyšší vůdce (Supreme leader) Snoke. Pak pravděpodobně utvořil skupinu zvanou Rytíři řádu Ren a s ní možná povstal proti Lukovi a jeho lidem na planetě, kde Luke učil nové Jedie. První řád poté narušil mír v Republice. Po těchto událostech se manželství Hana a Lei rozpadlo, Luke patrně ze zklamaní z Benovy zrady bez rozloučení zmizel. Zanechal pouze mapu cesty k místu, kde se nachází. Její větší část uložil do droida R2-D2, který však po Lukově odchodu přešel do hibernace. Zbytek mapy se blíže neurčeným způsobem dostal na planetu Jakku k muži jménem Lor San Tekka.\n\nPříběh se odehrává 28 let po ukončení šestého dílu. Děj začíná na planetě Jakku, kde se vylodí stormtroopeři Prvního řádu hledající mapu cesty k Luku Skywalkerovi. Lor San Tekka ji předá pilotovi jménem Poe Dameron, který ji pro větší bezpečnost uloží do droida BB-8. Oba se snaží utéci, ale Poe je zajat vojáky Prvního řádu, když se snaží pomoci Lorovi,který je poté zabit Kylo Renem. Droidovi se podaří uniknout a dostává se k dívce jménem Rey žijící také na Jakku. Dameron je odvezen do sídla Prvního řádu, na bitevní stanici Hvězdovrah (Starkiller base) která je vybudována v planetě s dýchatelnou atmosférou. Kylo jej mučí a donutí jej říci, kde se ukrývá mapa. Následně znovu vyšle na planetu stormtroopery. \n\nMezitím jeden ze stormtrooperů, nesoucí označení FN-2187, zděšený a znechucený životem vojáka Prvního řádu, pomůže Poeovi uniknout stíhačkou TIE. Poe mu, po zjištění \nže nemá žádné jméno, začne místo FN-2187 říkat Finn. Před odletem poničí střelbou zařízení bitevní stanice a zabijí několik vojáků. Krátce po startu je jejich stíhačka sestřelena a havarují na Jakku. Finn přežije, ale pilot Poe není k nalezení a zdá se být mrtvý. Finn najde na planetě poevova droida BB-8 a Rey. Krátce poté však Rey a droida objeví i vojáci Prvního řádu. Rey, Finnovi i BB-8 se i přes palbu z blasterů a stíhaček podaří uniknout v staré nepoužívané corelliánské lodi, ze které se vyklube Millennium Falcon. Loď objeví její právoplatný majitel Han Solo a Chewbacca, kteří po Falconu již nějaký čas pátrají. Po bitce s gangstery pronásledujícími Hana všichni odlétají za věštkyní Maz Kantou. Han po zjištění, že se v BB-8 ukrývá část mapy cesty k Lukovi, po ní žádá, aby droida dostala na základnu Odboje k Leie. Rey se náhodou dostane do podzemí, kde nalezne světelný meč. Poté, co se jej dotkne, se jí zjeví minulost a Kanta jí řekne, že se jedná o zbraň, kterou dříve vlastnili Anakin Skywalker a následně Luke Skywalker. Rey je prý souzeno vzít si meč, ale ta odmítne a uteče.\n\nPrvní řád po poradě Vrchního vůdce Snoka, generála Huxe a Rena zničí pomocí bitevní stanice některé republikové soustavy a obsadí planetu, na které jsou Han a jeho posádka. Kylo Ren v lese vypátrá a unese Rey a stormtroopeři mezitím po krátkém boji zajmou Hana, Chewbaccu a Finna. To už ale do boje zasáhne i Odboj a Hanovi a jeho společníkům se podaří uniknout ve Falconu na základnu rebelů, kde Finn objeví, že Poe žije. Odboj po zjištění, že První řád chce zničit jejich planetu, vyšle Finna, Hana a Chewbaccu, aby vyřadili ochranný štít Hvězdovraha, čímž by umožnili napadení bitevní stanice, a zároveň aby zachránili Rey. Dívka v sobě začne objevovat schopnost používat sílu, díky níž ovládne jednoho z vojáků Prvního řádu a přinutí jej vypustit jí z vězení. Finn a jeho společníci úspěšně proniknou na bitevní stanici a donutí kapitánku Phasmu, velitelku stormtrooperů, aby vypnula ochranný štít. Poe vede útok, který má zničit Hvězdovraha. Rey utíkající před vojáky Prvního řádu najde Hana a jeho přátele a připojí se k nim. Ukáže se, že zničení bitevní stanice nebude množné bez dalšího zásahu zevnitř a Han s Chewbaccou rozmisťují na klíčovém zařízení stanice bomby. Han přitom zahlédne svého syna, za kterým se vydá a snaží se jej obrátit zpět ke světlé straně. Kylo Ren předstírá lítost, ale poté svého otce zabije světelným mečem. Pilotům se po výbuchu bomb a s tím souvisejícím dalším oslabením obrany bitevní stanice podaří zasáhnout klíčové zařízení střelami a Hvězdovrah se začíná rozpadat.\n\nRey a Finn prchají lesem (Hvězdovrah je součástí planety, proto je tam les), jsou však pronásledováni a nuceni bojovat s Kylo Renem světelným mečem. Zpočátku bojuje pouze Finn (Rey je Kylovou silou odhozena a na chvíli omráčena), který je však těžce zraněn. Rey opět využije sílu, díky níž si přitáhne světelný meč, a v boji s Kylem, který je již v tuto chvíli vážně zraněn, postupně získá navrch, nedostane se však k tomu, aby Kyla mohla zabít, když je od sebe oddělí hluboká trhlina v zemi. Utečou pryč a nechají Kyla napospas. Rey, Chewbaccovi a Finnovi, který je v kómatu, se podaří odletět. Následně Hvězdovrah exploduje. Trojice odletí na základnu Odboje. R2-D2 se probírá z hibernace a společně s BB-8 ukáží Leie a ostatním celou mapu cesty k Luku Skywalkerovi. Za Lukem se vydává Rey, která jej skutečně nalezne a v závěrečné scéně mu vrací jeho světelný meč.\nDěj se odehrává na pouštní planetě Jakku, zprostředkované natáčením v Abú Zabí. Další scény se natáčely v ateliérech v Londýně a v Skellig Michael v hrabství Kerry v Irsku. Posádka se vrací také do dobře známé lodi Millennium Falcon (Sokol tisíciletí).\n\nSvětová premiéra filmu proběhla v Los Angeles, v Kalifornii. Stalo se tak večer 14. prosince 2015, tři dny před oficiálním uvedením filmu do kin.\n\nFilm ihned od premiéry sbíral jeden rekord za druhým. V USA například zlomil rekord v tržbách za premiérový den (1205 milionů dolarů) a první víkend (238 milionů dolarů). Za první víkend film celosvětově vydělal 517 milionů dolarů. Rekord padl i v České republice, kde film za otevírací víkend vydělal 37,2 milionů korun s návštěvností 234 034 diváků. V USA film pokořil i rekord v tržbách za druhý víkend. Za pouhých dvanáct dní film v USA vydělal 544 milionů dolarů a celosvětově pokořil hranici jedné miliardy dolarů. Po třetím víkendu se celosvětové tržby vyšplhaly na 1,5 miliardy dolarů (po 17 dnech v distribuci). I díky silným víkendovým tržbám (v USA 90 milionů dolarů) byl první lednový víkend celkově druhým nejvýdělečnějším lednovým víkendem v historii. Snímek je také jediným, který v USA utržil více jak 900 milionů dolarů, čehož dosáhl za 50 dní v distribuci. Současně jako třetí film v historii pokořil hranici 2 miliard dolarů v celosvětových tržbách, toho docílil za 53 dní. Avšak se zohledněním inflace, stále neutržil více než původní film \"Star Wars: Nová naděje\" z roku 1977.\n\nSnímek \"Star Wars: Síla se probouzí\" zaznamenal celkově kladné hodnocení. Na serveru Rotten Tomatoes obdržel hodnocení 92 %, založené na 332 recenzích, z nichž bylo 307 kladných. Na serveru Metacritic zase získal skóre 81 ze 100, zakládající se na 52 odborných recenzích. Na českém agregátoru recenzí Kinoboxu má film hodnocení 82 %, založené na 40 českých recenzích.\n\nEpizody VII, VIII a IX se řadí do takzvané \"sequel\" (navazující) trilogie. Rian Johnson potvrdil v srpnu 2014, že bude režírovat osmou epizodu. Scény z osmé epizody byly již natáčeny, stejně jako sedmá epizoda, v Pinewood Studiu, poblíž Londýna.\n\n"}
{"id": "1125859", "url": "https://cs.wikipedia.org/wiki?curid=1125859", "title": "Eduard Sochor von Friedrichsthal", "text": "Eduard Sochor von Friedrichsthal\n\nEduard Sochor von Friedrichsthal (10. června 1833 Diváky – 28. května 1916 Baden) byl rakouský právník, úředník státních železnic a politik, v 2. polovině 19. století poslanec Říšské rady.\n\nByl německé národnosti. Vychodil gymnázium v Brně a pak absolvoval práva na Vídeňské univerzitě. Až do své promoce pak působil jako prefekt na škole Theresianum. Roku 1859 nastoupil jako koncipient do advokátní kanceláře bývalého vídeňského starosty Andrease Zelinky. Kromě toho byl od roku 1862 do roku 1867 právním poradcem na Severní dráze císaře Ferdinanda. Roku 1867 nastoupil na post generálního tajemníka a ústředního ředitele České západní dráhy. Od roku 1874 zastával funkci generálního ředitele Haličské dráhy Karla Ludvíka. Funkci ředitele Haličské dráhy Karla Ludvíka zastával do roku 1891.\n\nByl aktivní i politicky. Působil jako poslanec Říšské rady (celostátního parlamentu Předlitavska), kde usedl ve volbách roku 1879 za kurii měst v Haliči, obvod Brody, Zoločiv atd. Mandát obhájil ve volbách roku 1885. Ve volebním období 1879–1885 se uvádí jako rytíř Dr. Eduard Sochor von Friedrichsthal, c. k. dvorní rada a generální ředitel Haličské dráhy Karla Ludvíka, bytem Vídeň.\n\n\"Národní listy\" ho po volbách v roce 1879 řadily mezi vládní poslance. List \"Das Vaterland\" dodával, že se ale asi připojí k ústavověrným poslancům. V Říšské radě nakonec zůstal nezařazeným poslancem. Zaměřoval se na otázky železniční a živnostenské. Po volbách do Říšské rady roku 1885 se uvádí jako člen Coroniniho klubu, oficiálně nazývaného Klub liberálního středu, který byl orientován vstřícněji k vládě Eduarda Taaffeho. V roce 1890 se uvádí jako poslanec bez klubové příslušnosti.\n\nOd roku 1891 až do své smrti roku 1916 byl členem Panské sněmovny (nevolená horní komora Říšské rady). V Panské sněmovny se připojil ke Straně středu.\n\nRoku 1872 získal Řád železné koruny, roku 1878 Řád Františka Josefa. Roku 1874 byl povýšen na rytíře, roku 1886 na svobodného pána. Od roku 1877 měl titul dvorního rady. Byl dvakrát ženatý a měl pět dětí.\n\nZemřel v květnu 1916.\n"}
{"id": "1125860", "url": "https://cs.wikipedia.org/wiki?curid=1125860", "title": "Cirkulární ekonomika", "text": "Cirkulární ekonomika\n\nCirkulární ekonomika (též oběhové hospodářství – například v právu EU) je koncept, který je integrální součástí udržitelného rozvoje. Zabývá se způsoby, jak zvyšovat kvalitu životního prostředí a lidského života pomocí zvyšování efektivity produkce.\n\nKlíčové je, aby používané materiály byly navzájem odděleny do dvou nezávisle cirkulujících okruhů, jež se řídí rozdílnou logikou. První operuje s látkami organického původu, které jsou snadno odbouratelné a není u nich proto problém navrátit je zpět do biosféry. Druhý operuje se syntetickými látkami, jež by měly být do produktů vkládány tak, aby bylo možné je z nich následně extrahovat a opět použít, a nebylo tak nikdy nutné je do biosféry navracet.\n\nKritici však namítají, že z energetického hlediska by to znamenalo porušit druhý termodynamický zákon. Žádný cyklus nemůže být stoprocentně účinný, takže každá cirkulární ekonomika je i trochu lineární ekonomikou.\n\nPočátky tohoto pojmu jsou spojeny s knihou německého chemika Michaela Braungarta a amerického architekta Williama McDonougha \"Cradle to Cradle: Remaking the Way We Make Things\" (Od kolébky ke kolébce: jak změnit způsob, jakým vyrábíme věci) z roku 2002.\n\nZásadní roli hrají logistické řetězce (jejich struktura a realizace, včetně výrobní logistiky, dopravy a skladování) a logistické cykly včetně recyklace.\n\nMetodou Posuzování životního cyklu není obtížné dojít k závěru, že pokračovat s tradiční produkční koncepcí Cradle to Grave (Od kolébky do hrobu), která vychází z lineárního produkčního řetězce, není cestou k dosažení udržitelného průmyslu. V tomto modelu vzniká odpad jak na konci řetězce v podobě použitého výrobku, tak v průběhu výrobního procesu. Tím mohou být třeba zplodiny vzniklé při transportu nebo rafinaci, přebytky výroby nebo obaly.\n\nDesign výrobku v produkčním řetězci podle zásad Cradle to Cradle by měl zohledňovat environmentální šetrnost, možnost rozebrání na jednotlivé materiály a zdravotní nezávadnost prvotního produktu. Jednotlivé součástky musí být možné snadno přeměnit zpět na zdrojovou surovinu, z níž lze vyrobit výrobek o srovnatelné kvalitě jako byl ten původní.\n\nOdpad v podstatě neexistuje. Biologické i technické komponenty produktu jsou navrženy záměrně tak, aby mohly cirkulovat, aby je bylo možné rozložit na suroviny a znovu použít. Látky biologického původu nejsou toxické, a mohou být proto kompostovány. Syntetické látky jsou navrženy tak, aby mohly být užity znova při spotřebě minimálního množství energie.\n\nAdaptabilita je v rychle se měnícím světě stále větší předností. Abychom dosáhli cirkulární ekonomiky, musíme se soustředit na výrobu produktů s delší životností, které bude možné snadno modifikovat a opravit. Za zmínku stojí i strategie emočně trvanlivého designu. Systémy produkující rozmanité výrobky a materiály v široké škále velikostí a variant jsou odolnější náhlým změnám, než systémy postavené čistě na efektivitě.\n\nNelze uvažovat v parametrech cirkulární ekonomiky, pokud tempo, kterým čerpáme zdroje, vyváří nejistotu, zda pro budoucí generace budou moci existovat v rámci stejných produkčních a spotřebních parametrů. Je potřeba čerpat energii ze Slunce, které svítí právě teď, větru, který právě vane nebo z geotermálních zdrojů.\n\nNezbytností je schopnost uvažovat v dlouhodobém horizontu a být schopni dávat různé jevy do souvislosti. Společnost se musí rozvíjet nejen s ohledem na ekonomickou stránku, ale také brát ohled na kvalitu života a environmentální ochranu.\n\nCirkulární ekonomika zpochybňuje způsob lineárního uvažování, který říká, že výsledek procesu musí být vždy uměřený vstupu. Upozorňuje na to, že jakékoli přírodní systémy jsou schopné se evolučně vyvíjet pozitivním směrem. Hovoříme pak o biomimetickém aspektu cirkulární ekonomiky, napodobujeme přírodu co do efektivity využívání zdrojů a vytváření udržitelných ekosystémů.\n\nPorozumění systému je klíčové, pokud chceme v rámci takového systému provádět změny. Ignorování nebo špatná interpretace trendů, procesů, fungování věcí a míry reálných lidských dopadů na náš socio-ekologický systém, může vést ke katastrofickým výsledkům. Abychom se vyhnuli chybám, musíme uplatňovat holistický přístup. Švédská nezisková organizace The Natural Step navrhla soubor podmínek, jež je třeba splnit pro to, aby bylo možné navrhnout systém, který se bude řídit principy cirkulární ekonomie.\n\nStále bojujeme s názorem, že ekonomický růst je nutně spjat se zhoršováním životního prostředí a kvality života. Tedy pokud hovoříme o environmentální politice, diskuse probíhá spíše o zmírňování negativních dopadů průmyslové výroby. Cirkulární ekonomika znamená přechod od minimalizace negativních dopadů k optimalizaci dopadů pozitivních.\n\nTeorie omezení postuluje, že kdybychom v systému odstranili všechna omezení, dosahoval by nekonečného výkonu. Cradle to Cradle design se zaměřuje podobným směrem, leč míří k realističtějším výsledkům. Jedním ze základních principů je odstraňováním negativních externalit plynoucích z produkce, užívání i likvidace výrobků. Takovými externalitami mohou být třeba chemické výpary z nábytku, tapet, koberců, různých plastů či nátěrů, které zhoršují kvalitu ovzduší v domácnostech. To má i negativní sociální dopady v podobě nárůstu počtu astmatiků a ekonomické v podobě finanční zátěže pro veřejné zdravotnictví či rozpočty domácností.\n\nOdstraňujeme tím princip přesouvání problémů do budoucna. V současnosti potřebujeme přilepit tapety, v budoucnu potřebujeme být zdraví. Cradle to cradle design by nám měl umožnit obojí. Extenzí odstranění negativních externalit je kumulace všech možných pozitivních externalit. To v praxi znamená, že můžeme mít barvu, která nejen barví stěny a nezpůsobuje rakovinu, ale také čistí vzduch od oxidů dusíku.\n\nVýrobky a služby obecně mají za cíl uspokojovat nějakou lidskou potřebu. Díky technologickému pokroku a vlastním environmentálním nárokům se obvyklá řešení, jak toho dosáhnout, mohou stále častěji zdát neakceptovatelná. Je potom lepší se zamyslet, jak jinak, než pouze zmírňováním negativních externalit, potřebu uspokojit. Posuzování životního cyklu by mělo určit, která z variant, mezi nimiž vybíráme, je udržitellnější. Volba může vypadat následovně: nechat si opravit starý mobilí telefon, a tím pádem nevytvářet odpad a nečerpat přírodní zdroje nebo si koupit nový, vysoce energeticky efektivní, který vám pomůže zvýšit pracovní produktivitu a je lepší pro váš zrak. Nové hybridní SUV může mít horší dopady než sedan s běžným spalovacím motorem. Někdy je také možné od výroby produktu upustit úplně, což je nejjistější způsob eliminace negativních externalit.\n\nWilliam Mcdounogh uvádí: „Zkusme navrhnout něco tak elegantního jako strom. Představte si, že by se nám podařilo navrhnout něco, co produkuje kyslík, zadržuje uhlík, zpracovává dusík, využívá solární energie, čistí vodu, vytváří komplexní sacharidy, produkuje jídlo, má vlastní mikroklima, mění barvy s ročními obdobími, samo se reprodukuje…“ Příroda je pro nás vzor efektivity výrobních řetězců, ale také měřítko ke srovnání našich inovací.\n\nJe obor, který studuje materiálové a energetické toky v rámci průmyslových podniků a výrobních řetězců. V rámci industriálních ekosystémů jde o vytváření a následné aplikování modelů jakýchsi uzavřených smyček, v nichž je odpad vnímán jako potenciální výrobní vstup. Klade důraz na holistický přístup a braní ohledu na lokální ekologická omezení i případný globální dopad zamýšlené výroby.\n\nPojem, který vymyslel švýcarský architekt Walter R. Stahel, který byl zastáncem výroby a spotřeby kvalitních materiálů s dlouhou životnost s možností opětovného použití, opravy nebo modifikací. Je spoluzakladatelem Product Life Institutu v Ženevě. Myšlenky jeho a jemu podobných vyústily v to, o čem dnes mluvíme jako o cirkulární ekonomice, kde průmyslové podniky samy kladou důraz na kvalitu výrobků, jejich recyklovatelnost, minimalizaci produkce odpadu, lokální zaměstnanost, produkci i spotřebu a efektivní využívání zdrojů obecně.\n\nDalší posun nastal díky Michaelu Braungartovi a Williamu McDonoughovi, kteří tento koncept začali popularizovat na začátku tisíciletí, a díky nimž se nyní dostává do politického mainstreamu.\n\nKoncept vytvořený belgickým businessmanem Guntrem Paulim. Modrá ekonomie je open source iniciativa, složená z několika případových studí, jíž Pauli předložil Římskému klubu. Je založena na 21 základních principech. Navrhuje sdílení vědeckých poznatků pomocí open-source komunikačních platforem a imitaci procesů běžných v přírodě. Dělá výraznou distinkci mezi cenou a hodnotou věcí.\n\nKoncepce cirkulární ekonomiky pomalu proniká i do České republiky. Pro rozvinutí veřejné debaty o změně socioekonomických vzorců v ČR je zásadní situace v západní Evropě. Velký vliv hraje především Evropská unie a její politika směřující k podpoře udržitelného rozvoje. EU je také významným zastáncem \"cirkulárně ekonomického přístupu.\" Mezi roky 2011 a 2015 probíhala kampaň \"EU Generation Awake\", která upozorňovala na problémy spojené s odpady. Evropská komise vydala 2. července 2014 nové sdělení k tzv. cirkulární ekonomice s názvem \"Towards a circular economy: A zero waste programme for Europe\". Koncem roku 2015 by pak měla předestřít ambiciózní strategii pro cirkulární ekonomii. V České republice se začátkem roku 2015 etabloval Institut Cirkulární Ekonomiky, z. ú., který se zaměřuje na edukační i praktickou činnost směřující k analýze monitoringu odpadů. Institut cirkulární ekonomiky provozuje mimo jiné informační portál Zajímej.se, jehož účelem je poskytovat novinky z oblasti cirkulární ekonomiky a udržitelnosti, a web Uplatni.se, který slouží k poskytování a hledání pracovního uplatnění v oblasti cirkulární ekonomiky. \n\nV červnu 2015 uspořádala nezisková organizace Byznys pro společnost jednu z prvních debat na problematiku CE s názvem \"BYZNYS VIZE 2015 aneb cirkulární ekonomika v praxi.\" O cirkulární ekonomice v ČR v praxi referuje na svých stránkách Asociace společenské odpovědnosti firem. Příkladem udržitelné výroby je např. projekt FOREWEAR, který v partnerství s Chráněnými dílnami Fokus Vysočina vyrábí funkčně-designové výrobky z recyklovaného materiálu šité švadlenkami v Chotěboři. Značka Trash Made představuje kolekci originálních šperků, módních a bytových doplňků vyrobených z recyklovaných materiálů. Brněnská RE: PARÁDA podporuje ideu recyklace a tvorbu mladých návrhářů. Značka Infiberry, která se zabývá ekologickými řešeními pro nákup a skladování potravin, v první polovině roku 2015 představila produkt Frusack, kompostovatelnou alternativu plastového sáčku, který dovoluje dlouhodobé užívání a nepředstavuje ekologickou zátěž.\n\n"}
{"id": "1125861", "url": "https://cs.wikipedia.org/wiki?curid=1125861", "title": "Chráněná území v Salvadoru", "text": "Chráněná území v Salvadoru\n\nChráněná území v Salvadoru s mezinárodním významem byla v roce 2015 tří kategorií. Jednalo se o čtyři národní parky, tři biosférické rezervace UNESCO a sedm ramsarské mokřadů.\n\nV roce 2015 se v Salvadoru nacházely 4 národní parky.\n\n"}
{"id": "1125862", "url": "https://cs.wikipedia.org/wiki?curid=1125862", "title": "Alan Curtis (hudebník)", "text": "Alan Curtis (hudebník)\n\nAlan Curtis (17. listopadu 1934 Mason, Michigan – 15. července 2015 Florencie, Itálie) byl americký cembalista, muzikolog a dirigent barokních oper.\n\nNarodil se 17. listopadu 1934 v Masonu, ve státě Michigan. Studoval na \"University of Illinois\", kterou absolvoval v roce 1960. Ve studiu pokračoval v Amsterodamu u Gustava Leonhardta, se kterým natočil koncerty pro více cembal Johanna Sebastiana Bacha.\n\nV šedesátých a sedmdesátých letech vytvořil řadu nahrávek barokních cembalových skladeb. V roce 1977 nastudoval koncertní provedení Händelovy opery \"Admeto\", při čemž použil historické nástroje jako theorbu a chromatické cembalo. V následujících letech několikrát vystoupil jako dirigent v Innsbrucku na festivalu staré hudby.\n\nV roce 1977 založil v Amsterodamu \"Baroque Orchestra\", který řadu let řídil. V roce 2007 začal spolupracovat s vídeňským divadlem Theater an der Wien na koncertních provedeních barokních a předbarokních oper.\n\nAlan Curtis zemřel 15. července 2015 ve věku osmdesáti let ve Florencii.\n\n"}
{"id": "1125866", "url": "https://cs.wikipedia.org/wiki?curid=1125866", "title": "Kiss Chronicles: 3 Classic Albums", "text": "Kiss Chronicles: 3 Classic Albums\n\nKiss Chronicles: 3 Classic Albums je set prvních tři studiových alb skupiny Kiss.Tento set je téměř totožný s kolekcí The Originals která vyšla v roce 1976. Rozdíl je pouze že tehdejší LP jsou nahrazeny CD a mají odlišné obaly.\n\nDisk 1 Kiss\nDisk 2 Hotter Than Hell\nDisk 3 Dressed to Kill\n"}
{"id": "1125868", "url": "https://cs.wikipedia.org/wiki?curid=1125868", "title": "Alan Curtis", "text": "Alan Curtis\n\nJméno Alan Curtis nese více osob:\n\n"}
{"id": "1125873", "url": "https://cs.wikipedia.org/wiki?curid=1125873", "title": "Parlamentní volby v Bulharsku 1902", "text": "Parlamentní volby v Bulharsku 1902\n\nParlamentní volby se konaly 17. února 1902. Vyhrála Progresivní liberální strana. Volební účast dosáhla 49,8 %.\n\n\n"}
{"id": "1125879", "url": "https://cs.wikipedia.org/wiki?curid=1125879", "title": "Jan Spławiński", "text": "Jan Spławiński\n\nJan Spławiński (25. prosince 1830 Wieliczka – 23. června 1888 Vídeň) byl rakouský právník a politik polské národnosti z Haliče, v 2. polovině 19. století poslanec Říšské rady.\n\nPůsobil jako právník a politik.\n\nV roce 1852 absolvoval gymnázium v Tarnówě, pak nastoupil na práva Lvovskou univerzitu, kde ho vyučoval mj. Eduard Herbst. Od roku 1856 studoval na Jagellonské univerzitě, kde získal titul doktora práv. Působil jako adjunkt u okresního soudu v Jordanówě a Rzeszówě. Potom pracoval coby soudní adjunkt u zemského soudu v Krakově a jako tajemník zemské prokuratury. V roce 1868 byl jmenován okresním soudcem v Chrzanówě. O dva roky později nastoupil na post krajského soudce v Tarnówě. Byl i členem tamního okresního zastupitelstva. Od roku 1876 do roku 1881 působil coby ředitel notářského archivu a ředitel spořitelny v Tarnówě. Od roku 1881 zastával funkci rady vrchního zemského soudu v Krakově. Krátce před smrtí se roku 1887 stal radou nejvyššího soudního dvora ve Vídni.\n\nByl aktivní politicky. Působil jako poslanec Haličského zemského sněmu. Byl sem zvolen roku 1870 za kurii venkovských obcí, obvod Chrzanów, Jaworzno, Krzeszowice. Od roku 1878 zastával na sněmu mandát v kurii měst a živnostenských a obchodních komor, obvod Tarnów. Byl členem četných sněmovních výborů a komisí.\n\nByl rovněž i poslancem Říšské rady (celostátního parlamentu Předlitavska), kde usedl ve volbách roku 1879 za kurii městskou v Haliči, obvod Tarnow, Bochina atd. Ve volebním období 1879–1885 se uvádí jako Johann Spławiński, c. k. rada vrchního zemského soudu, bytem Krakov. Patřil mezi polské národní poslance. Reprezentoval parlamentní Polský klub.\n\nZemřel 23. června 1888. Dva dny předtím byl přímo v justičním paláci ve Vídni raněn mrtvicí a převezen do domácího ošetřování.\n"}
{"id": "1125880", "url": "https://cs.wikipedia.org/wiki?curid=1125880", "title": "Can’t Buy Me Love", "text": "Can’t Buy Me Love\n\n„Can't Buy Me Love“ je píseň od britské skupiny The Beatles. Byla napsána v roce 1964. Kromě koncertů se také objevila ve filmu \"A Hard Day's Night\" (1964 – První film natočený o skupině The Beatles). Autory písně byli John Lennon a Paul McCartney, producentem původní nahrávky vydané na albu \"A Hard Day's Night\" byl George Martin. Píseň rovněž vyšla na singlu, na jehož B-straně byla skladba „You Can't Do That“. V pozdějších letech nahráli coververze písně například John Pizzarelli, Michael Bublé nebo skupina Big Time Rush.\n\nPod názvem „Já čekám dál“ s textem Zdeňka Borovce ji v roce 1966 nazpívala Eva Pilarová\n"}
{"id": "1125882", "url": "https://cs.wikipedia.org/wiki?curid=1125882", "title": "Fédération Internationale Féline", "text": "Fédération Internationale Féline\n\nFédération Internationale Féline, zkráceně FIFe, je největší evropská organizace chovatelů koček (působí však i mimo Evropu) a jedna z největších organizací chovatelů koček na světě.\n\nV roce 1949 došlo v Paříži na společném setkání chovatelů z Itálie, Francie a Belgie k dohodě o založení společné zastřešující organizace. Vůdčí osobou při formování nové organizace byla Francouzka Marguérite Ravelová. Ještě v roce 1949 se uskutečnila první společná výstava, na které bylo prezentováno tehdy imponující množství 200 koček.\n\n10. prosince 1950 se v belgickém Gentu uskutečnilo první generální shromáždění, kde bylo založení organizace oficiálně posvěceno a kde byly schváleny první plemenné standardy a první pravidla pro pořádání výstav. Organizace přijala název \"Fédération Internationale Féline d'Europe\". Po přijetí brazilského klubu chovatelů koček v roce 1972 byla poslední část názvu odkazující na Evropu vypuštěna a název získal dnešní podobu – \"Fédération Internationale Féline\".\n\nDnes organizace sdružuje více než 100 000 chovatelů koček z 43 národních organizací z 41 zemí (Rakousko a Nizozemsko zastupují dvě různé organizace). Organizace z jedné další země má zatím podmíněné příjetí. Česko zastupuje \"Sdružení chovatelů koček v České republice\" (SCHK), odbor \"Českého svazu chovatelů\" (ČSCH).\n\nPod záštitou organizace se každoročně uskuteční kolem 700 výstav ušlechtilých koček. Jednou do roka se pak koná Světová výstava \"(FIFe World Show)\", na které jsou prezentovány nejlepší kočky z celé organizace.\n\nCílem FIFe je propagovat ušlechtilé kočky a zlepšovaní životních podmínek koček obecně. Organizace stanovuje pravidla pro chov a pořádání výstav, která jsou téměř univerzálně uznávána a akceptována.\n\nOrganizace eviduje a vydává osvědčení chovatelským stanicím, organizuje výstavy a registruje rodokmeny. Je vyžadováno, aby každá národní organizace vedla vlastní plemenné knihy pro jednotlivá plemena, která jsou v rámci příslušné organizace chována.\n\nFIFe dělí plemena do čtyř základních skupin. Zvláštní postavení pak mají \"předběžně uznaná plemena\" a \"domácí kočky\". Každé plemeno má svůj třípísmenný kód.\n\n\n\n\n\n\n\n"}
{"id": "1125887", "url": "https://cs.wikipedia.org/wiki?curid=1125887", "title": "Jan Stadnicki (inženýr)", "text": "Jan Stadnicki (inženýr)\n\nJan Stadnicki (31. ledna 1841 Tarnów – 20. prosince 1919 Krakov) byl rakouský inženýr a politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Působil jako inženýr a politik.\n\nV letech 1853–1858 vystudoval gymnázium svaté Anny v Krakově. Od roku 1859 studoval na École des Ponts et Chaussées v Paříži. Studia dokončil okolo roku 1863 a pak nastoupil na praxi jako inženýr na stavbu železniční dráhy Paříž-Bordeaux. Po návratu do Haliče se podílel na výstavbě několika železničních tratí a regulacích řek. Spravoval své statky. Od roku 1866 byl členem hospodářské a rolnické společnosti v Krakově. Od roku 1868 až do své smrti zasedal v okresním zastupitelstvu v Brzesku. Byl rovněž členem mnoha hospodářských organizací a spolků.\n\nByl aktivní politicky. Působil jako poslanec Haličského zemského sněmu. Byl sem zvolen roku 1877 za kurii velkostatkářskou, obvod Tarnów. Byl členem četných sněmovních výborů a komisí. Opakovaně obhájil mandát zemského poslance, nyní za kurii venkovských obcí, obvod Brzesk, Radłó, Wojnicz. Poslancem zůstal až do konce volebního období v roce 1895.\n\nByl rovněž i poslancem Říšské rady (celostátního parlamentu Předlitavska), kde usedl v doplňovacích volbách roku 1882 místo zesnulého poslance Józefa Kazimierze Martusiewicze za kurii venkovských obcí v Haliči, obvod Tarnow, Pilzno, Dombrowa atd. Slib složil 20. ledna 1882. Do Říšské rady se vrátil později ve volbách roku 1891, nyní za kurii velkostatkářskou. Dopisem z 22. 1. 1895 byl povolán do Panské sněmovny (nevolená horní komora Říšské rady). Ve volebním období 1879–1885 se uvádí jako hrabě Johann Stadnicki, statkář, bytem Wielka. Patřil mezi polské národní poslance. Reprezentoval parlamentní Polský klub. V parlamentní rozpravě v roce 1893 odmítl všeobecné volební právo.\n\nOpakovaně se o něm mluvilo jako o kandidátovi na místodržícího Haliče, ale post nikdy nezískal. Ve vyšší kariéře mu bránila jeho vznětlivá povaha. V tisku byl často kritizován. Ještě za první světové války se účastnil porad konzervativních polských politiků ve Vídni. V roce 1917 odešel z veřejného života. Při té příležitosti mu audienci udělil císař Karel. Zemřel roku 1919.\n"}
{"id": "1125888", "url": "https://cs.wikipedia.org/wiki?curid=1125888", "title": "Carnivale", "text": "Carnivale\n\nCarnivale je americký televizní seriál z produkce HBO, jehož děj je zasazen do Spojených států v období Velké hospodářské krize a let velkého sucha v 30. letech 20. století. Děj sleduje dvě rozdílné skupiny lidí, zaměstnance putovního lunaparku nazvaného Carnivale a náboženskou skupinu vedenou charismatickým reverendem. Někteří příslušníci obou skupin jsou mezi sebou mimosmyslově propojeni. Zastřešujícím příběhem je boj mezi dobrem a zlem, mezi svobodnou vůlí, vírou a fanatismem, přičemž se zde objevují jak prvky mysteriózní jako telepatie, templářský řád či gnosticismus, tak i prvky ryze magické jako oživování mrtvých.\n\n\n\nPro televizní společnost HBO scénář napsal Daniel Knauf, který společně s Ronaldem Moorem a Howardem Kleinem působil jako výkonný producent. Knauf napsal scénář začátkem 90. let 20. století a a původně ho koncipoval jako celovečerní film. Po řadě odmítnutí byl jeho scénář přijat u HBO s doporučením, aby příběh koncipoval jako seriál. Díky silnému finančnímu zázemí HBO mohlo být natáčení seriálu pojato velkoryse a tvůrci dosáhli vysoké přesvědčivosti v dobových reáliích. Jednotlivé epizody byl natáčeny v Santa Claritas Studios v Santa Claritě v Kalifornii (interiéry) a také na různých místech jižní Kalifornie (interiéry). Autorem hudby je Jeff Beal.\n\nNatočeny a odvysílány byly dvě série po dvanácti dílech. První série měla premiéru 14. září 2003 a ukončena byla 30. listopadu 2003, druhá série byla zahájena 9. ledna 2005 a ukončena byla 27. března 2005. Přestože měl první díl vysokou sledovanost (dokonce stanovil nový divácký rekord pro HBO), tvůrcům se vysokou sledovanost nepodařilo udržet a seriál byl po dvou sériích ukončen.\n\nPřestože byly kritikou i diváky oceňovány originální styl a prostředí seriálu, byl zpochybňován přístup k tématu a způsob vyprávění příběhu. I tak byla série oceněna pěti cenami Emmy v roce 2004, nominacemi na dalších deset cen Emmy a nominacemi na Industry Awards. Na IMDb seriál získal hodnocení 8,6/10, na CSFD 85%.\n\nMezi nejoceňovanější prvky seriálu patří vystižení ducha doby díky podrobnému studiu dobových reálií (děj se odehrává ve 30. letech 20. století ve Spojených státech) a to včetně používaného jazyka či slangu, dobové hudby či oblečení (roztrhané a špinavé jako bylo oblečení lidí pohybujících se v neustálých písečných bouřích).\n\n"}
{"id": "1125889", "url": "https://cs.wikipedia.org/wiki?curid=1125889", "title": "Outside-in garden", "text": "Outside-in garden\n\nOutside-in garden je zahradní úprava, architektonické dílo. Toto konkrétní dílo bylo součástí zahradnické výstavy v Chaumont-sur-Loire ve Francii. V literatuře také nazývané „Les naruby“. Je dílem architektů Meir Lobaton Corona. Ulli Heckmann a Julie Pankofer. Pozorovatel se s úpravou seznamuje pouze prostřednictvím průzoru, kterých je několik na každé straně ohrady. Prostřednictvím vzájemného odrazu dvou zrcadel se stromy a rostliny opakují do dálky. Sponzorem díla je Saint Gobain, ID Construction. Dílo bylo vytvořenov roce 2013. Ohrada je pojata minimalisticky, projekt má celkovou velikost 40 m.\n\nÚprava je koncipována jako poměrně jednoduchá vizuální hříčka, při níž jsou použita zrcadla. Pozorovatel se při pohledu do konstrukce a použití fantazie ocitá v prostoru zcela obklopeném lesem. Návštěvník je v roli pozorovatele prostoru, do kterého nemůže proniknout, efekt je přirovnáván k pocitu Alenky v Říši divů. Hříčka funguje lépe v době vegetace.\n"}
{"id": "1125890", "url": "https://cs.wikipedia.org/wiki?curid=1125890", "title": "Josef Bárta (malíř)", "text": "Josef Bárta (malíř)\n\nJosef Bárta (14. června 1864 Praha – 15. března 1919 Praha) byl český malíř a grafik.\n\nJosef Bárta se narodil 14. června 1864 v Praze. Od roku 1896 studoval na pražské malířské Akademii u prof. M.Pirnera. V letech 1896–1898 pokračoval ve studiu v krajinářské škole prof. Julia Mařáka. V letech 1898–1900 byl členem SVU Mánes. Spolu s Fr. Bartošem tvořil loutky pro Loutkové divadlo Orelské jednoty v Červeném Kostelci a dekorace pro Loutkové divadlo Kroužku přátel mládeže, Pardubice (1918).\n\nZemřel v Praze dne 15. března 1919 a je pohřben na Olšanských hřbitovech.\n\n"}
{"id": "1125891", "url": "https://cs.wikipedia.org/wiki?curid=1125891", "title": "Talyšové", "text": "Talyšové\n\nTalyšové jsou íránská etnická skupina žijící v jižním Ázerbájdžánu a severním Íránu od Kaspického moře po Talyšské hory. Hovoří talyštinou, která patří mezi íránské jazyky.\n\nPočet Talyšů v Íránu se odhaduje na 430 000, žijí převážně v Talešském kraji provincie Gílán. Ázerbájdžánští Talyšové obývají okolí města Lenkoran. Podle oficiálního sčítání lidu je jich 112 000, organizace talyšských nacionalistů však odhadují počet na více než osm set tisíc. Vyznávají převážně ší'itský islám, v němž však přetrvává množství původních pohanských představ, živí se zemědělstvím, pastevectvím a řemesly.\n\nTalyšové se prohlašují za potomky starověkých Kadusiů. Byli poddanými safíovské říše, v letech 1747 až 1819 existoval nezávislý Talyšský chanát, který se pak stal součástí carského Ruska. 15. května 1919 vyhlásili místní bolševici Mughanskou sovětskou republiku, která zanikla v červenci téhož roku. Po rozpadu Sovětského svazu byla v létě 1993 nakrátko založena Talyš-Mughanská autonomní republika. Po potlačení vzpoury ázerbájdžánskými vojsky byl prezident tohoto státu Alikram Hummatov odsouzen k smrti, trest mu byl později zmírněn na doživotní vězení. Po protestech zahraničních lidskoprávních organizací byl roku 2004 propuštěn a vypovězen do Nizozemska, kde roku 2007 založil Talyšské národní hnutí, které bylo v roce 2014 přijato do Organizace nezastoupených států a národů.\n"}
{"id": "1125892", "url": "https://cs.wikipedia.org/wiki?curid=1125892", "title": "Gerónimo Giménez", "text": "Gerónimo Giménez\n\nGerónimo Giménez y Bellido, psán také Jerónimo Jiménez, (10. října 1854 Sevilla – 19. února 1923 Madrid) byl španělský hudební skladatel a dirigent.\n\nNarodil se patrně v Seville, ale dětství prožil v Cádizu. Jeho prvním učitelem byl otec, později studoval u Salvadora Viniegry. Ve dvanácti letech již hrál na housle v orchestru divadla \"Teatro Principal\". O pět let později se stal ředitelem kočovné operní společnosti. Jejím prvním představením byla opera \"Safo\" od Giovanni Paciniho, kterou uvedli v Gibraltaru.\n\nPodařilo se mu získat stipendium, které mu umožnilo v roce 1874 vstoupit na pařížskou konzervatoř, kde studoval hru na housle u Jeana-Delphina Alarda a skladbu u Ambroise Thomase. Studoval velice úspěšně. Získal první cenu za harmonii a kontrapunkt. Mezi těmi, kteří se o cenu ucházeli byl např. i Claude Debussy. Po absolvování konzervatoře vykonal studijní cestu do Itálie. Usadil se v Madridu a v roce 1885 byl jmenován ředitelem \"Teatro Apolo de Madrid\" a nedlouho poté ředitelem \"Teatro de la Zarzuela\" a \"Teatro Lírico\". Ruperto Chapí si u něj objednal předehry ke svým zarzuelám \"El Milagro de la Virgen\" a \"La bruja\".\n\nKromě divadelního orchestru řídil symfonický orchestr \"Sociedad de Conciertos de Madrid\" a dbal, aby repertoár přispíval ke kultivaci smyslu madridského obecenstva pro symfonickou hudbu. Jako skladatel byl neobyčejně plodný. Zásoboval madridská divadla i několika zarzuelami ročně.\nMěl značný vliv i na své následovníky Joaquína Turinu a Manuela de Fallu. Federico Moreno Torroba přepracoval Giménezovu zarzuelu \"La tempranica\" na operu \"La vida breve\", když mluvené části doplnil recitativy. Kromě jevištních děl zkomponoval Giménez také mnoho symfonické a komorní hudby. Mimo jiné i tři kadence pro Houslový koncert D dur op. 61 Ludwiga van Beethovena.\n\nPřes velké úspěchy se skladatel v posledních letech svého života ocitl v tíživé ekonomické situaci. Částečně to bylo způsobeno i tím, že Madridská konzervatoř mu odmítla udělit místo profesora komorní hudby. Zemřel v Madridu 19. února 1923 ve věku nedožitých sedmdesáti let.\n\nNení-li uvedeno jinak, zarzuely.\n\n\n\n"}
{"id": "1125893", "url": "https://cs.wikipedia.org/wiki?curid=1125893", "title": "Kostel Narození svatého Jana Křtitele (Polubný)", "text": "Kostel Narození svatého Jana Křtitele (Polubný)\n\nKostel Narození svatého Jana Křtitele v Polubném se hřbitovem leží v místní části obce Kořenov v nadmořské výšce 783 m n. m. Je chráněn jako kulturní památka České republiky.\n\nJedná se o sakrální stavbu postavenou v letech 1789–1793 pod vedením architekta \"F. Theumerta\" z Turnova. Upraven byl v roce 1895, kdy byla zvýšena jeho věž.\n\nKostel je jednolodní, obdélný. Uvnitř má polokruhově, vně trojboce ukončený presbytář. V ose presbytáře se nachází sakristie s předsíní. Západní průčelí je se středním plochým rizalitem, bosovaným nárožím, a je vyvrcholeno věží.\n\nPresbytář i loď mají plochý strop. Kruchta je s konvexně vypnutou střední částí a je podklenuta valenými oblouky.\n\nZařízení kostela je pseudorománské pocházející z roku 1878. Kazatelna je z období kolem roku 1800 a je na ní reliéf s biblickým vyobrazením \"Rozsévače\". Varhany pocházejí z roku 1888. Prostor hlavní lodi je osvětlován třemi lustry s vachtlovými ověsy. Největší, prostřední lustr, pochází z roku 1842 z dílny jizerskohorského skláře \"F. Riedla\". K zajímavosti patří, že celý prostor kostela má teplovzdušné vytápění.\n\n"}
{"id": "1125894", "url": "https://cs.wikipedia.org/wiki?curid=1125894", "title": "Munchkin", "text": "Munchkin\n\nMunchkin může znamenat:\n\n"}
{"id": "1125895", "url": "https://cs.wikipedia.org/wiki?curid=1125895", "title": "Klavírní sonáta č. 14 (Beethoven)", "text": "Klavírní sonáta č. 14 (Beethoven)\n\nKlavírní sonáta č. 14 cis moll „Quasi una fantasia“, Op. 27 č. 2, obecně známá jako Měsíční sonáta či Sonáta měsíčního svitu je sonáta pro sólový klavír, jejímž autorem je Ludwig van Beethoven. Dokončil ji v roce 1801 a o rok později vydal s věnováním své klavírní studentce, hraběnce Giuliettě Guicciardi.\n\nSonáta (a zejména její první věta) si získala oblibu už za Beethovenova života a dnes patří mezi nejznámější klavírní skladby vůbec.\n\nPrvní vydání skladby nese název \"Sonata quasi una fantasia\", který sdílí se sonátou č. 13 Es dur, se kterou vyšla pod stejným opusovým číslem 27. Italský název lze přeložit jako „sonáta na způsob fantazie“, příčinou je nejspíš její neobvyklá stavba (viz níže).\n\nNázev Měsíční sonáta má původ v poznámce německého hudebního kritika a básníka Ludwiga Rellstaba. V roce 1832, pět let po Beethovenově smrti, Rellstab napsal, že první věta sonáty je jako „člun plující po Lucernském jezeře ozářeném Měsícem“. V průběhu příštích deseti let se název Měsíční sonáta (německy \"Mondscheinsonate\") začal objevovat v německých i anglických publikacích a rychle se ujal i u široké veřejnosti.\n\nObjevily se také kritiky, podle kterých je tento název příliš subjektivní, romantický nebo „zavádějící pro větu, která má téměř charakter smutečního pochodu“. Tyto výtky však nikdy neměly výraznější vliv na užívání vžitého názvu.\n\nBeethoven nazval obě díla Op. 27 Sonata quasi una fantasia. Důvodem může být, že se zde nedrží typické struktury klasicistní sonáty - v té bývá charakter skladby jasně dán úvodní rychlou větou a následující věty jej mohou pouze rozvíjet a doplňovat. U Měsíční sonáty je to právě naopak, těžištěm je závěrečná třetí věta, která je nejrychlejší a nejdelší a předcházející dvě věty k ní pomalu směřují.\n\nSonáta č. 14 se skládá ze tří vět:\n\n\nPrvní věta v tónině cis moll je pomalá a melancholická. Má zjednodušenou sonátovou formu. Začíná triolami v pravé ruce, které jsou podpořeny dlouhými basovými tóny zdvojenými v oktávách. K tomuto ostinátnímu doprovodu se záhy přidává tklivá melodie. Téměř celá věta se hraje velmi tiše a klidně.\n\nAdagio sostenuto mocně působí na posluchače. Berlioz řekl, že „je to jedna z básní, které nelze vyjádřit lidskou řečí“. Beethovenův student Carl Czerny ji popsal jako „noční scénu, kde zpovzdálí zní přízračný truchlivý hlas“.\n\nTato věta byla velmi oblíbená už za Beethovenova života, kterého její popularita zřejmě až mírně rozčilovala a údajně prohlásil, že napsal i lepší věci.\n\nDruhá věta je scherzové trio v tónině des dur (enharmonický ekvivalent tóniny cis dur).\n\nMá funkci krátkého intermezza, Ferenc Liszt ji nazval „kvítkem mezi dvěma propastmi“. Dynamicky se pohybuje většinou v mírném pianu s občasnými zesíleními, která podporují radostnou náladu.\n\nBouřlivá poslední věta (opět v cis moll) je těžištěm skladby. Obsahuje mnoho rychlých arpeggií a silně akcentovaných tónů. Pro správné vyznění je nutné hrát ji živě a suverénně, hráč musí být technicky velmi zdatný.\n\nCharles Rosen tuto větu popsal jako „naprosto nespoutané vyjádření emocí. Dokonce i dnes, o dvě stě let později, užasneme nad její divokostí.“\n\nAčkoliv i v této větě je předepsaná dynamika většinu času piano, časté užití sforzanda a několika pasáží fortissimo vytváří dojem mocného zvuku.\n\nNa začátku díla dává Beethoven tuto instrukci v italštině: \"Si deve suonare tutto questo pezzo delicatissimamente e senza sordini\" (Celou skladbu hrajte co nejjemněji a bez dusítek).\n\nNa klavíru se zdvihu dusítek a tím jejich odstavení z činnosti dosáhne sešlápnutím pravého pedálu. Dnešní klavíristé však obvykle nedrží pedál dole po celou dobu, protože současný klavír má mnohem delší dozvuk než nástroje z Beethovenovy doby a v průběhu hry tak vznikají nežádoucí disonance. Pedalizace může být řešena různými jinými způsoby:\n\n\nPodle hudebního teoretika Ernsta Ostera byla Sonáta č. 14 přímou inspirací pro vznik Chopinovy skladby Fantaisie-Impromptu. Oster nachází mezi skladbami mnoho paralel v použitých tóninách, typech akordů i krátkých pasážích melodie. Píše, že Fantaisie-Impromptu je „možná jediným příkladem, kde nám jeden génius odhaluje - pouze prostřednictvím své vlastní skladby - co on sám slyší v díle jiného génia“.\n\n"}
{"id": "1125897", "url": "https://cs.wikipedia.org/wiki?curid=1125897", "title": "August Starzeński", "text": "August Starzeński\n\nAugust Starzeński (1836 Dąbrówka Starzeńska – 31. května 1886 Vídeň) byl rakouský šlechtic a politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Jeho otec Wojciech Starzeński byl důstojníkem polské povstalecké armády v roce 1831. Strýc Kazimierz Starzeński byl členem Panské sněmovny. August hospodařil od roku 1870 na svých statcích v okresech Sanok a Terebovlja. Byl zvolen členem okresního zastupitelstva v Terebovlji.\n\nByl aktivní i ve vysoké politice. Působil jako poslanec Říšské rady (celostátního parlamentu Předlitavska), kde usedl ve volbách roku 1879 za kurii velkostatkářskou v Haliči. Mandát obhájil ve volbách roku 1885. Poslancem byl do své smrti roku 1886. Ve volebním období 1879–1885 se uvádí jako hrabě August Starzeński, statkář, bytem Ilavče. Patřil mezi polské národní poslance. Reprezentoval parlamentní Polský klub.\n\nZemřel v květnu 1886 ve svém vídeňském bytě.\n"}
{"id": "1125900", "url": "https://cs.wikipedia.org/wiki?curid=1125900", "title": "Digitální ekonomika", "text": "Digitální ekonomika\n\nDigitální ekonomika je označení pro revoluční způsob alokace zdrojů, jenž hojně využívá informačních a komunikačních technologií. Díky nim se mění struktura řízení podniků a vznikají i nová odvětví. Jedná se o proces, který prostupuje celou společností a je provázán s koncepcí informační společnosti. Pro rozvoj digitální ekonomiky je klíčový kvalitní přístup k internetu. Digitální ekonomika představuje výzvu pro země i regiony. Její podpora, součást e-governmentu, může zvýšit konkurenceschopnost země. Naopak státy, které ji nepřijmou, se mohou potýkat s vážnými socioekonomickými problémy. Ukazuje se ale, že i v případě chybějící státní podpory mohou v digitální revoluci uspět odhodlaní jedinci.\n\nTermín digitální ekonomika poprvé použil Don Tapscott, který v roce 1995 ve své knize \"Digitální ekonomika: naděje a hrozby věku informační společnosti\" jako jeden z prvních odhadl budoucí význam internetu pro celou ekonomiku. Na toto dílo Tapscott navazuje v roce 2006 knihou Wikinomie, jejímž cílem je ukázat firmám a jednotlivcům cestu nových přístupů a inovací k rozvoji a konkurenceschnopnosti. Podle Tapscotta žijeme v revoluční době, kdy dochází k rozvoji kolaborativní ekonomiky, v níž: ,\"(...) firmy mohou existovat vedle sebe s miliony samostatných tvůrců, kteří se mohou propojovat a společně vytvářet hodnoty (prostřednictvím děl, obsahů aj.) ve volně propojených sítích.\"\"\n\nZnámí futurologové Heidi a Alvin Tofflerovi používají pro popis změn a procesů, které v západní společnosti začaly ve druhé polovině dvacátého století, označení třetí vlna (první vlnou byla revoluce zemědělská, druhou industriální). Albert Gore poukázal již v roce 1995 na nutnost propojení telekomunikačních technologií a udržitelného rozvoje: \",Telekomunikace a vytváření globální informační infrastruktury je vstupním předpokladem pro udržitelný rozvoj, ekonomický růst bez poškozování životního prostředí a pro podporu demokracie ve světě.”\"\n\nSoučasný proces digitální transformace se rapidně zrychluje, je všudypřítomný a všeprostupující. Proniká nejen do stávajících oblastí lidského života ale vytváří i oblasti nové. Hovoří se proto také o čtvrté průmyslové revoluci. Je pravděpodobné, že většina stávajících povolání časem zanikne a lidé budou pracovat v oborech, které ještě neexistují. Digitální ekonomika bude hrát zásadní roli. Celoživotní učení, vyhledávání a osvojování nových informací a znalostí, se stane základní podmínkou nejen pro konkurenceschopnost jedince a společnosti v tržním prostředí, ale i pro další oblasti jejich životů.\n\nDigitální ekonomika není totéž, co přístup k internetu. V první fázi se digitální ekonomika zaměřovala zejména na digitalizaci obchodních transakcí. Poté, co byla vybudována digitální infrastruktura, přišel na řadu koncept označovaný jako e-business, což je soubor procesů, které umožňují různé formy obchodování a podnikání na internetu. Jeho důležitou součástí je zabezpečení převodů peněz, ochrany informací a opatření proti falšování elektronických podpisů.\n\nJedním z konkrétních projevů e-businessu je elektronické obchodování (tzv. e-komerce), e-shopy a s nimi související e-služby jako možnost platit platební kartou, přes PayPal, Q&A či online reklamace.\n\nV současnosti je digitální ekonomika vnímána spíše jako odstraňování hmotných statků a nahrazování je těmi virtuálními. Hovoříme o ekonomii s minimálními či nulovými mezními náklady, protože díky automatizaci výroby, decentralizaci energetiky a přechodu na obnovitelné zdroje by i náklady na výrobu věcí, které nelze digitalizovat, měly klesnout blízko k nule. Příkladem digitalizovaných odvětví je třeba výroba knih, distribuce hudby nebo digitální vzdělávání.\n\nDo budoucna je výzvou integrovat digitální ekonomiku s dalšími novými technologiemi a trendy jako je nástup průmyslu 4.0 a masové rozšíření 3D tiskáren.\n\nD. Tapscott definuje 12 témat, které jsou charakteristická ve střetu dvou ekonomik – staré a nové. \"Novou\" ekonomiku pak lze chápat jako \"digitální ekonomiku\":\n\n\nJednou z výhod je odstraňování mezičlánků směny jako jsou agenti nebo velkoobchodníci. Pomocí srovnávacích a aukčních internetových portálů se posiluje role spotřebitele. Pokud je možnost koupit si zboží přímo od výrobce, je pak pravděpodobné, že jeho marže bude nižší, než když mezi ním a zákazníkem bude stát ještě prostředník, což činí pozici zprostředkovatele na trhu nadbytečnou.\n\nV současnosti se uvádí, že internet na planetě využívá více než 3,1 miliardy uživatelů. Relativně nejvíce je jich v Severní Americe, a to přes 85 %. Nejvíce dynamické trhy jsou naopak ty africké a asijské, kde má přístup k internetu asi pouze 28 %, respektive 35 % lidí (2014). Mezi ekonomikami, které se nacházejí mimo Evropu a Severní Ameriku, můžeme najít některé z těch, které v oblasti digitálních inovací zažívají nejprudší rozvoj. Jsou to Mexiko, Chile, Thajsko, Malajsie, Jihoafrická republika a Čína.\n\nDigitální ekonomika postihuje všechny oblasti lidské činnosti – ovšem ne všechny rovným dílem. Některá odvětví se transformují rychleji, jiná pomaleji. Zásadní roli v digitalizaci jednotlivých odvětví hraje nejen lokalita a její připravenost na změnu, ale i konkrétní aktéři, kteří se podílí na rozhodovacích procesech (příkladem může být masivní rozvoj digitalizace ekonomiky a státní správy v Estonsku, kde hlavní roli sehrála příznivá politická situace).\n\nDigitální ekonomiku ve spojení se strategií Průmysl 4.0 nelze efektivně řešit bez souvislostí s digitální logistikou a z ní vyplývajících efektů.\n\nV současné době je ústředním tématem digitální ekonomiky několik oblastí. Jednou z nich je oblast státní správy a e-governmentu. V Estonsku se pomocí kvalitní digitalizace dosáhlo značné úspory státních prostředků. Estonský úřad pro informační technologie odhaduje, že se takto daří ušetřit až dvě procenta HDP ročně. Je možno říci, že v Estonsku již \",vedle fyzického státu vyrostl stát druhý – digitální“\" (slova konzultantky neziskové organizace e-Governance Academy Mari Pedakové). Další oblastí, kterou je možné zefektivnit, je oblast zdravotnictví, vzdělávání a přenosu informací.\n\nS rozvojem digitální ekonomiky souvisí problematika digitálního rozdělení či propasti (tzv. \"digital gap\"). Kdy dochází ke stratifikaci oblastí a zemí v závislosti na přístupu k informacím. Digitální rozdělení ale \",nemusí být chápáno jen jako rozdělení mezi národy a zeměmi, ale i uvnitř určitého státu nebo společenského uskupení.\"\"\n\nOd roku 2008 vychází Digital Evolution Index, jenž měří připravenost země na digitalizovanou budoucnost. Součástí indexu je pouze 50 zemí, těch, kde je digitální infrastruktura dostatečně rozvinutá na to, aby bylo možné provést měření. \n\n\"Kritéria, která používá, jsou:\" \n\nOdvíjí se od příjmů obyvatelstva a demografické struktury země. Sleduje se rovněž celkový počet uživatelů internetu, aktivitu na sociálních sítích a spotřebitelské návyky.\n\nDostupnost technologií a rozvoj digitální infrastruktury, zejména do jaké míry je možné na internetu obchodovat.\n\nPodpora digitálního rozvoje ze strany státu, možnosti komunikovat se státní správou a využívat služeb na internetu.\n\nDigital Planet Report rozděluje měřené země do 4 kategorií: Stand Out, Stall Out, Break Out a Watch out. Česká republika spadá podle této kategorizace do „Stall Out“ (pozastavit se), což jsou země, které v minulosti dosáhly jisté míry digitálního pokroku, ale v současnosti nestíhají světové trendy. Na ose pokroku v rámci digitálního ekosystému se podle dat z roku 2013 umístila na předposledním místě.\n\nÚroveň digitálního prostředí pro vznik startupů a celkového stavu konkurenčního prostředí na internetu.\n\nNejvětší předností digitální ekonomiky je, že pomáhá propojovat lidi a třídit informace, což v důsledku vede k efektivnější alokaci zdrojů. Cirkulární ekonomika, jež je pro udržitelnost klíčová, vyžaduje sdílení informací pomocí open sourcových platforem a také se soustřeďuje na omezení odpadů a zplodin, které vznikají při výrobě. Vzhledem k tomu, že některá odvětí lze přenést do digitální sféry, klesá také environmentální zátěž spojená s výrobou a přepravou produktů. Tyto problémy nám digitální ekonomika může pomoci pomůže vyřešit.\n\nJedním z užití digitální ekonomiky pro potřeby udržitelnosti je distribuce energie poté, co dojde k její decentralizaci. Pokud se nám podaří vynalézt ještě efektivnější metody akumulace a přenosu energie, dalším krokem bude zvýšení efektivity distribuce, která je důležitá zejména u energie z obnovitelných zdrojů, neboť jejich produkce je velmi často závislá na geografické poloze. Na energetice se dá dobře demonstrovat jedna ze základních předností digitální ekonomiky, a to konstantní možnost spojování nabízejících a poptávajících.\n\nDíky digitálnímu prostoru se může stále více lidí organizovat pod hlavičkou společných zájmů. Boj proti změně klimatu je třeba takovým tématem, které dokázalo vytvořit bezpočet iniciativ a kampaní vytvářejících tlak na politickou reprezentaci, crowdfundingové aplikace mohou do jisté míry suplovat veřejný sektor při podpoře projektu ve veřejném zájmu.\n\nČesko v minulosti v rozvoji digitální ekonomiky poněkud zaostávalo. Prvním významným textem zabývající se touto problematikou se stala vládou přijatá strategie \"Státní politika v elektronických komunikacích – Digitální Česko.\" Ta byla schválena dne 19. ledna 2011. Aktualizovaná byla v roce 2013 s přídomkem 2.0, jednalo se o ambiciózní dokument, který se ale nedařilo příliš naplňovat. V roce 2013 vzniká také Institut pro digitální ekonomiku jako platforma pro tematický dialog mezi soukromým a veřejným sektorem. Návrhy nových opatření a jejich implementací se v současné době zabývá Rada pro výzkum, vývoj a inovace. Její předseda Pavel Bělobrádek prohlašuje, že: Digitální ekonomika musí být pro Česko prioritou. Koncem srpna vláda schválila pak vláda schválila plnění projektu Digitální Česko. Je proto možné tvrdit, že se digitální ekonomika v Česku začíná rozvíjet. Internetové služby veřejného sektoru jsou ovšem jedny z nejhorších v rámci EU a brzdí tak Česko v celkových žebříčcích digitálního rozvoje. Jedním z podnětů k řešení digitální ekonomiky na vládní úrovni je plán Evropské komise na finanční podporu. Ta se snaží o propojení ekonomik jednotlivých členských států v rámci digitálního tržního prostředí. Podle návrhů Evropské komise může přinést rozvinutý Evropský digitální trh Česku 415 miliard eur ročně a vytvořit množství pracovních míst.\n\nV říjnu 2015 se Ministerstvo průmyslu a obchodu rozhodlo podpořit rozvoj start-upů investicí 2 miliardy korun. Podporovat rizikový kapitál bude prostřednictvím nově založené investiční splečnosti nazvané Národní inovační fond.\n\n\n"}
{"id": "1125901", "url": "https://cs.wikipedia.org/wiki?curid=1125901", "title": "Námořní republiky", "text": "Námořní republiky\n\nNámořní republiky (italsky: \"\") byly středověké a raně novověké italské městské státy, jejichž ekonomika byla založena z velké části na námořním obchodu. Kromě toho obvykle byly i vojenskými mocnostmi s válečnou flotou a opěrnými body ve Středomoří; některé námořní republiky se účastnily také křížových výprav. Jejich politické zřízení mělo obvykle republikánský charakter, i když politického procesu se směla plnoprávně účastnit pouze elitní vrstva patricijů.\n\nHlavními námořními republikami byly Republika Amalfi, Benátská republika, Janovská republika a Pisánská republika. V některých dobách se jejich významu rovnaly i menší námořní republiky: Republika Ancona, Republika Dubrovník (italsky Ragusa; ležela na území Dalmácie, součásti dnešního Chorvatska), Republika Gaeta a Republika Noli.\n"}
{"id": "1125902", "url": "https://cs.wikipedia.org/wiki?curid=1125902", "title": "Ambroży Towarnicki", "text": "Ambroży Towarnicki\n\nAmbroży Towarnicki (19. prosince 1836 Lvov – 21. března 1884 Vídeň) byl rakouský lékař a politik polské národnosti z Haliče, v 2. polovině 19. století poslanec Říšské rady a starosta Rzeszówa.\n\nStudoval práva na Lvovské univerzitě a medicínu na Jagellonské univerzitě v Krakově. Pracoval pak jako lékař v Burštyně. V roce 1865 se po smrti svého strýce Jana Warny Towarnického ujal vedení jeho nadace v Rzeszówě, která provozovala tamní učitelský ústav, střední školu a rolnickou školu. Ukončil tehdy svou lékařskou praxi a po dvacet let byl veřejně a politický činný v Rzeszówě. Dlouhodobě zastával funkci starosty města. Byl rovněž členem okresního zastupitelstva a jeho místopředsedou. V roce 1878 usedl i na Haličský zemský sněm.\n\nPůsobil taky jako poslanec Říšské rady (celostátního parlamentu Předlitavska), kde usedl ve volbách roku 1879 za kurii městskou v Haliči, obvod Rzeszow, Jarosław. Poslancem byl až do své smrti roku 1884. Ve volebním období 1879–1885 se uvádí jako rytíž Dr. Ambros Towarnicki, doktor medicíny a starosta, bytem Rzeszów. Patřil mezi polské národní poslance. Reprezentoval parlamentní Polský klub.\n\nV závěru života pobýval kvůli své poslanecké práci častěji ve Vídni. Trpěl srdeční chorobou. Zemřel v březnu 1884 na infarkt.\n"}
{"id": "1125904", "url": "https://cs.wikipedia.org/wiki?curid=1125904", "title": "Scott Caan", "text": "Scott Caan\n\nScott Caan, narozen jako Scott Andrew Caan (* 23. srpna 1976, Los Angeles, Kalifornie, USA) je americký herec známý především v roli detektiva Dannyho Williamse z amerického seriálu Hawaii Five-0, za kterou byl nominován na Zlatý glóbus. Jeho otec je americký filmový herec James Caan.\n\nScott Caan se narodil v Los Angeles, jako syn herce James Caana a modelky Sheily Marie Ryan. Když byl Caanovi rok, jeho rodiče se rozvedli. Jeho prarodiče z otcovy strany byli židovští přistěhovalci z Německa. Scott Caan má starší sestru Taru Caan a tři mladší nevlastní bratry: Alexander James Caan (*1991), Jacob Nicholas Caan (*1995), a James Caan Arthur (* 1998).\n\nV mládí byl jeho oblibou baseball. V pozdějších letech byla jeho pozornost soustředěna na hip-hop, přičemž se svým přítelem Danielem Alanem Mamanem (The Alchemist) založili rapové duo s názvem The Whooliganz, které ale působilo pouze tři roky. V této době také pomáhal na koncertech rapových kapel Cypress Hill a House of Pain. Na naléhání matky začal chodit na hodiny herectví do Playhouse West v Los Angeles a od poloviny devadesátých let se začal objevovat v nízkorozpočtových a nezávislých filmech. Poprvé se před kamerou ukázal v roce 1995 ve filmu \"A Boy Called Hate\" se svým otcem Jamesem Caanem. V roce 1998 se Scott Caan objevuje do té doby v jeho největší filmové roli, ve filmu \"Nepřítel státu\" (1998). V dalších letech už jako slavnější herec získal roli ve filmech \"Varsity Blues\" (1999), \"Riziko\" (2000), \"60 sekund\" (2000), \"American Outlaws\" (2001), \"Novocaine\" (2001), a \"Sonny\" (2002) nebo v trilogii \"Dannyho parťáci\". Krom toho, se objevil také filmech, ke kterým napsal scénář, nebo je také režíroval, jako například: \"Dallas 362\" (2003) a \"The Dog Problem\" (2006). Mezi další filmy ve kterých hrál patří: \"Vincentův svět\" (2004), \"Into the Blue\" (2005) \"Friends with Money\" (2006).\n\nV roce 2010 získal jednu z hlavních rolí v seriálu \"Hawaii Five-0\" americké stanice CBS, za kterou byl nominován na Zlatý glóbus. V září 2016 už tento seriál vstoupí do své sedmé série. Ve stejně roli, se také objevil v jedné epizodě seriálu \"NCIS: Los Angeles\".\n\n\n\n"}
{"id": "1125905", "url": "https://cs.wikipedia.org/wiki?curid=1125905", "title": "Seznam inscenací Divadla na okraji", "text": "Seznam inscenací Divadla na okraji\n\nSeznam inscenací Divadla na okraji obsahuje inscenace z let 1970-1987.\n"}
{"id": "1125909", "url": "https://cs.wikipedia.org/wiki?curid=1125909", "title": "Bank of the West Classic 2015 – ženská dvouhra", "text": "Bank of the West Classic 2015 – ženská dvouhra\n\nDo soutěže ženské dvouhry na tenisovém turnaji Bank of the West Classic 2015 nastoupilo dvacet osm hráček. Obhájkyní titulu byla americká světová jednička Serena Williamsová, která se však před zahájením odhlásila pro nedoléčené poranění lokte.\n\nVítězkou dvouhry se stala pátá nasazená Němka Angelique Kerberová, jež ve finále za 2:07 hodin zdolala českou turnajovou čtyřku Karolínu Plíškovou po třísetovém průběhu 6–3, 5–7 a 6–4. V probíhající sezóně si připsala čtvrté turnajové vítězství, které představovalo sedmý singlový titul na okruhu WTA Tour. Němka se čtvrtou výhrou dostáhla na první místo Sereny Williamsové v počtu titulů sezóny 2015. Plíškovou porazila ve druhém vzájemném finále za sebou, když triumfovala i na červnovém AEGON Classic 2015 v Birminghamu.\n\nKerberová zahrála 27 vítězných míčů na 14 nevynucených chyb, zatímco Češka měla poměr takto zahraných míčů 52–52.\n\nPlíšková se v následné pondělní aktualizaci žebříčku WTA z 10. srpna 2015 posunula poprvé v kariéře do elitní světové desítky, když z 11. příčky vystoupala na 8. místo. Poprvé v historii světové klasifikace tak byly tři Češky v Top 10, když Kvitové patřila 4. a Šafářové 7. pozice.\n\nČtyři nejvýše nasazené hráčky měly volný los do druhého kola.\n\n"}
{"id": "1125910", "url": "https://cs.wikipedia.org/wiki?curid=1125910", "title": "Citi Open 2015 – ženská dvouhra", "text": "Citi Open 2015 – ženská dvouhra\n\nDo soutěže ženské dvouhry na tenisovém turnaji Citi Open 2015 nastoupilo třicet dva hráček. Obhájkyní titulu byla ruská tenistka Světlana Kuzněcovová, která před druhým kolem odstoupila pro poranění levé dolní končetiny.\n\nVítězkou dvouhry se stala nenasazená Američanka Sloane Stephensová, jež ve finále zdolala ruskou hráčku Anastasia Pavljučenkovovou po dvousetovém průběhu 6–1 a 6–2. V probíhající sezóně i na okruhu WTA Tour si připsala premiérové turnajové vítězství, v prvním odehraném finále.\n\n"}
{"id": "1125911", "url": "https://cs.wikipedia.org/wiki?curid=1125911", "title": "Dora (jméno)", "text": "Dora (jméno)\n\nDora je ženské křestní jméno řeckého původu. Pochází z řeckého jména Dorothea, jehož význam je \"boží dar\". V českém občanském kalendáři má svátek 26. února spolu s Dorotou. Dalšími podobnými ženskými jmény jsou Teodora, Izidora, Doris, Doriana, Dorina, Dorotea, Todorka.\n\nDomácími formami jména jsou Dorka, Dorunka, Dorinka, Doruška, Dori, Dorča.\n\n"}
{"id": "1125912", "url": "https://cs.wikipedia.org/wiki?curid=1125912", "title": "Druhý Doktor", "text": "Druhý Doktor\n\nDruhý Doktor je inkarnací Doctora, protagonisty z televizního serálu od BBC Doctor Who. Byl zvárněn hercem Patrickem Troughtonem.\n\nV seriálu je Doktor vylíčen jako mimozemšťan humanoidního vzhledu, který cestuje prostorem a časem ve své TARDIS (zkratka pro anglické \"Time and Relative Dimensions in Space, česky Čas a Relativní dimenze v prostoru). Pokud je Doktor smrtelně zraněn, může regenerovat, tj. změnit úplně svojí osobnost, vzhled, hlas a částečně i myšlení. Jediné co mu zůstane, jsou vzpomínky.\n\nRegenerace do druhého doktora (původně jen jako \"obnova\") byla pro fanoušky seriálu velikým překvapením, jelikož něco takového bylo na televizních obrazovkách zcela nové. První Doktor, hraný Williamem Hartnellem, postupně slábnul, zatímco bojoval sKyberlidmi během epizody\" Desátá planeta\" a nakonec zemřel, zdánlivě kvůli stáří. Jeho tělo samo zregenerovalo do druhého Doktora. Zpočátku byl vztah mezi druhým Doktorem a jeho předchůdcem nejasný. Ve svém prvním příběhu, druhý Doktor odkazoval na svého předchůdce v třetí osobě, jako by byl úplně jiný člověk. Jeho společníci Ben a Polly si nebyli nejprve jisti, jestli je to opravdu Doktor, a uznali to až poté, co ho Dalek jmenoval Doktorem.\nVe druhém příběhu, \"Highlanders \", se Jamie McCrimmon připojil k posádce Tardis a zůstal s Druhým Doktorem pro zbytek jeho života ,Ben a Polly opustili Tardis spolu, když TARDIS přistála na Gatwick Airport ve stejný den, kdy původně odešli s prvním Doktorem, poté, co zastavili masovoý únos turistů s tvarem měnícími mimozemštany. Doktor a Jamie se pak stali zapojeni do spiknutí Daleků získat oba \"Lidské a Dalekovské faktory\". Postupně se Doctor setkává ještě s Vicky, která ho poté opouští, a Zoe, která s ním a Jamiem zůstane až do jeho regenerace. Během své inkarnace se také setkává s Brigadýrem Alistairem Gordonem Lethbridgem-Stewartem, který vede jednotku Unit zabývající se hledáním a potlačováním mimozemských jevů ve Velké Británii a vlastně i v celém světě. Brigadýr Lethbridge-Stewart Doktora provází během klasických sérií ale většinou se objevuje pouze v epizodách, který se vyskytují na Planetě Zemi.\n\nBěhem své druhé inkarnace se Doktor setkává s řadou známých nepřátel, jako jsou Dalekové a Kyberlidé, stejně jako potkává nové nepřátele jako například Velkou Inteligenci a Ledové Válečníky.\n\nČas Doktorova konce nadešel tehdy, když TARDIS přistála uprostřed válečné zóny, vytvořené rasou mimozemských válečníků, kteří s pomocí dalšího odpadlíka Pánů času, Náčelníka, postupně unášeli a vymývali mozky lidi, aby se stal vojáky pro ně v naději, že dobijí galaxii. Ačkoli Doktor byl schopný porazit svůj plán, uvědomil si, že by byl schopen vrátit lidi do jejich různých původních bodů v historii Země. Proto kontaktoval Pány času, obětoval svoji vlastní svobodu v procesu, a i přes pokus o útěk byl nucen vrátit se na svou domovskou planetu. Byl pak postaven před soud za porušení zákonů nevměšování se do historie. Navzdory tvrzení Doctora, že by Páni času měli použít své schopnosti k pomáhání druhým, byl odsouzen k vyhnanství na Zemi 20. století, k tomu ještě dostal od Pánů času vynucenou regeneraci do Třetího Doctora. Jamie a Zoe se vrátili do svého vlastního času, s vymazanými vzpomínkami na vše, kromě jejich prvního setkání s Doctorem a tajemství TARDIS.\n"}
{"id": "1125913", "url": "https://cs.wikipedia.org/wiki?curid=1125913", "title": "Citi Open 2015 – mužská dvouhra", "text": "Citi Open 2015 – mužská dvouhra\n\nDo soutěže mužské dvouhry na tenisovém turnaji Citi Open 2015 nastoupilo čtyřicet osm hráčů. Obhájcem titulu byl kanadský tenista první světové desítky Milos Raonic, který do turnaje nezasáhl.\nVítězem dvouhry se stal druhý nasazený Japonec Kei Nišikori, jenž ve finále zdolal americkou turnajovou osmičku Johna Isnera po dvousetovém průběhu 4–6, 6–4 a 6–4. V probíhající sezóně si tak připsal třetí turnajové vítězství, které představovalo desátý singlový titul na okruhu ATP Tour. V následném vydání žebříčku ATP z 10. srpna 2015 se vrátil na své kariérní maximum, když mu patřila 4. příčka.\n\nVšichni nasazení hráči měli volný los do druhého kola.\n\n"}
{"id": "1125914", "url": "https://cs.wikipedia.org/wiki?curid=1125914", "title": "Richard Rashid", "text": "Richard Rashid\n\nRichard (Rick) F. Rashid je viceprezident firmy Microsoft. Do roku 2012 dohlížel na celosvětové aktivity Microsoft Research. Předtím byl jejím ředitelem. Připojil se k Microsoft Research v roce 1991 a v roce 1994 byl povýšen na viceprezidenta. In 2000 se stal senior viceprezidentem. Je autorem většího množství patentů v oblastech, jako je komprese dat, počítačové sítě a operační systémy, a byl hlavním vývojářem systému Microsoft Interactive TV.\n\nRashid vystudoval Stanfordovu universitu v roce 1974 s tituly z matematiky a literární komparatistiky. Dále obdržel Master of Science a Ph.D. z matematické informatiky na Univerzitě of Rochester, kterou dokončil v roce 1980. V Rochesteru, on a Gene Ball napsali něco jako jednu z prvních síťových her o více hráčích, \"Alto Trek\", pro počítače Xerox Alto.\n\nV roce 1979, se stal profesorem počítačových věd at Carnegie Mellon University. Během členství na fakultě, provedl výzkum a publikoval množství pojednání a článků s tématy jako počítačové sítě, operační systémy, umělá intelligence a programovací jazyky pro distribuované výpočty. Jeho nejvíce známým dílem je jeho práce na na mikrojádře Mach.\n\n"}
{"id": "1125916", "url": "https://cs.wikipedia.org/wiki?curid=1125916", "title": "Generali Open Kitzbühel 2015 – mužská dvouhra", "text": "Generali Open Kitzbühel 2015 – mužská dvouhra\n\nDo soutěže mužské dvouhry na tenisovém turnaji Generali Open Kitzbühel 2015 nastoupilo dvacet osm hráčů. Obhájcem titulu byl belgický tenista David Goffin, který se před zahájením turnaje odhlásil.\n\nVítězem dvouhry se stal nasazený Philipp Kohlschreiber, jenž ve finále zdolal francouzského kvalifikanta Paula-Henriho Mathieua po třísetovém průběhu 2–6, 6–2 a 6–2. V probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n\n"}
{"id": "1125917", "url": "https://cs.wikipedia.org/wiki?curid=1125917", "title": "Linda Harrisonová", "text": "Linda Harrisonová\n\nLinda Melson Harrisonová (* 26. července 1945, Berlin, Maryland) je americká herečka a modelka.\n\nV dětství se věnovala tanci a herectví, v roce 1964 vyhrála v rodném městě soutěž \"Miss Berlin\". O rok později uzavřela smlouvu se společností 20th Century Fox, hrála v televizních seriálech \"Batman\", \"Felony Squad\" a \"Bracken's World\". Objevila se v celovečerní komedii \"Průvodce ženatého muže\" (1967), její životní rolí ale byla němá dívka Nova ve vědeckofantastickém filmu \"Planeta opic\" (1968) a jeho pokračování \"Do nitra Planety opic\" (1970). Menší roli si zahrála také v remaku Planety opic, který natočil v roce 2001 Tim Burton.\n\nV letech 1969 až 1978 byla provdána za filmového producenta Richarda D. Zanucka. Jejich syn Dean Zanuck je také producentem. Vystupovala také pod pseudonymem Augusta Summerland.\n\n"}
{"id": "1125919", "url": "https://cs.wikipedia.org/wiki?curid=1125919", "title": "Generali Open Kitzbühel 2015 – mužská čtyřhra", "text": "Generali Open Kitzbühel 2015 – mužská čtyřhra\n\nDo soutěže mužské čtyřhry na tenisovém turnaji Generali Open Kitzbühel 2015 nastoupilo šestnáct dvojic. Obhájcem titulu byl finský pár Henri Kontinen a Jarkko Nieminen, jehož členové nestartovali společně. Nieminen se turnaje neúčastnil. Spoluhráčem Kontinena se stal Robin Haase, s nímž odešel jako poražený finalista.\n\nVítězem čtyřhry se stal španělsko-argentinský pár Nicolás Almagro a Carlos Berlocq, startující díky žebříčkové ochraně. Ve finále zdolal nizozemsko-finskou dvojici Robin Haase a Henri Kontinen po těsném průběhu 5–7, 6–3, až dvoubodoým rozdílem v supertiebreaku [11–9]. Oba šampioni si do žebříčku ATP připsali 250 bodů. Almagro získal premiérovou trofej ze čtyřhry okruhu ATP Tour a Berlocq druhý deblový titul kariéry.\n\n"}
{"id": "1125920", "url": "https://cs.wikipedia.org/wiki?curid=1125920", "title": "Josef Holub (malíř)", "text": "Josef Holub (malíř)\n\nJosef Holub (13. listopadu 1870 Slaný – 22. srpna 1957 Kvasiny) byl český malíř – krajinář a fotograf, žák Julia Mařáka a čestný občan města Kralup nad Vltavou. \n\nJosef Holub se narodil ve Slaném 15. listopadu 1870. Rané mládí prožil v Zákolanech a základní školu absolvoval v obci Kováry. Od roku 1881 studoval na gymnáziu ve Slaném. Studium však s finančních důvodů opustil a vyučil se v Mělníku malířem pokojů. V letech 1890–1894 studoval malířskou Akademii v Praze u prof. Mařáka. Během studia na Akademii obdržel Purmanovo a v roce 1896 Hlávkovo stipendium (oceněn obraz \"Na hrázi\"), za které se vydal na studijní cestu do Dalmácie a Černé Hory. Studoval rovněž v německých a rakouských galeriích. Po návratu ze studijních cest se v roce 1897 natrvalo usazuje v Kralupech nad Vltavou. V roce 1898 si Holub otevřel fotografický ateliér a věnoval se profesionálně praxi fotografa. V roce 1899 se oženil s Boženou Jirasovou z Libčic. Z existenčních důvodů krom jiného vyučoval hře na housle a pracoval jako písař u okresního soudu. Po roce 1918 se Josef Holub plně věnoval malířské tvorbě. Náměty čerpal z Dolního Povltaví a Podřipska. Podílel se na založení Krajinského muzea v Kralupech n. Vltavou. V roce 1930 byl jmenován čestným občanem Kralup. V letech 1944–1945 žil v Poděbradech. V roce 1952 se Holub po smrti manželky odstěhoval do Kvasin, kde 22. srpna 1957 zemřel. Pohřben je na hřbitově v Kralupech na Vltavou. Po malíři Holubovi je v Kralupech pojmenována severní část pravobřežního nábřeží řeky Vltavy. Byl členem Spolku výtvarných umělců Mánes v letech 1896-1900.\n\nPředstavitel českého plenérového realismu, který společně s Fr. Kavánem a B. Dvořákem věrně navazuje na odkaz J. Mařáka a Ant. Chittussiho. Dle Fr. Kovárny krajinářský lyrik a malíř ticha a pohody. Na první samostatné výstavě ve Slaném v r. 1897 představuje obrazy ze Železných hor blízké oběma druhům ze školních let (např. \"Ze Železných hor u Mladotic\", \"Na Zlatém potoce\", \"Podvečer u Třemošnice\" a \"Doubravka v podvečer\") ale i z oblasti Kralup nad Vltavou (např. \"Přívoz u nás\", \"Nálady na Vltavě\" a \"Jarní motiv\"). Výjimečnou ukázkou dobového symbolismu je obraz \"Víla ve veltruském parku\" (1898). V jeho malbě postupně získává na významu barevná skvrna, která však nikdy nenarušuje tradiční výstavbu obrazu, např. porovnání obrazů \"Slunce v lese\" (1890) a \"Odpočinek pod stromy\" (1905). Mezi reprezentativní díla z dalších let patří např. obrazy \"Krajina u Poličky\" (1905), \"V lese\" (1907), \"V sadě\" (okolo r. 1905), Tichá voda (okolo r. 1910), \"Stromy nad Vltavou\" (1915), \"Vltava u Roztok\" (1916), \"Na Hrombabě\" (1918), Krajina s horou Říp (okolo r. 1920) a \"Lobeček u přívozu\" (1927).\n\n\n\n"}
{"id": "1125921", "url": "https://cs.wikipedia.org/wiki?curid=1125921", "title": "Citi Open 2015 – mužská čtyřhra", "text": "Citi Open 2015 – mužská čtyřhra\n\nDo soutěže mužské čtyřhry na tenisovém turnaji Citi Open 2015 nastoupilo šestnáct dvojic. Obhájcem titulu byl pár Jean-Julien Rojer a Horia Tecău, jehož členové do turnaje nezasáhli.\n\nVítězem čtyřhry se stal nejvýše nasazený pár amerických bratrů Bob a Mike Bryanovi, kteří ve finále zdolali chorvatsko-brazilské turnajové dvojky Ivana Dodiga s Marcelem Melem výsledkem 6–4 a 6–2. Oba šampioni si do žebříčku ATP připsali 250 bodů a získali 108. společnou trofej ze čtyřhry.\n\n"}
{"id": "1125922", "url": "https://cs.wikipedia.org/wiki?curid=1125922", "title": "Kostel svatého Vojtěcha (Ostašov)", "text": "Kostel svatého Vojtěcha (Ostašov)\n\nKostel svatého Vojtěcha v Ostašově je sakrální stavbou v Liberci-Ostašově. Duchovní správou spadá pod Římskokatolickou farnost–arciděkanství Liberec.\n\nDnešní zděný kostel stojí od roku 1833 na místě původně dřevěné kaple. Podle přání majitele panství Kristiána K. Clam-Gallase byl stavbou pověřen inženýr \"F. Effenberger\". V upomínku na sedmiletou válku byly původně nad vchodem do kostela zazděny dvě dělové koule. Ty byly později při rekonstrukci odstraněny.\n\nKostel je obdélný, uzavřený polokruhovým závěrem. Má plochý strop. Ozdobné empírové průčelí je členěno pilastry. Na průčelím se nachází hranolový sanktusník. Uvnitř je kvalitní novogotický oltář z poloviny 19. století namž je triptych s postavami sv. Vojtěcha, sv. Josefa a sv. Antonína.\nBěhem období komunistické totality byl kostel, jako převážná část sakrálních objektů v Severních Čechách zanedbáván. Díky místní iniciativě došlo ve 21. století k postupným opravám:\n\n"}
{"id": "1125923", "url": "https://cs.wikipedia.org/wiki?curid=1125923", "title": "Silnice II/362", "text": "Silnice II/362\n\nSilnice II/362 je silnice II. třídy v Pardubickém kraji, v Kraji Vysočina a v Jihomoravském kraji. Spojuje Poličku, Jedlovou, Olešnici a Rozseč nad Kunštátem.\n\nOdpojení od silnice I/34 (v Poličce-Městě) – Jedlová – Bystré – Nyklovice – Lamberk – Olešnice – Crhov – napojení na silnici I/19 (na okraji Rozseče nad Kunštátem).\n\nV Bystrém se napojuje silnice II/364, v Nyklovicích silnice II/375 a při odbočce na Rovečné silnice II/388.\n\nV Jedlové vede přes Zlatý potok, u Bystrého přes Bysterský potok a v Crhově přes Crhovský potok.\n"}
{"id": "1125925", "url": "https://cs.wikipedia.org/wiki?curid=1125925", "title": "Ignaťjev", "text": "Ignaťjev\n\nRuské příjmení Ignaťjev () nosí více osob:\n\n"}
{"id": "1125926", "url": "https://cs.wikipedia.org/wiki?curid=1125926", "title": "Světová podnikatelská rada pro udržitelný rozvoj", "text": "Světová podnikatelská rada pro udržitelný rozvoj\n\nSvětová podnikatelská rada pro udržitelný rozvoj \"(anglicky: The World Business Council for Sustainable Development\", zkratka \"WBCSD\") je mezinárodní organizace, která sdružuje aktéry z řad různých odvětví podnikání a socioekonomické sféry. Snaží o jejich spolupráci a nalezení řešení a podnikání kroků, které povedou k aplikaci principů udržitelného rozvoje do společnosti – a to jak v rovině ekonomické, tak sociální i environmentální. Sídlí ve švýcarské Ženevě, ale působí prostřednictvím desítek poboček v mnoha zemích po celém světě. Má více než dvě stě firem.\n\nRada byla založena v roce 1995 spojením Rady podnikatelů pro udržitelný rozvoj (\"The Business Council for Sustainable Development\") a Světovou průmyslovou radou pro životní prostředí (\"The World Industry Council for the Environment\"). První kroky, které vedly ke jejímu založení je možno vystopovat již na Konferenci OSN o životním prostředí a rozvoji. Rada se zabývá všemi aspekty globálního podnikání. Členem se může stát pouze organizace pozvaná Radou. Ta zve především: \",významné podnikatelské organizace, které se zaváží k udržitelnému rozvoji a podpoře ekologické efektivnosti, k rozvoji inovací a sociální odpovědnosti podniků  – CSR.\"\"\n\nČeská pobočka vznikla v roce 2012 jako 64. v pořadí. Dohoda o jejím založení byla slavnostně podepsána dne 26. dubna 2012 v prezidentském salonku paláce Žofín (v rámci Dne úspěšných manažerů a firem). Čeští podnikatelé se tímto přihlásili k zásadám mezinárodního byznysu týkající se ekonomické, sociální a environmentální udržitelnosti a širší společenské zodpovědnosti vedené mottem: “Mysli globálně-jednej lokálně”. Mezi představitele české Rady patří Ing. Pavel Kafka, dr.h.c., Ing. Peter J. Kalaš, Ing. Jan Žůrek a Ing. Ivo Gajdoš. Členy Rady jsou také významné společnosti a organizace, např. SIKA CZ, a.s., Glopolis, Pražská teplárenská, Alpiq, Fakulta mezinárodních vztahů VŠE, Adler, Enanse, Linde Gas, Spolana Neratovice a řada dalších.\n\nČeská pobočka spolupracuje s množstvím národních i mezinárodních institucí a firem. Participuje na formulování diskurzu udržitelnosti v České republice, prostřednictvím podpory řady projektů. Zapojila se do projektu WBSCD Akce2020 (platformy pro jednání), který stanovuje agendu obchodní činnosti v udržitelnosti do roku 2020 a dále. V uplynulých letech zpracovala dokument Vize 2050 České republiky z perspektivy CBCSD, kterou předala 2. 6. 2015 premiéru České republiky Mgr. Bohuslavu Sobotkovi jako příspěvek českého podnikatelského prostředí k udržitelnému rozvoji České republiky. Česká podnikatelská rada pro udržitelný rozvoj je součástí Rady vlády pro udržitelný rozvoj.\n\n\"V tomto článku je použit text článku Světová podnikatelská rada pro trvale udržitelný rozvoj v Enviwiki \"\n"}
{"id": "1125927", "url": "https://cs.wikipedia.org/wiki?curid=1125927", "title": "Československá basketbalová liga 1964/1965", "text": "Československá basketbalová liga 1964/1965\n\n1. basketbalová liga 1964/1965 byla v Československu nejvyšší ligovou basketbalovou soutěží mužů, v ročníku 1. ligy hrálo 14 družstev, která se po základní části rozdělila na tři skupiny po čtyřech družstvech a ještě v nich odehráli dva turnaje. Slavia VŠ Praha získala první titul mistra Československa, Spartak ZJŠ Brno skončil na 2. místě a Iskra Svit na 3. místě. Ze čtyř nováčků tři sestoupili (RH Pardubice, Spartak 1. brněnská, Lokomotiva Liberec) a zachránila se jen Lokomotíva Prešov. Sestoupilo také družstvo VSS Košice.\nKonečné pořadí:\n1. Slavia VŠ Praha (mistr Československa 1965) – 2. Spartak Brno ZJŠ – 3. Iskra Svit – 4. Slovan Orbis Praha – 5. Sparta ČKD Praha – 6. Dukla Olomouc – 7. Slovan CHZJD Bratislava – 8. Spartak Tesla Žižkov – 9. NHKG Ostrava – 10. Lokomotíva Prešov – další 4 družstva sestup z 1. ligy: 11. RH Pardubice – 12. Spartak 1. brněnská Brno – 13. VSS Košice – 14. Lokomotiva Liberec\n\nVšech čtrnáct družstev odehrálo dvoukolově každý s každým (zápasy doma – venku), každé družstvo odehrálo 26 zápasů, prvních 12 družstev dle pořadí ve 3 skupinách další dva turnaje, tedy celkem 32 zápasů.\n\n\n\n\n"}
{"id": "1125928", "url": "https://cs.wikipedia.org/wiki?curid=1125928", "title": "Československá basketbalová liga 1965/1966", "text": "Československá basketbalová liga 1965/1966\n\n1. basketbalová liga 1965/1966 byla v Československu nejvyšší ligovou basketbalovou soutěží mužů, v ročníku 1. ligy hrálo 14 družstev, která se po základní části rozdělila na tři skupiny po čtyřech družstvech a ještě v nich odehráli dva turnaje. Slavia VŠ Praha získala druhý titul mistra Československa, Spartak ZJŠ Brno skončil na 2. místě a Sparta ČKD Praha na 3. místě. Z ligy sestoupilo pět družstev, protože v dalším ročníku došlo ke snížení na 12 účastníků. Ze čtyř nováčků tři sestoupili (Spartak Metra Blansko, Tatran Praha, Slavia Praha) a zachránila se jen Slávia SVŠT Bratislava. Sestoupila také družstva Slovan ChZJD Bratislava a Lokomotíva Prešov.\nKonečné pořadí:\n1. Slavia VŠ Praha (mistr Československa 1966) - 2. Spartak Brno ZJŠ - 3. Sparta ČKD Praha - 4. Dukla Olomouc - 5. Iskra Svit - 6. NHKG Ostrava - 7. Slávia VŠ Bratislava - 8. Spartak Tesla Žižkov - 9. Slovan Orbis Praha - dalších 5 družstev sestup z 1. ligy: 10. Slovan Bratislava - 11. Spartak Metra Blansko - 12. Tatran Praha - 13. Slavia Praha IPS - 14. Lokomotíva Prešov\n\nVšech čtrnáct družstev odehrálo dvoukolově každý s každým (zápasy doma - venku), každé družstvo odehrálo 26 zápasů, prvních 12 družstev dle pořadí ve 3 skupinách další dva turnaje, tedy celkem 32 zápasů.\n\n\n\n"}
{"id": "1125929", "url": "https://cs.wikipedia.org/wiki?curid=1125929", "title": "Československá basketbalová liga 1966/1967", "text": "Československá basketbalová liga 1966/1967\n\n1. basketbalová liga 1966/1967 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev, která se po základní části rozdělila na dvě poloviny po šesti družstvech, které pokračovala v zápasech doma - venku o boji o titul a o záchranu. Spartak Brno ZJŠ získal jedenáctý titul mistra Československa, Slavia VŠ Praha skončila na 2. místě a Sparta Praha na 3. místě. O pořadí na prvních dvou místech rozhodly vzájemné zápasy. Z ligy sestoupila tři družstva. Ze třech nováčků sestoupil Slavoj Vyšehrad, zachránili se Baník Prievidza a RH Pardubice. Sestoupila družstva Spartak Tesla Žižkov a Slovan Orbis Praha.\nKonečné pořadí:\n1. Spartak Brno ZJŠ (mistr Československa 1967) - 2. Slavia VŠ Praha - 3. Sparta Praha - 4. Iskra Svit - 5. Dukla Olomouc - 6. Slávia VŠ Bratislava - 7. NHKG Ostrava - 8. Baník Prievidza - 9. RH Pardubice - další 3 družstva sestup z 1. ligy: 10. Slovan Orbis Praha - 11. Slavoj Vyšehrad - 12. Spartak Tesla Žižkov\n\nVšech dvanáct družstev hrálo dvoukolově každý s každým (zápasy doma - venku), každé družstvo odehrálo 22 zápasů, poté po rozdělení do dvou skupin podle pořadí každé družstvo ve skupině odehrálo dalších 10 zápasů (doma - venku), tedy celkem 32 zápasů.\n\n\n\n\n"}
{"id": "1125930", "url": "https://cs.wikipedia.org/wiki?curid=1125930", "title": "Československá basketbalová liga 1967/1968", "text": "Československá basketbalová liga 1967/1968\n\n1. basketbalová liga 1967/1968 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev, která se po základní části rozdělila na dvě poloviny po šesti družstvech, které pokračovala v zápasech doma – venku o boji o titul a o záchranu. Spartak Brno ZJŠ získal dvanáctý titul mistra Československa, Slavia VŠ Praha skončila na 2. místě a Sparta Praha na 3. místě. Z ligy sestoupila tři družstva. Ze třech nováčků sestoupil Bohemians Praha, zachránili se Slovan Bratislava a Spartak Metra Blansko. Sestoupila družstva RH Pardubice a Baník Prievidza.\nKonečné pořadí:\n1. Spartak Brno ZJŠ (mistr Československa 1968) – 2. Slavia VŠ Praha – 3. Sparta Praha – 4. Dukla Olomouc – 5. Slávia VŠ Bratislava – 6. Iskra Svit – 7. NHKG Ostrava – 8. Slovan Bratislava – 9. Spartak Metra Blansko - další 3 družstva sestup z 1. ligy: 10. RH Pardubice – 11. Bohemians Praha – 12. Baník Prievidza\n\nVšech dvanáct družstev odehrálo dvoukolově každý s každým (zápasy doma – venku), každé družstvo odehrálo 22 zápasů, poté po rozdělení do dvou skupin podle pořadáí každé družstvo ve skupině odehrálo dalších 10 zápasů (doma – venku), tedy celkem 32 zápasů.\n\n\n\n"}
{"id": "1125937", "url": "https://cs.wikipedia.org/wiki?curid=1125937", "title": "Město kamenného srdce", "text": "Město kamenného srdce\n\nMěsto kamenného srdce je historický román ze starověkého Říma českého spisovatele Václava Kůrky vydaný roku 1940.\n\nAutor se vydal až do antiky obsáhlým románem starořímského proletariátu Město kamenného srdce. Vydavatel B. Kaluža, Vizovice roku 1940. Řím a jeho památky dokonce Václav Kůrka navštívil už za dob svých vysokoškolských studií se spolužákem na motorce.\n\nRomán ze starých římských dob.\nKůrka opustil starou cestu vodit čtenáře palácemi římských imperátorů, ale vedl ho římskými ulicemi, římskými krčmami, nezapomněl ani na místa bídy, jako byly lupanáry, místa bídy, zla a neřesti. Ukázal nové světlo rozsvícené nad těmito místy zoufalství a bídy. Ukázal starý svět a chtěl, aby se na něj čtenář díval novýma očima. V knize se vypráví o osudu římských otroků, nejen městských v Subuře, ale i venkovských, žijících na latifundiích. Ze středu jejich pak vyrůstá silná postava Marcipora. Osoba tribuna Sagitty je skutečně historická. A jsou tu také historické rebelie, o kterých vykládá. A jsou pravdivé. Co vlastně drželo celý antický svět násilí, otroctví a zločinů tak pevně, že se zdál být nezničitelný? Až při četbě Tacita, XIV. knihy jeho Annálů, na dvou větách Tacitových spočívala celá budova otroctví. Spočívala pevně a byla neotřesitelnou. Dle starobylého zvyku, když jeden otrok zavraždil svého pána, museli všichni ostatní otroci býti popraveni. To byla síla, která dovedla udržet pohromadě římské násilí. Autor poukázal na tento zákon vytesaný v kameni, na kterém byl však nános písku a kamení a odhrabával kamínek po kamínku, aby se dopátral pravého smyslu.\n\nInformace o vydání knihy: \n"}
{"id": "1125938", "url": "https://cs.wikipedia.org/wiki?curid=1125938", "title": "Československá basketbalová liga 1968/1969", "text": "Československá basketbalová liga 1968/1969\n\n1. basketbalová liga 1968/1969 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev, proti minulé sezóně skončilo pokračování ligy rozdělením na dvě poloviny po šesti družstvech. Slavia VŠ Praha Autoškoda získala titul mistra Československa, Zbrojovka Brno skončila na 2. místě a Sparta Praha na 3. místě. Z ligy sestoupila tři družstva. Ze třech nováčků sestoupil Baník Ostrava, zachránili se Baník Handlová a Slovan Orbis Praha. Sestoupila družstva Slovan Bratislava a Spartak Metra Blansko.\nKonečné pořadí:\n1. Slavia VŠ Praha (mistr Československa 1969) – 2. Zbrojovka Brno – 3. Sparta Praha – 4. Iskra Svit – 5. Slávia VŠ Bratislava – 6. NHKG Ostrava – 7. Dukla Olomouc – 8. Baník Handlová – 9. Slovan Orbis Praha – další 3 družstva sestup z 1. ligy: 10. Baník Ostrava – 11. Slovan Bratislava – 12. Spartak Metra Blansko\n\nVšech dvanáct družstev odehrálo dvoukolově každý s každým (zápasy doma – venku), každé družstvo odehrálo 22 zápasů.\n\n\n\n\n"}
{"id": "1125940", "url": "https://cs.wikipedia.org/wiki?curid=1125940", "title": "Nafta na kopanině", "text": "Nafta na kopanině\n\nNafta na kopanině je sociální román českého spisovatele Václava Kůrky vydaný roku 1946.\n\nRoku 1946 vydal F. Rameš v Žatci Václavu Kůrkovi sociální román Nafta na kopanině. Tento román o naftě, po pětiletém nuceném odmlčení za doby okupace, je návratem k sociální tradici jeho díla.\n\nDěj románu je čerpán z idylického zátiší cípu západního Slovenska, sousedícího s Lanžhotem, z kraje bohatého lesy, ale chudého vodou, plného země, kterou často zvedá vítr, a proto se takové zemi říká kopanina. Chudý domkář Jan Medlen přijde náhodně na naftu. A protože je nevědomý, nechá si poradit vychytralým obchodníkem a začne zužitkovávat naftu po svém. Počne pálit kořalku. Nafta exploduje a Medlenova chata letí do povětří. Začne zápas mezi uherským státem a malým člověkem. Ale uherský stát po naftě vztahuje ruce. Medlen nakonec nezíská nic, ani podíl na zisku. Autor vylíčil velmi krásně tento zápas, v němž neschází ani tklivé vylíčení kouzelné lásky Medlenova syna Pavla k dobrodružné Zlatici a dává nám nahlédnout do života a zvyků zapadlého koutu země.\n"}
{"id": "1125941", "url": "https://cs.wikipedia.org/wiki?curid=1125941", "title": "Československá basketbalová liga 1969/1970", "text": "Československá basketbalová liga 1969/1970\n\n1. basketbalová liga 1969/1970 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev, proti minulé sezóně skončilo pokračování ligy rozdělením na dvě poloviny po šesti družstvech. Slavia VŠ Praha Autoškoda získala titul mistra Československa, Zbrojovka Brno skončila na 2. místě a Sparta Praha na 3. místě. Z ligy sestoupila tři družstva. Ze třech nováčků sestoupil Baník Ostrava, zachránili se Baník Handlová a Slovan Orbis Praha. Sestoupila družstva Slávia VŠ Bratislava, Slovan Orbis Praha a Spartak Tesla Žižkov.\nKonečné pořadí:\n1. Slavia VŠ Praha (mistr Československa 1970) - 2. Dukla Olomouc - 3. Zbrojovka Brno - 4. RH Pardubice - 5. NHKG Ostrava - 6. Baník Prievidza - 7. Sparta Praha - 8. Iskra Svit - 9. Baník Handlová - další 3 družstva sestup z 1. ligy: 10. Slávia VŠ Bratislava - 11. Slovan Orbis Praha - 12. Spartak Tesla Žižkov\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů.\n\n\n\n\n"}
{"id": "1125942", "url": "https://cs.wikipedia.org/wiki?curid=1125942", "title": "Československá basketbalová liga 1970/1971", "text": "Československá basketbalová liga 1970/1971\n\n1. basketbalová liga 1970/1971 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Slavia VŠ Praha Autoškoda získala titul mistra Československa, Zbrojovka Brno skončila na 2. místě a NHKG Ostrava na 3. místě. Z ligy sestoupila tři družstva. Ze třech nováčků Baník Ostrava skončil na 6. místě, sestoupili Bohemians Praha a Inter Bratislava. Dále sestoupil Baník Handlová..\nKonečné pořadí:\n1. Slavia VŠ Praha (mistr Československa 1971) – 2. Zbrojovka Brno – 3. NHKG Ostrava – 4. Sparta Praha – 5. Dukla Olomouc – 6. Baník Ostrava – 7. RH Pardubice – 8. Iskra Svit – 9. Baník Prievidza – další 3 družstva sestup z 1. ligy: 10. Baník Handlová – 11. Bohemians Praha – 12. Internacionál Slovnaft Bratislava\n\nVšech dvanáct družstev odehrálo dvoukolově každý s každým (zápasy doma – venku), každé družstvo odehrálo 22 zápasů.\n\n\n\n\n"}
{"id": "1125952", "url": "https://cs.wikipedia.org/wiki?curid=1125952", "title": "Králičina a Povýmolí", "text": "Králičina a Povýmolí\n\nKráličina a Povýmolí je přírodní památka v přírodním parku Škvorecká obora-Králičina v katastru města Úval. Na rozloze 13,23 ha chrání přírodně a krajinářsky hodnotné údolí říčky Výmoly s nivními lučinami, zaplavovanými rákosinami, drobnými mokřady a výraznými stromovými solitéry, zvláště duby. Rozkládá se v jižní části, resp. při jižní hranici někdejší Škvorecké obory a její území zahrnuje i několik historicky významných lokalit. Především jsou to výrazné terénní pozůstatky neznámého hrádku zvaného Úvaly nebo Skara i nepatrné zbytky zdí někdejší romantické zříceniny hradu, postavené údajně z kamení získaného ze zřícené Skary. Západní díl přírodní památky má charakter lužních lesů a dubohabřin, ve východním dílu území pak jižně do údolí říčky Výmoly prudce spadá stráň s několika skalkami a výše zmíněnými pozůstatky hradů.\n\n"}
{"id": "1125954", "url": "https://cs.wikipedia.org/wiki?curid=1125954", "title": "Timoleon Filimon", "text": "Timoleon Filimon\n\nTimoleon Filimon ( ; 1833 Nafplio – 7. března 1898 Atény) byl řecký novinář, politik, intelektuál a učitel krále Jiřího I. Byl jedním ze zakládajících členů Řecké historické a etnologické společnosti a generálním sekretářem organizačního výboru Letních olympijských her 1896.\n\nNarodil se v roce 1833 v Nafplionu Ioannisu Filimonovi, nakladateli, spisovateli a členu spolku Filiki Eteria. Vystudoval práva na univerzitě v Aténách, ale začal se věnovat žurnalistice v novinách \"Aion\", které patřily jeho otci, a v roce 1856 převzal vedení jejich redakce. O rok později byl odsouzen na tři měsíce do vězení za urážku krále Oty I. Později se stal tajemníkem výboru, který předal řeckou královskou korunu novému králi Jiřímu, princi dánskému. Jako jeho tajemník a učitel pak působil až do roku 1867.\n\nV roce 1867 kandidoval v parlamentních volbách v okrsku Attika, ale zvolen byl až o rok později a za tohoto svého prvního mandátu také působil jako místopředseda parlamentu. Zvolen pak byl ještě v letech 1875 a 1879. Pracoval také v místní vládě. V roce 1874 se stal členem aténské městské rady a tuto funkci si podržel čtyři následující volební období. V letech 1878 až 1887 byl jejím předsedou, pak byl zvolen starostou Atén, ale v roce 1891 rezignoval kvůli akutním finančním problémům města.\n\nByl prvním kurátorem parlamentní knihovny (1874 až 1887), za tu dobu se sbírky knihovny rozrostly ze zhruba 5000 svazků na 120 tisíc. Byl zakládajícím členem Historické a etnologické společnosti a v letech 1882 až 1887 jejím prvním předsedou. Byl také tajemníkem Hudební a dramatické společnosti a významně se podílel na pořádání Letních olympijských her 1896, když byl generálním sekretářem jejich organizačního výboru. Filimon také vydal knihu nazvanou \"Starosta \"(Ο Δήμαρχος), jeho překlad \"Starého města \"od\" \"Fustela de Coulanges vyšel až posmrtně.\n\nByl rovněž velmistrem řecké velké zednářské lóže.\n\nFilimon zemřel na selhání srdce v Aténách 7. března 1898. Jeho pohřbu se zúčastnily mnohé významné osobnosti včetně premiéra Alexandrose Zaimise, ministrů a členů královské rodiny, a tisíce občanů.\n\n"}
{"id": "1125955", "url": "https://cs.wikipedia.org/wiki?curid=1125955", "title": "Pohoří Aïr", "text": "Pohoří Aïr\n\nPohoří Aïr (francouzsky \"Massif de l'Aïr\", anglicky \"Aïr Mountains\") je krystalicko-vulkanické pohoří v Saharské poušti, v severní části Nigeru, v Africe. Náhorní plošina se rozkládá na ploše 84 000 km v nadmořské výšce 500 až 900 m. Z plošiny vystupují jednotlivá horská pásma překračující 1 800 m. Nejvyšší hora Mont Idoukal-n-Taghès má 2 022 m. Oblast obývají Tuaregové. V oázách se živí chovem dobytka a zemědělstvím. V pohoří Aïr se nachází řada významných geologických a archeologických nálezů, které poukazují na bohatou historii regionu.\n"}
{"id": "1125966", "url": "https://cs.wikipedia.org/wiki?curid=1125966", "title": "Großolbersdorf", "text": "Großolbersdorf\n\nGroßolbersdorf je obec ležící v Německu, v Sasku na severní straně Krušných hor. Nejvyšším bodem je Zeisighübel (642 m n. m.), naopak nejnižším místem je Zschopau (358 m n. m.).\n\nPrvní písemná zmínka pochází z listiny datované 8. dubnem 1386.\n\nBěhem noci ze 14. na 15. února 1945 bombardovaly město americké letouny. Během náletu zemřelo deset zdejších obyvatel, celkem 34 objektů, mezi jinými též škola a hostinec, byly zničeny. V průběhu druhé světové války zahynulo 154 obyvatel Großolbersdorfu a dalších 38 lidí bylo nezvěstných.\n\nRoku 1983 založil Georg Wünning v obci varhanářskou dílnu pojmenovanou Orgelbau Wünning.\n\n\n"}
{"id": "1125971", "url": "https://cs.wikipedia.org/wiki?curid=1125971", "title": "Typ 1 Či-He", "text": "Typ 1 Či-He\n\nTyp 1 Či-He ( , \"Iči-šiki čusenša Či-he\") byla vylepšená verze středního tanku Typ 97 Či-Ha Japonské císařské armády během druhé světové války. Měl výkonnější kanón a motor a také silnější pancéřování.\n\nPo roce 1941 si Japonská císařská armáda rychle uvědomila, že konstrukce středního tanku z třicátých let, Typu 97 Či-Ha je oproti nové generaci spojeneckých tanků, jako M4 Sherman zastaralá. 57 mm kanón Typu 97 byl určen pro podporu pěchoty a nebyl schopný penetrovat spojenecké tanky z čtyřicátých let. Navíc pancéřování tanku Či-ha bylo slabé a zranitelné nepřátelskými protipancéřovými zbraněmi.\n\nJaponská císařská armáda na to zareagovala tím, že zavedla do služby novou sérii tanků založených na Typu 97. První z nové série byl Typ 1 \"Či-He\", který se objevil v roce 1941. Nicméně výroba byla zahájena až roku 1943, kvůli prioritním dodávkám pancéřové oceli na stavbu válečných plavidel pro Japonské císařské námořnictvo. Mezi roky 1943–44 bylo vyrobeno 170 kusů, které se nikdy nezúčastnily bojů. \n\nVšechny Typy 1 byly přiděleny na japonské domácí ostrovy jako obrana proti plánované spojenecké operaci Downfall. I přes všechna vylepšení pancíře a palebné síly Typu 1 Či-He oproti Typu 97 Či-Ha stále zaostával oproti americkým středním tankům M4 Sherman\n\n\n\n"}
{"id": "1125976", "url": "https://cs.wikipedia.org/wiki?curid=1125976", "title": "Vinice (rozhledna)", "text": "Vinice (rozhledna)\n\nRozhledna Vinice stojí nad údolím potoka Výmoly 1,4 km severovýchodně od centra Úval. Ocelový vysílač mobilních operátorů byl stavebně dokončen a zprovozněn v roce 2013, zpřístupněn veřejnosti měl být v červnu 2013, avšak město se nedohodlo s operátory na znění smlouvy a otevření rozhledny bylo odloženo na neurčito.\n\nDne 30. dubna 2015 byla rozhledna díky Janu Černému ze spolku PRO Úvaly otevřena do každodenního provozu.\n\n"}
{"id": "1125999", "url": "https://cs.wikipedia.org/wiki?curid=1125999", "title": "José Emilio Pacheco", "text": "José Emilio Pacheco\n\nJosé Emilio Pacheco (30. červen 1939, Ciudad de México – 26. leden 2014, Ciudad de México) byl mexický básník, prozaik, překladatel, nositel Cervantesovy ceny z roku 2009.\n\nV dětství ho velmi ovlivnili prarodiče, kteří mu vyprávěli staré mexické legendy a také ho naučili číst. Studoval práva a literaturu na Mexické národní autonomní univerzitě, ovšem studia nedokončil. Stal se editorem literárních časopisů.\n\nNa literární scénu vstoupil v 60. letech jako člen skupiny literátů, která se silně společensky angažovala v otázkách znečištění ovzduší, chudoby či korupce. Jeho raná poezie měla surrealistické ladění, později si však osvojil mnohem jednodušší styl básnění, velmi přímý, bez velkého symbolismu. Typické pro jeho pozdní poezii bylo oslavování zvířat, jejichž životní způsob byl v očích autora mnohem důstojnější než lidský. Již od 60. let psal též povídky a romány.\n\nHojně též překládal do španělštiny, zejména díla anglických autorů (Samuel Beckett, Tennessee Williams, Oscar Wilde, Harold Pinter, Thomas Stearns Eliot, Albert Einstein).\n\n\n\n"}
{"id": "1126000", "url": "https://cs.wikipedia.org/wiki?curid=1126000", "title": "Přístav (seriál)", "text": "Přístav (seriál)\n\nPřístav je český seriál vysílaný v letech 2015–2017 na televizi Prima. Seriál volně navazuje na \"Svatby v Benátkách\". Děj se zaměřuje na postavu Marka Skály, který chce nalézt ve svém životě klid a změnit svůj život od základu. Marek je bývalý hokejista a i bývalý tělocvikář a se svým kamarádem z dětství Romanem Marešem se rozhodne znovu zprovoznit opuštěnou hospodu Přístav v chatové osadě Zátoka. První série s celkovým počtem 32 dílů běžela na hlavním kanále televize Prima až do prosince 2015. Od 4. ledna 2016 stanice Prima spustila 33. dílem 2. sérii. Od 10. týdne roku 2016 byl seriál Přístav v pondělí a ve středu nahrazen seriálem Ohnivý kuře a Přístav byl od 11. března 2016 vysílán v pátek.\n\nSeriál byl nominován na Českého lva v kategorii Nejlepší dramatický televizní seriál, ale cenu nezískal.\n"}
{"id": "1126001", "url": "https://cs.wikipedia.org/wiki?curid=1126001", "title": "Myš kilikijská", "text": "Myš kilikijská\n\nMyš kilikijská (\"Acomys cilicicus\") je hlodavec z čeledi myšovití (\"Muridae\") a rodu myš (\"Acomys\").\n\nHlodavec se vyskytuje pouze v Turecku, tomu nasvědčuje i druhý název bodlinatka turecká. Žije v pouštích a suchých oblastech.\n\nMyš kilikijská je drobná, hmotnost se odhaduje na 48 g, s ocasem měří asi 12 cm. Tělo má poseté ostny, díky kterým odrazuje predátory, například lišky. Pokud nezaberou, myš může ztratit svůj ocas, který se chvíli třepe na místě a pozornost predátora tím odláká, než se hlodavec ukryje do bezpečí. Tento trik však může provést pouze jednou za život, ocas totiž znovu nedorůstá. \n\nJde o vzácný druh, byl dokonce zařazen i mezi kriticky ohrožené druhy. Dnes jej IUCN řadí do kolonky chybí údaje (DD-Data Deficient). \n\n\n"}
{"id": "1126006", "url": "https://cs.wikipedia.org/wiki?curid=1126006", "title": "James Henry Breasted", "text": "James Henry Breasted\n\nJames Henry Breasted (27. srpna 1865, Rockford (Illinois) - 2. prosince 1935, New York) byl americký archeolog, egyptolog a historik. Proslul svým bádáním o starém Egyptě a dávných civilizacích západní Asie.\n\nVystudoval na Yaleově univerzitě a na Humboldtově univerzitě v Berlíně a od roku 1894 přednášel egyptologii na Chicagské univerzitě. Shromáždil a přeložil všechny tehdy znám= hieroglyfické nápisy a texty a vydal je roku 1906 v pěti svazcích pod názvem \"Ancient Records of Egypt\". Řadu nových hieroglyfických textů pak objevil a zkopíroval během svých výprav do Egypta a Súdánu v letech 1905-1907. Knihy \"Dějiny Egypta\" (\"History of Egypt\", 1906) a učebnice \"Starověk\" (\"Ancient Times\", 1916) měly díky jasnému a srozumitelnému výkladu velmi oblíbené a za průkopnickou se považuje jeho práce \"Development of Religion and Thought in Ancient Egypt\" (1912). \n\nS finanční pomocí Johna D. Rockefellera vybudoval při Chicagské univerzitě roku 1919 Orientální ústav. Expedice ústavu za jeho vedení učinily řadu objevů, mj. v izraelském Megiddu a v íránské Persepolis.\n"}
{"id": "1126007", "url": "https://cs.wikipedia.org/wiki?curid=1126007", "title": "Anthony Lopes", "text": "Anthony Lopes\n\nAnthony Lopes (* 1. října 1990, Givors, Francie) je francouzsko-portugalský fotbalový brankář a reprezentant Portugalska, v současnosti hráč francouzského klubu Olympique Lyon.\n\nV profesionální kopané debutoval v klubu Olympique Lyon, kde se propracoval až do pozice brankářské jedničky.\n\nAnthony Lopes reprezentoval Portugalsko v mládežnických kategoriích.\n\nV A-mužstvu Portugalska debutoval 31. 3. 2015 v přátelském zápase v Estorilu proti týmu Kapverd (prohra 0:2).\n\n"}
{"id": "1126010", "url": "https://cs.wikipedia.org/wiki?curid=1126010", "title": "Denis Thomalla", "text": "Denis Thomalla\n\nDenis Thomalla (* 16. srpna 1992, Pforzheim, Německo) je německý fotbalový útočník polského původu, v současnosti hráč klubu Lech Poznań na hostování v německém 1. FC Heidenheim. \nRodiče pochází z polského města Opolí.\n\nV mládeži hrál v klubech SV Büchenbronn a Karlsruher SC. V profesionální kopané debutoval v dresu 1899 Hoffenheim. V letech 2013–2015 působil v týmu RB Leipzig, odkud v sezóně 2014/15 hostoval v rakouském klubu SV Ried.\n\nV červnu 2015 podepsal tříletý kontrakt s polským klubem Lech Poznań. S klubem vyhrál na začátku sezóny 2015/16 polský Superpohár.\n\nReprezentoval Německo v mládežnických kategoriích U18 a U19.\n\n\n"}
{"id": "1126016", "url": "https://cs.wikipedia.org/wiki?curid=1126016", "title": "Seznam dílů seriálu Hawaii 5-0", "text": "Seznam dílů seriálu Hawaii 5-0\n\nToto je seznam dílů seriálu \"Hawaii 5-0\". Americký televizní seriál \"Hawaii 5-0\" měl premiéru 20. září 2010 na americké televizní stanici CBS a v Česku byl poprvé uveden od 3. září 2011 na Universal Channel a později také na TV Prima. \"Hawaii 5-0\" je americký akční seriál americké televizní stanice CBS. Jedná se o remake stejnojmenného seriálu označovaného Hawaii Five-O vysílaného v USA v letech 1968-1980. Seriál popisuje práci speciální jednotky Five-0, která je založena havajskou guvernérkou. Jednotka Five-0 řeší závažné kriminální případy od teroristický útoků až po vraždy a únosy.\n\n<onlyinclude></onlyinclude>\n\nDne 9. května 2019 bylo stanicí CBS oznámeno, že seriál získá desátou řadu.\n\n"}
{"id": "1126017", "url": "https://cs.wikipedia.org/wiki?curid=1126017", "title": "Güija", "text": "Güija\n\nGüija je jezero ve Střední Americe, na hranici mezi Guatemalou a Salvadorem. Rozloha jezera je 45 km², z toho 32 km² v Salvadoru (departement Santa Ana) a 13 km² v guatemalském departementu Jutiapa. Jezero a nejbližší okolí bylo vyhlášeno ramsarským mokřadem i biosférickou rezervací UNESCO. Na severním břehu se nachází salvadorský národní park San Diego, San Felipe Las Barras s porostem tropického střídavě vlhkého lesa.\n\nJezero vzniklo zahrazením údolí lávou ze sopek San Diego, Vega de la Caña, Másatepeque a následným zatopením nížiny vodou. Nejdůležitější přítoky do jezera jsou řeky Ostúa, Angue a Cusmapa. Z jezera odtéká 8 km dlouhá řeka Desagüe, která ústí do Lempy.\n\nNa jezeře je provozován rybolov - mezi nejdůležitější komerční ryby patří kančík managujský (\"Parachromis managuensis\"), tlamoun nilský (\"Oreochromis niloticus\") a ryby \"Amphilophus macracanthus\" a \"Atherinella guija\".\n\n"}
{"id": "1126019", "url": "https://cs.wikipedia.org/wiki?curid=1126019", "title": "Amadeo Vives", "text": "Amadeo Vives\n\nAmadeo Vives, katalánsky Amadeu Vives i Roig, (18. listopadu 1871 Collbató – 2. prosince 1932 Madrid) byl španělský hudební skladatel, autor více než stovky jevištních děl.\n\nAmadeu Vives i Roig se narodil v Collbató, malém městečku v blízkosti hory Montserrat v Katalánsku. Byl nejmladším ze čtrnácti děti, z nichž však pouze 5 se dožilo dospělosti. Hudební talent se ukázal již v raném dětství. V roce 1882 se rodina odstěhovala do Barcelony a Amadeu studoval hudbu u José Ribery i Miró, učitele a ředitele kůru v kostele sv. Anny. Další hudební vzdělání získal u Felipe Pedrella, vůdčí osobnosti španělské hudby 20. století. Jeho spolužáky byli Enrique Granados, Lluis Millet a Enric Morena, se kterými v roce 1891 založil pěvecký spolek \"Orfeó Català\", který sehrál důležitou roli v katalánské hudební renezanci. V Barceloně byl pro něj postaven Palau de la Música Catalana.\n\nV roce 1894 začal vyučovat hudbě na \"Colegio de Religiosas de Loreto\". Krátce poté dostal obrnu, po níž mu zůstala ochrnuta pravá ruka. O rok později se oženil s Montserrat Giner, kmotřenkou svého přítele Milleta. Po velkém úspěchu zarzuel \"La Primera del Barrio\" (1898) a \"Don Lucas del Cigarral\" (1899) přesídlil do Madridu, kde také prožil zbytek svého života. To mu umožnilo spolupracovat s nejlepšími španělskými hudebníky té doby. S mladým Manuelem de Fallou zkomponoval tři zarzuely. Byl neobyčejně plodný. V letech 1900–1933 vyprodukoval až 10 zarzuel ročně.\n\nVedle skladatelské činnosti přispíval svými články a literárními eseji do novin i odborného hudebního tisku. Jeho články byly publikovány ve dvou svazcích: \"Julia\" (1971, Espasa-Calpe, Madrid) a \"Sofia\" (1973). V roce 1921 by Vives jmenován prezidentem hudebního odboru spolku \"Ateneo\" a o dva roky později se stal profesorem kompozice na madridské konzervatoři.\n\nKromě jevištních děl zkomponova Vives řadu skladeb pro orchestr, pro klavír, sbory, sbory s orchestrem a mnoho písní.\n\n\n\n"}
{"id": "1126022", "url": "https://cs.wikipedia.org/wiki?curid=1126022", "title": "Národní park Blue and John Crow Mountains", "text": "Národní park Blue and John Crow Mountains\n\nNárodní park Blue and John Crow Mountains (zkratka „BJCMNP“) je největším národním parkem na ostrově Jamajka. Rozloha parku je 486 km², což představuje 4,4% rozlohy ostrova. Vznikl v roce 1993 a od roku 2015 figuruje jeho jádrová část na seznamu světového dědictví UNESCO. Park se nachází na východě ostrova a zasahuje do 3 horských masivů Port Royal Mountains, Blue Mountains, John Crow Mountains, nejrozšířenějším ekosystémem je mlžný deštný les. Na území parku se nachází nejvyšší hora ostrova - Blue Mountain Peak (2 256 m n. m.). Velké rozdíly v geologii, nadmořské výšce i klimatu na území parku jsou jedny z důvodů vysoké rozmanitosti zdejší flóry a fauny, v mnoha případech endemické.\n\nZe zdejší endemické flóry a fauny lze jmenovat rostliny \"Podocarpus urbanii\", \"Eugenia kellyana\", \"Psychotria danceri\" a \"Hernandia catalpifolia\"; žáby \"Eleutherodactylus orcutti\", \"Eleutherodactylus alticola\"; hlodavce \"Geocapromys brownii\" (hutia prasečí); ptáky \"Nesopsar nigerrimus\" (vlhovec jamajský), \"Amazona collaria\" (amazoňan jamajský), \"Amazona agilis\" (amazoňan černozobý); motýla \"Papilio homerus\" (otakárek jamajský), hada \"Chilabothrus subflavus\" (hroznýšovec jamajský) atd.\n\nV minulosti sloužily hory národní parku jako útočiště původního indiánského obyvatelstva (Taínů) před španělskými otrokáři a kolonizátory. Později do hor utíkali i uprchlí afričtí otroci. Tito jamajští utečenci se nazývali Maroonové; následně se tento termín začal používat pro všechny lidi, kteří odolávali tlaku evropských otrokářů, i v jiných koutech světa. V náročném horském terénu vedli Maroonové guerillovou válku proti Britům. Maroonská hudba, tance a tradice jsou UNESCEM uznány jako mistrovské díla ústního a nehmotného dědictví lidstva.\n"}
{"id": "1126027", "url": "https://cs.wikipedia.org/wiki?curid=1126027", "title": "Kevin Trapp", "text": "Kevin Trapp\n\nKevin Trapp (* 8. července 1990, Merzig, Západní Německo) je německý fotbalový brankář, v současnosti působí ve francouzském klubu Paris Saint Germain.\n\nV mládeži působil v týmech FC Brotdorf (1997-2000), SSV Bachem (2000-2003), SV Mettlach (2003-2005).\n\nS profesionálním fotbalem začal v klubu 1. FC Kaiserslautern. V červenci 2012 přestoupil do týmu Eintracht Frankfurt, kde působil až do léta 2015. \nV červenci 2015 posílil francouzského mistra ze sezóny 2014/15 Ligue 1, klub Paris Saint-Germain FC. S PSG vyhrál na začátku sezóny 2015/16 Trophée des champions (francouzský Superpohár).\n\n31. srpna 2018 odešel hostovat do německého celku Eintracht Frankfurt. \n\nReprezentoval Německo v mládežnických kategoriích U17, U18, U19, U20 a U21.\n\n"}
{"id": "1126029", "url": "https://cs.wikipedia.org/wiki?curid=1126029", "title": "Dvorský rybník (Žimutice)", "text": "Dvorský rybník (Žimutice)\n\nDvorský rybník je jedním ze skupiny rybníků na Židově strouze ve vsi Sobětice v okresu České Budějovice. Voda do něj přitéká od východu třemi potůčky, procházejíce dvěma rybníky: Kobylník a Nový rybník. Odtéká pod silnicí v Soběticích do rybníků Kejhar a Dubový. Je to chovný rybník. Je dlouhý asi 200 metrů, šířka u hráze je 150 m a na přítoku 60 m. Má tvar hrušky. Jeho hráz je pochozí pro pěší. Má betonové stavidlo a přepad.\n"}
{"id": "1126033", "url": "https://cs.wikipedia.org/wiki?curid=1126033", "title": "Oral Fixation Volumes 1 &amp; 2", "text": "Oral Fixation Volumes 1 &amp; 2\n\nOral Fixation Volumes 1 & 2 je box set dvou alb kolumbijské zpěvačky Shakiry z roku 2006.\n\nBox set byl vydán rok po jejím šestém a sedmém studiovém albu. Obsahuje obě tato alba z roku 2005, španělské album \"Fijación Oral vol. 1\" a anglické album \"Oral Fixation Vol. 2\", a navíc další DVD, na němž jsou hudební videa a živá vystoupení.\n"}
{"id": "1126034", "url": "https://cs.wikipedia.org/wiki?curid=1126034", "title": "ŠK Svätý Jur", "text": "ŠK Svätý Jur\n\nŠK Svätý Jur (celým názvem: Športový klub Svätý Jur) je slovenský fotbalový klub, který sídlí ve městě Svätý Jur. Založen byl v roce 1921. Od sezóny 2017/18 působí ve třetí fotbalové lize, sk. Bratislava.\n\nSvé domácí zápasy odehrává na stadionu ŠK Svätý Jur s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126036", "url": "https://cs.wikipedia.org/wiki?curid=1126036", "title": "ŠK Tomášov", "text": "ŠK Tomášov\n\nŠK Tomášov (celým názvem: Športový klub Tomášov) je slovenský fotbalový klub, který sídlí v obci Tomášov. Založen byl v roce 1930. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu ŠK Tomášov s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126037", "url": "https://cs.wikipedia.org/wiki?curid=1126037", "title": "TJ Slovan Viničné", "text": "TJ Slovan Viničné\n\nTJ Slovan Viničné (celým názvem: Telovýchovná jednota Slovan Viničné) je slovenský fotbalový klub, který sídlí v obci Viničné. Založen byl v roce 1939. Od sezóny 2016/17 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu Slovan Viničné s kapacitou 1 000 diváků.\n\n\nZdroj: \n\n\n\nZdroj: \n\n"}
{"id": "1126038", "url": "https://cs.wikipedia.org/wiki?curid=1126038", "title": "Vodní nádrž Brušperk", "text": "Vodní nádrž Brušperk\n\nVodní nádrž Brušperk se nachází ve východní části města Brušperk v okrese Frýdek-Místek.\n\nJe to protipovodňová přehrada, postavená po povodních v 60. letech 20. století na potoku Horní Kotbach.\nVodní dílo je využíváno k rybolovu a k rekreaci. U přehrady se nachází dětské hřiště, přírodní koupaliště a restaurace. Okolo přehradní nádrže vede asfaltová stezka, kterou využívají inline bruslaři.\n"}
{"id": "1126046", "url": "https://cs.wikipedia.org/wiki?curid=1126046", "title": "Berlínská deklarace (1909)", "text": "Berlínská deklarace (1909)\n\nBerlínská deklarace je teologický dokument přijatý 15. srpna 1909 56 zástupci pietistického hnutí v rámci evangelických církví v Německu, v němž bylo zamítnuto letniční hnutí.\n\nZástupci letničního hnutí na Berlínskou deklaraci odpověděli dne 15. září 1909 tzv. Mülheimskou deklarací.\n\nBerlínská deklarace ovlivnila i protestantismus v českých zemích.\n\nV roce 2009 byla Berlínská deklarace oficiálně odvolána, což přispělo ke smíření mezi německými letničními a evangelickými křesťany.\n\n"}
{"id": "1126047", "url": "https://cs.wikipedia.org/wiki?curid=1126047", "title": "Tenis na Letních olympijských hrách 1896 – mužská dvouhra", "text": "Tenis na Letních olympijských hrách 1896 – mužská dvouhra\n\nMužská dvouhra na Letních olympijských hrách 1896 probíhala v areálu Athénského tenisového klubu a několik zápasů bylo odehráno na velodromu Neo Phaliron. První ročník soutěže se konal v období od 6. do 11. dubna 1896 na otevřených antukových dvorcích. Hrálo se na dva vítězné sety, včetně finále. Většina výsledků není známa.\n\nDo turnaje nastoupilo třináct hráčů, z toho sedm Řeků, dva Britové a po jednom Australanovi, Francouzi, Maďaru a Němci. Nezúčastnil se však nikdo z nejlepších světových hráčů, když na hry nepřijeli wimbledonský vítěz Harold Mahony ani šampioni z Flushing Meadows Robert Wrenn, Wilfred Baddeley a další Američan William Larned.\n\nOlympijským vítězem se stal britský hráč John Pius Boland, jenž ve finále zdolal Řeka Dionysia Kasdaglise ve dvou sadách. Bronzové medaile obdrželi oba poražení semifinalisté – maďarský reprezentant Momcsilló Tapavicza a řecký hráč Konstantinos Paspatis.\n"}
{"id": "1126050", "url": "https://cs.wikipedia.org/wiki?curid=1126050", "title": "Evangelická luterská zemská církev Saska", "text": "Evangelická luterská zemská církev Saska\n\nEvangelická luterská zemská církev Saska (v německém originále ', ve zkratce EvLKS) je jednou z 22 členských církví sdružených v uskupení Evangelické církve v Německu ('). Územně církev zabírá většinu spolkové země Sasko. Jejím sídlem jsou Drážďany, ale biskupskou rezidencí je katedrála v Míšni. Úřad zemského biskupa od roku 2015 zastává Carsten Rentzing.\n\nV roce 1922 se k církvi hlásilo 4 509 000 věřících, což z ní dělalo největší členskou církev Evangelické církve v Německu. O devadesát let později, k roku 2012, měla církev 764 000 členů a následující rok se k ní přihlásilo 754 451 obyvatel.\n\nEvangelická luterská zemská církev Saska se dělí na 18 církevních okrsků, v jejichž čele stojí superintendent nebo superintendentka.\n\n\n\n\n"}
{"id": "1126056", "url": "https://cs.wikipedia.org/wiki?curid=1126056", "title": "FC Slovan Galanta", "text": "FC Slovan Galanta\n\nFC Slovan Galanta (celým názvem: Football Club Slovan Galanta) je slovenský fotbalový klub, který sídlí ve městě Galanta. Založen byl v roce 1911 pod názvem Galántai SC. Od sezóny 2015/16 působí ve třetí fotbalové lize, sk. Západ.\n\nSvé domácí zápasy odehrává na stadionu Slovan Galanta s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126058", "url": "https://cs.wikipedia.org/wiki?curid=1126058", "title": "Tenis na Letních olympijských hrách 1900 – mužská dvouhra", "text": "Tenis na Letních olympijských hrách 1900 – mužská dvouhra\n\nMužská dvouhra na Letních olympijských hrách 1900 probíhala v areálu Société de l’Île de Puteaux. Soutěž se konala v období od 6. do 11. července 1900 na otevřených antukových dvorcích. Nastoupilo do ní 13 tenistů z Velké Británie, Francie a Spojených států. Hrálo se na dva vítězné sety, vyjma finále, ve kterém bylo k zisku zlaté olympijské medaile potřeba vyhrát sady tři. Obhájcem zlaté medaile z předchozí olympiády byl John Pius Boland, který však do turnaje nezasáhl.\n\nOlympijským vítězem se stal Lawrence Doherty, jenž ve finále zdolal Harolda Mahonyho ve třech sadách. Bronzové medaile obdrželi oba poražení semifinalisté Reginald Doherty a Arthur Norris. Všechny olympijské kovy tak připadly Velké Británii. Bratři Dohertyovi odmítli odehrát vzájemný semifinálový zápas. Do finále tak postoupil Laurence Doherty bez boje.\n"}
{"id": "1126059", "url": "https://cs.wikipedia.org/wiki?curid=1126059", "title": "Dead Sara", "text": "Dead Sara\n\nDead Sara je hardrocková skupina z Los Angeles. Tvoří ji Emily Armstrongová (zpěv, kytara), Sean Friday (bicí, vokály), Siouxsie Medleyová (sólová kytara, vokály) a Chris Null (baskytara, vokály) . V současnosti jsou známí díky singlu \"Weatherman\" z debutového eponymního alba \"Dead Sara\" (2012).\n\nNa třetím udílení cen časopisu Vegas Rocks! Roce 2012 dostali cenu pro nejlepší novou rockovou skupinu. Byli také nominováni na ocenění \"Rock Radio Award\" v soutěži o nejlepšího alternativního umělce za rok 2012 pořádané Radiem Contraband. Ve stejném roce získali ocenění \"Close to Home Artist of the Year\" (domácí umělec roku) na 98.7 FM, když v posledním kole hlasování porazili No Doubt.\n\nPíseň Wheatherman se na stránce Loudwire.com umístila v desítce nejlepších rockových písní roku 2012. Předčila tehdy nahrávky skupin jako Three Days Grace, Stone Sour nebo Deftones. Emily byla navíc nominována na nejlepší zpěvačku a Siouxie na nejlepší kytaristku roku 2012.\n\nEmily Armstrongová a Siouxsie Medleyová pronikly do hudebního světa jako kytaristky, zpěvačky a skladatelky. Emily hrála na kytaru od svých dvanácti a Siouxie od devíti let. Siouxie nejdříve hrála na kytaru Fender Telecaster své chůvy, v jedenácti letech si pak za našetřené peníze pořídila vlastní kytaru Fender Squier.\n\nPřed založením skupiny \"Dead Sara\" vystupovala Emily jako sólová umělkyně, věnovala se zejména folkové hudbě a založila několik školních skupin. Za své hlavní dovednosti považuje skládání a hru na kytaru, jako zpěvačka se do patnácti let necítila ve své kůži. V té době dokázala zazpívat čisté rovnoměrné vibrato v různých výškách, díky čemuž má dnes silný čistý hlas a při screamingu nepoužívá žádné hlasové filtry.\n\nEmily a Siouxie seznámila jejich společná známá Diva Gustafssonova koncem roku 2002 (Emily měla v té době šestnáct a Siouxie patnáct let). V roce 2003 začaly společně skládat a roku 2004 nahráli první společnou píseň, \"Changes\". Jako skupina poprvé vystupovali v březnu roku 2005 v nočním klubu The Mint v Los Angeles. Emily hrála na baskytaru a trio doplňoval bubeník Aaron Bellcastro (spolupracoval i na nahrávce \"Changes\"). Krátce na to se skupina rozrostla na čtyři členy.\n\nZe začátku krátce vystupovali pod názvem \"Epiphany\", ale v polovině roku 2005 jej změnili na \"Dead Sara\". Název je narážkou na text písně \"Sara\" od Fleetwood Mac, kde se zpívá „Said Sara“, což občas zní jako „Dead Sara“. Obě členky shodně uvádějí jako svůj největší hudební vzor vzor Stevie Nicksovou, která píseň \"Sara\" složila. Ve stejné době začala Medleyová používat křestní jméno \"Siouxsie\" jako odkaz na indiánský kmen Siouxů a dědictví původních Američanů, ke kterým patřili i její praprarodiče. S umělkyní Siouxsie Sioux tedy nemá původ jména Medleyové žádnou souvislost.\n\nPrvní turné skupiny sponzoroval v roce 2007 Tal Kapelner. Vystupovali jako předkapela skupiny Endless Hallway. O rok později vydali pod vydavatelstvím \"Viscount Records\" první EP se šesti skladbami, kterou nazvali The Airport Sessions.\n\nPo mnoha změnách na postu bubeníka a baskytaristy se složení skupiny ustálilo roce 2009. Bubeníkem se stal Sean Friday, baskytaristou Chris Null. Oba dříve hráli pro Sonnyho Moorea (momentálně známého pod jménem Skrillex).\n\nCourtney Love, frontmanka skupiny Hole, požádala v roce 2009 Emily Armstrongovou, aby nazpívala vokály na jejím albu \"Nobody's Daughter\".\n\nGrace Slicková v rozhovoru po The Wall Street Journal řekla, že ze současných zpěvaček nejvíce obdivuje Emily Armstrongovou.\n\nZa rádiové stanice, které začaly písně skupiny Dead Sara hrát mezi prvními jsou považovány \"KYSR-FM\", \"KTBZ-FM\" a \"WCCC\".\n\nHudební ředitel posledně jmenované stanice, Mike Karolyi, byl právě na \"Sunset Sessions\" v Kalifornii, kde skupina Staind premiérově promítala svůj dokument. Karolyi zde zaslechl hrát tehdy neznámou skupinu a namísto sledování dokumentu si šel poslechnout jejich koncert. Po návratu do Connecticutu začal hrát nahrávku \"Weatherman\" a tím odstartoval vzestup skupiny \"Dead Sara\". Píseň \"Weatherman\", která v té době ještě nebyla vydána na žádném nosiči, skončila na druhém místě žebříčku Top 69 rádia WCCC za rok 2011. V září 2011 podnikla skupina turné s kapelou Bush a v únoru následujícího roku byla píseň \"Weatherman\" vydána jako singl k debutovému albu skupiny.\n\nPrvní eponymní album vydalo vydavatelství \"Pocket Kid Records\"v roce 2012 a produkoval jej Noah Shain (Atreyu, Skrillex). Album se vyšplhalo na 16. příčku žebříčku \"Billboard Heatseekers Albums chart\" a krátce na to použila singl z tohoto alba automobilka FIAT v reklamě na svůj model 500. \n\nNa jaře 2012 vystupovali se skupinami Chevelle a The Used, v létě byli na turné \"Vans Warped Tour\" po Americe. Na hudebním festivalu Sunset Strip 2012 zazpívala Emily Armstrongová s Robbym Krieger a Rayem Manzarekem z The Doors píseň Soul Kitchen. Na začátku podzimu roku 2012 absolvovala skupina turné s The Offspring a Neon Trees a v únoru 2013 jeli na turné s Muse.\n\n\"Pocket Kid Records\" je nakladatelství založené členy skupiny. V rozhovoru pro Broken Records Magazine roce 2012 Emily prohlásila, že jim řízení vlastního vydavatelství dává svobodu, aby mohli zpívat, o čem se jim zachce. Líbí se jim nejen fakt, že mají plnou kontrolu, ale také to, že vidí, jak to v nahrávacím průmyslu funguje.\n\n\nV televizi poprvé vystupovali 7. června 2012 v pořadu \"Jimmy Kimmel Live!\", kde zahráli písně \"Weatherman\" a \"Sorry For It All\".\n\n20. března 2013 se skupina poprvé objevila v internetových zprávách FUSE NEWS, kde Dave Grohl (Nirvana, Foo Fighters) prohlásil, že Dead Sara by mohla být jednou z nejlepších rockových skupin současnosti.\n\n21. března 2013 se \"Dead Sara\" objevili v seriálu Upíří deníky, kde zahráli coververzi písně Ask The Angels od Patti Smith a vlastní skladbu \"Lemon Scent\".\n\nRoku 2012 se singl \"Weatherman\" objevil ve videohře . Roku 2013 udělala skupina coververzi písně Heart-Shaped Box od Nirvany, která se později objevila v upoutávce na hru pro PlayStation 4, .\n"}
{"id": "1126061", "url": "https://cs.wikipedia.org/wiki?curid=1126061", "title": "Forceville", "text": "Forceville\n\nForceville je francouzská obec v departementu Somme v regionu Hauts-de-France. V roce 2012 zde žilo 174 obyvatel.\n\nAcheux-en-Amiénois, Bertrancourt, Bus-lès-Artois, Hédauville, Mailly-Maillet, Varennes\n\n\"Počet obyvatel\"\n"}
{"id": "1126065", "url": "https://cs.wikipedia.org/wiki?curid=1126065", "title": "Altrathen (hrad)", "text": "Altrathen (hrad)\n\nHrad Altrathen je skalní hrad na skále nad městečkem Rathen v Saském Švýcarsku v Sasku (Německo). V současnosti je v prostorách hradu vybudován penzion.\n\nNa rozdíl od sousedního skalního hradu Neurathen je o historii tohoto hradu známo jen málo. Pravděpodobně byl postaven v 11. století. První písemná zmínka o hradu pochází z roku 1289. Roku 1469 byl Altrathen společně s hradem Neurathen pobořen.\n\nRoku 1888 koupil průmyslník Eduard Seifert zbytky hradu a roku 1893 jej v novogotickém slohu znovu vystavěl. Z původního středověkého hradu zůstaly zachovány pouze sklepy a části točitého schodiště.\n\nPo roce 1945 budova sloužila jako rekreační středisko zaměstnanců pivovaru a sladovny v Drážďanech a později Státní banky NDR. V roce 1995 byla budova zprivatizována a od té doby je využívána jako malý hotel a restaurace.\n\n\n"}
{"id": "1126071", "url": "https://cs.wikipedia.org/wiki?curid=1126071", "title": "Amselgrund", "text": "Amselgrund\n\nAmselgrund je název divokého a romantického údolí v oblasti Saského Švýcarska na území stejnojmenného národního parku. Protéká jím potok Grünbach, pravostranný přítok Labe. Údolí vede z Niederrathenu směrem k vesnici Rathewalde. Nad údolím se tyčí bizarní skalní útvary, na západě Gansfelsen, na jihu Türkenkopf, na východě Honigsteine s výrazným skalním útvarem nazývaným Lokomotiva. Uprostřed údolí nad přehradou Amselsee vybudovanou v 30. letech 20. století vyniká nápadná skála Talwächter.\n"}
{"id": "1126075", "url": "https://cs.wikipedia.org/wiki?curid=1126075", "title": "Talwächter", "text": "Talwächter\n\nTalwächter je výrazný skalní útvar nalézající se v údolí Amselgrund severně od obce Rathen v Saském Švýcarsku. Jedná se o výraznou asi 50 m vysokou skálu tyčící se nad hladinou přehradního jezera Amselsee. Skála byla poprvé slezena v roce 1874.\n\nSkála je poprvé popsána v mapě saského kartografa Matyáše Oedera v roce 1592 pod názvem Feldstein, protože pole obce Rathen v té době sahala až pod úpatí skály.\n"}
{"id": "1126077", "url": "https://cs.wikipedia.org/wiki?curid=1126077", "title": "Tenis na Letních olympijských hrách 1904 – mužská dvouhra", "text": "Tenis na Letních olympijských hrách 1904 – mužská dvouhra\n\nMužská dvouhra na Letních olympijských hrách 1904 probíhala vně stadionu Francis Field v St. Louis. Soutěž se konala v období od 29. srpna do 3. září 1904 na otevřených antukových dvorcích. Nastoupilo do ní 27 tenistů, z toho 26 Američanů. Jediným zahraničním hráčem se stal Němec Hugo Hardy.\n\nHrálo se na dva vítězné sety, včetně finále. Obhájcem zlaté medaile z předchozí olympiády byl britský hráč Laurence Doherty, který však do turnaje nezasáhl. Naopak soutěže se zúčastnil saintlouiský rodák a zakladatel Davis Cupu Dwight F. Davis.\n\nOlympijským vítězem se stal Beals Wright, jenž ve finále zdolal krajana Roberta LeRoye v sadách. Bronzové medaile obdrželi oba poražení semifinalisté Alphonzo Bell a Edgar Leonard.\n\nV jediném utkání prvního kola porazil Američan Nathaniel Semple svého krajana George Stadela po setech 6–2 a 6–1.\n"}
{"id": "1126081", "url": "https://cs.wikipedia.org/wiki?curid=1126081", "title": "Amselsee", "text": "Amselsee\n\nPřehrada Amselsee je malá přehradní nádrž nedaleko od městečka Rathen v údolí Amselgrund v Saském Švýcarsku v Sasku (Německo).\n\nPrvní ideje pro výstavbu přehradní nádrže vznikly v roce 1920 a zdůrazňovaly zvýšení atraktivity krajiny a tím i oživení cestovního ruchu. Zároveň měla přehrada sloužit na ochranu proti povodním, k zajištění dostatku vody pro hasení požárů a pro chov ryb. Po sporech mezi ochránci krajiny a zástupci cestovního ruchu byla stavba zahájena 21. července 1934. Dokončení přehrady byla provedeno dne 19. prosince 1934. Stavební náklady činily necelých 31.000 říšských marek.\n\nAmselsee se stala rychle turistickou atrakcí obce Rathen. Přibližně 540 metrů dlouhé jezero je obklopeno řadou skalních útvarů, mezi nimiž je nejznámější Lokomotiva. Pro výlety lodí po jezeře původně bylo k dispozici 12 veslařských člunů a 12 šlapadel. 5. července 1957 velký liják způsobil velké škody na přehradě a na jezeře, které částečně zanesl. V roce 1983 byly stávající lodě byly nahrazeny 30 novými ocelovými čluny. O deset let později (1993) bylo jezero vytěženo a asi 5000 m³ bahna a písku byly odvezeno. Povodně v srpnu 2002 jezero znovu zanesly, a tak bylo nutné znovu v roce 2003 na přibližně 3000 m³ písku a bahna odvézt.\n\n"}
{"id": "1126083", "url": "https://cs.wikipedia.org/wiki?curid=1126083", "title": "Nova Sport 2", "text": "Nova Sport 2\n\nNova Sport 2 je československý sportovní kanál vysílající od 5. září 2015.\n\nNova Sport 2 nabízí divákům nejlepší basketbalovou ligu NBA, evropskou ligu UEFA, šipkařské turnaje, zahraniční ragbyovou ligu a velká pozornost je věnována nejlepší lize bojovníků světa Ultimate Fighting Championship (UFC), která je nejrychleji rostoucím sportovním odvětvím v USA.\n\nNa programu Nova Sport 2 se mohou diváci těšit na zcela unikátní obsah, který se doteď na území Česka a Slovenska v takové šíři nevysílal. \"Na nové stanici Nova Sport 2 představíme veřejnosti nové atraktivní sporty a budeme ve větší míře využívat práva na vysílání prestižních sportovních akcí. Pro sportovní nadšence připravíme dvojnásobné množství hodin nabitých sportem s důrazem na velké množství přímých přenosů,“ říká Christoph Mainusch, generální ředitel skupiny Nova.\n\nOD 5.9 v O2 TV a UPC a od 2.2.2016 i na satelitu Skylink 23.5°E – balíčky Multi, Flexi 10, Kombi a Komplet.\n\nUPC, O2 TV, Skylink a videoportál VOYO (ČR a SK)\n"}
{"id": "1126087", "url": "https://cs.wikipedia.org/wiki?curid=1126087", "title": "Tenis na Letních olympijských hrách 1908 – mužská dvouhra", "text": "Tenis na Letních olympijských hrách 1908 – mužská dvouhra\n\nMužská dvouhra na Letních olympijských hrách 1908 probíhala v londýnském All England Lawn Tennis and Croquet Clubu. Soutěž se konala v období od 6. do 11. července 1908 na otevřených travnatých dvorcích. Nastoupilo do ni 31 tenistů z 9 zemí. Poprvé se celý turnaj hrál na tři vítězné sety. Obhájcem zlaté medaile z předchozí olympiády byl americký tenista Beals Wright, který však do turnaje nezasáhl.\n\nOlympijským vítězem se stal britský hráč Josiah Ritchie, jenž ve finále zdolal Němce Ottu Froitzheime ve třech sadách. Bronzová medaile byla udělena poraženému britskému semifinalistovi Wilberforceovi Eavesovi. Poprvé tak neobdrželi oba poražení semifinalisté bronzový kov. Zápas o třetí místo přesto nebyl odehrán.\n\nNa olympiádě měl premiéru halový turnaj, včetně mužského singlu. Odehrál se o dva měsíce dříve na dřevěné palubovce v Queen's Clubu.\n"}
{"id": "1126089", "url": "https://cs.wikipedia.org/wiki?curid=1126089", "title": "Lucas Pouille", "text": "Lucas Pouille\n\nLucas Pouille (* 23. února 1994 Grande-Synthe) je francouzský profesionální tenista, který na okruh ATP World Tour vstoupil v roce 2012. Ve své dosavadní kariéře vyhrál na túře ATP pět singlových turnajů, když první ovládl na Moselle Open 2016. Na challengerech ATP a okruhu Futures získal čtyři tituly ve dvouhře.\n\nNa žebříčku ATP byl nejvýše ve dvouhře klasifikován v březnu 2018 na 10. místě a ve čtyřhře pak v dubnu 2016 na 79. místě. Od roku 2015 ho trénuje krajan Emmanuel Planque. V prosinci 2016 se jeho manažerem stal bývalý rumunský tenista a podnikatel Ion Țiriac. Na juniorském kombinovaném žebříčku ITF byl nejvýše hodnocen v lednu 2012 na 23. místě.\n\nNa nejvyšší grandslamové úrovni se v mužské dvouhře nejdále probojoval do čtvrtfinále travnatého Wimbledonu 2016 a newyorského US Open 2016.\n\nVe francouzském daviscupovém týmu debutoval v roce 2016 čtvrtfinálem světové skupiny proti České republice, v němž vyhrál páteční dvouhru nad Jiřím Veselým. Francouzi zvítězili 3:1 na zápasy a dva singly si zahrál také v semifinále proti Chorvatsku. Do dubna 2017 v soutěži nastoupil ke dvěma mezistátním utkáním s bilancí 2–1 ve dvouhře a 0–0 ve čtyřhře.\n\nPouilleho matka je švédskojazyčná Finka. V roce 2016 obdržel Cenu ATP pro hráče s největším zlepšením.\n\nNarodil se v malém francouzském městečku Grande-Synthe do rodiny Pascala a Leny Pouilleových. Matka pochází z Finska. Má dva bratry, Nicolase a Jonathana. Tenis začal hrát v osmi letech, když trénoval v tenisovém areálu Rolanda Garrose, dějišti antukového grandslamu French Open, společně s nejlepším kamarádem Mathiasem Bourguem. Za oblíbený úder uvedl forhend, jako preferovaný povrch pak tvrdý povrch. Vystudoval vysokoškolský bakalářský program.\n\nOsmifinále březnového Miami Open dosáhl po výhrách nad Španěly, třicátým druhým nasazeným Guillermem Garcíou-Lópezem a turnajovou osmičkou Davidem Ferrerem, aby následně nestačil na Francouze Gillese Simona. Další postup mezi poslední šestnáctku přinesl Monte-Carlo Masters, kde na jeho raketě zůstali francouzští tenisté Nicolas Mahut a Richard Gasquet. Poté jej však vyřadil Jo-Wilfried Tsonga.\n\nV dubnu se probojoval do premiérového finále ATP World Tour na BRD Năstase Țiriac Trophy v Bukurešti, kde v odloženém pondělním finále prohrál se Španělem Fernandem Verdascem.\n\nKvětnový Internazionali BNL d'Italia v Římě pro něj měl původně skončit porážkou v kvalifikaci od Kazacha Michaila Kukuškina. Poté, co se Tsonga odhlásil pro natažení svalu, získal místo v hlavní soutěži jako tzv. šťastný poražený. Následně poprvé v kariéře prošel až do semifinále turnaje kategorie Masters 1000. Ve druhém kole vyřadil až v koncovce třetí sady lotyšského kvalifikanta Ernestse Gulbise a podruhé za sebou zdolal devátého nasazeného Davida Ferrera. Do čtvrtfinálového zápasu nenastoupil jeho plánovaný soupeř Juan Mónaco. V semifinále pak nenašel recept na světovou trojku a pozdějšího vítěze turnaje Andyho Murrayho, kterému odebral jen tři gamy. V následném vydání žebříčku ATP z 16. května 2016 se posunul na dosavadní kariérní maximum, když mu patřila 31. příčka znamenající, že si poprvé zajistil místo mezi třiceti dvěma nasazenými na grandslamu – French Open, kam přijížděl v roli turnajové devětadvacítky. Po výhře nad krajanem Julienem Benneteauem jej vyřadil Andrej Martin, který do hlavní soutěže prošel jako šťastný poražený z kvalifikace.\n\nNa travnatém MercedesCupu ve Stuttgartu na úvod nestačil na Australana Johna Millmana. Ani navazující Gerry Weber Open nepřinesl postup, po porážce od druhého nasazeného Kei Nišikoriho. Obě střetnutí měla třísetový průběh. Do Wimbledonu přijížděl v roli 32. nasazeného a bez jediného vyhraného zápasu na trávě v celé kariéře. Na jeho raketě cestou do čtvrtfinále postupně skončili Marius Copil, Donald Young, vracející se Juan Martín del Potro a turnajová devatenáctka Bernard Tomic po pětisetové bitvě, když poslední set získal 10–8. Poprvé v kariéře postoupil na grandslamu dále než do druhého kola. Mezi poslední osmičkou jej však zastavil desátý nasazený Tomáš Berdych po třísetovém průběhu.\n\n"}
{"id": "1126092", "url": "https://cs.wikipedia.org/wiki?curid=1126092", "title": "Žluté lázně", "text": "Žluté lázně\n\nŽluté lázně je přírodní sportovně relaxační areál v Praze-Podolí na pravém břehu Vltavy. V areálu se nachází travnatá a písečná pláž, sportcentrum, hřiště na plážový volejbal, bistro, bary, dětský koutek s brouzdalištěm a tančírna.\n\nŽluté lázně byly založeny na bývalém překladišti a kotvišti vorů 16. června 1910 jako říční lázně s kapacitou 9000 návštěvníků. Roku 1949 s nimi byly sloučeny sousední Modré lázně, které byly původně pro bohatší návštěvníky. Název obou byl odvozen od charakteristické barvy plotu. Největší rozkvět lázně zaznamenaly ve 30. až 60. letech 20. století, po roce 1955 vltavskou vodu ochladila Slapská přehrada, poté areál začal chátrat a zdevastovala jej povodeň roku 2002. V roce 2005 byly lázně zrekonstruovány a modernizovány.\n\nLázně leží v jižní části katastru Podolí, v místě osady Dvorce, na adrese Podolské nábřeží 1184/3. V blízkosti prochází tramvajová trať se zastávkou \"Dvorce\". Spojení s protějším břehem zajišťuje přívoz, který v letech 2008–2010 směřoval přímo do přístaviště \"Žluté lázně\". V průběhu 20. století zde po krátký čas fungovala i železniční zastávka \"Žluté lázně\" (na bývalé železniční trati Podolí–Braník).\n\n"}
{"id": "1126093", "url": "https://cs.wikipedia.org/wiki?curid=1126093", "title": "Přírodní park Halštrov", "text": "Přírodní park Halštrov\n\nPřírodní park Halštrov je chráněné území - přírodní park v Karlovarském kraji v okrese Cheb.\nByl vyhlášen v roce 1984 Okresním národním výborem v Chebu.\n\nPřírodní park zaujímá oblast v Ašském výběžku při hranici s Německem od Doubravy na severu, přes okraj Aše a Libé až k Vojtanovu na jihu, kde má krátkou společnou hranici s Přírodním parkem Kamenné vrchy. Nachází se v geomorfologickém celku Smrčiny, podcelcích Hazlovská pahorkatina na jihu a Ašská vrchovina na severu. Nejvyšší nadmořskou výškou v parku je vrchol Háje (758 m n. m.).\nGeologické podloží parku tvoří v severní části převážně fylity, v jižní části žuly.\nMezi nejvýznamnější vodní toky patří Bílý Halštrov (německy \"Weise Elster\"). Pramení v centrální části parku, necelý 1 km severně od Výhledů. Teče severozápadním směrem a po přibližně 11 km opouští u Doubravy území České republiky. V blízkosti Doubravy u Bílého Halštrova se nachází léčivý minerální pramen. \n\nVětší část území je pokryta lesem. Převládají smrkové lesy s příměsí modřínů, javorů, dubů a buků, na svazích pastvin pak břízy, v nivách vodních toků místy podmáčené olšiny. \n\nV Bílém Halštrovu byla dříve hojná perlorodka říční (\"Margaritifera margaritifera\"), která však v 1. polovině 20. století zcela vymizela. Ve vodních tocích žije rak říční (\"Astacus astacus\") a kriticky ohrožená mihule potoční (\"Lampetra planeri\"). Na území parku trvale hnízdí skorec vodní (\"Cinclus cinclus\") \n\nParkem prochází řada turistických stezek. Nejdelší z nich jsou zeleně značená, která prochází územím parku od jihovýchodu od Hazlova k severozápadu k Podhradí (německy \"Neuberg\", též \"Neuberg bei Asch\") a žlutě značená od zaniklých Horních Pasek u státní hranice ke státní hranici u Doubravy. Nejnavštěvovanějšími turistickými cíli pro české, ale i německé turisty, je město Aš, které však již leží těsně za hranicí území parku, Bismarkova rozhledna (dnes většinou jako \"Rozhledna Háj u Aše\") na vrchu Háj (německy \"Hainberg bei Asch\") (758 m n. m.), nejvyšším vrchu české části Smrčin. \nDalšími cíli jsou přírodní památka Goethova skalka s bizarními skalkami, pramen Bílého Halštrova, a možná se jím v budoucnu stane i Doubrava jako lázeňské město, jak je tomu v případě nedalekého lázeňského města Bad Elster (česky někdy také jako \"Lázně Halštrov\") v Německu. \n\nNa území přírodního parku se nachází maloplošná chráněná území:\n\n"}
{"id": "1126095", "url": "https://cs.wikipedia.org/wiki?curid=1126095", "title": "Willibald Gebhardt", "text": "Willibald Gebhardt\n\nKarl August Willibald Gebhardt (17. ledna 1861 Berlín – 30. dubna 1921 Berlín) byl německý přírodovědec, který se zabýval fototerapií. Byl také jedním ze zakladatelů olympijského hnutí v Německu, první německý člen Mezinárodního olympijského výboru a propagátor moderních olympijských her.\n\nWillibald Gebhardt byl synem berlínského knihtiskaře. Vystudoval Fridrichovo reálné gymnázium a poté vystudoval chemii, zčásti v Marburgu a většinou v Berlíně, kde promoval v roce 1885. Po většinu svého života a dokonce i poté byl často označován za lékaře, přičemž proti tomuto nedorozumění sám obtížně bojoval.\n\nOd roku 1885 pracoval v rodinném podniku, který převzal jeho bratr po otcově smrti. V roce 1890 si vybral svůj dědický podíl a odcestoval do USA. Také tam se věnoval tehdy populárnímu oboru hygieně, který tehdy nezahrnoval jen otázky čistoty, ale též všeobecného zdraví. V Americe si také vybudoval vztah ke sportu jako prostředku posilování zdraví, sám byl aktivní šermíř.\n\nProtože se v Americe podnikatelsky neprosadil, v roce 1895 se vrátil zpět do Německa. Tam se zapojil do organizace sportovního života. Řídil přípravy účasti Německa na prvních olympijských hrách 1896 v Aténách, ve stejném roce se stal prvním německým členem Mezinárodního olympijského výboru. Stál také v čele organizace německé účasti na olympijských hrách v letech 1900 a 1904 a tehdy se také stal ředitelem a tajemníkem Německého říšského výboru pro olympijské hry (DRAfOS).\n\nNavrhoval uspořádání Olympijských her 1908 v Berlíně, ale neuspěl a kvůli sporům se svými oponenty, včetně Pierra de Coubertin, začal od roku 1905 významné posty opouštět. Nakonec odešel z celého DRAfOS a v roce 1909 rezignoval i na svůj post v Mezinárodním olympijském výboru.\n\nVedle své činnosti v olympijském hnutí byl Gebhardt stále aktivní i v oblasti výzkumu fyziologické chemie. Byl německým průkopníkem fototerapie. Jako první přivezl do Evropy elektrické žárovkové lázně, které objevil na světové výstavě v roce 1893 v Chicagu a nechal je umístit v nově otevřených lázních na Postupimské ulici v Berlíně. Tam se později v roce 1902 stal ředitelem. V roce 1898 výsledky svých výzkumů publikoval v knize \"Léčivá síla světla.\"\n\nPokoušel se také o založení speciálního institutu sportovní vědy, k čemuž ale nenašel dostatečnou odezvu. Jiným směrem ho inspirovala vědkyně Katharina Zurkalowská, se kterou se oženil v roce 1908. Na její popud vymyslel a nechal si patentovat vylepšený automat na kávu.\n\nPo roce 1909 už Gebhardt nevykonával žádné funkce ve sportovním světě. Navíc se potýkal i s finančními potížemi. Jeho další aktivity jsou povětšinou neznámé. V roce 1917 napsal protestní dopis k přejmenování DRAfOS na Německý říšský výbor pro tělesná cvičení ( \"); s takovým odklonem od myšlenky olympismu rozhodně nesouhlasil.\n\nV letech 1918 a 1919 žili Gebhardtovi krátce v Nizozemsku, ale pak se vrátili do Berlína. V roce 1920 se naposledy ze všech sil zapojil do olympijského hnutí, jelikož nesouhlasil s vyloučením států, které byly označené za viníky první světové války, z účasti na Letních olympijských hrách 1920. Pro Gebhardta byly olympijské hry prostředkem přátelství národů. Proto navrhoval založení Svazu národů pro Olympijské hry ( \"). K velkému zklamání ale nenašel podporu ani doma v Německu.\n\nZemřel v roce 1921 při nevyjasněné dopravní nehodě.\n\nKrátce po svém návratu z Ameriky se dověděl o zahájení příprav Letních olympijských her 1896 v Aténách a rozhodl se probudit dosud spící německý zájem o účast. Rychle přitom pochopil rivalitu mezi turnerským a sportovním prostředím v Německu. Za její vyřešení považoval založení zastřešující organizace. Prvním krokem k jejímu vzniku bylo uspořádání společné přehlídky sportů a turnerské gymnastiky v létě 1895 v budově starého říšského sněmu v Berlíně.\n\nJelikož měla přehlídka úspěch, Gebhardt založil v září 1895 Německý svaz pro spot, hry a turnerství a stal se jeho předsedou. Dalším krokem, který plánoval, bylo vyslat na olympijské hry do Atén pod hlavičkou nově vzniklého svazu německou reprezentaci. Proti tomu se ale postavily Německý turnerský svaz ( \") a Ústředního výboru pro podporu mládeže a lidových her. Po takovém neúspěchu již 18. listopadu odstoupil z funkce předsedy svazu, který nyní ovládal Turnerschaft.\n\nPřehlídka navíc měla pro Gebhardta i úřední dohru. Kvůli nespokojenosti se stavem budovy horní parlamentní komory, tzv. Pruského panského domu ( \") se obrátil přímo na ministerstvo vnitra. Takový v té době nezvyklý krok vedl k tomu, že na něj otevřela svazek tajná policie, které byly podezřelé také jeho zájem o olympijské myšlenky a související styky. Svazek byl uzavřen až v roce 1913.\n\nBěhem několika dní ale napsal návrh na založení Výboru pro účast Německa na olympijských hrách v Aténách. 13. prosince 1895 se v berlínském hotelu U čtyř ročních období sešlo 40 osobností z Gebhardtova okolí. Řecký velvyslanec Kleon Rangavis, rovněž Gebhardtův známý, je tam přesvědčil, že první olympijské hry nemají proběhnout bez účasti Německa.\n\nNěmecko se tak zapojilo do olympijského hnutí, ve kterém nebylo dosud vítáno. Kvůli prusko-francouzské válce v letech 1870 a 1871 byly totiž vztahy obou zemí narušené. I když tvůrce ideje moderních olympijských her Francouz Pierre de Coubertin usiloval o překonání této propasti, přesto nakonec proběhl mezinárodní sportovní kongres na Sorbonně v Paříži v červenci 1894, kde bylo rozhodnuto o založení Mezinárodního olympijského výboru a obnovení olympijských her, bez německé účasti.\n\nZaložený Výbor pro účast Německa na olympijských hrách v Aténách se stal prvním německým národním olympijským výborem. Jeho předsedou se stal korunní princ Philipp Ernst Hohenlohe-Schillingsfürst, syn bývalého pruského říšského kancléře, a místopředsedou princ Albert von Schleswig-Holstein. Gebhardt se stal tajemníkem výboru.\n\nJen o několik dní později ale německý Ústřední výbor pro podporu mládeže a lidových her zaslal organizačnímu výboru v Aténách dopis, ve kterém odhlásil svou již potvrzenou účast. Důvodem byly poznámky zveřejněné ve francouzském tisku a přisuzované Coubertinovi, stejně jako fakt, že v Mezinárodním olympijském výboru nebyl od založení v roce 1894 žádný Němec. Proti olympijským hrám se kvůli svému přirozenému nacionalismu stavěli také turneři, a tak vypadal konflikt mezi Gebhardtovým výborem a oběma dalšími institucemi nevyhnutelný.\n\nGebhardt se proto kromě působení doma v Německu rozhodl obrátit na samotného Coubertina. Na konci prosince 1895 mu v dopisu představil nově založený výbor a požádal ho o vyjádření k jeho údajným poznámkám. Současně tím ale sledoval i zájem získat pro Německo místo v Mezinárodním olympijském výboru. Zároveň se obrátil dopisem na Řeka Demetria Vikelase, tehdejšího předsedu Mezinárodního olympijského výboru. Vikelas se k jeho připomínkám postavil otevřeně a v lednu 1896 navrhl Gebhardtovo přijetí do Mezinárodního olympijského výboru.\n\nGebhardt využil této nabídky jako argumentu pro účast Německa na Hrách. Na konci února dokonce vydal brožurku s názvem \"Mělo by se Německo zúčastnit Olympijských her? Napomenutí německým turnerům a sportovcům.\" Ale Německý ústřední výbor stále odmítal. Gebhardt ale na nic nečekal. Začal vyjednávat s jednotlivými sportovními spolky a organizacemi, aby měl přímý kontakt na konkrétní sportovce, a získával už i finanční prostředky pro německou účast.\n\nAni spor s Turnerschaftem neutichal. Gebhardt se tak obrátil na turnerské sdružení přímo v Aténách a tamní cvičence osobně přesvědčil k účasti na hrách. V polovině března 1896, jen 24 dní před zahájením her, se konalo poslední zasedání Výboru pro účast Německa na Olympijských hrách v Aténách. Německý tým se skládal z 21 sportovců a 8 členů doprovodu. Vedoucím výpravy se stal Gebhardt. Výsledkem jednání bylo také rozhodnutí, že Gebhardt přijme provizorní členství v Mezinárodním olympijském výboru.\n\nOficiální přijetí Gebhardta do Mezinárodního olympijského výboru bylo tehdy v Coubertinově pravomoci. Obtížnou situaci odporu vůči všemu německému Coubertinovi usnadnilo Vikelasovo doporučení a Gebhardt byl tedy zařazen do seznamu členů MOV.\n\nJak se ale ukázalo, nechtěl být pasivním členem. Hned na první zasedání výboru, kterého se zúčastnil 6. dubna 1896 v Aténách, přišel s několika návrhy. Navrhl svolání nového olympijského kongresu, který by upravil některá ustanovení olympijské organizace. Požádal o přidělení Olympijských her 1904 Berlínu a trval také na vypracování oficiálního reportu z Her v Aténách. Gebhardt se záhy stal jedním z nejaktivnějších členů MOV, ale zároveň jedním z nejkritičtějších.\n\nPo Letních olympijských hrách 1900 v Paříži Gebhardt kritizoval jak jejich špatnou organizaci obecně, tak některé incidenty mířené proti německým účastníkům konkrétně. V roce 1901 na zasedání MOV oficiálně navrhl, aby se hry konaly pravidelně jednou za dva roky, vždy na střídačku v Aténách a jednom velkém městě. Přitom znovu navrhl, aby se pořadatelem stal i Berlín, tentokrát pro Hry v roce 1908. \n\nGebhardtova kritika se prohloubila po třetích olympijských hrách v St. Louis v roce 1904. Coubertin tehdy čelil i tlaku na své odstoupení. Za jeho nepřítomnosti pak zasedal MOV v roce 1906, při tzv. mezihrách v Aténách, kde Gebhardt společně se svým přítelem Ferencem Keménym prosadil řadu reforem. Gebhardt se tak stal v Coubertinových očích definitivně rebelem.\n\nZ Mezinárodního olympijského výboru Gebhardt odešel v roce 1909. Mělo to více důvodů – spory s Coubertinem, jeho odchod z Německého říšského výboru pro olympijské hry, který si pak nárokoval svého zástupce v MOV, deziluze z neschopnosti prosadit své návrhy a v neposlední řadě i finanční tíseň, kvůli které měl problémy účastnit se jednání výboru. Za dobu, ve které působil v MOV, byl Gebhardt jeho významným členem, inspirátorem i Coubertinovým oponentem, průkopníkem myšlenek, z nichž některé – například vznik národních olympijských grémií nebo sportovního soudního tribunálu – předběhly svou dobu.\n\nPo skončení Olympijských her v Aténách byl výbor pro německou účast rozpuštěn a jeho obecná a zastřešující náhrada stále nebyla představitelná. Gebhardt se mezitím účastnil založení německého šermířského svazu a byl od března 1897 do listopadu 1898 jeho předsedou.\n\nPřed Olympijskými hrami 1900 Gebhardt využil svých zkušeností z předchozí olympiády. V roce 1899 tak vznikl Výbor pro účast Německa na Olympijských hrách v Paříži. Navíc se mu podařilo získat příspěvek 10 tisíc marek z fondu říšského komisaře pro Světovou výstavu. Díky tomu Gebhardt vedl v Paříži třetí největší výpravu ze všech zúčastněných zemí.\n\nTaké tento výbor byl po skončení Her v Paříži rozpuštěn. Gebhardt ale mezitím v roce 1901 podal žádost o přidělení Olympijských her 1908 a věděl, že k úspěchu kandidatury potřebuje stálou organizaci. Cesta k ní vedla opět přes ad hoc Německý výbor pro Olympijské hry v St. Louis 1904. Gebhardt se snažil získat účast turnerů i Ústředního výboru. Zatímco Turnerschaft setrvával na svém odmítavém stanovisku, u Ústředního výboru tentokrát i díky myšlence na uspořádání Her v Německu uspěl. Výsledkem bylo založení Německého říšského výboru pro olympijské hry ( \"\"), jehož se Gebhardt stal ředitelem a prvním tajemníkem.\n\nHry v St. Louis, rovněž rozptýlené do programu Světové výstavy, ale nebyly úspěšné, odmítnuta byla i kandidatura Berlína na pořádání her v roce 1908 a navíc byl Gebhardt v čele DRAfOS nahrazen svým konkurentem hrabětem Egbertem Hoyerem von der Asseburg. Ten pak už dohlížel i na účast na tzv. olympijských mezihrách v Aténách v roce 1906, i když se jich spolu s Asseburgem zúčastnil ve vedení výpravy i sám Gebhardt.\n\nNásledně se ale spory mezi Gebhardtem a vojensky laděným předsedou Asseburgem, prohloubily. Gebhardt v říjnu 1906 ani nekandidoval na čelní funkce v DRAfOS. Asseburg poté dokonce naléhal na Coubertina, aby Gebhardt odešel z Mezinárodního olympijského výboru. Gebhardtovo znechucení vyvrcholilo, když 28. listopadu 1908 vystoupil z DRAfOS a následně odešel i z MOV.\n\nZa svého života byl Gebhardt vyznamenán řeckým králem Jiřím I. V roce 1908 obdržel také pruský královský Korunní řád IV. třídy.\n\nDlouhou dobu po jeho smrti bylo jméno Willibalda Gebhardta prakticky neznámé. Jedinými připomínkami byly pamětní deska na Olympijském stadionu v Berlíně a jeho jméno neslo také jedno hřiště v berlínském olympijském parku. Od roku 1971 se jižní nábřeží Olympijského jezera v mnichovském olympijském parku jmenuje po Gebhardtovi Willi-Gebhardt-Ufer.\n\nV roce 1992 byl v Essenu založen Willibald-Gebhardt-Institut (WGI) zabývající se vztahem sportu a společnosti a v roce 2003 bylo sportovní středisko v Berlíně-Schönebergu přejmenováno Willibald-Gebhardt-Sportzentrum Schöneberg. V roce 2005 vznikla Nadace Willibalda Gebhardta pro podporu sportování dětí a mládeže.\n\nV roce 2014 byl uveden do Síně slávy německého sportu.\n\n\n"}
{"id": "1126096", "url": "https://cs.wikipedia.org/wiki?curid=1126096", "title": "Třída Júbari", "text": "Třída Júbari\n\nTřída Júbari byla třída fregat Japonských námořních sil sebeobrany. Jednalo se o zvětšenou vylepšenou verzi fregaty \"Išikari\" (DE-226). Slouží především k protiponorkovému hlídkování a k ničení hladinových lodí ohrožujících japonské pobřeží. Celkem byly postaveny dvě jednotky této třídy. Obě byly vyřazeny roku 2010. Japonsko plavidla tradičně klasifikuje jako eskortní torpédoborce, čemuž odpovídají trupová čísla s kódem DE – \"Destroyer Escort\".\n\nTřídu tvořily dvě jednotky pojmenované \"Júbari\" (DE-227) a \"Júbecu\" (DE-228). Postaveny byly v letech 1981–1984. Stavba třetí jednotky byla zrušena.\n\nJednotky třídy \"Júbari\":\nDíky vysoké míře automatizace tvořilo posádku plavidel méně než 100 lidí. Elektroniku tvořil námořní vyhledávací radar OPS 28, navigační radar OPS 19, střelecký radar GFCS 1, podpůrný elektronický systém NOLQ 6, rušička OLT 3 a dva odpalovače klamných cílů Mk 36 SRBOC. Plavidla byla vybavena trupovým sonarem QQS.\n\nZákladní hlavňovou výzbroj tvořil jeden 76mm kanón OTO Melara v dělové věži na přídi. K ničení ponorek sloužil čtyřhlavňový 375mm protiponorkový raketomet Bofors, který v boji na kratší vzdálenost doplnily dva tříhlavňové 324mm protiponorkové torpédomety. Protilodní výzbroj představovalo osm protilodních střel RGM-84C Harpoon. Blízkou obranu proti letadlům a protilodním střelám zajišťoval jeden 20mm kanónový komplet Phalanx CIWS. Fregaty nenesly vrtulník.\n\nPohonný systém byl koncepce CODOG. Pro plavbu ekonomickou rychlostí sloužily dva diesely Mitsubishi 6DRV o výkonu 3470 kW, přičemž v bojové situaci se připojila plynová turbína Kawasaki/Rolls-Royce Olympus TM3B o výkonu 21 170 kW. Lodní šrouby byly dva. Nejvyšší rychlost dosahovala 25 uzlů.\n\n"}
{"id": "1126097", "url": "https://cs.wikipedia.org/wiki?curid=1126097", "title": "Pobřežně-krasový region", "text": "Pobřežně-krasový region\n\nPobřežně-krasový region (slovinsky Obalno-kraška statistična regija) je jedním ze 12 statistických regionů Slovinska. Byl zřízen v květnu 2005. Nachází se v jihozápadní části Slovinska. V regionu je celkem 8 občin. Hlavním a také největším městem regionu je městská občina Koper. Rozloha regionu je 1044 km² a v lednu 2014 zde žilo 112 848 lidí.\n\nPobřežní oblast regionu se středomořským klimatem je jedinou oblastí Slovinska s přístupem k moři. Vhodné přírodní podmínky umožňují rozvíjet cestovní ruch, dopravu a pěstování různých plodin v zemědělství.\n"}
{"id": "1126098", "url": "https://cs.wikipedia.org/wiki?curid=1126098", "title": "Tenis na Letních olympijských hrách 1908 – mužská dvouhra v hale", "text": "Tenis na Letních olympijských hrách 1908 – mužská dvouhra v hale\n\nMužská dvouhra v hale na Letních olympijských hrách 1908 probíhala v londýnském areálu Queen's Club. Soutěž se konala v období od 6. do 11. května 1908 na krytém dvorci s dřevěnou palubovkou. Nastoupilo do ní sedm tenistů, z toho pět Britů a dva Švédové. Hrálo se na tři vítězné sety.\n\nHalový tenisový turnaj měl na olympiádě premiéru a představoval první ze dvou uskutečněných ročníků. O dva měsíce později proběhla na londýnské olympiádě standardní dvouhra pod otevřeným nebem v All England Clubu.\n\nOlympijským vítězem se stal britský tenista Arthur Gore, jenž ve finále zdolal krajana George Caridiu po třísetovém průběhu. Bronzová medaile byla udělena poraženému britskému semifinalistovi Josiahu Ritchiemu. Zápas o třetí místo nebyl odehrán. Wilberforce Eaves, jenž vypadl ve druhém semifinále, byl oficiální zprávou olympijských her popsán „\"zjevně mimo kondici\"“. Poté, co za velmi teplého počasí ztratil těsně úvodní sadu, utkání skrečoval.\n"}
{"id": "1126100", "url": "https://cs.wikipedia.org/wiki?curid=1126100", "title": "Schrammsteine", "text": "Schrammsteine\n\nSchrammsteine jsou podlouhlá, vysoce rozpukaná skalní skupina v Děčínské vrchovině, která se nachází východně od města Bad Schandau v Saském Švýcarsku. Na severu jsou ohraničeny Křinickým údolím a stolovou horou Hohe Liebe, na jihu údolím Labe a na východě skalním útvarem Affensteine. Vrcholy skalního řetězce mají nadmořskou výšku nad 400 m a nejvyšší vrchol (Schrammsteinaussicht – 417 m) je zpřístupněn ocelovými schody.\n\nNa Vordere Torsteinu byl ve středověku hrad vybudován skalní hrad Schramensteyn. Hrad sloužil pro panství Wildenstein jako pozorovatelna do údolí Labe. Spolu s panstvím v roce 1451 přešel skalní hrad do majetku saských kurfiřtů. V roce 1456 byl skalní hrad v rozvalinách. Roku 1993 objevili horolezci na Vorderer Torsteinu pozůstatky hradu v podobě zbytků krbu, uhlíků, šipky a keramických střepů.\n\nSamostatně stojící skalní věže Falkenstein s výškou 381,2 m nad mořem a Hohe Torstein s výškou 425 m nad mořem jsou nejznámějšími vrcholky celého řetězce Schrammsteine.\n\nSchrammsteine jsou velmi populární turistickou destinací; zejména Schrammsteineaussicht a Gratweg se těší velké oblibě. Turisté a horolezci zde najdou skalní masiv, který se vyznačuje řadou různě náročných turistických stezek a horolezeckých výstupů.\n\nRotkehlchenstiege vedoucí na jihovýchodní okraj Schrammsteine, začínají na severním konci Falkoniergrundes u vsi Schmilka a vedou k Schrammsteinweg. Schodiště se svými 286 schody překonává výškový rozdíl asi 150 metrů.\n\n"}
{"id": "1126107", "url": "https://cs.wikipedia.org/wiki?curid=1126107", "title": "Anciferov", "text": "Anciferov\n\nRuské příjmení Anciferov nosí více osob:\n\n"}
{"id": "1126111", "url": "https://cs.wikipedia.org/wiki?curid=1126111", "title": "Reuter", "text": "Reuter\n\nPříjmení Reuter nosí více osob:\n\n"}
{"id": "1126113", "url": "https://cs.wikipedia.org/wiki?curid=1126113", "title": "Falkenstein (Saské Švýcarsko)", "text": "Falkenstein (Saské Švýcarsko)\n\nFalkenstein je volně stojící skalní masív, pískovcový svědecký vrch v Saském Švýcarsku v Sasku. Nalézá se nedaleko od městečka Bad Schandau ve skalní skupině Schrammsteine. Obrovská pískovcová skála je téměř sto metrů vysoká. Ve středověku byl Falkenstein využit pro umístění strážní věže – dodnes jsou viditelné ve skále vytesané zářezy. Skalní věž je dostupná pouze pro zkušené horolezce – existuje zde více než sto horolezeckých cest různého stupně obtížnosti.\n\n\n"}
{"id": "1126114", "url": "https://cs.wikipedia.org/wiki?curid=1126114", "title": "Tenis na Letních olympijských hrách 1912 – mužská dvouhra v hale", "text": "Tenis na Letních olympijských hrách 1912 – mužská dvouhra v hale\n\nMužská dvouhra v hale na Letních olympijských hrách 1912 probíhala ve stockholmském areálu Östermalms IP. Soutěž se konala v období od 5. do 12. května 1912 na krytých dvorcích s dřevěnou palubovkou. Nastoupilo do ni dvacet dva tenistů ze šesti zemí. Hrálo se na tři vítězné sety. Ve druhém kole se opakoval finálový duel z londýnských her 1908, když obhájce stříbrné medaile George Caridia oplatil porážku olympijskému šampionu Arthuru Goreovi a postoupil do čtvrtfinále.\n\nHalový tenisový turnaj představoval druhý a poslední ročník této události. O necelé dva měsíce později proběhla na stockholmské olympiádě standardní dvouhra pod otevřeným nebem.\n\nOlympijským vítězem se stal francouzský tenista André Gobert, jenž ve finále zdolal Brita Charlese Dixona po třísetovém průběhu. Bronzovou medaili vybojoval jediný reprezentant Australasie Anthony Wilding, který v zápase o tento olympijský kov porazil britského hráče Francise Loweho.\n"}
{"id": "1126118", "url": "https://cs.wikipedia.org/wiki?curid=1126118", "title": "San Agustín", "text": "San Agustín\n\nArcheologický park San Agustín je jedním z nejdůležitějších archeologických nalezišť v Kolumbii. Nachází se v departementu Huila v horní části povodí řeky Magdalena, zhruba 520 km jižně od Bogoty. V roce 1995 bylo zařazeno do seznamu světového kulturního dědictví UNESCO. Nachází se zde mnoho náboženských monumentů a megalitických struktur; lokalita patří k největším nekropolím nejen v Latinské Americe, ale i na celém světě.\n\nPark, jehož celková rozloha je 116 ha, sestává ze tří oddělených lokalit - San Agustín, Alto de los Ídolos, Alto de las Piedras.\n"}
{"id": "1126127", "url": "https://cs.wikipedia.org/wiki?curid=1126127", "title": "Brestovec (okres Komárno)", "text": "Brestovec (okres Komárno)\n\nBrestovec () je obec na Slovensku v okrese Komárno. Na konci roku 2014 zde žilo 504 obyvatel. První písemná zmínka o obci pochází z roku 1327.\n\n"}
{"id": "1126130", "url": "https://cs.wikipedia.org/wiki?curid=1126130", "title": "Išikari (DE-226)", "text": "Išikari (DE-226)\n\nIšikari (DE-226) byla fregata Japonských námořních sil sebeobrany. Plavidlo sloužilo především k protiponorkovému hlídkování a k ničení hladinových lodí ohrožujících japonské pobřeží. V operační službě bylo v letech 1981–2007. Japonsko plavidlo tradičně klasifikovalo jako eskortní torpédoborec, čemuž odpovídalo trupové číslo plavidla s kódem DE – \"Destroyer Escort\".\n\nKýl fregaty \"Išikari\" byl založen roku 1979, v roce 1980 byl trup spuštěn na vodu a v roce 1981 byla fregata přijata do služby.\n\nElektroniku tvořil námořní vyhledávací radar OPS 28, navigační radar OPS 19B, střelecký radar FCS-2-21. Trupový sonar byl typu QQS-4.\n\nZákladní hlavňovou výzbroj tvořil jeden 76mm kanón OTO Melara v dělové věži na přídi. K ničení ponorek sloužil čtyřhlavňový 375mm protiponorkový raketomet Bofors, který v boji na kratší vzdálenost doplnily dva tříhlavňové 324mm protiponorkové torpédomety. Protilodní výzbroj představovalo osm protilodních střel RGM-84C Harpoon. Fregata nenesla vrtulník.\n\nPohonný systém byl koncepce CODOG. Pro plavbu ekonomickou rychlostí sloužil jeden diesel o výkonu 5000 hp, přičemž v bojové situaci se připojila plynová turbína o výkonu 22 500 hp. Nejvyšší rychlost dosahovala 25 uzlů.\n\n"}
{"id": "1126131", "url": "https://cs.wikipedia.org/wiki?curid=1126131", "title": "Maersk", "text": "Maersk\n\nMaersk, plným názvem \"A. P. Moller-Mærsk Group\", je dánská podnikatelská skupina, která se zabývá hlavně logistikou, lodní a leteckou dopravou a stavbou lodí. Od roku 1993 je největším provozovatelem kontejnerových lodí na světě s podílem asi 15 %. Byla založena roku 1904, sídlem firmy je Kodaň a s pobočkami ve 130 zemích světa zaměstnává přes sto tisíc zaměstnanců.\n\nRodinnou firmu založil kapitán Peter Mærsk Moeller roku 1904, kdy provozoval jediný parník. Roku 1918 založil vlastní loděnici, roku 1928 první pravidelnou dopravu v USA a začal pracovat s tankery. 1962 získala firma oprávnění pro naftové vrty, 1963 nasadila první polokontejnerovou loď \"Tobias Maersk\" a roku 1974 \"Svendborg Maersk\", první plně kontejnerovou loď na světě. Loď \"Emma Maersk\" z roku 2006, dlouhá 398 metrů, byla největší kontejnerová loď a od roku 2010 vůbec největší loď na světě.\n\nV roce 2018 se vedení Maersku rozhodlo, že nejpozději do roku 2030 chce u svých plavidel vyvinout pohon bez použití fosilních paliv a do roku 2050 se ropy zbavit úplně.\n\nVedle logistiky a kontejnerové a lodní dopravy se firma zabývá i těžbou a dopravou nafty i plynu, pronajímáním speciálních lodí pro vrtné plošiny a poskytuje i záchranné služby. Má vlastní loděnice, řetězec supermarketů a obchoduje s různými komoditami.\n\nNákladní lod Maersk Alabama byla v roce 2009 přepadena somálskými piráty, v roce 2013 o tom byl natočen film.\n\n"}
{"id": "1126132", "url": "https://cs.wikipedia.org/wiki?curid=1126132", "title": "Jákobův žebřík", "text": "Jákobův žebřík\n\nJákobův žebřík je prvek odkazující na příběh popsaný v Bibli, ve Starém zákoně. V její první knize – Genesis (zvané též První kniha Mojžíšova) – jsou ve 28. kapitole ve verších 12. až 19. popsány události, které se Jákobovi, druhorozenému Izákovu synu, přihodily poté, co byl nucen prchnout z otcova domu před hněvem svého bratra, jemuž sebral prvorozenství.\n\nJákob byl na cestě z Beer-šeby a mířil do Cháranu. Na cestě ho zastihla noc a tak se rozhodl přenocovat. V místě, kde právě byl, našel příhodný kámen, ulehl a nalezený kámen si dal pod hlavu. Zdál se mu sen, v němž viděl žebřík, který ze země dosahoval až k nebi, a po něm vystupovali a sestupovali Boží poslové (andělé). Nad žebříkem stál Hospodin, který Jákobovi říkal: „\"Já jsem Hospodin, Bůh tvého otce Abrahama a Bůh Izákův. Zemi, na níž ležíš, dám tobě a tvému potomstvu. Tvého potomstva bude jako prachu země. Rozmůžeš se na západ i na východ, na sever i na jih. V tobě a ve tvém potomku dojdou požehnání všechny čeledi země. Hle, já jsem s tebou. Budu tě střežit všude, kam půjdeš, a zase tě přivedu do této země. Nikdy tě neopustím, ale učiním, co jsem ti slíbil.\"“ Po tomto Božím zaslíbení se Jákob probudil a zvolal: „\"Jistě je na tomto místě Hospodin, a já jsem to nevěděl! Jakou bázeň vzbuzuje toto místo! Není to nic jiného než dům Boží, je to brána nebeská.\"“ Brzy ráno pak vstal a kámen, jímž si podpíral hlavu, vzpřímeně usadil do země a svrchu jej polil olejem. To místo nazval Bét-el, tedy Dům Boží.\n\nNa Jákobův žebřík odkazuje zvolená podoba památníku Brána nenávratna upomínající na transporty Židů z nádraží Praha-Bubny do koncentračních táborů za druhé světové války. Od Svatého ducha roku 1997 nese pojmenování „Kostel U Jákobova žebříku“ také sakrální stavba Českobratrské církve evangelické v pražských Kobylisích.\n\n\n"}
{"id": "1126138", "url": "https://cs.wikipedia.org/wiki?curid=1126138", "title": "Lednický ostrov", "text": "Lednický ostrov\n\nLednický ostrov (polsky \"Ostrów Lednicki\") je název ostrova na jezeře Lednica ve Velkopolském vojvodství v Polsku. Název zároveň označuje raně středověké archeologické lokality, která se nachází na stejnojmenném ostrově. Dle některých pramenů se zde měl konat akt \"svěcení Polska\".\n\nJde o jedno z nejdůležitějších míst v dějinách Polska. Za panování Měška I. a Boleslava Chrabrého se zde nacházelo jedno z hlavních obranných a administrativních středisek Polska. Ostrov ležel blízko důležitého strategicko-obchodního pozemního a vodního koridoru mezi městy Poznaň a Hnězdno v centru území kmene Polanů. Zachovaly se zde pozůstatky hradiště a nejstarší předrománské architektury v Polsku. Jedná se o sakrální palácovou stavbu s nádržemi určenými ke křtění a samostatně stojící hřbitovní kostel s hroby v lodi a přístavcích. Oba objekty byly postaveny v době panování Měška I. (před rokem 966).\n\nNa jižní straně ostrova se nacházelo hradiště. Obklopoval ho dřevozemní val s délkou přibližně 500 m. Jeho současná maximální výška dosahuje 8 m, ale dříve mohl dosahovat až 12 m. Na budovu bylo využito dřevo z povrchu přibližně 800 hektarového lesa. Výrazný překop v severní části valu označuje místo dávné vstupní brány ze strany podhradí. Uvnitř hradiště se nacházejí pozůstatky dvou budov. Paláce s kaplí (jižně) a hřbitovního kostela (severně). Palác a k němu z východní strany přináležející kaple s průměrem 11,5 m byly vybudovány ve stejnou dobu, kolem let 963 až 966, z místního skalního materiálu štípaného na ploché ploténky a spojovaného sádrou.\n"}
{"id": "1126140", "url": "https://cs.wikipedia.org/wiki?curid=1126140", "title": "Branko Oblak", "text": "Branko Oblak\n\nBranko Oblak (27. květen 1947, Lublaň) je bývalý slovinský fotbalista, který reprezentoval Jugoslávii. Nastupoval především na postu záložníka. Po skončení hráčské kariéry se stal trenérem.\n\nZa jugoslávskou reprezentaci hrál v letech 1970-1977, nastoupil ke 46 utkáním, v nichž vstřelil 6 gólů.\nHrál na mistrovství světa roku 1974 (vstřelil zde gól do sítě Zairu) a mistrovství Evropy 1976.\n\nS Hajdukem Split se stal dvakrát mistrem Jugoslávie (1973/74, 1974/75), s Bayernem Mnichov získal titul německý (1979/80). V dresu Hajduku získal i jugoslávský pohár (1973/74).\n\nRoku 2003 ho Slovinský fotbalový svaz vyhlásil nejlepším slovinským fotbalistou uplynulých padesáti let (viz UEFA Jubilee 52 Golden Players).\n\nV letech 2004–2006 vedl jako trenér slovinský národní tým.\n\n"}
{"id": "1126141", "url": "https://cs.wikipedia.org/wiki?curid=1126141", "title": "Tenis na Letních olympijských hrách 1912 – mužská dvouhra", "text": "Tenis na Letních olympijských hrách 1912 – mužská dvouhra\n\nMužská dvouhra na Letních olympijských hrách 1912 probíhala ve stockholmském areálu Östermalms IP. Soutěž se konala v období od 28. června do 5. července 1912 na otevřených dvorcích. Nastoupilo do ni 68 tenistů. Hrálo se na tři vítězné sety. Obhájcem zlaté medaile z předchozí olympiády byl britský hráč Josiah Ritchie. Velká Británie však na olympiádu nevyslala žádného reprezentanta pro paralelně hraný grandslam ve Wimbledonu 1912.\n\nO necelé dva měsíce dříve proběhla na stockholmské olympiádě i dvouhra v hale na dřevěné palubovce.\n\nOlympijským vítězem se stal Jihoafričan Charles Winslow, jenž ve finále zdolal krajana Harolda Kitsona ve čtyřech sadách. Bronzovou medaili vybojoval německý tenista Oscar Kreuzer, který v zápase o tento olympijský kov porazil Čecha Ladislava Žemlu-Rázného po čtyřsetovém průběhu.\n\nV prvním kole (pro 128 hráčů) byla odehrána dvě utkání v rámci 2. sekce. Jihoafričan Lionel Tapscott porazil Čecha Jiřího Kodla 6–4, 6–1, 6–2, a Rakušan Fritz Pipes zvítězil nad Němcem Ottem Lindpaintnerem 6–2, 6–3, 6–3. Oba postoupili do druhého kola pro 64 hráčů. V soutěži startovalo 68 tenistů.\n"}
{"id": "1126142", "url": "https://cs.wikipedia.org/wiki?curid=1126142", "title": "Baba Vanga", "text": "Baba Vanga\n\nVanga vlastním jménem Vangelija Pandeva Dimitrova - Gušterova (31. ledna 1911 Strumica – 11. srpna 1996 Sofie) byla bulharská nevidomá věštkyně a morální autorita.\n\nJejí život je opředen různými mýty. Údajně v raném dětství přežila silnou bouři, při které přišla o zrak, ale zároveň nabyla věštecké schopnosti. Pravdou je, že během socialismu se těšila úctě nejvyšších stranických představitelů, což bylo v rozporu s jejich materialistickým světonázorem. Mnohé její věštby nebudily svého času velkou důvěru, třebaže dosahovala vysoké statistické úspěšnosti a ohromujících jednotlivých výsledků. Zdroje, jako je \"The Weiser Field Guide\" tvrdí, že předpovídala rozpad Sovětského svazu, katastrofu v Černobylu, datum Stalinovy smrti, potopení ruské ponorky Kursk, teroristické útoky 11. září, smrt princezny Diany a Topalovovo vítězství ve Světovém šachovém turnaji.\n\n"}
{"id": "1126143", "url": "https://cs.wikipedia.org/wiki?curid=1126143", "title": "Sto jarních kilometrů", "text": "Sto jarních kilometrů\n\nSto jarních kilometrů byla masová akce ČSTV založená po roce 1957 pro turistickou veřejnost. \n\nZačínala zpravidla kolem prvního jarního dne a končila s nástupem školních prázdnin. Po absolvování předepsaného počtu kilometrů dostal turista odznak a průkazku Buď-fit. Později byla průkazka změněna, v hlavičce byl nejen Československý svaz tělesné výchovy, ale i Socialistický svaz mládeže a Pionýrská organizace SSM. Kilometráž byla upravena s ohledem na věk (do a nad 15. let) a druh přesunového prostředku (pěšky, na lyžích, na lodi atd.).\n\nV roce 1990 akci v omezené míře převzaly některé oblasti a odbory Klubu českých turistů. Původní ČSTV zanikl.\n\n"}
{"id": "1126144", "url": "https://cs.wikipedia.org/wiki?curid=1126144", "title": "Namir Alispahić", "text": "Namir Alispahić\n\nNamir Alispahić (* 16. dubna 1995, Bugojno) je bosenský fotbalový útočník, od sezony 2014/15 hrající za slezský klub FC Baník Ostrava.\n\nOdchovanec bosenského klubu NK Čelik Zenica zde nastupoval v dospělém fotbale v letech 2013–2015. V lednu 2014 byl na testech ve švýcarském klubu FC Zürich.\n\nV létě 2015 přestoupil do slezského klubu FC Baník Ostrava. V 1. české lize debutoval 8. 8. 2015 v utkání proti FK Mladá Boleslav (remíza 2:2).\n\nReprezentoval Bosnu a Hercegovinu v mládežnických kategoriích U17 a U19.\n\n"}
{"id": "1126145", "url": "https://cs.wikipedia.org/wiki?curid=1126145", "title": "C.O.G.", "text": "C.O.G.\n\nC.O.G. (neboli \"Child Of God\" , tj. \"Boží dítě\") je americký hraný film z roku 2013, který režíroval Kyle Patrick Alvarez podle vlastního scénáře. Film popisuje osudy mladíka ze střední vrstvy, který se rozhodne dobrovolně poznat práci obyčejných lidí na venkově. Film byl natočen podle autobiografické povídky \"Nacked\" Davida Sedarise z roku 1997. Snímek měl světovou premiéru na filmovém festivalu Sundance 20. ledna 2013.\n\nDavid, absolvent univerzity Yale, se spolu s kamarádkou Jennifer rozhodnou odjet do Oregonu, aby zde na jablkové farmě poznali opravdový život obyčejných lidí. David cestuje autobusem a po příjezdu si změní jméno na Samuel. Jennifer přijíždí po týdnu, ale odmítne tu zůstat, a cestuje dál se svým novým přítelem. Samuel pracuje nejprve na farmě, později získá místo v továrně na zpracování jablek. Zde se seznamuje s Curlym, který ho chce svést. Samuel proto uteče, ale zjistí, že mu některý z dělníků na farmě ukradl peníze. Nezištně mu pomůže Jon, veterán z války v Zálivu, bývalý alkoholik, který uvěřil v Boha. Samuel mu pomáhá s výrobou hodin, které chce Jon prodat na výročním farmářském trhu. Jon přivede ateistu Samuela mezi farníky a postupně ho přivede na víru. Během trhu Jon téměř nic neprodá. Cestou zpět vysadí Samuela uprostřed polí a ponechá ho téměř bez prostředků, protože zjistí, že Samuel je gay.\n"}
{"id": "1126150", "url": "https://cs.wikipedia.org/wiki?curid=1126150", "title": "Paranthropus robustus", "text": "Paranthropus robustus\n\nParanthropus robustus (česky též \"Australopiték robustní\") je druh vyhynulého hominida, žijící ve starším pleistocénu, před 2 - 1,5 miliony let v jižní Africe, na území dnešní Jihoafrické republiky. Patří k zástupcům robustních australopitéků, řazených často do samostatného rodu \"Paranthropus\". Žil již současně se zástupci rodu Homo (\"Homo habilis\", \"Homo erectus\").\n\nPoměrně hojné ostatky druhu \"Paranthropus robustus\" jsou bez výjimky nalézány v jihoafrických krasových jeskyních. Všechny známé lokality - Kromdraai, Swartkrans, Drimolen, Cooper's a Gondolin - jsou přitom soustředěny na nevelkém území v údolí Blaauwbank nedaleko Johannesburgu. Ačkoliv první kosti byly získány v Kromdraai, drtivá většina jich pochází ze Swartkrans. Početnější jsou též ostatky z Drimolen, zatímco z ostatních lokalit je k dispozici jen hrstka nálezů.\n\n\"Paranthropus robustus\" byl identifikován již v roce 1938 a představuje tudíž typový druh rodu \"Paranthropus\". Zachycen byly krátce poté, co Raymond A. Dart představil veřejnosti Taungské dítě, nejstarší nález australopitéka (druh \"Australopithecus africanus\"), který byl ovšem ostatními badateli zprvu ostře odmítán. Takřka jediným, kdo názory R. A. Darta v té době přijal a podporoval, byl původem skotský lékař Robert Broom, který se po získání práce v Transvaalském muzeu v Pretorii roku 1934 sám pustil do pátrání po dalších ostatcích. Dne 8. června 1938 pak od správce vápencového lomu ve Sterkfontein zakoupil horní čelist hominida, kterou popsal pod katalogovým číslem \"TM 1517\". Kvůli zřetelným odlišnostem od dosavadních nálezů australopitéků pro ni navrhl zcela nový druh \"Paranthropus robustus.\" Jak později zjistil, čelist objevil školák Gert Terblanche v jeskyni Kromdraai. Tamtéž Broom poté dohledal i velkou část lebky a další ostatky.\n\nBěhem druhé světové války byly odkryvy v jižní Africe přerušeny, zejména kvůli zastavení těžby vápence. Pokračovaly však práce na vydání monografie o jihoafrických australopitécích, která nakonec vyšla v roce 1946. Koncem čtyřicátých let 20. století již bylo nálezů druhu \"Australopithecus africanus\" i \"Paranthropus robustus\" tolik, že odborná veřejnost konečně začala Dartovy a Broomovy objevy brát vážně.\n\nV listopadu roku 1948 byly doklady robustních australopitéků zjištěny také ve Swartkrans, vzdáleném jen asi 1,5 km od Kromdraai, na protilehlém břehu údolí Blaauwbank. Během tří let intenzivní práce zde bylo získáno velké množství ostatků. Vzhledem k mírným odlišnostem od nálezů z Kromdraai je Robert Broom popsal jako nový druh \"Paranthropus crassidens.\" Dnes je ovšem většina odborníků spojuje s nálezy z Kromdraai do jediného druhu (\"P. robustus\").\n\nPo celou druhou polovinu 20. století pak v Kromdraai i Swartkrans probíhaly rozsáhlé systematické výzkumy, jimiž se zabýval především C. K. Brain. Odhaleny tak byly stovky kostí druhu \"P. robustus\".\n\nRoku 1994 byl oznámen nález dvou zubů \"P. robustus\" z jeskyně Sterkfontein, která jinak vydává nálezy druhu \"Australopithecus africanus\".V roce 1999 pak byl publikován také nezvykle velký zub hominida z jeskyně Gondolin. Ačkoliv kvůli jeho značným rozměrům panují určité pochybnosti o taxonomickém určení, většina autorů jej řadí k druhu \"P. robustus\".\n\nVýrazně bohatší jsou ovšem kolekce, získávané od roku 1994 v jeskyni Drimolen. Významné místo mezi nimi zaujímá velmi dobře dochovaná lebka DNH 7, představující dosud nejkompletnější známou lebku australopitéka.\n\nPoslední nově odhalenou lokalitou je jeskyně Cooper's, kde byly ostatky \"P. robustus\" (izolované zuby, zlomky lebky a dolních čelistí, poškozený bederní obratel a několik článků prstů) odhaleny v červnu roku 2001. V této jeskyni byla stolička hominida objevena již roku 1938. Tehdy byla určena jako \"Plesianthropus transvaalensis\" (dnes \"Australopithecus africanus\"), přestože podle popisu by se mohlo jednat spíš o druh \"Paranthropus robustus\". Nyní je ovšem zub ztracený a jeho taxonomické zařazení tedy nelze ověřit.\n\nV roce 2007 je tak pro druh \"Paranthropus robustus\" uváděno téměř 500 kusů jednotlivých nálezů. Na 350 zlomků pochází ze Swartkrans, 31 kusů z Kromdraai a více než 80 vzorků z Drimolen. Z velké části se jedná o jednotlivé zuby nebo zlomky čelistí a lebek, doložené jsou však i fragmenty postkraniální kostry.\nJihoafrické krasové jeskyně jsou oproti východoafrickým lokalitám jen obtížně datovatelné. V jejich výplni chybí vrstvy sopečného popela, na něž lze dobře aplikovat radiometrické datovací metody. Uplatňují se tak především přístupy relativní chronologie. Tradiční je využití biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe - využíván je paleomagnetismus, termoluminiscence nebo metoda uran-olovo. Tyto nové přístupy mnohdy výrazně zpřesnily starší údaje, které často představovaly značně široké časové intervaly.\n\nNejčastěji se tak výskyt druhu \"Paranthropus robustus\" uvádí v době před 2 – 1,5 miliony let, vyloučit však nelze ani jeho přežívání až do doby asi před 600 000 lety. \"P. robustus\" tak mohl podobně jako jiné druhy savců v jižní Africe přežívat výrazně déle než ve východní části kontinentu, doklady jsou však dosud nejasné.\n\nJednotlivé lokality jsou k roku 2011 datovány takto:\n\n\"Paranthropus robustus\" patří mezi velmi dobře doložené australopitéky, protože je znám z více než 500 jednotlivých vzorků. Poznání biologie a ekologie tohoto druhu však komplikuje problematické datování lokalit. Poměrně hojně jsou v jihoafrických jeskyních nalézány zlomky kostí trupu a končetin. Ne všechny lze ovšem jednoznačně přiřadit druhu \"P. robustus\", protože současně se zde nacházejí také ostatky časných zástupců rodu \"Homo\". Zatímco lebky a zuby obou rodů jsou dostatečně odlišné a díky tomu jednoznačně identifikovatelné, zlomky postkraniální kostry se liší jen málo.Robustní stavbou se vyznačuje především lebka a zuby, zbytek těla je však jen o málo mohutnější než u ostatních australopitéků. Odhady výšky a váhy z nalezených ostatků činí pro samice zhruba 110 cm při váze 32 kg, proti 132 cm a 40 kg u samců. V celkové velikosti těla se tedy projevuje značný pohlavní dimorfismus, který se ale nijak výrazně nevymyká rozdílům u ostatních druhů australopitéků. Velikost jihoafrických paranthropů však může být podhodnocená, jak naznačuje nápadně velká stolička z Gondolin, zlomky lebek z Drimolen či hlavice stehenní kosti ze Swartkrans. Spektrum nalézaných ostatků zřejmě bylo zkresleno aktivitou predátorů, kteří paranthropy lovili a kteří si záměrně mohli vybírat menší či slabší (tedy snazší) kořist.\n\nI přes přetrvávající malou kapacitu je patrné mírné zvětšení mozkovny a snad i mozku, celková stavba se ale stále blíží spíše lidoopům než lidem. Náznaky změn v uspořádání mozku zatím nebyly jednoznačně prokázány.\n\nZnaky mozkovny:\n\nZnaky obličeje:\n\nZnaky na zubech:\nZnaky postkraniální kostry:\n\nNalézané kosti trupu a končetin ukazují, že \"Paranthropus robustus\" využíval plně vzpřímenou dvojnohou chůzi, ačkoliv tento pohyb se podobně jako u ostatních australopitéků ještě mírně lišil od chůze moderních lidí, například kvůli méně stabilní pánvi nebo pohyblivějšímu palci nohy. Chůze mohla být ve srovnání s lidmi méně výkonná, ale pro způsob života paranthropů zcela dostačující.\n\nNaproti tomu mírně prodloužené paže, tvořené mohutnými, dobře osvalenými kostmi a stabilním loketním kloubem svědčí o přetrvávajícím šplhání ve větvích. Adaptace pro pobyt v korunách stromů ovšem nejsou tak výrazné jako u starších australopitéků - prsty na rukou již například netvoří prohnuté, ale rovné kůstky, méně vhodné pro úchop větví.\n\nZajímavé údaje o životě paranthropů nabízí nové analýzy zubů a lebek. Srovnání velikosti lebek a stáří jedinců podle stavu zubů ukazuje, že lebky samců s nejopotřebovanějšími zuby jsou největší, zatímco lebky mladých jedinců s dobře dochovanými zuby jsou malé. U druhého pohlaví tomu tak ale není, lebky různě starých samic jsou přibližně stejně velké. To naznačuje, že u samců docházelo k růstu ještě po dosažení dospělosti (tj. pohlavní zralosti) podobně jako u goril, pro které jsou typičtí stříbrohřbetí samci, rostoucí a vybarvující se ještě několik let po dosažení dospělosti. Výjimečné to však není ani pro další moderní primáty s výraznějším pohlavním dimorfismem. Současně analýza ukázala, že právě mladí samci paranthropů byli typickou kořistí predátorů ze Swartkrans - snad proto, že žili osamoceně nebo v malých skupinkách na okraji společnosti, než dosáhli plné zralosti vůdčích samců a založili vlastní skupinu. Byli tak zranitelnější než ostatní.\n\nDalší z analýz studovala izotopy stroncia v zubní sklovině homininů. Malí jedinci (samice) druhu \"P. robustus\" přitom - na rozdíl od větších jedinců (samců) - vykazovaly hodnoty, které neodpovídaly místu nálezu. To znamená, že samice v době tvorby skloviny (tj. v mládí a dospívání) musely žít jinde. Na základě těchto výsledků autoři studie předpokládají, že samice podobně jako u moderních šimpanzů a goril opouštěly rodné skupiny a přecházely jinam, zatímco samci zůstávali přibližně v místě svého narození. Přesto nelze předpokládat, že by sociální struktura paranthropů plně odpovídala moderním gorilám. Některé prvky mohou být společné, ale přesná moderní analogie pro život druhu \"P. robustus\" patrně neexistuje.\n\nStejně jako v případě východoafrického druhu \"Paranthropus boisei\", i na jihu kontinentu je přítomnost \"P. robustus\" spojená s vysušováním prostředí, šířením suchomilné vegetace a změnou vlhkých, hustších porostů v suchou savanu.\n\nPřestože okolí krasových jeskyní kolem Johannesburgu mohlo být v pleistocénu o něco vlhčí než v současnosti, žil \"P. robustus\" v celkově sušším prostředí než východoafričtí paranthropové. Tvořily je především rozsáhlé travnaté pláně, jen s občasnými skupinkami keřů či stromů. Stejně jako u \"P. boisei\" je přitom i v jižní Africe pozorována úzká vazba na vodní zdroje. Na přetrvávající ostrůvky mokřin a podmáčených luk v jinak suché krajině ukazují například nálezy kostí vodušek ze Swartkrans. V těchto vlhčích místech se pak mohly udržet i ostrůvky hustší vegetace, křovin a řídkých lesíků, skýtající paranthropům kromě potravy i možnost úkrytu před dravci. Zatím nelze spolehlivě prokázat, zda jihoafričtí paranthropové upřednostňovali otevřenou travnatou krajinu nebo spíše mokřady a lesíky. Zdá se, že podobně jako východoafrické druhy byli schopní využívat větší spektrum prostředí. Moderní statistické zhodnocení ostatků fauny z dostupných lokalit ale naznačuje spíše na spojení s živočichy lesních porostů.\n\nRobustní spodní čelist, velké stoličky se silnou sklovinou, zesílení lebky i silné žvýkací svaly ukazují na schopnost vyvinout při skusu velký tlak a konzumovat tak potravu, vyžadující náročné zpracování. Kvůli tomu byl \"Paranthropus robustus\" zhruba do 90. let 20. století považován za výhradního býložravce, úzce specializovaného na značně tuhou, vláknitou nebo tvrdou potravu, zatímco \"Australopithecus africanus\" i časní zástupci rodu \"Homo\" měli být spíše všežraví a málo specializovaní. Objevily se však i názory, že \"P. robustus\" své čelisti potřeboval k drcení kostí ostatních savců. Malé řezáky a špičáky vedly k předpokladu, že \"P. robustus\" jedl spíše menší plody, semena či ořechy, které nebylo nutné před rozdrcením zadními zuby dlouze dělit na menší kusy. Zmenšování předních zubů však může být kromě jejich menšího významu způsobeno i zvětšováním stoliček a třenových zubů a omezenou velikostí čelistí.\n\nV novější době jsou starší závěry zřetelně upravovány díky výsledkům moderních analýz. Tak výzkum poměru izotopů stroncia a vápníku v kostech \"P. robustus\" ukázal již na počátku 90. let 20. století hodnoty blízké spíše lokálním jihoafrickým masožravcům než výhradním býložravcům. To naznačuje, že homininé mohli využívat i živočišné zdroje. Složení kostí ovšem při fosilizaci podléhá změnám a novější analýzy provedené na vzorcích, odebraných ze zubní skloviny se hodnotami blíží spíše moderním paviánům a neukazují na výrazný příjem masa. Obsah stroncia a vápníku je navíc u většiny jihoafrických potravních zdrojů dosud jen málo probádán. Zjištěné hodnoty tak mohou odrážet konzumaci některých plodů. Zároveň byl novými testy ve sklovině zjištěn nízký podíl barya, což by mohlo při zvýšeném obsahu stroncia odpovídat rozsáhlejšímu příjmu hmyzu nebo semen a oddenků některých travin či šáchorovitých.\n\nMikroskopické poškození skloviny na nalezených zubech tvoří především množství malých důlků a odštěpků. Takové stopy odpovídají moderním konzumentům malých, tvrdých až křehkých objektů, jako jsou mangabej kouřový (\"Cercocebus atys\"), mangabej pláštíkový (\"Lophocebus albigena\") nebo malpa hnědá (\"Cebus apella\"). Proto se předpokládá, že \"Paranthropus robustus\" vyhledával různé plody, lusky či ořechy a semena, ale například i měkkýše. I vnitřní struktura zubní skloviny naznačuje, že \"P. robustus\" byl dobře přizpůsoben konzumaci tvrdé potravy. Nevýrazné mikroskopické poškození řezáků a špičáků potvrzuje předpoklad jejich malého významu pro konzumaci, vyloučit ale nelze ani jejich nahrazení jednoduchými nástroji.\n\nAnalýza izotopů uhlíku ze zubní skloviny ukazuje na značnou závislost na potravě z lesních porostů (v Africe C-rostliny), která byla ale z 25-35% doplňována zdroji otevřených prostor (v Africe C-rostliny). To odpovídá výše naznačené oblibě prosvětlených lesů, ale současně pronikání do otevřené krajiny. Poměr využití zdrojů z lesních porostů a z otevřených travnatých prostor přitom značně kolísal. Zajímavé také je, že se liší nejen mezi jedinci téhož druhu, ale dokonce i u jednoho jedince v průběhu let, jak bylo zjištěno odebráním vzorků napříč pravidelnými přírůstky skloviny.\n\nC-rostliny v jižní Africe představují především traviny a šáchorovité. Samotné čepele trav nebo šáchorů nejsou jako potrava pravděpodobné vzhledem k mikroskopickým stopám na zubech paranthropů, uvažuje se proto o konzumaci různých oddenků či hlíz, typických zejména pro šáchory. Takové zdroje se mohly hojně nacházet v mokřinatých oblastech při vodních zdrojích. Na rozdíl od východní Afriky však jen asi třetina jihoafrických druhů šáchorovitých využívá při fotosyntéze C-cyklus a většina z nich navíc nemá dostatečně vyvinuté nebo poživatelné oddenky. Vyloučena není ani konzumace býložravého hmyzu nebo malých obratlovců. Často jsou proto jako potrava pro \"P. robustus\" uvažováni termiti. Velká část jihoafrických druhů termitů se však živí dřevem nebo jinými C-rostlinami, nikoliv trávou.\n\nPouze termiti a šáchorovité rostliny tedy nemohly zajistit dostatečný podíl C-zdrojů ve stravě jihoafrických paranthropů, proto se uvažuje i o dalších složkách potravy, jako jsou kobylky, vejce, ještěrky, hlodavci, aj.\n\nPodle veškeré evidence tak \"Paranthropus robustus\" nebyl úzce vyhraněný na konkrétní druh obživy, takže utváření lebky a zubů odpovídá spíše rozšíření spektra přijímané potravy než specializaci. Výsledky ukazují, že jihoafričtí paranthropové byli (podobně jako jiní australopitéci i časní zástupci rodu \"Homo\") spíše oportunističtí všežravci s širokou ekologickou tolerancí a rozsáhlou potravinovou základnou. Složení jídelníčku patrně kolísalo v závislosti na sezónní dostupnosti zdrojů, přičemž zdroje z otevřených travnatých prostor byly velmi důležitou, ale silně variabilní součástí přijímané potravy. Některé byly konzumovány po celý rok, zatímco ostatní - především tvrdé a na zpracování náročné kusy - mohly být získávány jen sezónně, jako záložní zdroje v dobách nedostatku jiné potravy.\n\nZ jeskyně Swartkrans pochází poměrně početné nálezy kostěných a kamenných nástrojů a kostěné nástroje vydala i jeskyně Drimolen. Vzhledem k současnému výskytu ostatků rodů \"Homo\" a \"Paranthropus\" na těchto lokalitách je ovšem obtížné přiřadit tyto nástroje konkrétnímu druhu. V počátcích výzkumů byli paranthropové v porovnání s člověkem vnímáni jako primitivní, býložraví tvorové s velkými zuby a malým mozkem, jejichž inteligence nestačila na nástrojovou činnost. Veškeré nalézané artefakty tak byly automaticky přisuzovány soudobým zástupcům rodu \"Homo\" a spojovány se získáváním masité potravy.\n\nNově se však ukazuje, že také \"P. robustus\" mohl být schopen používat, ne-li přímo vyrábět nástroje. Utváření ruky se v mnohém blíží spíše člověku než australopitékům - dobře vyvinutý a osvalený, pohyblivý palec i prsty s rovnými články a masitými bříšky odpovídají schopnosti jemné manipulace a tzv. \"precizního gripu\", které jsou klíčové pro efektivní užívání a výrobu nástrojů. Tento názor ovšem nepřijímají všichni odborníci a opírají se přitom i o fakt, že nalezené ostatky nelze vždy s jistotou přiřknout druhu \"P. robustus\". Pravděpodobnost, že tento tvor měl ruce vhodné pro jemnou manipulaci s nástroji je přesto poměrně velká. Užívání nástrojů se navíc předpokládá i u jiných druhů australopitéků (\"A. afarensis\", \"A. garhi\"), stejně jako je známé u všech moderních lidoopů i některých primátů.\n\nZvláště kostěné nástroje ze Swartkrans jsou spojovány s paranthropy, protože část z nich byla nalezena poblíž kostí druhu \"P. robustus\". Již v době nálezu s nimi C. K. Brain prováděl úspěšné experimenty, prokazující vhodnost nástrojů k získávání podzemních hlíz. Nověji jsou kostěné hroty pokládány spíše za nástroje, sloužící k rozbíjení termitišť a získávání termitů. Každopádně na využití kostěných nástrojů mohli být jedinci \"P. robustus\" alespoň sezónně poměrně závislí - mohlo se jednat o významný prostředek k získávání obživy.\n\nPřevážná část odborníků se shoduje, že \"Paranthropus robustus\" je blízce příbuzný s východoafrickým \"Paranthropus boisei\" a že oba druhy tvoří monofyletickou skupinu se společným předkem. Tomu zatím nasvědčuje i většina srovnávacích studií.\n\nStarší studie předpokládaly, že se \"P. robustus\" vyvinul v jižní Africe z druhu \"Australopithecus africanus\" a poté se stal předkem východoafrického \"Paranthropus boisei.\" Po nálezu Černé lebky (\"Paranthropus aethiopicus\") roku 1985 je však zřejmé, že předka robustních australopitéků je nutné hledat spíše ve východní Africe. \"Paranthropus aethiopicus\" totiž utvářením lebky i dobou výskytu velmi dobře překlenuje rozdíly mezi \"Paranthropus robustus\" a \"Australopithecus afarensis\" a pojí je do jedné vývojové linie. Podle nejčastějšího názoru z druhu \"P. aethiopicus\" (navazujícího na na druh \"A. afarensis\") vyšel jak východoafrický \"P. boisei\", tak jihoafrický \"P. robustus\". Přesto nelze vyloučit, že \"P. boisei\" a \"P. robustus\" společného předka nesdílí. To by ovšem znamenalo, že robustní žvýkací aparát se u těchto homininů vyvinul nezávisle na sobě, paralelním vývojem.\n\nNěkteří autoři také kvůli mírným odlišnostem ostatků stále doporučují užívání názvu \"Paranthropus crassidens\" pro nálezy ze Swartkrans a \"Paranthropus robustus\" pro ostatky z Kromdraai, přičemž předpokládají, že \"P. crassidens\" se vyvinul z \"P. robustus.\" Většina odborníků však shrnuje nálezy do jediného druhu \"P. robustus.\" Tento názor podporují také nové objevy v Drimolen, které rozšířily známou variabilitu ostatků a které svými rozměry i morfologií překlenují rozdíly mezi nálezy ze Swartkrans a Kromdraai.\n\n\n\n"}
{"id": "1126153", "url": "https://cs.wikipedia.org/wiki?curid=1126153", "title": "Maciej Kuczyński", "text": "Maciej Kuczyński\n\nMaciej Kuczyński (15. dubna 1929, Varšava – 5. srpna 2019, tamtéž) byl polský spisovatel, reportér, inženýr, architekt, speleolog, polárník, horolezec a cestovatel, autor knih pro děti a mládež, včetně vědeckofantastických próz..\n\nKuczyński vystudoval architekturu na Technické univerzitě v Krakově a v letech 1952–1956 pracoval jako architekt. Poté působil v Polské akademii věd jako vedoucí arheologických a paleontologických vědecko-výzkumných výprav (Peru, Mexiko, Belize, Guatemala, Honduras, Mongolsko) a řídil expedice Polského horolezeckého svazu do nejhlubších jeskyň v Polsku, na Kubě, v Československu, Maďarsku, Bulharsku, Francii a v Mexiku. Dále se mimo jiné podílel na geofyzikálních polárních expedicích na Špicberky, na finském subpolárním ekologickém výzkumu jezer v Laponsku a na polsko-amerických expedicích (1973–1977) řešících znečištění ledovců (Glacier Pollution Study), které ho přivedly na vrcholky hor v Himálaji, na Mount Stanley v Africe a na Mount McKinley na Aljašce. Patří k průkopníkům polské speleologie, od roku 1982 byl členem Explorers Clubu v New Yorku a od roku 1985 čestným členem Polského horolezeckého svazu.\n\nJako spisovatel debutoval roku 1961. Jeho díla jsou určena především pro děti a mládež. Všímá si různých záhad a píše také vědeckofantastickou prózu. Roku 1976 obdržel za román \"Zwycięzca\" (Vítěz) literární cenu polského skautského hnutí (Harcerska Nagroda Literacka) a roku 1980 ocenění od IBBY.\n\n\n\n"}
{"id": "1126157", "url": "https://cs.wikipedia.org/wiki?curid=1126157", "title": "Gaston Xavier Mendy", "text": "Gaston Xavier Mendy\n\nGaston Xavier Mendy (* 22. listopadu 1985, Dakar, Senegal) je senegalský fotbalový obránce, od srpna 2016 hráč rumunského klubu ASA Târgu-Mureș.\n\nRodák z Dakaru Mendy hrál v mládí v senegalském klubu ASC Jeanne d'Arc. Poté odešel do Evropy, do portugalského klubu Desportivo Aves a následně do GD Estoril Praia. Z Portugalska se přesunul do Rumunska, kde vystřídal kluby FC Farul Constanța, FC Universitatea Cluj, FC Petrolul Ploiești, FC Rapid București.\n\nV lednu 2015 zamířil do České republiky do klubu FK Mladá Boleslav, podepsal smlouvu na dva a půl roku. V 1. české lize debutoval 30. 5. 2015 proti FC Vysočina Jihlava (výhra 3:0). \n\nV létě 2016 se vrátil do Rumunska a podepsal kontrakt s týmem ASA Târgu-Mureș, přestože se klub potýkal s finančními problémy.\n\n"}
{"id": "1126158", "url": "https://cs.wikipedia.org/wiki?curid=1126158", "title": "Třída Čikugo", "text": "Třída Čikugo\n\nTřída Čikugo byla lodní třída fregat Japonských námořních sil sebeobrany. Jejich hlavním úkolem bylo ničení ponorek ve vodách v okolí Japonska. Jednalo se o nejmenší válečné lodě na světě vybavené protiponorkovým systémem ASROC. Japonsko plavidla tradičně klasifikuje jako eskortní torpédoborce, čemuž odpovídají trupová čísla s kódem DE – \"Destroyer Escort\".\n\nTřídu tvořilo celkem 11 jednotek.\n\nJednotky třídy \"Čikugo\":\n\nPlavidla nesla vyhledávací letecký radar OPS-14, vyhledávací námořní radar OPS-28, střelecký radar GFCS-1B, navigační radar OPS-19 a pomocný systém NORL-5. Vybavena byla trupovým sonarem QQS-3 a sonarem s měnitelnou hloubkou ponoru SQS-35(J).\n\nHlavňovou výzbroj tvořily dva 76mm kanóny ve věži na přídi a dva 40mm kanóny na zádi. K ničení ponorek sloužil především raketový systém ASROC s dosahem 9,2 km. Pro ten bylo neseno osm střel, které do cílové oblasti dopravovaly protiponorkové torpédo Mk 46. Protiponorkovou výzbroj doplnily dva trojhlavňové 324mm torpédomety typu 68, ze kterých byla vypouštěna lehká protiponorková torpéda Mk 46.\n\nPohonný systém tvořily čtyři diesely (Mitsubishi-Burmeister & Wain UEV30/40 u lodí DE 215, 217–219, popř. Mitsui 28VBC-38 na ostatních) o výkonu 11 930 kW, pohánějící dva lodní šrouby. Nejvyšší rychlost dosahovala 25 uzlů.\n\n"}
{"id": "1126161", "url": "https://cs.wikipedia.org/wiki?curid=1126161", "title": "Stanislav Klobása", "text": "Stanislav Klobása\n\nStanislav Klobása (* 7. března 1994, Brandýs nad Labem) je český fotbalový útočník a bývalý mládežnický reprezentant. V létě 2018 přestoupil z Mladé Boleslavi do FC Vysočina Jihlava.\n\nSvoji profesionální fotbalovou kariéru začal v FK Mladá Boleslav, do A-týmu byl zařazen v létě 2013. Na jaře 2014 hostoval v celku FC Graffin Vlašim.\n\nV 1. české lize debutoval 23. 5. 2015 proti 1. FC Slovácko (remíza 1:1).\nS Boleslaví se představil ve 2. předkole Evropské ligy UEFA 2015/16 proti norskému týmu Strømsgodset IF (vyřazení).\n\nV září 2017 odešel na hostování do českého druholigového klubu FK Varnsdorf.\n\nV létě 2018 přestoupil do druholigového FC Vysočina Jihlava. Na jaře 2019 se potýkal se zraněním, v létě se zúčastnil i baráže o první ligu. Na začátku sezóny 2019/20 působí stále v Jihlavě a je nejlepším střelcem druhé ligy.\n\nStanislav Klobása je bývalým mládežnickým reprezentantem ČR, v roce 2012 hrál za výběry U18 a U19. V letech 2015–2016 odehrál sedm zápasů za českou reprezentaci U21.\n\n"}
{"id": "1126165", "url": "https://cs.wikipedia.org/wiki?curid=1126165", "title": "Pinkerton (detektivní agentura)", "text": "Pinkerton (detektivní agentura)\n\nPinkerton, založen jako \"Pinkerton National Detective Agency\", je soukromá bezpečnostní služba založená v roce 1850 ve Spojených státech amerických detektivem a agentem skotského původu, Allanem Pinkertonem. Pinkertoni se proslavili v roce 1861, když se jim povedlo úspěšně zmařit pokus o atentát na Abrahama Lincolna během jeho cesty na inauguraci. Ten si později, během Americké občanské války, Pinkertony najal jako svou osobní ochranku. Agenti Pinkertonů prováděli širší škálu úkolů, od osobní ochrany po soukromou \"armádu\". Pinkertoni byli největší soukromou bezpečnostní službou. Začátkem 90. let 19. století pro ně pracovalo více agentů než pro americkou armádu.\n"}
{"id": "1126171", "url": "https://cs.wikipedia.org/wiki?curid=1126171", "title": "Interferon γ", "text": "Interferon γ\n\nInterferon gamma (IFNγ) je dimerní rozpustný cytokin, který je jediným zástupcem interferonů druhé třídy. Tento interferon byl poprvé popsán jako \"imunitní interferon\", který vzniká při stimulaci bílých krvinek (zejména lymfocytů) fytohemaglutininem či jinými antigeny (např. tuberkulinem); takto získané supernatanty inhibovaly růst viru vezikulární stomatitidy.\n\nIFNγ má zásadní význam pro přirozenou i získanou imunitu proti virovým, bakteriálním či protozoálním infekcím. Jedná se o důležitý aktivátor makrofágů a také o stimulant exprese MHCI. Nedostatečná či nadměrná tvorba IFNγ vede k celé řadě zánětlivých a autoimunitních onemocnění. Význam IFNγ spočítá v jeho schopnosti přímo inhibovat virovou replikaci a také celkově modulovat a stimulovat imunitní systém. Je produkován převážně NK buňkami a NK T-lymfocyty v rámci vrozené části imunitního systému, a dále CD4 Th-1 lymfocyty a CD8 cytotoxickými T-lymfocyty.\n\nBuněčná odpověď je spuštěna vazbou IFNg na receptor pro IFNg1 (IFNGR1) a receptor pro IFNg2 (IFNGR2). IFNg aktivuje signální dráhu JAK/STAT. Po vazbě ligandu na receptor dochází k aktivaci asociovaných kináz JAK, které fosforylují tyyrosinové zbytky na receptoru. Na fosforylované tyrosiny se poté vážou proteiny STAT a jsou taktéž fosforylovány. Po fosforylaci tvoří homo a heterodimery a dochází k jejich translokaci do jádra, kde působí jako transkripční faktory.\n"}
{"id": "1126176", "url": "https://cs.wikipedia.org/wiki?curid=1126176", "title": "Cederberg", "text": "Cederberg\n\nCederberg (česky \"Cedrové hory\", afrikánsky \"Sederberg\") je pohoří na jihozápadě Jihoafrické republiky, v Africe. Je součástí Kapských hor. Rozkládá se ze severozápadu k jihovýchodu, přibližně 100 km východně od Atlantského oceánu. Nejvyšší vrchol \"Sneuber\"g má 2 028 m. Pohoří je pojmenováno podle cedrů (\"Widdringtonia cedarbergensis\"), endemických stromů v této oblasti. Cederberg je známé a vyhledávané pro zajímavé skalní útvary a skalní malby původních obyvatel Sanů.\n\nNázev hor Cederberg je akceptován jako kompromis mezi anglickým \"Cedarber\"g a afrikánským \"Sederberg\".\n\nV tomto článku byly použity informace z článku Cederberg\n"}
{"id": "1126177", "url": "https://cs.wikipedia.org/wiki?curid=1126177", "title": "František Dobiáš", "text": "František Dobiáš\n\nJméno a příjmení František Dobiáš má více nositelů:\n\n\n"}
{"id": "1126180", "url": "https://cs.wikipedia.org/wiki?curid=1126180", "title": "Jakub Starý", "text": "Jakub Starý\n\nJakub Starý (* 19. července 1985 Praha, Československo) je český vydavatel, novinář, moderátor, kreativec a LGBT aktivista. Ve známost stoupil především díky založení a vydávání pánského magazínu LUI. Magazín se dlouhou dobu věnoval problematice spjaté s LGBTI minoritou.\n\nJakub Starý se narodil čtyři roky před sametovou revolucí jako prvorozený syn Hany Staré a Petra Starého. Vyrůstal v Praze společně s mladším bratrem Petrem Starým. V útlém dětství sepisoval sci-fi příběhy, psaní bylo jeho vášní od raného věku. V období školních let rozvíjel především své kreslířské nadání.\n\nZákladní vzdělání Jakub Starý absolvoval na jazykové základní škole Hornoměcholupská, kde se intenzivně věnoval studiu francouzského jazyka. Již v prostředí základní, a posléze i střední školy se Jakub bezprostředně setkával s homofobními narážkami na svou osobu. Tyto zkušenosti jej formovaly a v pozdějších letech přiživily jeho ambice aktivně posilovat přijetí homosexuálů, leseb, bisexuálů a trans/intersex osob v ČR.\n\nJakub Starý v roce 2005 odmaturoval na Střední průmyslové škole strojní Na Třebešíně. Po maturitě nastoupil na Fakultu strojní na ČVUT v Praze. Po dvou semestrech odešel.\n\nV roce 2018 úspěšně zakončil studium na Akademii žurnalistiky a nových médií, kde se věnoval zejména oborům Žurnalistika a nová média a Publicistika. Současně zde průběžně získával praktické dovednosti působením v Czech News Center Daniela Křetínského. V roce 2015 mimo jiné absolvoval také výběrové novinářské stáže v odborném vydavatelství Economia a.s.\n\nVzdělání si v roce 2018 doplnil také získáním titulu MBA na Central European Management Institute. Titul Master of Business Administration obdržel dokončením studijního programu Marketing Management and International Business. Studium probíhalo v angličtině.\n\nLáska k jazykům, kterou Jakubovi vštípila už základní škola, se promítla i do dospělosti, kdy se systematicky věnuje studiu francouzštiny, angličtiny a španělštiny.\n\nJakub Starý začínal v roce 2006 jako operátor ve společnosti Creditinfo Czech republic, s.r.o. Již po čtyřech měsících povýšil na produktového manažera, díky čemuž dostal na starost vedení týmu lidí. První zkušenosti s byznysem si osvojil v roce 2008, kdy se podílel na rozjezdu obchodní společnosti Helveticom, s.r.o., která na českém trhu distribuovala luxusní FMCG produkty. V září 2009 založil LUI Magazín, dodnes jediný lifestylový magazín, který v České republice otevřeně cílí na LGBTI komunitu. V roce 2016 se objevil jako moderátor televizní soutěže \"Rychlá hra\".\n"}
{"id": "1126182", "url": "https://cs.wikipedia.org/wiki?curid=1126182", "title": "Václav Formánek (estetik)", "text": "Václav Formánek (estetik)\n\nVáclav Formánek (23. března 1922 Slaný – 16. října 1985 Praha) byl marxisticky orientovaný výtvarný teoretik, estetik a historik umění.\nVáclav Formánek absolvoval reálné gymnasium ve Slaném (1932-1940) a za války pracoval jako pomocný dělník, později pomocný úředník v ČKD Slaný (1943-1945). Po skončení války studoval v letech 1945 – 1949 dějiny umění na Filosofické fakultě Univerzity Karlovy v Praze u profesora Antonína Matějčka a historii. Roku 1949 obhájil rigorózní práci \"Poznámky k noetice a metodologii dějin umění doby přechodu k feudalismu na území našeho státu\".\n\nPo studiu působil jako odborný pracovník Kanceláře prezidenta republiky a v letech 1950-1955 se zabýval archeologickým průzkumem Pražského hradu. Byl vedoucím odboru výtvarného umění Ministerstva školství a kultury (1955-1958) a vedoucí pracovník Kabinetu dějin umění ČSAV. V letech 1958-1964 byl místopředsedou SČVU, 1964 – 1970 přednášel na katedře kulturní politiky Vysoké školy politické ÚV KSČ v Praze a roku 1966 se zde habilitoval jako docent.\n\nOd roku 1971 do roku 1982 působil jako vědecký pracovník NG a vedoucí oddělení české malby 20. století ve Sbírce moderního a současného umění, Národní galerie v Praze. Byl členem skupiny Radar. \nVe svých publikacích a textech k výstavám se podrobněji věnoval členům skupiny Radar a skupiny 58, Willy Nowakovi, Iljovi Sainerovi, Jaroslavu Králíkovi ad.\n\n"}
{"id": "1126183", "url": "https://cs.wikipedia.org/wiki?curid=1126183", "title": "Cat Fanciers' Association", "text": "Cat Fanciers' Association\n\nCat Fanciers' Association, zkráceně CFA, je největší severoamerická organizace chovatelů koček (působí však i mimo Severní Ameriku) a jedna z největších organizací chovatelů koček na světě.\n\nOrganizace byla založena ve Spojených státech amerických v roce 1906. Ještě téhož roku se pod její záštitou konaly první výstavy. Organizace měla dlouhou dobu své ústředí v New Jersey (různá místa), v roce 2010 však bylo hlavní sídlo přesunuto do Alliance v Ohiu.\n\nCFA do současnosti zaregistrovala přes 2 000 000 ušlechtilých koček.\n\nČleny organizace jsou především chovatelské kluby ze Spojených států amerických a Kanady, ovšem silné zastoupení má CFA i ve východní Asii (Japonsko, Čína) a členské kluby najdeme i v Evropě.\n\nPod záštitou organizace se každoročně uskuteční kolem 400 výstav ušlechtilých koček. Od roku 1994 je pak jednou do roka pořádána \"CFA International Cat Show\" (zatím vždy v některém městě USA), na které jsou předváděny nejlepší kočky z celé organizace.\n\nHlavním cílem organizace je zajišťovat kočkám ideální podmínky pro život. Organizace se angažuje v širokém spektru záležitostí týkajících se koček, od utváření legislativy přes podporu výzkumů až po servis chovatelům a vystavovatelům.\n\nOrganizace také hájí zájmy chovatelů a vystavovatelů, kteří jsou jejími členy.\n\nCFA uznává celkem 42 kočičích plemen. U barmské kočky jsou evropský typ a americký typ brány jako samostatná plemena s vlastními standardy. Balinéska a jávanka jsou brány jako dvě samostatná plemena, mají však společný standard, odlišné jsou pouze požadavky na zbarvení. S výjimkou perské a exotické kočky (exotická kočka je krátkosrstou varietou kočky perské) CFA nerozlišuje u plemen dlouhosrstou a krátkosrstou varietu (toto dělení uplatňuje až uvnitř jednotlivých plemen).\n\n\nOficiální webové stránky CFA\n"}
{"id": "1126187", "url": "https://cs.wikipedia.org/wiki?curid=1126187", "title": "Citi Open 2015 – ženská čtyřhra", "text": "Citi Open 2015 – ženská čtyřhra\n\nDo soutěže ženské čtyřhry na tenisovém turnaji Citi Open 2015 nastoupilo šestnáct dvojic. Obhájcem titulu byl pár Šúko Aojamová a Gabriela Dabrowská, jehož členky nestartovaly společně. Dabrowská zvolila start na současně hraném Bank of the West Classic 2015 ve Stanfordu. Spoluhráčkou Aojamové se stala japonská krajanka Eri Hozumiová, s níž skončila ve čtvrtfinále na raketách Klepačové s Arruabarrenovou.\n\nVítězem čtyřhry se stal čtvrtý nasazený švýcarsko-francouzský pár Belinda Bencicová a Kristina Mladenovicová, který ve finále zdolal španělsko-slovinské turnajové trojky Laru Arruabarrenovou a Andreju Klepačovou výsledkem 7–5 a 7–6. Obě šampionky si do žebříčku WTA připsaly 280 bodů. Na okruhu WTA Tour získala Bencicová druhý deblový titul v probíhající sezóně i kariéře. Mladenovicová vybojovala čtvrtou sezónní trofej a třináctou kariérní ze čtyřhry.\n\n"}
{"id": "1126188", "url": "https://cs.wikipedia.org/wiki?curid=1126188", "title": "Lonely Boy", "text": "Lonely Boy\n\nAnglické sousloví Lonely Boy má více významů:\n"}
{"id": "1126194", "url": "https://cs.wikipedia.org/wiki?curid=1126194", "title": "Dlhé pleso", "text": "Dlhé pleso\n\nDlhé pleso může znamenat:\n\n\n\n"}
{"id": "1126199", "url": "https://cs.wikipedia.org/wiki?curid=1126199", "title": "Edmílson", "text": "Edmílson\n\nJosé Edmílson Gomes de Moraes známý jako Edmílson (* 10. červenec 1976, Taquaritinga) je bývalý brazilský fotbalista. Nastupoval povětšinou na postu záložníka, nebo obránce.\n\nV brazilské reprezentaci působil v letech 2000–2007 a odehrál 39 utkání, v nichž dal 1 gól. Stal se s ní mistrem světa roku 2002, na tomto šampionátu též vstřelil branku do sítě Kostariky.\n\nS FC Barcelona vyhrál Ligu mistrů 2005/06. Stal se s Barcelonou rovněž dvakrát mistrem Španělska (2004/05, 2005/06). V dresu Olympique Lyon získal tři tituly francouzské (2001/02, 2002/03, 2003/04).\n\nZe Santosu odešel v létě 2000 do francouzského Lyonu.\nVe Francii získal tři mistrovské tituly v letech 2002, 2003 a i 2004.\n\nKoncem července 2004 odešel z Lyonu do španělské Barcelony za částku 10 milionů eur.\nV novém týmu mu dělala společnost početná skupina dalších Brazilců, např. Ronaldinho, portugalský reprezentant ale brazilský rodák Deco, Belletti, Sylvinho a další.\nPoslední tři jmenovaní přišli ve stejné době jako Edmílson, a to v rámci přestavby prováděnou novým trenérem Frankem Rijkaardem. Na začátku října se zranil během zápasu proti Numancii a rozšířil početnou marodku katalánského velkoklubu.\nZmeškal tak celý zbytek sezóny, ve které Barcelona získala mistrovský titul.\n\nV dalším ročníku 2005/2006 zasáhl do 41 soutěžních zápasů a pomohl získat \"double\", tj. vítězství ve španělské lize a rovněž v Lize mistrů.\nV rámci Ligy mistrů nastoupil v devíti zápasech, trenér Rijkaard jej nasadil též do finále proti Arsenalu. Odehrál pouze první poločas, do druhého namísto něho nastoupil Iniesta. Barcelona zvítězila 2:1.\n\nPřed ročníkem 2007/2008 se o jeho služby ucházel anglický klub Newcastle United, manažer Sam Allardyce ale nakonec přestup neuskutečnil kvůli Edmílsonovu sklonu ke zraněním.\nNový ročník byl pro klub i Edmílsona zklamáním. Byl to jeho čtvrtý a poslední rok za Barcelonu, stejně tak pro trenéra Rijkaarda.\n\nJako volný hráč zamířil v květnu 2008 z Barcelony do Villarrealu,\nkterý v poslední sezóně skončil druhý. Do základní sestavy se ale neprobojoval, nastoupil pouze do několika zápasů.\n\nPo osmi letech opustil Evropu a vrátil se do Brazílie, kde se upsal Palmeirasu.\nZahrál si na Copě Libertadores, na konci ledna dal gól proti Realu Potosí.\nV úvodním skupinovém utkání na půdě LDU Quito vstřelil branku, ale Palmeiras prohrálo 2:3.\n\nDo Španělska se 33letý Edmílson vrátil v lednu 2010, kdy jakožto volný hráč podepsal kontrakt na pět měsíců s týmem Real Zaragoza. Kontrakt obsáhnul opci na další rok.\nNakonec setrval i pro sezónu 2010/2011. Ve druhém kole La Ligy vstřelil ve 41. minutě branku střelou z 25 metrů, kterou snížil průběžný domácí debakl na 1:5. Zaragoza doma nakonec podlehla Málaze výsledkem 3:5.\nZaragoza se v první lize zachránila, skončila třináctá.\n\nKariéru zakončil v brazilském celku Ceará.\n\nEdmílson v reprezentaci debutoval pod koučem Luxemburgem 18. července 2000 v kvalifikaci na MS 2002 proti Paraguayi.\n\n"}
{"id": "1126202", "url": "https://cs.wikipedia.org/wiki?curid=1126202", "title": "Matúš Lacko", "text": "Matúš Lacko\n\nMatúš Lacko (* 12. dubna 1987 nebo 13. dubna 1987, Bratislava, Československo) je slovenský fotbalový záložník momentálně bez angažmá.\n\nLacko přišel do klubu 1. SC Znojmo v roce 2005, kdy hrál klub Moravskoslezskou fotbalovou ligu. S klubem zažil postup ze třetí české ligy do druhé a v sezóně 2012/13 i do první.\n\nV létě 2015 změnil dres a po deseti letech přestoupil do jiného moravského klubu FC Zbrojovka Brno. Za Zbrojovku nastoupil ve 40 ligových zápasech, branku nevstřelil. V prosinci 2016 po podzimní části sezóny 2016/17 v klubu skončil.\n\n"}
{"id": "1126208", "url": "https://cs.wikipedia.org/wiki?curid=1126208", "title": "Městská galerie Litomyšl", "text": "Městská galerie Litomyšl\n\nMěstská galerie Litomyšl je kulturní instituce, která spravuje sbírkový fond výtvarného umění, zejména autorů s vazbou na litomyšlský region. Zaměřuje se na pořádání výstav výtvarného umění 19. – 21. století, komentovaných prohlídek, doprovodných programů pro školy a veřejnost. Jejím zřizovatelem je město Litomyšl.\n\nSídlí a krátkodobé výstavy pořádá v domě U Rytířů, Smetanovo nám. 110, Litomyšl.\nSpravuje prostory a expozici Městské obrazárny ve 2. patře litomyšlského zámku.\n\nMěstská galerie byla založena 25. června 1925, v následujícím roce, 28. září 1926 byly slavnostně otevřeny její výstavní prostory v prvním patře litomyšlského zámku, které poskytl galerii zdarma majitel zámku – Albert, kníže Thurn-Taxis. Vystavena byla díla Antonína Dvořáka a jeho žáka Viktora Faltise a litomyšlského rodáka Julia Mařáka, které městu Litomyšl půjčili sourozenci Albertovi (potomci Viktora Faltise) a další díla, zejména zápůjčky od soukromých sběratelů a z majetku městského muzea. Kolem této kolekce se začal tvořit sbírkový fond, který galerie spravuje dodnes.\n\nPrvním správcem galerie se stal učitel a městský radní Václav Drbohlav, který tuto funkci zastával až do roku 1937 a pod jehož vedení došlo ke kvalitativnímu i kvantitativním rozvoji sbírkového fondu, do nějž se se vedle děl místních autorů dostaly obrazy předních českých moderních umělců – Františka Tichého, Otakara Kubína, Jana Zrzavého a dalších. V roce 1939 se tak Městská obrazárna nacházela již v 10 zámeckých místnostech a byla obohacena mj. o síň Maxe Švabinského, Josefa Voleského a síň současného českého umění.\n\nV roce 1937 se do čela galerie postavil MUDr. František Lašek, který navázal na Drbohlavovu akviziční a výstavní koncepci, jako purkmistr si však mohl dovolit větší investice. Lašek také zřídil kuratorium (poradní sbor) galerie, jemuž až do roku 1946 předsedal. Zabýval se úvahami na vybudování samostatné budovy galerie, o níž snil již Drbohlav.\n\nDo činnosti galerie nepříznivě zasáhla druhá světová válka, v roce 1944 byla expozice ze zámeckých prostor deinstalována a uskladněna v muzeu a v oratoři piaristické koleje. Do zámku, který byl po válce majitelům konfiskován – tentokrát do 2. patra – se obrazárna vrátila v roce 1947.\n\nAni další události nepřály rozvoji litomyšlské galerie. 1. ledna 1961 se galerie spojila s muzeem v instituci nazvanou Vlastivědné muzeum a galerie v Litomyšli; galerie tak přestala právně existovat. Výtvarná díla byla i nadále vystavena ve 2. patře litomyšlského zámku v 16 místnostech. V roce 1965 přešla obrazárna Krajskému středisku státní památkové péče v Pardubicích. To přislíbilo otevřít zámeckou galerii zaměřenou na umění 19. století v takové podobě, aby byla obrazárně navrácena „původní důstojnost a sláva“, ale během 60. a 70. let galerie naopak musela neustále ustupovat nové ideologické koncepci litomyšlského zámku, nejprve expozici o životě a díle Zdeňka Nejedlého, posléze Muzeu české hudby. Sbírka výtvarného umění přešla v roce 1976 opět pod Městské muzeum v Litomyšli, zámecké prostory byly postoupeny nové velkolepě připravované expozici Muzea české hudby a galerijní fond byl spojen se sbírkami muzea. Značná část galerijního fondu, který byl již v předchozích letech uložen v nevyhovujících podmínkách (v prostorách se zatékající střechou nevyjímaje), byl složen do jedné zámecké místnosti.\nV roce 1977 věnovala Anna Matičková Litomyšli na přání svého muže Josefa Matičky sbírku jeho obrazů a obrazů moderního českého umění. Dar obsahoval mimo jiné špičková díla Emila Filly, Jana Zrzavého, Josefa Čapka, ad. Podmínkou daru bylo zřízení \"Galerie Josefa Matičky\" v domě U Rytířů. Ten byl v letech 1975–1977 pro účely zamýšlené galerie rekonstruován, ale název nikdy nevstoupil v platnost, neboť ho nejspíše odmítlo schválit Ministerstvo kultury. Stálá expozice Josefa Matičky byla v domě U Rytířů do roku 1986, poté zde muzeum pořádalo krátkodobé výstavy výtvarného umění.\n\nPo listopadové revoluci byly oživeny naděje na znovuotevření městské obrazárny, v roce 1994 byly ve 2. poschodí litomyšlského zámku otevřeny výstavní prostory, kde se pořádaly krátkodobé výstavy výtvarného umění. Město Litomyšl vyčlenilo nezanedbatelnou částku pro zabezpečení prostor a zakoupení uměleckých děl pro novou instalaci obrazárny. Podařilo se získat práce Václava Boštíka, Stanislava Podhrázského, Bohdana Kopeckého, Ludmily Jandové a dalších. V červnu roku 2000 byla znovuotevřena nová expozice Městské obrazárny.\n\n1. 1. 2004 se Muzeum a galerie Litomyšl rozdělilo na Městskou galerii Litomyšl, spravovanou městem Litomyšl, a Regionální muzeum v Litomyšli, patřící Pardubickému kraji. Městská galerie Litomyšl sídlí v domě U Rytířů, kde pořádá krátkodobé výstavy výtvarného umění, a spravuje prostory Městské obrazárny ve 2. patře litomyšlského zámku.\n\n"}
{"id": "1126214", "url": "https://cs.wikipedia.org/wiki?curid=1126214", "title": "Odpočívka", "text": "Odpočívka\n\nOdpočívka nebo také odpočívadlo je stavebně a provozně vymezená plocha na pozemní komunikaci (typicky zejména na dálnici nebo rychlostní silnici), která slouží ke stání vozidel během odpočinku jejich osádek. Součástí odpočívek bývá i obchodní vybavení (občerstvení, restaurace), hygienické zázemí (WC) a někdy také čerpací stanice pohonných hmot.\n\n"}
{"id": "1126216", "url": "https://cs.wikipedia.org/wiki?curid=1126216", "title": "Joachim Cron", "text": "Joachim Cron\n\nThDr. Joachim Antonín Cron, O.Cist., \"křtěný\" Antonius Michael Kristianus (30. září 1751 Podbořany – 20. ledna 1826 Osek u Duchcova) byl římskokatolický duchovní, osecký cisterciák a hudební skladatel. Zároveň vyučoval na teologické fakultě v Praze a po několik let byl děkanem této fakulty. Vedle Jakoba Trautzla, Benedikta Venusiho nebo Nivarda Sommera patří do skupiny velmi hudebně nadaných oseckých mnichů z přelomu 18. a 19. století.\n\nJoachim Cron pocházel z velice prostých poměrů z městečka Podbořany. V útlém věku přišel o otce, a jelikož samotná matka nezvládala se o chlapce postarat, ujal se jej jeho strýc, varhaník při poutním kostele v Mariánských Radčicích a učitel. Zde se mladý Antonín měl možnost seznámit s cisterciáckým řádem, který radčickou farnost a poutní místo spravoval. Jako zpěvák radčického chrámového sboru se občas dostal také do nedalekého oseckého kláštera, kde tento sbor při slavnostních příležitostech vypomáhal s hudebním doprovodem bohoslužeb.\n\nPo absolvování gymnázia mladý Cron dva roky studoval v Praze filosofii a následně se rozhodl pro vstup do armády. Několik let sloužil jako armádní úředník v Praze. V roce 1776 přijel do Oseka se svou snoubenkou. Návštěva kláštera na něj hluboce zapůsobila. Se snoubenkou se záhy poté rozešel, vrátil ji jejím rodičům, a požádal oseckého opata o přijetí do cisterciáckého řádu. Téhož roku, dne 13. listopadu, přijal v oseckém klášteře mnišský hábit a řeholní jméno Jáchym (Joachim). Po dvouletém noviciátu složil časné mnišské sliby a byl poslán na studia do cisterciácké koleje \"Bernardinum\" v Praze. Roku 1782 byl vysvěcen na kněze a 21. září toho roku slavil primiční Mši svatou.\n\nV letech 1783-1785 působil Joachim Cron jako ředitel osecké normální školy. V letech 1789-1793 vyučoval na gymnáziu v Chomutově. V říjnu roku 1795 získal hodnost doktora teologie. Poté vyučoval na domácím teologickém studiu v oseckém klášteře a také psal. Šlo zejména o práce z oboru církevních dějin. Knižně tehdy vyšla také některá z jeho kázání. V roce 1800 napsal spis \"Cassidorus, oder die Schulen\", zabývající se obecně problematikou výuky. Od roku 1805 vyučoval pak na teologické fakultě v Praze, v letech 1807-1815 byl zároveň děkanem této fakulty. Pedagogické činnosti zanechal v roce 1822 a vrátil se do oseckého kláštera.\n\nCron byl rovněž vynikající hudebník. Hudební lexikon \"Allgemeines historisches Künstler-Lexikon für Böhmen und zum Theile auch für Mähren und Schlesien\" strahovského premonstráta Bohumíra Jana Dlabače uvádí, že ovládal hru na klarinet a harmoniku. V roce 1786 dokonce zorganizoval v pražském Nosticově divadle koncert na podporu chudiny, na kterém sám vystupoval a měl u posluchačů značný úspěch. Kolem roku 1782 také napsal skladbu \"Operetta jocosa de Picorum captura\", určenou pro mnišskou rekreaci, ve které uplatnil různé veselé motivy a svou zkušenost z vojenské služby.\n\nZ jeho dalších hudebních děl je možno vzpomenout oslavné skladby k 50. výročí mnišských slibů oseckého opata Elbela, či ódu k návštěvě rakouské císařovny v Oseku v roce 1810.\n\nOd roku 1822 žil Cron jako penzista opět v klášteře v Oseku. Prožil zde poslední čtyři roky života.\n\n\n\n\n\n\n"}
{"id": "1126218", "url": "https://cs.wikipedia.org/wiki?curid=1126218", "title": "Alejandro Rafael Acosta Cabrera", "text": "Alejandro Rafael Acosta Cabrera\n\nAlejandro Rafael Acosta Cabrera (* 2. října 1990, Maldonado, Uruguay) je uruguayský fotbalový záložník, který od léta 2016 hráč mexického klubu Tiburones Rojos de Veracruz.\n\nV Uruguayi hrál postupně za Club Ituzaingó, Deportivo Maldonado a Club Atlético Atenas.\n\nV červenci 2015 odešel na roční hostování do českého týmu Bohemians 1905 z Prahy.\n\n"}
{"id": "1126219", "url": "https://cs.wikipedia.org/wiki?curid=1126219", "title": "Státní výzkumný ústav ochrany materiálu", "text": "Státní výzkumný ústav ochrany materiálu\n\nStátní výzkumný ústav ochrany materiálu (SVUOM) byl založen v roce 1954 za účelem zabezpečení centralizovaného výzkumu a vývoje protikorozních ochran v Československu. V prosince 1971 byl přeměněn z rozhodnutí ministerstva hutnictví a strojírenství ČSSR název na Státní výzkumný ústav ochrany materiálu G. V. Akimova s. p. Praha. Státní výzkumný ústav ochrany materiálu byl resortním výzkumným ústavem MPO a sídlil v Běchovicích. Problematika ochrany kovů proti korozi byla součástí výuky v 50. letech minulého století na VŠCHT. Na základě návrhu Ministerstva průmyslu a obchodu ústav ukončil svoji činnost a byl vymazán ke dni 11. 6. 1998 z obchodního rejstříku. Zkrácený název ústavu využívá soukromá akciová společnost stejného zaměření a původní úplný název využívá společnost s ručením omezeným.\n"}
{"id": "1126220", "url": "https://cs.wikipedia.org/wiki?curid=1126220", "title": "Jan Krejčí", "text": "Jan Krejčí\n\nJméno a příjmení Jan Krejčí má více známých nositelů:\n\n"}
{"id": "1126236", "url": "https://cs.wikipedia.org/wiki?curid=1126236", "title": "Zdeněk Sloup", "text": "Zdeněk Sloup\n\nZdeněk Sloup (23. srpna 1924 – 16. července 2008) byl český fotbalový útočník. Jeho bratr Rudolf Sloup (1921–1993) a bratranec Karel Sloup (1932–2010) byli také prvoligovými fotbalisty.\n\nZačínal v SK Doudlevce. V československé lize hrál za SK Viktoria Plzeň a ATK Praha. Nastoupil ve 166 ligových utkáních a dal 39 gólů. Za reprezentační B-tým nastoupil v 1 utkání.\n\n"}
{"id": "1126237", "url": "https://cs.wikipedia.org/wiki?curid=1126237", "title": "Rafael Eduardo Acosta Cammarota", "text": "Rafael Eduardo Acosta Cammarota\n\nRafael Eduardo Acosta Cammarota známý jako Rafael Acosta (* 13. února 1989, Caracas, Venezuela) je venezuelský fotbalový záložník a reprezentant, který v současné době hraje v klubu Mineros de Guayana.\nAcosta se s venezuelským týmem do 20 let zúčastnil Mistrovství světa hráčů do 20 let 2009 v Egyptě, kde mladí Venezuelané podlehli v osmifinále Spojeným arabským emirátům 1:2.\n\nV A-týmu Venezuely debutoval v roce 2008.\n\n"}
{"id": "1126240", "url": "https://cs.wikipedia.org/wiki?curid=1126240", "title": "Křížová cesta (Klokoty)", "text": "Křížová cesta (Klokoty)\n\nKřížová cesta v Klokotech v Táboře se nachází v západní části města. Je chráněna jako nemovitá Kulturní památka České republiky.\n\nKřížovou cestu tvoří čtrnáct kamenných kapliček s mělkou nikou. V nice je kovový reliéf s pašijovým výjevem.\n\nKřížová cesta v poutním místě Klokoty byla založena benediktiny koncem 17. století. Uměle navršená skalka Kalvárie se třemi kříži v půli cesty od kostela k Dobré vodě je památkou na její barokní úpravu. Současná zastavení pocházejí z doby kolem roku 1866. Kapličky mají v nikách kovové reliéfy, dodatečně rustikálně polychromované. Křížová cesta začíná u východní brány do ambitů a lemuje starou táborskou poutní cestu. Vede kolem kaple svatého Jana Nepomuckého a poté se obratem vrací zpět k poutnímu kostelu Nanebevzetí Panny Marie, založenému roku 1702. Obchází zprava kostel a hřbitov a na původní křížovou cestu alejí navazuje nad srázem nad Lužnicí a vede přes Kalvárii k Dobré vodě.\n\nStará poutní cesta vede z Tábora ulicí Klokotskou a odbočuje po schodech u vily Libuše do ulice Sady. Pod schody stojí kaplička svatého Jana Nepomuckého a o něco dále je při cestě skalka s pozůstatky mariánského obrazu. Cesta sestupuje pod sady s pozůstatky městského opevnění, překračuje lávku přes Tismenici a stoupá vzhůru ke kapli svatého Jana Nepomuckého. Odtud je cesta lemována zastaveními křížové cesty a vede okolo poutního areálu až ke kapli Panny Marie Klokotské zvané Dobrá voda. Celou cestu lemuje lipová alej z roku 1836.\n\nZ Tábora vedly ke Klokotům dvě cesty, které se spojovaly u farního kostela. První z nich je popsaná poutní cesta, druhá začíná až za Bechyňskou branou a Tismenici u Ctiborova mlýna přechází přes kamenný mostek. Ke Klokotům vede starobylým úvozem a stojí při ní kaple svatého Antonína Paduánského. Na konci 15. století byl cíp pole mezi těmito poutními cestami nazýváno „Mezi cestami“.\n\nPoutní tradici v Táboře dokládají četná provedení klokotského mariánského obrazu ve formě fresek, plastik nebo terakotových reliéfů na měšťanských domech. Mnohá z nich jsou dochována a restaurována.\n\n"}
{"id": "1126241", "url": "https://cs.wikipedia.org/wiki?curid=1126241", "title": "Ján Sabol", "text": "Ján Sabol\n\nJán Sabol (17. května 1931 – 7. července 1990 Giraltovce) byl slovenský fotbalový obránce a trenér.\n\nV československé lize hrál za Tatran Prešov. Nastoupil v 96 ligových utkáních. V nižších soutěžích hrál za ODA Trenčín (vojna) a Slovan Giraltovce, jehož byl odchovancem, zakončil v něm kariéru a působil zde jako trenér.\n\n"}
{"id": "1126243", "url": "https://cs.wikipedia.org/wiki?curid=1126243", "title": "Leonid Akulinin", "text": "Leonid Akulinin\n\nLeonid Ihorovyč Akulinin (ukrajinsky Леонід Ігорович Акулінін; * 7. března 1993, Doněck) je ukrajinský fotbalový útočník a bývalý mládežnický reprezentant, od roku 2015 působí v klubu Bohemians Praha 1905.\n\nNa Ukrajině působil nejprve v klubu FK Olimpik Doněck (v mládeži), poté hrál za rezervu FK Šachtar Doněck. V roce 2013 hostoval v FK Hoverla Užhorod.\n\nV létě 2015 přestoupil jako volný hráč (zadarmo) do českého klubu Bohemians Praha 1905, kde podepsal smlouvu na dva a půl roku.\nV 1. české lize debutoval v dresu Bohemky 26. července 2015 v prvním ligovém kole proti FC Fastav Zlín (prohra 0:1).\n\nMá na svém kontě starty za ukrajinské reprezentace U16 a U21.\n\n"}
{"id": "1126250", "url": "https://cs.wikipedia.org/wiki?curid=1126250", "title": "Gorděj Kolesov", "text": "Gorděj Kolesov\n\nGorděj Kolesov (* 18. srpna 2008 v Moskvě) se stal vítězem talentové show v Číně v roce 2015 v čínské centrální televizi CCTV-1 (ve věku 6 let a 5 měsíců). Je vítězem šachových soutěží, laureátem tvůrčích soutěží, mluví pěti jazyky (rusky, čínsky, španělsky, anglicky, francouzsky), zná 555 čínských idiomů a je zázračným dítětem. Prezident Mezinárodní šachové federace (FIDE) Kirsan Iljumžinov nazval Gorděje Malým Buddhou šachového světa. Gorděj má 3 mladší sestry — Milanu, Agátu a Jesenii.\n\nGorděj se narodil v Moskvě. Když mu byly dva měsíce, přivezli ho rodiče do Kuang-čou, kde jeho otec Jevgenij Kolesov pracoval jako vedoucí společnosti Optim Consult zabývající se dodávkou zboží a zařízení z Číny, a působící v této zemi více než 15 let. Jméno v angličtině: Gordey Kolesov, ve zjednodušené čínštině: 叶伟国, v pinyin: Yè Wěi Guó — v překladu z čínštiny znamená \"E Velká země\" nebo \"E Velký stát\".\n\nTelevizní debut Gorděje se uskutečnil v dubnu roku 2014 v pořadu Alexeje Lysenkova Sám sobě režisérem na televizní stanici Rossija 1. Gorděj se stal dvojnásobným vítězem rubriky \"Zvládneš to?\", prokázal znalosti čínských hieroglyfů a zazpíval, spolu se svou mladší sestrou Milanou, písničku v čínštině.\n\nV září roku 2014 Gorděj nastoupil do externího studia na střední všeobecné škole s pokročilým studiem cizího (anglického) jazyka při Velvyslanectví Ruska v ČLR (v Pekingu). V té době se začalo projevovat i jeho nadšení pro šachy.\n\nV lednu roku 2015 se Gorděj zúčastnil talentové show v Číně v čínské centrální televizi CCTV-1, ve které zvítězil. Čínská média nadšeně psala o tom, jak si Gorděj spolu s jeho otcem udělali legraci ze známé moderátorky paní Čžudanové. Požádali moderátorku o vysvětlení významu čínského idiomu, čímž ji uvedli do rozpaků. Gorděj se tak stal prvním cizincem, který dosáhl takového úspěchu. Videozáznam s ruskými titulky byl zveřejněn ke konci února roku 2015 na YouTube na kanálu Čína s Jevgenijem Kolesovem a během týdne dosáhl více než milion zhlédnutí. Podle názoru některých komentátorů mladý ruský kluk udělal pro čínsko-ruské přátelství více než diplomaté, někteří mu dokonce předpovídají kariéru diplomata. Čínská média psala o obrovské roli otce ve výchově talentů svého syna.\n\nPo svém vítězství v talentové show mladému Kolesovovi nabídli bezplatné studium na soukromé privilegované škole v 15 milionovém velkoměstě Kuang-čou, kde studují děti vyšších úředníků a generálů. Cena ročního studia činí více než 20 tisíc amerických dolarů. Gordějovi rodiče také dostávají od čínských televizních kanálů desítky pozvánek k účasti Gorděje na natáčení.\n\nV únoru roku 2015 během čínsko-ruské tvůrčí a umělecké soutěže pro děti a mládež \"Čína — Rusko. Mosty přátelství\", která se uskutečnila v rámci Roků čínsko-ruského přátelství a výměny mládeže (v letech 2014–2015), získal Gorděj se svým výkresem stříbrnou medaili. Ve stejném měsíci vyhrál Cenu čtenářských sympatií během první soutěže čínské kaligrafie pevnou propiskou-2014. Do soutěže byl odeslán videozáznam, v němž Gorděj povídá o svých dovednostech v kaligrafii. Svou cenu Gorděj dostal z rukou generálního tajemníka ŠOS Dmitrije Mezenceva, který nadšeně chválil úspěchy mladého talentu (nejmladšího z účastníků soutěže) a vybízel přítomné, aby si vzali Gorděje za vzor. \"Během ceremoniálu talentovaný Rus přečetl pro všechny přítomné básně Su Ši (Poznámka editora: čínský básník období Sung) a byl odměněn vřelým potleskem diváků\". O úspěchu Gorděje psala také přední čínská tisková agentura Xinhua.\n\nV dubnu 2015 byli Gorděj a jeho otec Jevgenij pozváni na natáčení speciálního vydání televizního pořadu Nechte je mluvit. Dosud mělo video více než 4 miliony zhlédnutí.\n\nDne 1. června 2015 byl na internetu zveřejněn videozáznam z galakoncertu talentové show v čínské centrální televizi CCTV-1. Gorděj překvapil porotu i čínské diváky svým výpočtem věku Sun Wukonga, Opičího krále, hrdiny klasického čínského románu XVI. století \"Cesta na Západ\". Populární čínský televizní moderátor Liu Yiwei po monologu ruského mladíka spadl z pohovky. Již po 3 dnech od zveřejnění videa počet zhlédnutí přesáhl půl milionu. Média Gorděje nazvala zázračným dítětem. Otec Gorděje Kolesova, Jevgenij, v rozhovoru s kanálem НТВ uvedl, že nemá cenu nazývat syna zázračným dítětem, protože podle jeho názoru \"je Gorděj milovaným dítětem, je disciplinovaný a učení ho baví\". Na videa s Gordějem se mimo jiné dívají i studenti Institutu vojenských překladatelů Ministerstva obrany Ruské federace a budoucí diplomaté z Moskevské státní univerzity mezinárodních vztahů (MGIMO), kteří příznivě oceňují jazykové schopnosti chlapce..\n\nFilmový a divadelní herec, zasloužilý ruský umělec Michail Jefremov během přípravy TOP-5 hlavních zpráv ze dne 4. června pro informační agenturu Národní zpravodajské služby napsal o Gordějovi: \"Šestileté zázračné dítě z Ruska Gorděj Kolesov se stal vítězem talentové show vysílané čínskou centrální televizí. Gorděj umí pět jazyků, má první šachovou výkonnostní třídu a je členem reprezentace Ruska v tomto sportu. Gorději, ty jsi naše budoucnost, jsi vzorem pro celou zemi!\"\n\nVidea s Gordějem jsou na internetu velice populární. Nejčastěji zobrazovaná jsou: \"Šestiletý Gorděj Kolesov v čínské centrální televizi CCTV-1\", \"Gorděj Kolesov se stal vítězem talentové show v čínské centrální televizi\",\n\"První místo v šachu v Shenzhenu\", \"Čínská píseň na kytaře od Gorděje Kolesova\", \"Čína. Šachové cvičení\", \"V. V. Majakovskij. Nota Číně\", \"475 čínských idiomů\", a dále videa, na kterých spolu se svým otcem recituje básně: \"Goj, ty, Rus moja rodnaja\" Sergeje Jesenina v čínštině a básnická díla Mao Ce-tunga v čínštině a ruštině.\n\nGorděj Kolesov je jedním z nejmladších mistrů ve skládání Rubikovy kostky na světě.\n\nNa jaře roku 2015 dva centrální čínské televizní kanály natočily dva dokumentární filmy o Gordějovi a jeho rodině.\n\nGorděj se začal o šachy zajímat v létě roku 2014 a již v listopadu téhož roku se zúčastnil Mistrovství Kuang-čou v šachu a stal se stříbrným medailistou.\n\nOd konce ledna 2015 začal pravidelně studovat šachy pod vedením Andreje Obodčuka, který se proto, aby trénoval Gorděje, přestěhoval do Kuang-čou. V období od listopadu roku 2014 do dubna roku 2015 se Gorděj zúčastnil několika kvalifikačních turnajů v šachu. V dubnu roku 2015 se Gorděj stal vítězem kvalifikačního turnaje v šachu v Shenzhenu a splnil požadavky pro první šachovou výkonnostní třídu. Mistrovský pohár Gorděj převzal z rukou čínského velmistra E Ťiang Chuan-jie, trenéra několika čínských mistryň světa, včetně trojnásobné mistryně světa (2010, 2011, 2013) a nejmladší velmistryně Chou I-fan. Na mistrovství světa mezi školáky konaném v Thajsku (Pattaya) od 5. do 15. května 2015 Gorděj vstoupil do první desítky s nejlepším výsledkem mezi mladými Rusy v jeho věkové kategorii.\n"}
{"id": "1126256", "url": "https://cs.wikipedia.org/wiki?curid=1126256", "title": "Křížová cesta (Chotoviny)", "text": "Křížová cesta (Chotoviny)\n\nKřížová cesta v Chotovinách na Táborsku se nachází na severozápadním okraji obce na svahu v lese.\n\nKřížovou cestu tvoří čtrnáct kamenných sloupků s mělkou nikou pro pašijový obrázek. Zastavení pochází z roku 1808 a jsou umístěna do kruhu. Součástí poutního místa jsou tři kříže Kalvárie.\n\nStudenti gymnázia Piera de Coubertaina v Táboře pomáhali obnovit Křížovou cestu. Vymodelovali třináct keramických reliéfů, vyrobili figuríny ukřižovaných a připravili text na informační tabuli umístěné u prvního zastavení.\n\nKřížovou cestu 18. srpna 2012 požehnal římskokatolický farář Jan Kuník.\n\n\n"}
{"id": "1126257", "url": "https://cs.wikipedia.org/wiki?curid=1126257", "title": "ŠK LR Crystal Lednické Rovne", "text": "ŠK LR Crystal Lednické Rovne\n\nŠK LR Crystal Lednické Rovne (celým názvem: Športový klub LR Crystal Lednické Rovne) je slovenský fotbalový klub, který sídlí v obci Lednické Rovne. Založen byl v roce 1928 pod názvem RTJ Lednické Rovne. Od sezóny 2014/15 působí ve třetí fotbalové lize, sk. Západ.\n\nSvé domácí zápasy odehrává na stadionu ŠK LR Crystal s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126258", "url": "https://cs.wikipedia.org/wiki?curid=1126258", "title": "FC Neded", "text": "FC Neded\n\nFC Neded [\"něděd\"] (celým názvem: Football Club Neded) je slovenský fotbalový klub, který sídlí v obci Neded. Od sezóny 2017/18 působí ve čtvrté lize Západoslovenského futbalového zväzu, sk. Jihovýchod.\n\nSvé domácí zápasy odehrává na stadionu FC Neded s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126262", "url": "https://cs.wikipedia.org/wiki?curid=1126262", "title": "Juninho Paulista", "text": "Juninho Paulista\n\nJuninho, vlastním jménem Osvaldo Giroldo Júnior, (* 22. únor 1973, São Paulo) je bývalý brazilský fotbalista, který hrál na pozici ofenzivního záložníka. Aby se předcházelo záměně s jiným hráčem jménem Juninho, začal být znám jako Juninho Paulista, jakožto rodák ze São Paula.\n\nZa brazilskou reprezentaci si zahrál v 50 utkáních. S ní se stal vítězem MS 2002. Na olympijských hrách v Atlantě roku 1996 získal bronzovou medaili. \n\nJuninho začínal s fotbalem na ulicích předměstí São Paula. Rodina patřící do střední vrstvy jej v jeho fotbalovém snažení podporovala a když neuspěl na zkouškách CA Juventus a u Corinthians, přestěhovala se rodina do města Itu nedaleko São Paula, kde se Juninho přidal k celku Ituano FC. Propracoval se meži muže a v roce 1992 za Ituano debutoval v rámci Campeonato Paulista, soutěže ve státu São Paulo.\nDalší rok se naplno předvedl, když na stadionu Estádio do Morumbi zaskočil domácí São Paulo FC gólem a asistencí jako střídající hráč, zápas skončil 3:3. Trenér domácích Telê Santana jej přivedl svého mužstva za v přepočtu 200 tisíc liber.\n\nV tomto období São Paulo táhli Raí, Müller nebo Cafú. Juninho se velkých jmen vůbec nezalekl a ujmul se role špílmachra. O jeho talentu se brzy dozvěděli také v Evropě a v roce 1995 odešel do Anglie. \n\nJuninho zamířil do Middlesbrough, nováčka anglické první ligy. O svých kvalitách na hřišti přesvědčil během prvního zápasu, do kterého nastoupil. Po 11 minutách hry jeho nahrávka pronikla obranou hostujících Leeds United a našla norského útočníka Jana Aage Fjörtofta, zápas skončil 1:1.\nV konečné tabulce zaujímal tým 12. místo.\n\nDůvěra trenéra Bryana Robsona v Juninhovy dovednosti se vyplatila v sezóně 1996/97, kdy tým dosáhl finále FA Cupu a i Ligového poháru. Během dubnového finále Ligového poháru se Juninho postavil proti Leicesteru, jehož trenér Martin O'Neill se ho rozhodl eliminovat nasazením Švéda Pontuse Kåmarka, který byl Juninhovi v patách. Po začátku prodloužení se v 95. minutě prosadil Fabrizio Ravanelli, který gólově dokončil Juninhovu neúspěšnou akci proti Lennonovi. Heskeyho gól v závěru však znamenal opakování finálového klání.\nOpakované finále ale rozhodlo o vítězství Leicesteru, který vyhrál 1:0 znovu v prodloužení. Juninho byl opět ubráněný Kåmarkem.\nSmolně dopadlo též finále proti Chelsea, ani tam Juninho neodvrátil porážku 0:2. Ligová sezóna 1996/97 ale dopadla katastrofou a tým sestoupil. Juninho ale výkonnostně nezklamal, během 35 zápasů Premier League vstřelil 13 branek. Protože usiloval o účast na mistrovství světa 1998, odešel ze sestupujícího Middlesbrough do Španělska. Zájem měl též Liverpool.\n\nAtlético za Juninha a Itala Vieriho vyplatilo 25 milionů anglických liber. Tato investice měla zaručit návrat na čelní místa, neboť po titulu v sezóně 1995/96 přišlo pouhé páté místo, což šef Atlética Jesús Gil odmítl akceptovat. Paulinhovi se povedla premiéra, neboť se trefil do sítě rivala Realu Madrid, který ale gólem Seedorfa ještě stihl srovnat.\nV zápase prvního únorového dne 1998 proti Celtě Vigo vstřelil z penalty gól, ale ve druhém poločase střídal kvůli zranění, poté co jej fauloval Míchel Salgado. Ačkoliv se vrátil v závěru sezóny, trenér jej vynechal v závěrečné nominaci na MS 1998.\n\nAtlético se během jeho dvouletého působení zmítalo v krizi, trenéři Radomir Antić a Arrigo Sacchi neuspěli a z Atlética odešli. Pro sezónu 1999/2000 zamířil hostovat zpátky do Middlesbrough, kde se znovu setkal s trenérem Bryanem Robsonem. Poté co nenavázal na své první působení v anglickém týmu odešel hostovat do brazilského Vasco da Gama, trenér Atlética Claudio Ranieri s ním totiž nepočítal. V brazilském klubu měl konkurenci v podobě svého jmenovce Juninha Pernambucana, který rovněž uměl zazářit jako špílmachr. Juninho i Juninho si v ofenzívě sedli a z jejich nadání v útoku těžil Romário. Juninho Paulista se zapsal do pamětí fotbalových fanoušků také roku 2001, když se 3 góly a 3 asistencemi podílel na demolici Botafoga 7:0.\nNeshody s vedením klubu vedly k jeho odchodu do Flamenga, kde ale pobyl pouze krátce.\n\nPo vyhraném MS 2002 o něj projevily zájem například kluby Fulhamu nebo Birminghamu, Juninho však dal opět přednost svému bývalému klubu Middlesbrough s trenérem Stevem McClarenem. Sezóna 2003/04 nezačala pro tým vůbec dobře, neboť v úvodu tým zaznamenal 1 remízu a 4 porážky. Tým se ale záhy vzchopil a osa týmu okolo Juninha, Boudewijna Zendena a Gaizky Mendiety dosáhla jednak 11. místo v konečné tabulce Premier League a jednak finále Ligového poháru. Na cestě k jeho získání Middlesbrough vyřadil Everton, Tottenham a Arsenal. Ve finále zápasu se gólově neprosadil, ale v závěru se dostal do velké šance a ačkoliv ji neproměnil, „Boro“ přesto vyhrálo nad Boltonem 2:1. Další sezonu se tým představil v Poháru UEFA, Juninho ale upadl v nemilost trenéra McClarena a v lednu odešel do Skotska.\n\nNa konci srpna 2004 si odbyl debut ve slavném derby Celticu proti Glasgow Rangers. Celtic vyhrál 1:0 a Juninho byl zvolen mužem zápasu.\n\nPo angažmá v Celticu zamířil do rodné Brazílie, kde hrál za Palmeiras a Flamengo. Po působení v australském Sydney FC se vrátil do Ituano FC. V roce 2010 ukončil svoji kariéru.\n\n\n\n\n\n"}
{"id": "1126264", "url": "https://cs.wikipedia.org/wiki?curid=1126264", "title": "Vincenc Pallotti", "text": "Vincenc Pallotti\n\nVincenc Pallotti (21. dubna 1795 – 22. ledna 1850) byl italský římskokatolický kněz a svatý. Je zakladatelem Společnosti katolického apoštolátu, pallotinů. Narodil se v Římě, pohřben je v kostele San Salvatore in Onda. Sto let po své smrti byl 22. ledna 1950 blahořečen papežem Piem XII., papež Jan XXIII. ho roku 1963 svatořečil.\n\nZa svého života rozdával své knihy, majetek a i své oblečení chudým, jednou se dokonce převlékl za starou ženu, aby mohl vyslechnout zpověď muže, který vyhrožoval, že \"zabije prvního kněze, kterého uvidí\".\n\nKdyž bylo jeho tělo v roce 1906 a 1950 exhumováno, bylo nalezeno neporušené, což je v římskokatolické církvi tradičním znakem svatosti. Nyní je jeho tělo uchováváno v římském kostele San Salvatore in Onda tak, že je viditelné.\n\nPallotini\n\n"}
{"id": "1126265", "url": "https://cs.wikipedia.org/wiki?curid=1126265", "title": "Paul Le Guen", "text": "Paul Le Guen\n\nPaul Le Guen (* 1. března 1964, Pencran, Francie) je bývalý francouzský fotbalista. Od roku 1998 pracuje jako trenér, v současnosti trénuje arabský prvoligový klub Al-Wahda.\n\nLe Guen byl úspješný trenér francouzského klubu Olympique Lyon, který dovedl k třem ligovým titulům. Také trénoval klub Paris Saint-Germain či Stade Rennes.\n\n"}
{"id": "1126266", "url": "https://cs.wikipedia.org/wiki?curid=1126266", "title": "FKM Nové Zámky", "text": "FKM Nové Zámky\n\nFKM Nové Zámky (celým názvem: Futbalový klub mesta Nové Zámky) je slovenský fotbalový klub, který sídlí ve městě Nové Zámky. Založen byl v roce 1907 pod názvem Érsekújvári SE. Od sezóny 2009/10 působí ve třetí fotbalové lize, sk. Západ.\n\nSvé domácí zápasy odehrává na stadionu Ladislava Gancznera s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126267", "url": "https://cs.wikipedia.org/wiki?curid=1126267", "title": "Edílson", "text": "Edílson\n\nEdílson da Silva Ferreira známý jako Edílson (* 17. září 1971, Salvador) je bývalý brazilský profesionální fotbalista. Ve své kariéře nastupoval na pozici útočníka. Jeho klubová kariéra zahrnovala působení v mnoha klubech včetně brazilských velkoklubů jako jsou Palmeiras, Corinthians nebo Flamengo.\n\nV brazilské reprezentaci odehrál 21 utkání, v nichž dal 6 gólů. (Německý server Transfermarkt uvádí 26 utkání.) S brazilskou reprezentací se stal mistrem světa roku 2002.\n\nRoku 1998 byl vyhlášen nejlepším hráčem brazilské ligy (\"Bola de Ouro\").\n\nS Corinthians vyhrál roku 2000 pokusný první ročník Mistrovství světa klubů.\n\nDvakrát vyhrál brazilskou ligu s Palmeiras (1993, 1994), dvakrát s Corinthians (1998, 1999).\n\nPo debutu v roce 1993 nebyl několik let do národního týmu povolán, což se změnilo až roku 2000. Během kvalifikace na Mistrovství světa 2002 přispěl gólem k postupu Brazílie na závěrečný šampionát – v říjnu 2001 vstřelil jednu branku proti Chile (2:0). Na Mistrovství světa 2002 zasáhl jako střídající hráč do skupinových zápasů s Čínou a Kostarikou. Zahrál si několik minut ve čtvrtfinálovém utkání proti Anglii, které skončilo výhrou Brazílie 2:1. V semifinále s Tureckem si poprvé na turnaji zahrál od začátku. Gólově se neprosadil a v 75. minutě jej střídal Denílson. Do finále nezasáhl, Brazilci i bez něj porazili Německo 2:1 a získali zlatou medaili.\n\nV roce 2015 byl Edílson obviněn z korupce.\n\n"}
{"id": "1126268", "url": "https://cs.wikipedia.org/wiki?curid=1126268", "title": "Křížová cesta (Kadaň)", "text": "Křížová cesta (Kadaň)\n\nKřížová cesta v Kadani čili Sedm pádů Kristových je sakrální památka zobrazující křížovou cestu Ježíše Krista, jeho \"Ukřižování\" a \"Nanebevstoupení\". Skládá se ze sedmi zastavení v podobě pískovcových výklenkových kaplí, které vznikly v letech 1694 až 1699.\n\nVýstavbu křížových zastavení a obecně křížových cest podporoval v evropských zemích řád františkánů, kteří měli po staletí na starosti péči o Boží hrob v Jeruzalémě. Dodnes se pobožnost křížové cesty s modlitebním zastavením u každého obrazu koná v postní době a zvláště na Velký pátek. Od časů baroka je také zvykem zavěšovat čtrnáct číslovaných obrazů na stěny kostela. Ke každému zastavení se pojí modlitba, která výjev vysvětluje a napomáhá věřícím při rozjímání nad jeho duchovním významem.\n\nPodle barokní tradice odpovídá délka zdejší křížové cesty, tedy vzdálenost od kadaňské radniční věže k františkánskému klášteru Čtrnácti sv. Pomocníků, s nímž byla na popud šlechtických rodů Fictumů a Lobkoviců souběžně založena, jeruzalémské křížové cestě od Pilátova paláce na Golgotu, kterou tu údajně změřil Jan Hasištejnský z Lobkowicz během svého putování po Svaté zemi již v roce 1493. Původní kadaňskou křížovou cestu tvořily dřevěné desky zobrazující sedm pádů Kristových, ty však byly během třicetileté války zničeny. V polovině 17. století pak došlo k jejich obnově. Koncem 17. století se zrodila myšlenka na zřízení honosné křížové cesty o sedmi pískovcových výklenkových kaplích usazených schodišťovými stupni vedoucích od Mikulovické brány k františkánskému klášteru. Nákladný projekt byl realizován v letech 1694 až 1699 za přispění bohatých donátorů. Vznikla tak unikátní a významově mnohovrstevnatá křížová cesta, která se dochovala dodnes. Iniciátorem a tvůrcem její ideové koncepce byl kadaňský františkánský kazatel Johannes Lorent. Na jednotlivých kaplích se nachází (resp. nacházely, neboť se ve většině nedochovaly) dvě sochy Čtrnácti sv. Pomocníků, kteří byli v té době hlavními patrony královského města Kadaně. První kaple byla postavena v roce 1697, druhá následně roku 1698. Roku 1698 nechal Michal z Račína postavit v pořadí třetí kapli. Kompletní křížová cesta byla dokončena již na počátku 18. století. Umělecká kvalita jednotlivých kaplí je kolísavá, z čehož lze vyvodit, že na jejich tvorbě se podílelo více kameníků a sochařů.\n\nRestaurování všech sedmi zastavení proběhlo mezi lety 2005 a 2007. První a druhou kapli zrestaurovali Helena Forstová a Vojtěch Míča a třetí až sedmou Jan Vích.\n\nPískovcová výklenková kaple s původním umístěním na křižovatce před někdejší Svatou brankou, která byla součástí opevnění kadaňských předměstí, byla zhotovena v roce 1697 na náklady královského města Kadaně. Průčelí kaple zdobí kadaňský městský znak. Na štítě nalezneme reliéf ženy se čtrnácti dětmi jako odkaz na legendy o zázracích Čtrnácti sv. Pomocníků, která vypráví příběh muže, jež visel tři dny na popravišti, ale přesto nezemřel, protože se modlil právě ke Čtrnácti svatým pomocníkům. Kaple bývala na vrcholku opatřena třemi plastikami, a to dvěma světci ze skupiny Čtrnácti sv. Pomocníků: sv. Blažeje vlevo a sv. Jiří vpravo. Uprostřed byla plastika zobrazující Pannu Marii. Centrální motiv zobrazuje Ježíše Krista, jemuž Šimon Kyrénský pomáhá nést kříž. Před Kristem stojí sv. Veronika s rouškou, kterou mu podala, aby si otřel zkrvavenou tvář, jež se na roušku otiskla. V horní části výjevu jsou vytesána nebesa s postavou Boha Otce a holubicí symbolizující Ducha svatého. Na bočních pilastrech najdeme Nástroje Kristova Umučení.\n\nDruhé zastavení křížové cesty vzniklo v roce 1698 za finanční podpory Františka Madela, tehdejšího císařského rychtáře v Kadani. Kaple je ozdobena dvouhlavým císařským orlem, znakem Svaté říše římské. Pod ním je vytesán erb Františka Madela. Na vrcholku kaple bývaly opět tři plastiky, a sice sv. Pantaleona a sv. Erasma, dvou ze Čtrnácti sv. Pomocníků, uprostřed pak sv. Jan Nepomucký (prohlášen za svatého až roku 1729). Kaple byla slavnostně odhalena právě na svátek sv. Jana Nepomuckého, tj. 16. května 1698. Centrální výjev opět zobrazuje Krista i Šimona Kyrénského, který Ježíši pomáhá nést břemeno kříže. Kristus klečí před Pannou Marií, za níž stojí plačící apoštol sv. Jan. Dále pak vidíme biřice s kyjem a v pozadí horu Golgotu, na níž jsou již připravené dva kříže pro zločince, kteří měli být ukřižováni společně s Ježíšem. Nad tímto výjevem je motiv Korunování Panny Marie s Nejsvětější Trojicí. Pilastry jsou zdobeny ovocem – vinnými hrozny, granátovými jablky a hruškami.\n\nTřetí zastavení nechal postavit šlechtický rod Račínů z Račína a průčelí kaple je proto zdobeno erbem tohoto rodu. Na vrcholku je umístěna socha Archanděla Michaela a také mučedníka sv. Víta, plastika sv. Kryštofa se nedochovala. Ke stavbě došlo zřejmě v roce 1697. Centrální motiv představuje Krista ležícího pod křížem. Výjev dále zobrazuje Šimona z Kyrény, který se otáčí směrem k zástupu plačících jeruzalémských žen, nad výjevem jsou nebesa s anděly a hebrejská písmena tetragrammatonu, která odkazují na jméno Boží. Pilastry jsou zdobeny vzrostlými slunečnicemi, které tu symbolizují věrné křesťany, kteří se jak slunečnice za sluncem otáčí směrem k Božímu Synu.\n\nDonátorem čtvrté výklenkové kaple byl opět šlechtický rod Račínů z Račína, konkrétně baronka Ludmila Račínová z Račína, rozená z Dalldorfu. Kaple byla vybudována v roce 1696, přičemž podnětem k tomuto zbožnému činu mohlo být úmrtí barona Jana Jáchyma Viléma Račína z Račína, manžela baronky Ludmily, ke kterému došlo také v roce 1696. Průčelí kaple je tentokráte zdobeno dvěma erby, totiž aliančním znakem Račínů a Dalldorfů. Latinský nápis na štítě poskytuje informace o donátorce a roku vztyčení kaple. Ze tří soch na vrcholku výklenkové kaple se dochovala jen socha sv. Diviše, dalšího ze Čtrnácti sv. Pomocníků, která je dnes umístěna v kadaňském Městském muzeu, dalším ze sv. Pomocníků mohl být sv. Cyriak, který se nedochoval. Nedochovala se ani prostřední plastika sv. Josefa, patrona dobré smrti a od roku 1655 i patrona Českého království. Na centrálním motivu je vyobrazen další z pádů Ježíše Krista, bitého biřici. Nad scenérií jsou vytesána nebesa. Na pilastrech nalezneme opět Nástroje Kristova Umučení.\n\nV pořadí pátá kaple byla zhotovena zřejmě jako první z celé Křížové cesty, a to již roku 1694 z popudu hraběte Zikmunda Valentina Hrzána z Harasova. Od roku 1606 vlastnila tato rodina panství Červený Hrádek na sousedním Chomutovsku. Erb na průčelí patří rodu Hrzánů z Harasova. I tato kaple byla na vrcholu opatřena třemi plastikami, zástupci Čtrnácti svatých Pomocníků zde byli sv. Eustach a sv. Achác, uprostřed pak sv. Zikmund, opět jeden z českých zemských patronů a osobní ochránce hraběte Zikmunda Valentina Hrzána z Harasova. Kaple je opatřena řadou latinských a německých nápisů oslavujících Kristovu oběť a zbožnost rodu Hrzánů. V rámci nápisu na klenbě výklenku je ukryt chronogram s letopočtem 1694, tedy rokem vztyčení kaple. Na centrálním výjevu je Kristus při svém dalším pádu, jeden z biřiců na něm stojí pravou nohou a bije ho. Další postavy stojící okolo se Kristu posmívají, přičemž Šimon Kyrénský neustále drží kříž. Nad Ježíšem se také sklání plačící Panna Maria, vedle ní je na koni římský voják, asi sv. Longinus. Za hlavním dějištěm na horizontu vidíme vzrostlý strom, jenž v sobě ukrývá řadu teologických symbolů. Napravo jsou budovy a hradby města Jeruzaléma. Na nebesích se modlí dva andělé. Pilastry jsou zdobeny dvěma kmeny vinné révy, jež je odkazem jak na liturgickou symboliku, tak na vinařství v okolí města Kadaně.\n\nTato kaple byla zhotovena díky hraběti Ferdinandu Maxmiliánovi Hrzánovi z Harasova v roce 1695. Tento majitel panství Červený Hrádek (1681 až 1696) byl také oním štědrým donátorem, který nechal roku 1682 obnovit oltář Čtrnácti sv. Pomocníků ve františkánském poutním kostele. Autorem kaple by mohl být sochař Jan Brokoff, otec slavného mistra českého barokního sochařství Ferdinanda Maxmiliána Brokoffa, který v té době na Červeném Hrádku působil. Latinský nápis ve štítě odkazuje na donátora a rok vztyčení. Na vrcholku kaple se zachovala plastika sv. Ondřeje, jednoho z patronů rodu Hrzánů. Sochy dvou sv. Pomocníků, zřejmě sv. Jiljí a sv. Kateřiny, se nedochovaly. Průčelí kaple zdobí erb Hrzánů z Harasova. Na centrálním výjevu Kristus znovu klesá pod tíhou Kříže, v jeho blízkosti stojí opět Šimon Kyrénský a jakýsi anonymní pomocník, postava, s níž se mohl zbožný kolemjdoucí ztotožnit a stát se tak součástí děje. Před Kristem klečí Panna Maria, kterou podpírá apoštol sv. Jan. Dále si můžeme všimnout několika biřiců a skupiny plačících jeruzalémských žen. Vpravo jsou opět vytesány budovy svatého města Jeruzaléma. Z otevřeného nebe nad tímto výjevem září Božské paprsky a dolů hledí několik andělských tváří. Na pilastrech jsou vyobrazeny palmové ratolesti, symbol vítězství, v tomto případě vítězství Ježíše Krista nad smrtí.\n\nV pořadí poslední zastavení stojí naproti františkánskému klášteru Čtrnácti sv. Pomocníků, vztyčeno bylo v roce 1699 na náklady Řádu menších bratří – františkánů. Ti byli v té době také hlavními propagátory pobožnosti křížové cesty. Důležitou osobností českého františkánství byl tehdy provinční ministr Bernard Sannig, filosof, teolog a historik, který Kadaň často navštěvoval. Tři plastiky, které dříve zdobily tuto kapli, patřily patrně sv. Markétě a sv. Barboře ze skupiny sv. Pomocníků, mezi nimi uprostřed pak byla socha sv. Františka – zakladatele a hlavního patrona františkánského řádu. Průčelí je zdobeno stylizovaným znakem Řádu menších bratří. Převážně latinské nápisy oslavují Boha a také sv. Františka. Centrální výjev je znázorněním dalšího z Kristových pádů. Kolem Ježíše stojí velká skupina lidí, v pozadí je pak monumentálním způsobem vytesána scenérie města Jeruzaléma. Prapor vlající nad scénou býval dříve opatřen nápisem se zkratkou S. P. Q. R. (Senát a lid římský), nad ním jsou nebesa s anděly. Na klenbě výklenku je latinský nápis oslavující Kristův kříž, v němž je ukryt chronogram letopočtu 1699. Na postranních pilastrech jsou opět vyobrazeny Nástroje Kristova Umučení.\n\n"}
{"id": "1126271", "url": "https://cs.wikipedia.org/wiki?curid=1126271", "title": "OTJ Palárikovo", "text": "OTJ Palárikovo\n\nOTJ Palárikovo (celým názvem: Obecná telovýchovná jednota Palárikovo) je profesionálny slovenský fotbalový klub, který sídlí v obci Palárikovo. Od sezóny 2017/18 působí v osmé lize Oblastného futbalového zväzu Nové Zámky.\n\nSvé domácí zápasy odehrává na stadionu OTJ Palárikovo s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126275", "url": "https://cs.wikipedia.org/wiki?curid=1126275", "title": "Perito Moreno", "text": "Perito Moreno\n\nPerito Moreno je ledovec ležící v národním parku Los Glaciares ležícím na území Patagonie v Argentině. Je vzdálen 78 kilometrů od města El Calafate a pojmenován byl podle objevitele Francisca Morena. Je součástí Jihopatagonského ledovcového pole, jde o jeden ze tří patagonských ledovců, který se stále zvětšuje. V místě konce ledovce jeho šířka dosahuje 5 km a průměrná výška je 74 m nad hladinou jezera Argentino. Celková hloubka ledu je 170 metrů.\n\n"}
{"id": "1126276", "url": "https://cs.wikipedia.org/wiki?curid=1126276", "title": "FC Baník Prievidza", "text": "FC Baník Prievidza\n\nFC Baník Prievidza (celým názvem: Football Club Baník Prievidza) je slovenský fotbalový klub, který sídlí ve městě Prievidza. Založen byl v roce 2011 po fúzi klubů FK Prievidza 2010 a ŠKF Baník Handlová. V roce 2017 se klub přejmenoval na FC Baník Prievidza. Stalo se tak poté, co byl ve městě Handlová založen nový fotbalový klub pod názvem MFK Baník. Od sezóny 2015/16 působí ve třetí fotbalové lize, sk. Západ.\n\nSvé domácí zápasy odehrává na stadionu Prievidza s kapacitou 7 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126278", "url": "https://cs.wikipedia.org/wiki?curid=1126278", "title": "Leyat", "text": "Leyat\n\nLeyat byla francouzská automobilka. Založil ji roku 1919 na Quai de Grenelle v Paříži letecký a automobilový konstruktér Marcel Leyat (1885-1986), který roku 1914 zkonstruoval vůz Hélica poháněný tažnou dřevěnou vrtulí. Karosérie proudnicového tvaru byla vyrobena z překližky, automobil vážil pouhých 250 kg. Byl poháněn dvouválcovým motorem Scorpion o síle 5,9 kW a dosahoval na svou dobu mimořádných rychlostí, spotřeba činila šest litrů na 100 km. Přední pár kol byl pevný a opatřený brzdami, zatáčelo se pomocí zadních kol. Vůz byl dvoumístný, vpředu seděl řidič a za ním pasažér. Leyat svému vozu říkal „letadlo bez křídel“ a po první světové válce jej nabízel převážně závodníkům, později vyvinul i zastřešené modely. Továrně se však podařilo prodat pouze okolo třiceti automobilů a v roce 1925 ukončila činnost. V roce 1927 vyvinul Leyat ještě jeden prototyp, který dosáhl na trati v Montlhéry rychlosti 171 km/h.\n\nJedno dochované vozidlo je v současnosti vystaveno v Musée des arts et métiers v Paříži.\n\n\n\n"}
{"id": "1126279", "url": "https://cs.wikipedia.org/wiki?curid=1126279", "title": "Affensteine", "text": "Affensteine\n\nAffensteine jsou podlouhlá, vysoce rozpukaná skalní skupina v Děčínské vrchovině, která se nachází východně od městečka Bad Schandau v Saském Švýcarsku. Na severu jsou ohraničeny Křinickým údolím, na jihu údolím Labe a na východě kopci Großer Winterberg a Kleiner Winterberg. Nejvyšším bodem skalní skupiny je 458 m vysoká vyhlídka, pojmenovaná po poslední saské královně Karole Vasa-Holstein-Gottorpské \"Carolafelsen\".\n\nAffensteine jsou navštěvovaným turistickým cílem, horní část Affensteinpromenade umožňuje výhled na Labské pískovce s malými výškovými rozdíly. Přístup ke skalní skupině Affensteine je možný po turistických stezkách jak z Křinického údolí od Lichtenhainského vodopádu, tak od Schrammsteine či případně od vesnice Schmilka.\n\n\n"}
{"id": "1126280", "url": "https://cs.wikipedia.org/wiki?curid=1126280", "title": "Luiz Carlos Bombonato Goulart", "text": "Luiz Carlos Bombonato Goulart\n\nLuiz Carlos Bombonato Goulart známý jako Luizão (* 14. listopad 1975, Rubinéia) je bývalý brazilský fotbalista. Nastupoval povětšinou na postu útočníka.\n\nV brazilské reprezentaci odehrál 18 utkání, v nichž dal 6 gólů. Stal se s ní mistrem světa roku 2002. Na olympijských hrách v Atlantě roku 1996 získal bronzovou medaili.\n\nS Corinthians vyhrál roku 2000 pokusný první ročník Mistrovství světa klubů.\n\nDvakrát vyhrál Pohár osvoboditelů, roku 1998 s Vasco da Gama, roku 2005 se São Paulo FC.\n\nS Corinthians vyhrál brazilskou ligu.\n"}
{"id": "1126281", "url": "https://cs.wikipedia.org/wiki?curid=1126281", "title": "Roger Lotrinský", "text": "Roger Lotrinský\n\nRoger Lotrinský (21. března 1624 – 6. září 1653, Cambrai) byl francouzský šlechtic z rodu de Guise, rytíř řádu svatého Jana Jeruzalémského.\n\nByl pátým synem Karla Lotrinského, vévody de Guise a jeho manželky Henriette-Catherine de Joyeuse.\n\nV roce 1644 sloužíll během obléhání města Gravelines.\n\nV roce 1645 navštívil Florencii během místních slavností při své cestě z Malty do Francie. Zde hledal někoho, kdo by mohl konverzovat v italštině s jeho neteří Annou Marií Louisou Orleánskou, dcerou Gastona Orleánského. Všiml si zde Jean-Baptiste Lullyho, kterého nakonec Anně Marii Louise přivedl.\n\nZemřel 6. září 1653 v Cambrai (v regionu Nord-Pas-de-Calais) ve věku 29 let.\n\n"}
{"id": "1126284", "url": "https://cs.wikipedia.org/wiki?curid=1126284", "title": "Mansá Músa", "text": "Mansá Músa\n\nMúsa Keita I (cca 1280 - cca 1337) byl desátý Mansá, což lze nejlépe přeložit jako \"král králů\" nebo \"císař\", bohaté západoafrické Říše Mali. V době Músova nástupu na trůn se Říše Mali skládala z území dříve patřícího pod Ghanskou říši, dnes Mauritánie, Melle (Mali), a sousedících území. Músovi náleželo mnoho titulů, včetně Mellského emíra, Pána wangarských dolů nebo Dobyvatele Ghanaty.  Během své pouti do Mekky výrazně přispěl k rozšíření islámu v severní Africe a na Blízkém východě. Byl to nejbohatší člověk historie, jeho majetek se odhaduje na 500 miliard dolarů.\n\nV západních spisech a literatuře byl Músa Keita nejčastěji označován jako Mansá Músa. Také se objevují pojmenování jako Kankou Músa, Kankan Músa a Kanku Músa. 'Kankou' je populární Mandingské jméno, Kankou Músa tedy znamená 'Músa jehož matkou byla Kankou'.\n\nZnalosti, které dnes máme o Říši Mali pochází ze spisů Arabských učenců, jako Al-Umari, Abu-sa'id Uthman ad-Dukkali, Ibn Chaldún a Ibn Battuta. Podle Ibn-Khaldunových spisů o Malských králích, Mansá Músa byl vnuk Abu-Bakr Keita (nejedná se ovšem o sahábího Abu Bakra) - bratra Sundiata Keita, zakladatele Říše Mali. Sám Abu-Bakr říši nikdy nevládl a jeho syn, Músův otec, Faga Laye, není pro historii Mali významný.\n\nMansá Músa Keita byl podle primárních zdrojů určen zástupcem krále Abubakariho Keita II., který se vydal na výpravu s cílem nalézt hranice Atlantského oceánu a nikdy se nevrátil. Arabsko-Egyptský učenec Al-Umari cituje Mánsu Músu:Vládce mně předcházející nevěřil, že je nemožné dosáhnout kraje oceánu, který obklopuje zemi (Atlantského oceánu). Chtěl ho dosáhnout a byl odhodlaný svůj plán uskutečnit. Vyslal na dvě sta lodí plných mužu a spoustu dalších plných zlata, vody a proviantu na několik let. Rozkázal kapitánovi, aby se nevracel, dokud nenarazí na kraj oceánu, nebo dokud nevyčerpají zásoby jídla a vody. Vydali se tedy na svou cestu. Dlouho po nich nevraceli, než jedna loď připlula zpět. Když byl kapitán tázán, opověděl 'Ó princi, pluli jsme dlouho, než jsme uprostřed oceánu spatřili silný proud... Moje loď byla poslední; ostatní byly přede mnou, utopily se v tom velkém víru a zpět se už nedostaly. Plul jsem zpět, abych utekl tomu proudu.' Ale Sultán mu nevěřil. Rozkázal připravit na dva tisíce lodí pro něj a jeho muže a dalších tisíc na zásoby vody a jídla. Zvolil si mě jako svého regenta po dobu jeho nepřítomnosti a odplul se svými muži, aby se už nikdy nevrátil, ni nedal zmínku o svém životě.Músův syn a následovník, Mansá Magha Keita, také vládl jako zástupce po dobu Músovy pouti.\n\nMúsa byl oddaný Muslim a díky jeho pouti do Mekky (povinnost každého Muslima, pokud mu to jeho zdravotní a hospodářský stav dovoluje) se stal známým po celé severní Africe a Blízkém východě. Pro Músu byl Islám 'branou do kulturního světa Východního Středomoří'.  Věnoval mnoho času podpoře šíření Islámu v jeho říši.\n\nMúsa vykonal svou pouť v roce 1324. V jeho procesí šlo údajně 60,000 mužů, včetně 12,000 otroků, z nichž každý nesl čtyři libry ve zlatých cihlách. Músa zajistil vše potřebné pro celé procesí včetně stravy pro všechny muže i zvířata.  Mezi zvířaty bylo i 80 velbloudů, kteří nesli 50-300 liber zlatého prachu. Músa po cestě zlato rozdával chudým. Músa nejen daroval městům, kterými projížděl, včetně Cairo a Mediny, ale také vyměňoval zlato za suvenýry. Bylo také zaznamenáno, že každý pátek nechal vystavět mešitu. \n\nMúsova cesta byla zdokumentována několika očitými svědky, které potkal cestou a byli uchváceni bohatstvím a velikostí procesí. Záznamy pocházejí z mnoha zdrojů, včetně deníků a ústně předávaných historek. Jsou také záznamy o Músově návštěvě Mamluka, Sultána Egyptského, Al-Nasir Muhammada, v červenci 1324.\n\nMúsova štědrost ale nechtěně zdevastovala ekonomiku regionů, kterými prošel. Ve Káhiře, Medině a Mekce náhlý příliv zlata snížil jeho hodnotu na následující desetiletí. Ceny zboží výrazně vzrostly. Aby trh se zlatem zachránil, půjčil si v Káhiře tolik zlata, kolik jen mohl unést, při vysokém úroku. Toto je jediný známý případ v historii, kdy jeden muž přímo kontroloval cenu zlata ve Středomoří.\n\nBěhem své dlouhé zpáteční cesty v roce 1325 se k Músovi donesly zprávy, že jeho armáda znovudobyla Gao. Armádu vedl jeden z jeho generálů, Sagmandia. Město Gao bylo součástí říše již před vládou Sakury a bylo důležitým obchodním centrem. Músa tedy město na své zpáteční cestě navštívil. Jako zajatci mu byli předvedeni dva synové Gaoského krále - Ali Kolon a Suleiman Nar. Vzal je s sebou do Niani (hlavního města říše) a vychoval je na svém dvoře. Když se Mansá Músa vrátil, přivedl s sebou zpět mnoho arabských učenců a architektů. \n\nMúsa se dal do rozsáhlého budování, stavěl mešity a madrasy v Timbuktu a Gao. Za zmínku stojí, že dávné centrum učení Sankore Madrasah (nebo Sankorská Univerzita) bylo založeno v době jeho vlády. \n\nV Niani postavil Músa Aulu - budovu vnitřními dveřmi propojenou s královským palácem. Byl to 'obdivuhodný Monument', z něhož čněla kopule a byl zdoben arabeskami zářivých barev. Dřevěné okenní rámy vrchního patra byly postříbřeny; ty ve spodním patře pozlaceny. Stejně jako Velká Mešita, obrovská stavba postavena ve stejnou dobu v Timbuktu, byla Aula postavena z tesaného kamene. \n\nV tomto období byl městský život ve významných centrech Mali na vysoké úrovni. Sergio Domian, Italský učenec v oblasti umění a architektury o tomto období napsal: 'Tak byly položeny základy městské civilizace. Při vrcholu své moci mělo Mali minimálně 400 měst a oblast delty Nigeru byla velmi hustě osídlena.'\n\nMansá Músa připojil Timbuktu k Říši Mali na zpáteční cestě ze své pouti, stejně jako Gao. Od architektů, které si přivedl z Andalusie a Káhiry si nechal postavit velký palác a mešitu Djinguereber, která stojí dodnes.\n\nZ Timbuktu se brzy stalo centrum obchodu, kultury a Islámu; prodávat své zboží sem přicházeli hausští obchodníci, Egypťané a obchodníci z dalších zemí. Byla zde založena univerzita (stejně jako ve městech Djenné a Ségou). Prostřednictvím univerzity a obchodů se šířil Islám a Timbuktu se stalo centrém islámské učenosti. Zprávy o městě bohatství v Říši Mali dorazily i do jižní Evropy a obchodníci z Benátek, Grenady a Genoe si brzy zaznamenali Timbuktu jako město pro prodej hotových produktů za zlato.\n\nNa Univerzitě Sankore v Timbuktu byli za Músovy vlády zaměstnáni právníci, astronomové a matematici. Z univerzity se stalo centrum učenosti a kultury a přitahovalo učence z celé Afriky a blízkého východu do Timbuktu.\n\nMúsův palác dnes už nestojí, ale univerzita a mešita v Timbuktu stojí dodnes.\n\nRok úmrtí Mansá Músy je stále předmětem debat dnešních historiků. Soudě podle doby vlády jeho syna Mansa Maghana (1332 až 1336) je možné, že Músa zemřel v roce 1332. Některé zdroje také ale uvádějí, že měl v úmyslu abdikovat ve prospěch svého syna a podle Ibn-Khalduna byl Mansá Músa živý, když bylo dobyto město Tlemcen v Alžírsku v roce 1337, jelikož poslal do Alžírska své zástupce, aby dobyvatelům pogratuloval k jejich vítězství.\n"}
{"id": "1126286", "url": "https://cs.wikipedia.org/wiki?curid=1126286", "title": "Saroléa", "text": "Saroléa\n\nSaroléa byla belgická firma, kterou v roce 1850 v Herstalu založil Joseph Saroléa jako továrnu na zbraně. Od roku 1892 vyráběla jízdní kola, od roku 1896 krátkou dobu motorové tříkolky a poté i malé automobily. Motocykly vyráběla v letech 1901 až 1960. Zakladatel firmy Joseph Saroléa zemřel roku 1894, firma pokračovala pod vedením jeho synů.\n\nOd roku 1901 vyráběla firma motocykly vlastní konstrukce a dodávala motory dalším výrobcům. V Anglii byly motocykly v prvních letech 20. století prodávány pod značkou Kerry. Firma používala anglické převodovky Sturmey-Archer a karburátory Amal. Motocykly se vyznačovaly konzervativní konstrukci spojenou s nejmodernější technikou. Motory byly výhradně jednoválcové. Výjimku tvoří dva dvouválcové typy, jeden z počátků výroby jako konkurence čtyřválců FN, druhý z padesátých let, kdy se firma snažila čelit konkurenci anglických motocyklů. Koncem dvacátých let dvacátého století byly motocykly Saroléa šestou nejprodávanější značkou na československém trhu. Kromě motocyklů firma vyráběla i jízdní kola, letecké motory, obchodní tříkolky nebo vojenské speciální sidecarové kombinace. V roce 1955 firma vytvořila společný podnik s FN. Firma zanikla v roce 1960 při poválečné motocyklové krizi.\n\n"}
{"id": "1126292", "url": "https://cs.wikipedia.org/wiki?curid=1126292", "title": "Bixbit", "text": "Bixbit\n\nBixbit je speciální odrůda berylu, nazývaná též jako „červený beryl“ nebo „červený smaragd“. Poprvé byl popsán v roce 1904 na základě nálezu z dolu Thomas Range v západním Utahu a pojmenován po americkém mineralogovi Mainardu Bixbym. Jako samostatná odrůda berylu není dnes úplně jednohlasně přijímán a také se zvedají hlasy proti stávajícímu pojmenování pro snadnou záměnu s jiným existujícím minerálem bixbiytem.\n\nKrystaly bixbitu se vyskytují na trhlinách světlé vulkanické vyvřeliny nazývané ryolit v doprovodu dalších zajímavých a mnohdy vzácných minerálů. Sytě červená barva je způsobena příměsí Mn částečně substituujícího v krystalové struktuře Al.\n\n\nBarevně je ho možné zaměnit s Pezzottaitem.\n\nJedná se o extrémně vzácný drahokam neobyčejné barvy. Brousí se jako drahý kámen, ale většinou obsahuje mnoho inkluzí. Bixbit se nachází v drobných krystalech a kameny větší než 2 karáty jsou již považovány za velmi velké. Cena za 1 karát nejlepšího bixbitu se pohybuje v hodnotách okolo 10 000 $. \n\n\n\n"}
{"id": "1126293", "url": "https://cs.wikipedia.org/wiki?curid=1126293", "title": "Výzkumný ústav lesního hospodářství a myslivosti", "text": "Výzkumný ústav lesního hospodářství a myslivosti\n\nVýzkumný ústav lesního hospodářství a myslivosti v. v. i. (veřejná výzkumná instituce) sídlí v Jílovišti v okrese Praha-západ, v údolí Vltavy v budově čp. 136, urbanisticky navazující na osadu Strnady pražské části Zbraslav. Zřizovatelem ústavu je ministerstvo zemědělství.\n\nVýzkumný ústav lesního hospodářství a myslivosti se sídlem v Jílovišti-Strnadech je rezortní ústav založený 1. dubna 1952 jako Výzkumný ústav lesního hospodářství s tehdejší pobočkou v Banské Štiavnici. Byl založen spolu s Výzkumným ústavem myslivosti a lesnické zoologie a Výzkumným ústavem mechanizace a lesního průmyslu v Oravském Podzámku, se kterými se spojil pod současným názvem k 1. lednu 1959. Po dobu své existence se ústav zabýval lesním prostředím, biologií lesních dřevin a zvěře, chovem zvěře, zakládáním a pěstováním lesa, ochranou lesa, lesní technikou a lesnickou ekonomikou.\n\nObjekt, ve kterém ústav sídlí, byl postaven v roce 1925 a 19. července 1925 slavnostně otevřen jako ozdravovna spolku „Péče o pracující dorost“. Stavbu dle projektu arch. Mrhala provedli stavitelé Mikuláš, Vodička a Vojvoda.\n\nÚstav se zabývá řešením vědeckovýzkumných projektů pro lesní hospodářství a myslivost. Zajišťuje expertní činnost a poradenství pro státní správu a vlastníky různých kategorií. Poskytuje monitoring cizorodých látek v lesních ekosystémech, v potravních řetězcích a testování pesticidních přípravků.\n"}
{"id": "1126296", "url": "https://cs.wikipedia.org/wiki?curid=1126296", "title": "Výzkumný ústav práce a sociálních věcí", "text": "Výzkumný ústav práce a sociálních věcí\n\nVýzkumný ústav práce a sociálních věcí se sídlem Dělnická 213/12, 170 00 Praha 7 byl zřízen ministrem práce a sociálních věcí předtransformováním Státního ústavu dělnického hnutí a od roku 2007 potom přešel z formy státní příspěvkové organizace na veřejnou výzkumnou instituci.\n\n"}
{"id": "1126304", "url": "https://cs.wikipedia.org/wiki?curid=1126304", "title": "Chvilka pro tebe", "text": "Chvilka pro tebe\n\nChvilka pro tebe je český ženský týdeník, který vydává MAFRA. Patří mezi nejčtenější ženské časopisy na českém trhu. Vychází od roku 1996. \n\nČasopis cílí na křížovkáře a čtenáře, kteří by chtěli vyhrát nějakou cenu. Křížovky, osmisměrky, kvízy a další soutěže jsou umístěny v samostatné části. Magazín rovněž obsahuje články o lidských osudech, které píší sami čtenáři. Bývají doprovázeny názory odborníků. V pravidelných rubrikách se vyskytují kuchařské recepty, texty o zdraví, životním stylu či cestování. \n\nRoku 2002 dosáhla odhadovaná čtenost časopisu 611 tisíc. V roce 2012 se Chvilka pro tebe stala časopisem roku, když její prodaný náklad překonal 100 000 výtisků. V roce 2014 odhadovaná čtenost magazínu činila 477 tisíc a Chvilka pro tebe tak obsadila 4. pozici v žebříčku. Meziročně jí poklesla čtenost o 21 procent. \n"}
{"id": "1126307", "url": "https://cs.wikipedia.org/wiki?curid=1126307", "title": "Koncovky napájecích kabelů", "text": "Koncovky napájecích kabelů\n\nmale (samec)\n\nSlouží z pravidla pro napájení stolních počítačů, monitorů, kuchyňských přístrojů a jiných elektronických přístrojů napájených ze sítě. Maximální proudové zatížení 10 A. Koncovka C13 převážně končí zástrčkou pro zapojení do zásuvky (CEE7/7). Může končit i koncovkou C13 neboli samičkou, v takovém případě kabel slouží jako kabel prodlužovací pro případy, kdy je lednice daleko od zásuvky. V takovém případě je řetězec koncovek u dvou kabelů následující C13 samice - C14 samec/ C13 samice – CEE7/7 zásuvka.\n\nfemale (samice)\nJedná se vlastně o protiklad koncovky C14. Maximální proudové zatížení 10 A. Zpravidla se používá u kabelů prodlužovacích. Tato koncovka se sama o sobě nadá zapojit jinam než do samečka (C13). Koncovka C13 převážně končí zástrčkou pro zapojení do zásuvky (CEE7/7). Může končit i koncovkou C14 neboli samečkem, v takovém případě kabel slouží jako kabel prodlužovací pro případy, kdy je lednice daleko od zásuvky.\n\nmale (samec)\nTaktéž slouží k napájení ze sítě, ale pro zařízení s větším odběrem proudu, než jaký potřebují domácí spotřebiče nebo osobní PC. Využívá se především v profesionálním prostředí IT a u serverových řešení. Maximální proudové zatížení 15 A. Koncovka C20 převážně končí zástrčkou pro zapojení do zásuvky (CEE7/7). Může končit i koncovkou C19 neboli samičkou, v takovém případě kabel slouží jako kabel prodlužovací pro případy, kdy je zdroj elektřiny vzdálen. V takovém případě je řetězec koncovek u dvou kabelů následující C20 samec – C19 samice / C20 samec – CEE7/7 zásuvka.\n\nfemale (samice)\nJedná se vlastně o protiklad koncovky C20. Maximální proudové zatížení 15 A. Zpravidla se používá u kabelů prodlužovacích. Tato koncovka se sama o sobě nadá zapojit jinam než do samečka (C20). Koncovka C19 převážně končí zástrčkou pro zapojení do zásuvky (CEE7/7). Může končit i koncovkou C20 neboli samečkem, v takovém případě kabel slouží jako kabel prodlužovací pro případy, kdy je zdroj elektřiny vzdálen.\n\nfemale samice\nJedná se již o poměrně profesionální koncovku. Využívá se například pro napájení externích zdrojů elektřiny a UPS. Maximální proudové zatížení 15 A. Koncovka C15 převážně končí zástrčkou pro zapojení do zásuvky (CEE7/7). \n\nJde jednoduše o standardní zástrčku do elektrické zásuvky. Na druhý konec této koncovky je možné umístit jakoukoli z předchozích koncovek.\n"}
{"id": "1126309", "url": "https://cs.wikipedia.org/wiki?curid=1126309", "title": "TJ Družstevník Veľké Ludince", "text": "TJ Družstevník Veľké Ludince\n\nTJ Družstevník Veľké Ludince (celým názvem: Telovýchovná jednota Družstevník Veľké Ludince) je slovenský fotbalový klub, který sídlí v obci Veľké Ludince. Od sezóny 2014/15 působí ve třetí fotbalové lize, sk. Západ.\n\nSvé domácí zápasy odehrává na stadionu Družstevník Veľké Ludince s kapacitou 800 diváků.\n\n\nZdroj: \n\n\n\nZdroj: \n\n"}
{"id": "1126312", "url": "https://cs.wikipedia.org/wiki?curid=1126312", "title": "Anna Marie Louisa Orleánská", "text": "Anna Marie Louisa Orleánská\n\nAnna Marie Louisa Orleánská (27. května 1627, Louvre, Paříž – 5. dubna 1693, Lucemburský palác, Paříž), vévodkyně z Montpensieru, řečená La Grande Mademoiselle byla nejstarší dcerou Gastona Orleánského a Marie Bourbonské.\n\nZemřela neprovdána, svůj majetek zanechala svému bratranci Filipovi I. Orleánskému.\n\nJe známá zejména pro svou účast ve Frondě, přivedení Jean-Baptiste Lullyho ke dvoru a pro své \"Mémoires\" (\"Paměti\").\n\n"}
{"id": "1126313", "url": "https://cs.wikipedia.org/wiki?curid=1126313", "title": "Lubečský sjezd", "text": "Lubečský sjezd\n\nLubečský sjezd se konal v roce 1097 ve městě Lubeč ležícím na Dněpru. Jeho cílem bylo uzavření smlouvy o skončení bojů mezi ruskými knížaty, která bojovala o ziskání vlivu v jednotlivých údělných knížectvích. Účastníci sjezdu - ruská knížata - se soustředila i na boj proti Polovcům, kteří na ruské území útočili z jihu. Sjezd však nezaručil splnění těchto cílů, protože ihned po jeho skončení byl oslepen Vasiľko Rostislavič a boje mezi panovníky jednotlivých knížectví pokračovaly. \n\nNa sjezdu se stanovil princip dědění následnictví trůnu. Synové knížat měli právo na trůn po smrti svého otce. Takové řešení vyprovokovalo vznik velkého feudálního pozemkového vlastnictví.\n\n"}
{"id": "1126316", "url": "https://cs.wikipedia.org/wiki?curid=1126316", "title": "Bank of the West Classic 2015 – ženská čtyřhra", "text": "Bank of the West Classic 2015 – ženská čtyřhra\n\nDo soutěže ženské čtyřhry na tenisovém turnaji Bank of the West Classic 2015 nastoupilo šestnáct dvojic. Obhájcem titulu byl pár Garbiñe Muguruzaová a Carla Suárezová Navarrová, jehož členky do turnaje nezasáhly.\n\nVítězem čtyřhry se stal čínský nenasazený pár Sü I-fan a Čeng Saj-saj, který ve finále zdolal španělské turnajové dvojky Anabel Medinaovou Garriguesovou a Arantxu Parraovou Santonjaovou po hladkém průběhu 6–1 a 6–3. Obě šampionky si do žebříčku WTA připsaly 280 bodů. Sü vybojovala třetí deblovou trofej na okruhu WTA Tour a Čeng druhé turnajové vítězství ze čtyřhry.\n\n"}
{"id": "1126320", "url": "https://cs.wikipedia.org/wiki?curid=1126320", "title": "Kaple Božího milosrdenství (Litoměřice)", "text": "Kaple Božího milosrdenství (Litoměřice)\n\nKaple Božího Milosrdenství je oratorium, které se nachází v Zahradnické ulici 4 v Litoměřicích v Domově pro seniory provozovaném Charitou Česká republika.\n\nKaple (oratoř) je součástí Domova na Dómském pahorku. Jedná se o dům pro seniory, kteří potřebují sociální péči a bez pomoci jiných osob nemohou žít samostatně ve své domácnosti. Kaple byla požehnána 26. května 2010 a slouží jak obyvatelům domova, tak i návštěvníkům. Bohoslužby se v ní konají pravidelně.\n\n\n"}
{"id": "1126322", "url": "https://cs.wikipedia.org/wiki?curid=1126322", "title": "Kostel Santa Maria delle Piante", "text": "Kostel Santa Maria delle Piante\n\nKostel Santa Maria delle Piante ( ), známý také pod jménem Kostel \"Domine Quo Vadis\", je barokní sakrální stavba, nacházející se na jižním okraji Říma. Malý kostel ležící na staré appijské cestě je proslulý především tím, že byl postaven na místě, kde se podle církevní tradice setkal svatý Petr se zmrtvýchvstalým Ježíšem Kristem.\n\nPetrovi, utíkajícímu před pronásledováním z Říma, se na tomto místě údajně zjevil Kristus. Podle apokryfních Skutků Petrových se překvapený Peter zeptal Ježíše: \"\"Kam jdeš, Pane?\"\" Ježíš mu odpověděl: \"\"Jdu do Říma, abych byl znovu ukřižován.\"\" Latinské \"\"Domine Quo vadis? \"\" (\"\" Pane, kam jdeš? \"\") se stalo neoficiálním pojmenováním kostela.\n\nMísto, na kterém současný kostel stojí, má dávnou tradici, sahající do antických dob. Nacházelo se zde totiž prostranství (\"campus\") zasvěcené mytologickému božstvu zvanému Rediculus, pod jehož ochranu je utíkali všichni pocestní a prosili ho o šťastný návrat. Jeho pomoc očekávali hlavní ti, kteří se vydávali na dlouhou či nebezpečnou cestu. Po úspěšném návratu se zde nezapomněli zastavit, aby poděkovali za ochranu během cesty.\n\nV 9. století zde na památku události, setkání Ježíše s Petrem, postavili první křesťanský kostel. Do jeho interiéru byla zakomponována deska ukazující otisk dvou chodidel (dodnes, i když pouze v kopii, je nejcennějším artefaktem kostela - originál je uložen v kapli relikvií v nedaleké bazilice San Sebastiano fuori le mura).\n\nKostel do dnešní podoby přestavěl kardinál Francesco Barberini, synovec papeže Urbana VIII., V roce 1637. Kostel spravují řeholníci Kongregace svatého archanděla Michala, jejichž klášter, pocházející ze 17. století, se přimyká ke kostelu. Význam kostela pro dějiny křesťanství zdůraznil i papež Jan Pavel II. (Kostel navštívil 22. března 1982), který ho označil jako \"\"místo, které má zvláštní význam v historii Říma a v dějinách církve.\"\"\n\nPřes portál v hladkém průčelí, lemovaném po stranách dvojicí pilastrů a zakončeném tympanónem s barberiniovským erbem, se návštěvník dostane do jednolodního prostoru. Až do roku 1845 se nad portálem nacházel nápis, ozřejmujíci tradici tohoto místa: \"\"Zastav své kroky poutníče a navštiv tento posvátný chrám, ve kterém najdeš stopy našeho Pána Ježíše Krista, když se setkal se svatým Petrem, který unikal z vězení. \"\" Nápis současně vyzýval kolemjdoucí, aby přispěli almužnou na \"\" vosk a oleje \".\" Nápis jako nevhodný dal odstranit papež Řehoř XVI.\n\nNad hlavním oltářem je umístěn obraz nazvaný \"Madonna del Transito\" lemovaný po stranách nástěnnými malbami \"Ukřižování Ježíše Krista\" a \"Ukřižování svatého Petra\". V lunetě nad oltářem je freska s výjevem setkání Ježíše Krista a Petra. Zajímavým uměleckým doplňkem je bronzová busta polského spisovatele Henryka Sienkiewicze, autora slavného historického románu \"Quo vadis\".\n\n"}
{"id": "1126327", "url": "https://cs.wikipedia.org/wiki?curid=1126327", "title": "Samira Wiley", "text": "Samira Wiley\n\nSamira Wiley (* 15. dubna 1987 Washington, D.C., Spojené státy americké) je americká herečka. Proslavila se rolemi Poussey Washington v seriálu \"Orange Is the New Black\" (2013–2017) a Moiry v seriálu \"Příběh služebnice\" (2017–dosud), za kterou získala cenu Emmy v kategorii nejlepší ženský herecký výkon v hostující roli v dramatickém seriálu.\n\nAbsolvovala na umělecké škole Duke Ellington School of the Arts. Její otec Dennis a matka Christine jsou pastory ve Covenant Baptist United Church of Christ a jsou označováni jako „pilíře náboženské LGBT komunity“, když Covenant Baptist Church byla jedinou církví ve Washingtonu D.C., která v roce 2007 povolovala sňatky osob stejného pohlaví.\n\nNetají se se svou lesbickou orientací. Od září 2014 chodila se scenáristkou \"Orange Is the New Black\", Lauren Morelli. Dvojice se vzala v listopadu 2017.\n\nJe tetou herce Asante Blackka, který je jedním z hvězd Netflixového seriálu \"When They See Us.\"\n\nStudovala herectví na Juilliardu v New Yorku a v roce 2010. Na počátku své kariéry se objevovala výhradně v divadle. V roce 2011 ztvárnila Marii ve hře \"Marná lásky snaha\" během uvedení v The Public Theater.\n\nKdyž začal vznikat seriál Netflixu, \"Orange Is the New Black\", založený na stejnojmenné knize od Piper Kerman se vzpomínkami na ženskou věznici, tak se Wiley o konkurzu dozvěděla od svého kamaráda z Juilliardu, Marca Ramireze, který pro pořad psal scénář. Když se Wiley dozvěděla, že její další kamarádka z Juilliardu, Danielle Brooks, získala roli v seriálu, tak ji požádala o pomoc s přípravou na konkurz, kde se ucházela o roli Poussey Washington, což je v seriálu nejlepší kamarádka postavy, kterou hraje Brooks. Konkurz se jí vydařil, a tak se objevila ve všech dvanácti epizodách první série a ve druhé řadě jí byl udělen větší prostor a stala se oblíbenou postavou mezi fanoušky. Ve třetí sérii seriálu již byla povýšena mezi hlavní postavy.\n\nV roce 2014 se objevila v reklamě na digitální peněžní služby PayPal.\n\nV září 2014 se objevila na titulní stránce a editorialu v Maniac Magazine. Také se objevila v OUT100 Magazine v edici z roku 2014 společně se Samem Smithem, Ellen Page a Zachary Quintem.\n\n"}
{"id": "1126328", "url": "https://cs.wikipedia.org/wiki?curid=1126328", "title": "Rogers Cup 2015", "text": "Rogers Cup 2015\n\nRogers Cup presented by National Bank 2015, také známý pod názvem Canada Masters 2015, byl společný tenisový turnaj mužského okruhu ATP World Tour a ženského okruhu WTA Tour, hraný na otevřených dvorcích s tvrdým povrchem. Konal se mezi 10. až 16. srpnem 2015 ve dvou kanadských velkoměstech Torontu a Montréalu jako 126. ročník mužského a 114. ročník ženského turnaje.\n\nMužská polovina soutěže probíhala v montréalském areálu s centrkurtem Uniprix Stadium. Po grandslamu byla zařazena do druhé nejvyšší kategorie okruhu ATP Masters 1000 a její dotace činila 4 178 500 amerických dolarů. Ženská část s rozpočtem 2 513 000 dolarů se odehrávala v torontském areálu s centrálním dvorcem Rexall Centre. Na okruhu WTA patřil do kategorie WTA Premier 5. Turnaj byl součástí letní americké šňůry na tvrdých betonech US Open Series 2015.\n\nNejvýše nasazenými tenisty byly ve všech soutěžích úřadující světové jedničky, respektive první deblové páry. Třetí titul z kanadského turnaje získal Skot Andy Murray, jenž se po dvou letech vrátil na pozici světové dvojky. Semifinálovou účastí si také zajistil start na listopadovém Turnaji mistrů 2015. Premiérovou trofej z kategorie Premier 5 dobyla švýcarká teenagerka Belinda Bencicová, jež se posunula na 12. místo žebříčku. V semifinále vyřadila světovou jedničkou Serenu Williamsovou, která tak utržila druhou porážku v sezóně.\n\nŽenskou deblovou trofej si odvezla americko-česká dvojice Bethanie Matteková-Sandsová a Lucie Šafářová. Vítězstvím si zajistily účast na Turnaji mistryň 2015. Současně se dostaly do čela průběžného žebříčku dvojic. Rekordní třicátý pátý deblový titul v sérii ATP Masters 1000 vybojoval americký pár Boba a Mika Bryanových.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako šťastná poražená:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1126333", "url": "https://cs.wikipedia.org/wiki?curid=1126333", "title": "Třída Oslo", "text": "Třída Oslo\n\nTřída Oslo byla lodní třída fregat norského královského námořnictva konstrukčně vycházejících z amerických eskortních torpédoborců třídy \"Dealey\". Polovinu nákladů na její stavbu hradily USA. Třída byla v 70. letech 20. století modernizována a od roku 2005 byla postupně nahrazena fregatami třídy \"Fridtjof Nansen\".\n\nCelkem bylo norskou loděnicí Marinens Hovedverft postaveno pět jednotek této třídy.\n\nJednotky třídy \"Oslo\":\n\nHlavňovou výzbroj tvořily dva 76mm kanóny ve věži na přídi a jeden 40mm kanón Bofors. K ničení ponorek sloužil šestinásobný salvový vrhač raketových hlubinných pum Kongsberg Terne III. V 70. letech byla celá třída modernizována, přičemž její výzbroj doplnil osminásobný vypouštěcí kontejner Mk 29 pro protiletadlové řízené střely RIM-7 Sea Sparrow (celkem neseno 24 střel), čtyři protilodní střely Penguin Mk 1 a dále dva trojhlavňové 324mm torpédomety Mk 32, ze kterých byla vypouštěna lehká protiponorková torpéda Stingray.\n\nPohonný systém tvořily kotle a parní turbína s převodovkou o výkonu 14 915 kW. Lodní šroub byl jeden. Nejvyšší rychlost dosahovala 25 uzlů.\n"}
{"id": "1126335", "url": "https://cs.wikipedia.org/wiki?curid=1126335", "title": "Australopithecus africanus", "text": "Australopithecus africanus\n\nAustralopithecus africanus (česky též \"Australopiték africký\") je druh vyhynulého hominida, žijící na přelomu pliocénu a pleistocénu, před 3 - 2 miliony let v jižní Africe, na území dnešní Jihoafrické republiky. Ačkoliv není geologicky nejstarším australopitékem, byl rozeznán jako první a je tudíž typovým druhem celého rodu. Zároveň se jedná o jednoho z nejznámějších a nejlépe poznaných zástupců svého rodu. Je také jedním z kandidátů na předka rodu Homo.\n\nPrvní ostatky popsal Raymond A. Dart. V nálezech zvířecích kostí z vápencových lomů poblíž města Taung (původně Taungs) v tehdejším Bečuánsku objevil 28. listopadu 1924 taungské dítě - obličejovou část lebky, do níž přesně zapadal detailně dochovaný přirozený výlitek mozkovny.\n\nDart si povšiml, že lebka nese znaky lidoopů i člověka a pochopil, že zachytil přelomový nález - pojící článek mezi šimpanzi a lidmi, potvrzující domněnku Charlese Darwina o původu lidstva v Africe. Dart své závěry publikoval 7. února 1925. Pro lebku navrhl odborný název \"Australopithecus africanus\" (v překladu „jižní opice z Afriky“), a to podle málo očekávaného místa nálezu v Africe, na jižní polokouli.\n\nZpráva však strhla velkou vlnu kritiky. Odborná veřejnost nález nepřijala a taungské dítě pokládala za pozůstatek vyhynulé opice nebo nanejvýš lidoopa, nikoliv lidského předka. Na počátku 20. století totiž byly doklady pliocénních a pleistocénních hominidů prakticky neznámé. Mnoho badatelů hledalo kolébku lidstva v Asii, kde byly právě odhaleny ostatky starších forem rodu \"Homo\". Na základě podvrženého Piltdownského člověka - upravené lebky středověkého člověka spojené se spodní čelistí orangutana - se navíc pátralo po předcích s velkým mozkem a opičími zuby. Taungské dítě ale bylo přesně opačné - s téměř lidskými zuby a malým mozkem. Pocházelo ze „zaostalé“ Afriky a lebka mláděte i přes dobrou zachovalost nemohla vypovídat o vzhledu dospělých jedinců. Většina „lidských“ znaků tudíž byla přičítána právě nedospělosti jedince.\n\nTakřka jediným, kdo názory R. A. Darta v té době přijal a podporoval, byl původem skotský lékař Robert Broom, který se po získání práce v Transvaalském muzeu v Pretorii roku 1934 sám pustil do pátrání po dalších ostatcích. Dne 17. srpna 1936 získal z vápencového lomu u Sterkfontein výlitek lebky dospělého australopitéka a postupně se mu podařilo odhalit i další ostatky. Nálezy byly ovšem popsány jako samostatný druh \"Australopithecus transvaalensis\" a v roce 1938 dokonce kvůli drobným odlišnostem v utváření zubů a čelisti přesunuty do samostatného rodu \"Plesianthropus\" (\"P. transvaalensis\").\n\nBěhem druhé světové války byly odkryvy v jižní Africe přerušeny, zejména kvůli zastavení těžby vápence. Pokračovaly však práce na vydání monografie o jihoafrických australopitécích, která nakonec vyšla v roce 1946. Význam australopitéků v lidské evoluci již nebylo možné přehlédnout. Vlna ostrého odporu opadla do konce třicátých let 20. století a koncem let čtyřicátých již badatelé rod \"Australopithecus\" přijali jako výchozí bod lidské vývojové linie.\n\nV květnu roku 1947 byly práce ve Sterkfontein obnoveny a téměř okamžitě byly zachyceny další početné ostatky. 18. dubna 1947 zde Robert Broom zachytil i velmi dobře dochovanou lebku STS 5, která podle tehdejšího rodového názvu získala přezdívku Mrs. Ples. Téhož roku popsal R. A. Dart nálezy z nové lokality Makapansgat a vytvořil pro ně samostatný druh \"Australopithecus prometheus.\"\n\nV roce 1954 navrhl John T. Robinson shrnout všechny známé druhy - \"Australopithecus africanus\", \"Australopithecus prometheus\" a \"Plesianthropus transvaalensis\" - do jediného druhu, což bylo ostatními badateli téměř bez výhrad přijato. Podle pravidel biologické nomenklatury dostalo přednost nejstarší pojmenování \"Australopithecus africanus\".\n\nPřestože v 50. až 70. letech 20. století byly nálezy z jižní Afriky částečně zastíněny východoafrickými objevy nových druhů australopitéků i prvních lidí (Olduvai, Hadar, Laetoli), výzkumy na jihu kontinentu pokračovaly dál a přinášely stovky nálezů homininů, především ve Sterkfontein. Kromě částí lebek a čelistí byly získány i početné zlomky kostí končetin a trupu.\n\nV roce 1991 byly objeveny dva zlomky zubů druhu \"A. africanus\" také v Gladysvale. Poprvé od roku 1948 tak bylo zjištěno nové naleziště tohoto druhu australopitéků.\n\nV 90. letech 20. století se práce ve Sterkfontein přesunuly i do níže položených dutin. V roce 1995 zde byly odhaleny zlomky kostí australopitéků v Jacovec cavern a roku 1997 i v Silberberg Grotto. Kvůli mírným odlišnostem od ostatních nálezů však zatím není jasné, jestli patří k zástupcům \"Australopithecus africanus\" nebo zcela novému druhu australopitéků.\n\nJihoafrické krasové jeskyně jsou oproti východoafrickým lokalitám jen obtížně datovatelné. V jejich výplni chybí vrstvy sopečného popela, na něž lze dobře aplikovat radiometrické datovací metody. Uplatňují se tak především přístupy relativní chronologie. Tradiční je využití biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe - využíván je paleomagnetismus, optická luminiscence nebo metoda uran-olovo.\n\nAni výsledky těchto metod ovšem nejsou jednoznačně přijímány, různé přístupy často poskytují výrazně odlišná data. Problémem je mimo jiné velmi složitá a nesouvislá stratigrafie jeskynních výplní, především ve Sterkfontein. Rovněž datace nálezů z Taung je problematická, neboť došlo k úplnému zničení původní lokality postupující těžbou vápence. Slibnějším nalezištěm je Gladysvale, kde se částečně zachovala nezvykle dobře čitelná stratigrafie.\n\nNejčastěji se tedy výskyt druhu \"Australopithecus africanus\" uvádí v době před 3 – 2 miliony let, přičemž nejstarší nálezy ze Sterkfontein mohou dosahovat stáří až 3,67 milionu let.\n\n\"Australopithecus africanus\" patří mezi nejlépe poznané australopitéky, přestože je mnoho kostí dochováno jen částečně, ve zlomcích. Drtivá většina nálezů pochází ze Sterkfontein. Stejně jako u ostatních australopitéků, se i u druhu \"A. africanus\" předpokládá nápadný pohlavní dimorfismus ve velikosti těla. Samci tak mohli v průměru dosahovat výšky asi 138 cm při váze 41 kg, zatímco samice byly vysoké jen asi 115 cm, s váhou zhruba 30 kg.\n\nDíky nálezům přirozených výlitků mozkoven je intezivně studovaná nejen velikost, ale také stavba mozku. Jednotlivé rysy jsou však dosud předmětem živých debat, neboť jejich charakter a výskyt je na dochovaných ostatcích nejednoznačný nebo proměnlivý. Většina odborníků se shoduje, že lze pozorovat náznaky redukce týlních partií mozku (především primární zrakové korové oblasti) a naopak rozšiřování temenního a čelního laloku i přední části spánkového laloku. Měsíčitá rýha (\"sulcus lunatus\") se proto posouvá směrem vzad. Celkově jsou však tvar i velikost mozku stále ještě bližší moderním lidoopům než lidem.\n\nHojně diskutovaná je rovněž stavba páteře. Na základě dvou nálezů částečných koster ze Sterkfontein se často předpokládá, že \"A. africanus\" (a snad i ostatní australopitékové) měl delší bederní páteř, tvořenou 6 obratli. Taková páteř mohla být dědictvím po starších hominidech, přičemž u lidí se tento počet později snížil na 5 a u moderních lidoopů dokonce na 3-4 obratle. Delší, tedy i pohyblivější bederní páteř mohla australopitékům usnadňovat vzpřímený postoj i chůzi, snižovat tlak na meziobratlové ploténky a lépe bránit poškození. K redukci počtu obratlů by pak došlo při zlepšení bipedie u mladších zástupců rodu Homo (ještě \"Homo erectus\" měl ovšem podle nálezu u jezera Turkana šest bederních obratů). Odborníci však v této otázce nejsou jednotní a někteří z nich předpokládají, že první bederní obratel může být spíše špatně určený poslední obratel hrudní, takže australopitéci by stejně jako moderní lidé měli jen pět bederních obratlů. Přítomnost šesti bederních obratlů tak dosud nebyla jednoznačně prokázána ani vyvrácena. Doklady obratlů a žeber jsou navíc vzácné, a tak nelze vyloučit, že se v případě nálezů ze Sterkfontein jedná jen o výjimku, anomálii.\n\nZnaky mozkovny:\n\nZnaky obličeje:\n\nZnaky na zubech:\n\nPrvní studie pokládaly okolí jihoafrických jeskyní za suché travnaté planiny bez souvislejších stromových porostů. Lokalita Taung na okraji Kalahari byla dokonce vnímána již jako poušť nebo polopoušť. Mladší studie ale prokazují, že oblast Kolébky lidstva tvořila v pliocénu spíše pestrá mozaika ekosystémů, zahrnující otevřené travnaté pláně, ale i křoviny a prosvětlené lesy. Ačkoliv savana mohla převažovat, vyskytovaly se v ní hojné ostrůvky stromových porostů. Místy lze na základě nálezů zbytků lián předpokládat i hustší subtropický les s křovinatým podrostem.\n\nČetné adaptace pro šplhání ve větvích ukazují, že \"A. africanus\" se v porovnání s východoafrickým druhem \"A. afarensis\" přizpůsobil spíše lesnatému prostředí. Jihoafričtí australopitékové tak měli patrně v oblibě úseky vlhčí pobřežní vegetace - lužní lesíky, mokřady a křoviny při březích řek a jezer, s dostatkem vody, ale současně v blízkosti otevřené krajiny.\n\nRaymond A. Dart představil zástupce \"A. africanus\" jako aktivní lovce, využívající k zabití a zpracování kořisti osteodontokeratickou kulturu - nástroje ze zvířecích kostí, zubů a rohů. Tafonomické studie C. K. Braina však v druhé polovině 20. století prokázaly, že \"A. africanus\" byl spíše sám kořistí velkých šelem, přičemž podle moderních studií k obživě vyhledával především rostlinné zdroje.\n\nMasivní čelisti, velké stoličky se silnou sklovinou i další úpravy obličeje vedly k předpokladu, že jihoafričtí australopitékové se soustředili na konzumaci tvrdé potravy (ořechy, semena), případně tuhé, vláknité a silně abrazivní potravy, která vyžadovala důkladné žvýkání (kořínky, hlízy). Mikroskopické stopy poškození zubní skloviny, kde jemné rýhy převažují nad odštěpky a důlky, ovšem ukazují spíše na konzumaci měkkých plodů a listů než tvrdých ořechů a semen.\n\nRovněž analýza izotopů uhlíku ze zubní skloviny prokázala, že \"A. africanus\" v hojné míře (asi z 50-75%) využíval zdroje lesních porostů a křovin, tedy plody a listy (v Africe C3-rostliny), zatímco zbylou část jídelníčku tvořily zdroje z otevřené krajiny - traviny či šáchory (v Africe C4-rostliny). Zajímavé je, že tento podíl se v průběhu výskytu druhu \"A. africanus\" výrazně neměnil, a to i přes evidentní změny přírodního prostředí, představované vysušováním a ústupem porostů. To nasvědčuje představě, že \"A. africanus\" nebyl výrazně specializovaný, ale podobně jako ostatní australopitékové představoval oportunistického všežravce s širokou ekologickou tolerancí, který byl schopný využívat různorodé potravní zdroje v odlišných typech prostředí. Obýval patrně lesnaté úseky krajiny a byl dobře vybaven pro získávání potravy v korunách stromů, ale pravidelně nacházel obživu také na travnatých pláních. Složení jídelníčku patrně kolísalo v závislosti na sezónní dostupnosti zdrojů, přičemž zdroje z otevřených travnatých prostor byly důležitou, ale silně variabilní součástí přijímané potravy. Některé byly konzumovány po celý rok, zatímco ostatní - především tvrdé či tuhé kusy, náročné na zpracování - mohly být získávány jen sezónně, jako záložní zdroje v dobách nedostatku jiné potravy. Ty pak vzhledem k jejich krátkodobému využívání nemusely zanechat výrazné stopy na zubní sklovině. Zuby také svědčí o způsobu kojení podobném lidskému. Poukazují také na silnou a dlouhodobou vazbu mezi matkami a potomky.\n\nI přes převažující konzumaci rostlinné potravy nelze zcela vyloučit ani využití živočišných zdrojů. Spíše než o mase velkých savců se však uvažuje o hmyzu (především termitech), drobných obratlovcích, vejcích a podobně. Konzumace svaloviny není pravděpodobná i vzhledem k nevhodnému utváření zubů.\n\nVýrazné masožravosti odporuje také analýza izotopů stroncia. Zubní sklovina nalezených jedinců obsahuje značné množství tohoto prvku, zatímco svalovina jej má jen málo. Hodnoty australopitéků odpovídají spíše rozsáhlejší konzumaci podzemních zásobních orgánů travin a šáchorovitých, které jsou bohaté na stroncium a současně chudé na baryum, jehož je i ve sklovině \"A. africanus\" malé množství. Podobné hodnoty jako \"A. africanus\" mají i moderní konzumenti oddenků trav - prase savanové nebo rypoš hotentotský. Množství rýh a škrábanců na nalezených zubech australopitéků lze navíc kromě pojídání listů vysvětlit i možnou přítomností jemných abrazivních složek na povrchu přijímaného jídla, například zbytky zeminy na podzemních hlízách a oddencích. Dalším možným vysvětlením naměřených hodnot stroncia a barya může být zvýšený příjem hmyzu. Hodnoty těchto prvků jsou však u moderních hmyzožravců dosud jen málo prozkoumány, chybí tak srovnávací materiál.\n\nPřesto alespoň příležitostnou konzumaci živočišných zdrojů mohou naznačovat obratle jedince ze Sterkfontein s patologickými stopami, odpovídajícími nákaze brucelózou. Tato nemoc je spojována s konzumací živočišných produktů - bakterie \"Brucella abortus\" byla izolována z ostatků moderních zeber a některých druhů antilop.\n\nNalezené kosti trupu a končetin prakticky vylučují pochybnosti o vzpřímené dvojnohé chůzi u \"A. africanus\", ačkoliv tento pohyb se podobně jako u ostatních australopitéků ještě mírně lišil od chůze moderních lidí. Přispívala k tomu méně stabilní pánev, jen nízce klenuté chodidlo, pohyblivější koleno, kotník i palec nohy. Chůze tak mohla být mírně kolébavá (podobně jako u malých dětí), ve srovnání s lidmi méně výkonná a energeticky náročnější, nevhodná pro přesuny na velké vzdálenosti a nebo ve velké rychlosti. Pro jihoafrické australopitéky byl ovšem takový pohyb zcela dostačující. Výkonnost bipedie totiž snižovaly především četné primitivní znaky, vhodné pro pohyb ve stromech, například pohyblivější klouby nohou i rukou, zakřivené články prstů nebo prodloužené a svalnaté předloktí. Lze proto předpokládat, že \"A. africanus\" na zemi využíval bipední chůzi, ale současně se častěji než lidé pohyboval v korunách stromů, kde patrně hledal potravu i úkryt před predátory. Další kroky k vylepšení bipedie by mu ztížily pohyb ve větvích, což nebylo žádoucí.\n\nStromové patro mohlo být pro jihoafrické australopitéky dokonce významnější než pro starší východoafrické druhy. Naznačuje to mimo jiné i poměr délky horních a dolních končetin, který se u \"A. africanus\" blížil spíše lidoopům než lidem. Jeho paže byly v porovnání s nohama poměrně dlouhé, zatímco východoafrický \"A. afarensis\", který se utvářením lebky a zubů podobá člověku mnohem méně než \"A. africanus\", již vykazuje spíše lidské proporce, tedy kratší paže i mírně prodloužené nohy.\n\nPodobně jako u druhu \"A. afarensis\" se i u \"A. africanus\" předpokládá vliv bipední chůze na rozmnožování. Platypeloidní tvar pánve je u moderních lidí velmi nevhodný pro porod, který v tom případě bývá značně komplikovaný až nemožný. Pro samice australopitéků mohl být relativně bezproblémový díky malému objemu mozku, a tudíž i malé hlavičce novorozenců. Přesto již plod zřejmě nemohl procházet porodními cestami přímo jako u šimpanzů, ale byl donucen k rotaci. Někteří autoři zastávají názor, že rotace byla jen částečná, tedy že hlavička novorozence procházela pánví příčně, čelně orientována k jednomu z kyčelních kloubů (protože se v předozadně zploštělé pánvi nemohla otáčet jako u lidí). Jiné studie naopak předpokládají, že pánev byla přece jen méně zploštělá než u \"A. afarensis\", což stačilo k tomu, aby se u \"A. africanus\" již vyvinul „lidský“ způsob porodu s plnou rotací plodu.\n\n\"Australopithecus africanus\" byl jako první známý australopiték dlouho považován za přímého předka rodu \"Homo\", případně za společného předka rodů \"Homo\" a \"Paranthropus\". Po objevech ve východní Africe jej však v 70. a 80. letech 20. století z této pozice vytlačil \"Australopithecus afarensis\". Ačkoliv \"A. africanus\" se v mnoha znacích podobá člověku víc než \"A. afarensis\" (větší zakřivení spodiny lebeční, klenutější mozkovna, utváření zubů, méně vystupující čelisti, nevýrazné nadočnicové valy), zdá se být již příliš odvozený na to, aby se mohl stát předkem nejstarších známých lidí. Nese navíc mnohé znaky směřující spíše k robustním australopitékům (tzv. přední pilíře, velké zadní zuby, robustní spodní čelist, molarizované třenové zuby). Známí zástupci rodu \"Paranthropus\" však pochází spíše z východní Afriky.\n\nNejčastěji je tak v současnosti zastáván názor, že \"A. africanus\" je slepou vývojovou linií. Její ukončení může představovat ještě \"Australopithecus sediba\", který však již podle mínění většiny badatelů vyhynul bez potomků. Vzhledem ke značné variabilitě nálezů ze Sterkfontein někteří autoři předpokládají, že zde mohou být zastoupeny dva druhy homininů. To však dosud nebylo přesvědčivě prokázáno, takže většina autorů zatím shrnuje veškeré objevy do jediného druhu \"A. africanus\".\n\nVztahy \"A. afarensis\" a \"A. africanus\" zůstávají nejasné. Není zřejmé, zda může být \"A. afarensis\" předkem \"A. africanus\" nebo zda je jen vzdáleným příbuzným. Druhé možnosti by nasvědčovaly i nejstarší nálezy ze Sterkfontein, které jsou patrně současné s výskytem \"A. afarensis\" ve východní Africe. Stejně tak i primitivní poměr délky končetin u \"A. africanus\" (dlouhé paže, krátké nohy) zpochybňuje, že tento druh vychází z \"A. afarensis\", který se délkou končetin více blížil lidem i přes archaické utváření zubů a lebky. Primitivní poměr délky končetin však vykazuje i \"Homo habilis\" a vzhledem ke vzácným a neúplným nálezům časných homininů zatím není zřejmý význam poměru délky končetin v evoluci člověka. Nelze vyloučit, že u \"A. africanus\" se horní končetiny druhotně opět prodloužily kvůli většímu zapojení paží do pohybu v korunách stromů.\n\nTaungské dítě je prvním nalezeným australopitékem a typovým jedincem celého rodu. Zachytil je Raymond Dart již koncem roku 1924. Nalezena byla tvář s horní čelistí, dolní čelist i přirozený výlitek mozkovny. Některé znaky - např. lidské utváření zubů, málo vyčnívající čelisti, chybějící nadočnicové valy - ukazovaly na spojitost s moderními lidmi spíše než s lidoopy. Přes počáteční striktní odmítnutí vědeckou komunitou pozdější hojné nálezy v jižní Africe prokázaly, že australopitékové patří do lidské vývojové linie. Taungské dítě zemřelo v necelých 4 letech věku a podle nových studií se stalo kořistí dravého ptáka.\nZlomek lebky (mozkovnu) MLD 1 zachytil James Kitching v roce 1947. Jedná se o první nález australopitéka z lokality Makapansgat.\nZlomky lebky TM 1511 jsou prvním nálezem z lokality Sterkfontein, díky němuž bylo odhaleno velmi bohaté naleziště druhu \"A. africanus\". Zachytil je Robert Broom v roce 1936. Současně se jedná o první známé ostatky dospělého australopitéka, které prokázaly platnost druhu, navrženého v roce 1925.\nLebka STS 5 byla objevena již 18. dubna 1947, ale stále představuje jednu z nejkompletnějších, nejméně poškozených lebek druhu \"A. africanus\". Nález způsobil ve své době malou senzaci a její objevitel, Robert Broom ji podle tehdejšího rodového názvu \"Plesianthropus\" překřtil na Mrs. Ples. Na místě nálezu byla ukotvena pamětní deska. Lebka patří k nejmladším zástupcům svého druhu - předpokládá se, že může pocházet z doby asi před 2 miliony let.\n\nRobert Broom lebku původně určil jako samičí, novější průzkumy však naznačily, že by mohlo jít i o samce. Protože se ale jedná o ostatky jedince na hranici dospělosti, není určení pohlaví zcela jednoznačné. Většina odborníků lebku stále považuje za samičí.\n\nČástečně dochovaná kostra samice byla odhalena 1. srpna 1947. Sestává z téměř kompletní pánve, části stehenní kosti, většiny obratlů a několika zlomků žeber. Je významným zdrojem poznání způsobu pohybu australopitéků, v době objevu potvrdila předpoklad vzpřímené dvounohé chůze. Protože byla zachycena poblíž lebky STS 5 a v době smrti měla přibližně stejný věk, někteří badatelé předpokládají, že může společně s lebkou patřit témuž jedinci.\n\nPod katalogovým číslem STW 151 jsou uloženy zlomky čelistí a navazujících částí lebky asi pětiletého dítěte. Velmi dobře je zachován mléčný a částečně prořezaný trvalý chrup. Pozoruhodné je, že se zachovaly dokonce i drobné kůstky středního ucha.\n\nZlomkovitě dochovaná lebka STW 252 nese v porovnání s jinými nálezy některé pozoruhodně archaické znaky včetně špičáků zřetelně přečnívajících z linie ostatních zubů.\n\nČástečně dochovaná kostra, patřící patrně samci byla nalezena v roce 1987. Tvoří ji zlomky lopatky, klíční kosti, pažní, vřetenní i loketní kosti, třetího žebra, hrudních a bederních obratlů, křížové a pánevní kosti. Nedaleko od kostry byly zachyceny i jednotlivé zuby, které mohou patřit témuž jedinci podobně jako zlomek mozkovny, záprstní i nártní kůstky. Zajímavé je, že bederní obratle nesou patologické stopy, odpovídající nákaze brucelózou, což by naznačovalo konzumaci živočišné stravy.\n\nLebka STW 505 představuje další velmi dobře dochovanou lebku, patřící patrně samci. Vzhledem k výbornému stavu dochování se jí přezdívá Mr. Ples.\n\nKostra STW 573 byla nalezena v hlubší části jeskynního systému Sterkfontein, v místě zvaném Silberberg Grotto. Představuje nevídaně kompletní ostatky a jednu z nejlépe dochovaných koster homininů. K dispozici jsou i velmi malé kůstky dlaní a chodidel. Významné je navíc i to, že se kostra zachovala s téměř neporušenou lebkou.\n\nPrvní kosti byly objeveny náhodou 6. září 1994, když Ron J. Clarke zkoumal materiál získaný ve Sterkfontein ve 30. letech 20. století. V krabici s ostatky paviánů a šelem odhalil nejprve čtyři původně nepovšimnuté kosti levého chodidla. O tři roky později - 19. května 1997 - znovu náhodou při práci s ostatky zvířat ze sbírek univerzity Witwatersrand zachytil část holenní kosti, pasující k předchozímu nálezu. Začal tudíž procházet i další nálezy zvířecích kostí ze stejné části vytěžené brekcie a podařilo se mu získat i dříve přehlédnuté kosti pravého chodidla. Měl tedy k dispozici celkem 12 kostí, které na sebe navazovaly a patřily témuž jedinci. Proto nabyl přesvědčení, že velká část kostry může být ještě zachována přímo ve Sterkfontein. Proto se svými spolupracovníky začal pátrat v jeskyni. I přes rozsáhlý prostor, který museli prozkoumat, tmu a velmi malou šanci na úspěch Nkwane Molefe a Stephen Motsumi skutečně po pouhých dvou dnech práce dne 3. července 1997 objevili místo, odkud byly zmíněné bloky brekcie počátkem 20. století vytěženy. Ze stěny ještě vyčnívala část holenní kosti, navazující na již známé zlomky. Následný výzkum odhalil téměř kompletní kostru, zvanou Little Foot podle toho, že nejprve byly zachyceny kosti chodidel. Mladší geologické jevy (eroze a vertikální posun brekcie) sice způsobily zlomení stehenních kostí a propad střední části kostry do malé dutiny, jinak jsou ale ostatky neporušené a velmi dobře dochované - dochovala se lebka, obě paže i ruce, pravá lopatka a klíční kost, několik žeber a obratlů, pánev i obě nohy s chodidly. Trvalo ovšem několik let, než byla kostra odhalená v celém rozsahu. Teprve poté mohla být v roce 2011 přenesena do laboratoře k dalším výzkumům. Ještě před vyjmutím kostí bylo přímo v jeskyni provedeno jejich detailní nasnímaní laserovým scannerem za účelem vytvoření trojrozměrné dokumentace.\n\nNení jasné, jestli kostra patří zástupci \"A. africanus\" nebo samostatnému druhu. Nese některé svébytné znaky (protistojný, silně mobilní palec u nohy, primitivní stavba loketního kloubu, masivní jařmové oblouky). Může se jednat o předchůce druhu \"A. africanus\" nebo rodu \"Paranthropus\". Taxonomie je však zatím nejasná, podle jiných autorů kostra svým utvářením plně odpovídá druhu \"A. africanus.\" Ron Clarke navrhl roku 2012 pro Little Foot používat označení \"Australopithecus prometheus,\" původně vytvořené Raymondem Dartem pro nálezy z Makapansgat.\n\nStáří nálezu je předmětem živých debat. Nejprve bylo podle přítomností kostí vyhynulé hyeny \"Chasmaporthetes\" určeno na 3-3,5 milionu let. Paleomagnetické datování tento předpoklad potvrdilo datací do doby před 3,3 miliony let. Datace atomů berylia možné stáří původně posunula až na 4,17 milionu let, ale podrobnější aplikace téže metody dataci opravila na 3,67 milionu let. Jiné studie však předpokládají výrazně nižší stáří. Datace sintru pomocí metody uran-olovo a uran-thorium klade nález hominina do doby před 2,2 milionu let Také nové využití paleomagnetismu ukázalo na stáří nejvýše 2,6 milionu let. Podrobnější průzkum stratigrafie však ukázal, že sintr je výrazně mladší než brekcie a v ní uložená kostra.\n\nDochovaná kloubní spojení ukazují, že tělo bylo překryto sedimenty ještě před úplným zetlením měkkých tkání. Kostra také nenese žádné stopy po poškození masožravci - Little Foot se nestala jejich obětí. Pozice kostí (zkřížené nohy, levá ruka natažená přes hlavu) odpovídá tomu, že se tělo alespoň částečně kutálelo po hromadě sedimentů. Lze proto předpokládat, že australopitékovi se stal osudným pád do jeskyně úzkým komínovým průduchem.\n\nZajímavé je, že v blízkosti stehenní kosti australopitéka byla zachycena vřetenní kost opice. Je jedinou zvířecí kostí v těsné blízkosti Little Foot a je umístěná tak, jako by ji hominin v době smrti držel v ruce.\n\nLebka STW 578 byla nalezena 9. srpna 1995 v Jacovec cavern, která se nachází asi 30 m pod současným povrchem a je jedním z nejníže položených míst ve Sterkfontein. Usazeniny, vyplňující tuto prostoru, nemají žádný stratigrafický vztah k dalším částem jeskyně. Lebka může patřit k nejstarším nálezům australopitéků v Africe. Datace pomocí atomů berylia udává stáří 4,0-4,2 milionu let. Jednalo by se tak o jedince, současného s východoafrickým druhem \"Australopithecus anamensis\", což by podstatným způsobem měnilo náhled na evoluci časných homininů. Datování sedimentů z Jacovec cavern však není jednoznačné, přítomnost kostí rodu \"Equus\" naznačuje, že usazeniny nemohou být starší než 2,36 milionu let (nebo byly starší sedimenty později výrazně narušeny).\n\nMimo lebky STW 578 bylo v Jacovec cavern v letech 1995–2001 získáno dalších 11 zlomků kostí rodu \"Australopithecus\", které se morfologicky mírně liší od nálezů ostatků \"A. africanus\" a není jasné, zda jde jen o důsledek drobných změn druhu v čase nebo zda kosti patří zcela novému druhu.\n\n\n\n"}
{"id": "1126337", "url": "https://cs.wikipedia.org/wiki?curid=1126337", "title": "Sultan Al-Bishi", "text": "Sultan Al-Bishi\n\nSultan Al-Bishi (* 28. ledna 1990) je saúdskoarabský záložník. V současnosti hraje za saúdskoarabský klub Ar-Raed FC, kde hostuje z Al Hilal FC.\n\n"}
{"id": "1126339", "url": "https://cs.wikipedia.org/wiki?curid=1126339", "title": "Rogers Cup 2015 – ženská dvouhra", "text": "Rogers Cup 2015 – ženská dvouhra\n\nDo soutěže ženské dvouhry na tenisovém turnaji Rogers Cup 2015 nastoupilo padesát šest hráček. Z kvalifikace postoupilo dvanáct tenistek po výhrách ve dvou kolech. Obhájkyní titulu byla polská hráčka Agnieszka Radwańská, která ve čtvrtfinále podlehla turnajové dvojce Simoně Halepové z Rumunska.\nV semifinále utžila teprve druhou porážku v sezóně světová jednička Serena Williamsová poté, co ji přehrála 18letá teenagerka Bencicová. Švýcarka se stala nejmladší hráčkou, která porazila Williamsovou od Turnaje mistryň 2004, na kterém Američanka podlehla tehdy 17leté Marii Šarapovové.\n\nVítězkou se stala nenasazená Švýcarka Belinda Bencicová, jež ve finále zdolala rumunskou světovou trojku Simonu Halepovou, která ve třetím setu za stavu 0–3 zápas skrečovala. Vyčerpaná Rumunka byla ošetřována a po ukončení zápasu sdělila: „\"Už jsem dál nemohla. Hodně jsem se snažila, ale nešlo to\".“\nV probíhající sezóně si Bencicová připsala, po červnovém AEGON International 2015, druhé turnajové vítězství, které představovalo druhý singlový titul na okruhu WTA Tour. V následné pondělní aktualizaci ze 17. srpna 2015 se posunula z 20. příčky na kariérní maximu, když jí patřilo 12. místo. Přeskočením Timey Bacsinszké se také poprvé stala švýcarskou jedničkou.\n\nOsm nejvýše nasazených obdrželo volný los do druhého kola.\n\n"}
{"id": "1126340", "url": "https://cs.wikipedia.org/wiki?curid=1126340", "title": "Luminiscenční textilie", "text": "Luminiscenční textilie\n\nLuminiscenční textilie (angl.: \"light emitting textile\", něm.: \"Leuchttextilie\") jsou výrobky se schopností emitovat světelné záření, které je nad úrovní jejich tepelného záření.\n\nLuminiscence je způsobena jiným zářením nebo excitací atomů a následným návratem do základního stavu spolu s vyzářením fotonu. Podle druhu energie, kterou je luminiscence buzena se rozlišuje foto-, elektro-, radio-, chemo- a bioluminiscence. \n\nK zušlechťování textilií se využívá zejména fotoluminiscence a elektroluminiscence.\n\nNa začátku 21. století se nabízelo k prodeji asi 400 různých prostředků k optickému zjasňování. V textilním průmyslu jsou to fluorescenční barviva, která se aplikují vytahovacími nebo impregnačními postupy. Používají se ke zvýšení stupně bělosti a pro zjasnění pastelových odstínů vybarvení textilií. \n\nFluorescenční barvivo např. pro varovné barvy bezpečnostních vest se se používá ve formě pigmentů, které se nanášejí na vlákna textilního substrátu tiskařskou nebo barvírenskou technologií nebo se přidávají do suroviny při zvlákňování. \nFosforescenční textilie se vyrábějí nanášením pigmentu s obsahem velmi jemných krystalů sulfidu zinečnatého (ZnS) a hlinitanu strontnatého (SrAlO) na tkaniny, pleteniny a výšivky. Doba emitace světla se dá u fosforescenčních pigmentů zvýšit až na 4 hodiny. \njsou výrobky, které mohou svítit samy o sobě bez vnějšího vlivu. Obsahuji vodivou strukturu pro elektrody, přes které je vyvolána luminiscence pigmentů. \nElektroluminiscenci poprvé zjistil Angličan \"Round\" v roce 1907 v karbidu křemíku (SiC). \n\nPrvní elektrovodivé textilie byly vyzkoušeny na ručně sešité klávesnici pro počítače. Nejstarší komerční výrobky tohoto druhu jsou \"bundy\" z roku 2000 s integrovaným mobilním telefonem a s MP3 přehrávačem. Tyto textilie vyvinula firma \"Levi Strauss\" spolu s firmou \"Philips\", v roce 2010 byly k dostání v omezeném množství za 600-900 USD. \n\nVe tkaninách z velmi jemné elektrovodivé příze (22 dtex) a s dostavou útku hustější než 100 /cm jsou elektrodová vlákna od sebe vzdálena na méně než 200 µm. Tkanina se potiskuje luminiscenční pastou, luminiscence je nezávislá na původu dodávaného elektrického proudu. Popsaná technologie je dosud (2012) jediný známý způsob zhotovení homogenních luminiscenčních ploch z textilních materiálů.\nPřes přídavná zařízení se vodiče (niti z polymetylmetakrylátu (PMMA) nebo z polykarbonátu (PC) ) na určitých místech záměrně poškodí, takže dodávané světlo zčásti zaniká. Potom se tyto niti zatkají, zapletou nebo vyšijí do textilní plochy. Protože vodiče jsou ve svazcích, dá se na jejich koncích napojit LED nebo jiný zdroj světla. \nDalší zdroje světla jako jsou miniaturní diody, SMD diody, µ-LED, určování barvy emitovaného světla (RGB-LED) se dají výhodně použít k výrobě luminiscenčních textilií.\n\nZdrojům světla se dodává proud přes \"elektrovodivé příze\", které se integrují do textilie tkaním nebo vyšíváním (\"e-broidery\"). K vedení elektrického proudu se dají také použít struktury natisknuté nebo kašírované na textilii. \n\nV roce 2013 byl předveden první vyšívací stroj, na kterém se vyšité elektrovodivé nitě napojují na LED automaticky integrované do textilie. \nAutomobily, bezpečnost, reklama, dekorace, bytové textilie \n"}
{"id": "1126343", "url": "https://cs.wikipedia.org/wiki?curid=1126343", "title": "Antonín Pucherna", "text": "Antonín Pucherna\n\nAntonín Pucherna (1776 Lisko v Haliči – 12. června 1852 Praha-Malá Strana), byl český malíř, grafik, kreslíř, rytec a pedagog.\n\nAntonín Pucherna studoval v grafické dílně Františka Karla Wolfa a v letech 1805–1808 na pražské Akademii u Antonína Herzingera a Josefa Berglera (Ottův slovník naučný udává, že byl žákem Ludwiga Kohla a v letech 1803–1810 spolupracovníkem rytce a vydavatele F. K. Wolfa; Öst. Lexikon, že byl v roce 1806 žákem Karla Postla). Absolvoval výuku ve speciální dílně grafiky, kde se naučil techniku akvatinty. Byl vychovatelem a učitelem kreslení v rodině hrabat Kouniců, učitelem hraběte Ludwiga Ernsta Buquoye a pedagogem na pražské Akademii.\n\nPucherna spolu s F. K. Wolfem vydávali akvarelem kolorované lepty hradů. Sám vytvořil kresby dvanácti pohledů na Prahu, které pak spolu s Buquoyem vydal jako barevné lepty s akvatintou. Jejich veduty vycházejí z klasicismu a preromantického vztahu k přírodě. Puchernova kresba je přesná, dobře pracuje se světlem a dodatečně vložená figurální stafáž je v souladu s vyobrazeným tématem. Pucherna také převáděl do grafických listů předlohy jiných malířů, např. Karla Postla a vytvořil první kresby českých krojů.\n\n\n\n"}
{"id": "1126344", "url": "https://cs.wikipedia.org/wiki?curid=1126344", "title": "Rogers Cup 2015 – mužská dvouhra", "text": "Rogers Cup 2015 – mužská dvouhra\n\nDo soutěže mužské dvouhry na tenisovém turnaji Rogers Cup 2015 nastoupilo padesát šest hráčů. Z kvalifikace postoupilo sedm tenistů po výhrách ve dvou kolech. Obhájcem titulu byl francouzský hráč Jo-Wilfried Tsonga, jenž ve čtvrtfinále nestačil na pozdějšího vítěze turnaje Brita Andyho Murrayho.\n\nV úvodu druhé sady 2. kola směřoval Nick Kyrgios při výměně stran poznámku na adresu Stana Wawrinky se sexuálním podtextem, která se týkala partnerky Švýcara. Výrok zachytily ruchové mikrofony a řídící organizace ATP Tour udělila Kyrgiosovi maximální pokutu 10 tisíc dolarů. Ten se následně omluvil. Wawrinka utkání ve třetím setu skrečoval pro zádové bolesti. Dvacetiletý hráč dostal od ATP po zápase i další pokutu v hodnotě 2 500 dolarů za nevhodný komentář směrem k jednomu ze sběračů míčků.\n\nVítězem dvouhry se stal druhý nasazený Skot Andy Murray, jenž ve finále zdolal srbskou světovou jedničku Novaka Djokoviće po třísetovém průběhu 6–4, 4–6 a 6–3. V probíhající sezóně si tak připsal čtvrté turnajové vítězství, které představovalo třicátý pátý singlový titul na okruhu ATP Tour.\n\nV rámci vzájemného soupeření Murray zvítězil nad Djokovićem poprvé po dvou letech a ukončil sérii osmi porážek. Celkovou zápasovou bilanci snížil na 9–20. V rámci Canada Masters vybojoval třetí trofej, která znamenala jedenáctý titul ze série ATP World Tour Masters 1000.\n\nJiž semifinálová účast Skotovi zajistila, jako druhému hráči po Djokovićovi, start na listopadovém Turnaji mistrů 2015. Finálová účast pak představovala jistotu návratu na 2. místo žebříčku ATP, kam se vrátil po dvou letech a na němž vystřídal Federera.\nOsm nejvýše nasazených obdrželo volný los do druhého kola.\n\n"}
{"id": "1126346", "url": "https://cs.wikipedia.org/wiki?curid=1126346", "title": "Gülfem Hatun", "text": "Gülfem Hatun\n\nGûlfâm Hatun (1497 - 1562) byla manželka sultána Sulejmana I. a byla matkou prince Murada. Její jméno Gülfem zamená \"jako růže\". \n\nJejí původ není úplně znám. V osmanských spisech (vakfiye) se uvádí pod jménem \"Hātun binti Abdllah \"(dcera Abullaha); avšak na jejím hrobě v Üsküdaru se píše \"Hātun binti Abdurrahman \"(dcera Abdurrahmana), což znamená, že její otec byl křesťan, ale přešel na Islám.\nToto jsou 3 nejznámější teorie o jejím původu:\n\n\n\"\"Byla dcerou prince jménem Murad a byla provdána za sultána Sulejmana v roce 1511. Jméno Gülfem je i její rodné jméno.\"\"\n\n\nPorodila jen jednoho jediného syna, Şehzade Murada, v roce 1519, který ale v říjnu 1521 zemřel na pravé neštovice.\n\nV roce 1543 nechala Gülfem vybudovat ze svého platu malou hrobku, známou jako \"Mešita Gülfem Hatun\" v sousedství mešity Üsküdaru, která byla vybudována v druhé polovině 16. století. Mešita byla dokončena v roce 1562, kdy také Gülfem zemřela a byla zde i pohřbena. Vedle této mešity stála madrasa, hrobka a stará Osmanská základní škola. Tento komplex (külleye) celý shořel při velkém požáru v roce 1850, společně s okolními domy. Devět let po požáru byla základní škola a mešita obnoveny; stavba skončila v letech 1868-69. Madrasa a hrobka obnoveny nebyly. \nHrob Gülfem tedy v současné době nenajdeme, jelikož shořel. \n\nLegenda o její smrti praví, že nechala vybudovat mešitu v Üsküdaru, ale během stavby jí došly peníze. Chtěla si tedy peníze půjčit od několika žen v harému, aby mohla být mešita dokončena. Konkubíny však na Gülfem žárlily a omítaly jí půjčit. Jedna konkubínka však využila její slabosti a slíbila jí, že jí peníze půjčí, když bude moct jeden večer jít k sultánovi místo ní. Gülfem souhlasila a ten večer, kdy měla jít k sultánovi, připravila konkubínu na návštěvu. Sultána Sulejmana to velmi pobouřilo a nařídil strážím, aby Gülfem popravili za to, že když byla řada na ní, aby s ním sdílela lože, že poslala za sebe jinou ženu. Druhého dne ráno vynesli z paláce mrtvé tělo Gülfem, které pohřbili právě v dostavěné mešitě a tělo ženy, která jí dala peníze dali do mělkého hrobu a hrob není označen.\n\nV roce 2003 se postava Gülfem objevila v seriálu \"Hürrem Sultan\", kde ji ztvárnila turecká herečka Yasemin Kozanoglu. V roce 2011 se postava Gülfem objevila v seriálu Velkolepé století (Muhteşem Yüziyl, Magnificent Century), kde ji ztvárnila turecká herečka Selen Öztürk. \n"}
{"id": "1126347", "url": "https://cs.wikipedia.org/wiki?curid=1126347", "title": "Scarlett Byrne", "text": "Scarlett Byrne\n\nScarlett Hannah Byrne (* 6. října 1990, Londýn) je anglická herečka, známá především svou rolí Pansy Parkinsonové ve filmech \"Harry Potter\" a rolí Lexi v televizním seriálu \"Falling Skies\".\n\nSvoji hereckou kariéru započala v roce 2005 v krátkometrážním filmu \"CryBaby\", než ztvárnila Chloe Danielsovou v jedné epizodě britského televizního dramatu \"Doctors.\" Poté se ucházela o roli Lenky Láskorádové ve filmu \"Harry Potter a Fénixův řád\".\n\nV roce 2009 získala roli Pansy Parkinsonové v šestém filmu populární série Harry Potter (Harry Potter a princ dvojí krve). Stejnou roli si pak zopakovala i ve dvou následujících filmech. Po skončení ságy si zahrála roli Brittany v Placid: poslední kapitola a objevila se v několika videích, jejichž autorkou byla její kolegyně z Harryho Pottera Jessie Caveová, na webu Pindippy.\n\nV roce 2013 si zahrála roli Sáry v krátkometrážním filmu \"Lashes\". Také si zahrála Lisu v akčním thrileru Skybound, kde hrála společně s Gavinem Stenhousem. Poté se stala stálým členem hereckého obsazení čtvrté řady sci-fi \"Falling Skies\". Kvůli práci na této řadě se přestěhovala do Vancouveru v americkém státě Washington. \n\n6. srpna 2015 se zasnoubila s třiadvacetiletým synem Hugha Hefnera Coopera z Londýna.\n\n"}
{"id": "1126348", "url": "https://cs.wikipedia.org/wiki?curid=1126348", "title": "Fear (album, Royal Hunt)", "text": "Fear (album, Royal Hunt)\n\nFear je páté studiové album dánské progresivní metalové hudební skupiny Royal Hunt. Vydáno bylo v roce 1999 hudebním vydavatelstvím SPV GmbH (v Evropě) a Magna Carta Records (v USA). Producentem nahrávky byl klávesista André Andersen, který je rovněž autorem všech skladeb. Jde o první album kapely, na kterém zpíval John West.\n\nAutorem všech skladeb je André Andersen.\n"}
{"id": "1126353", "url": "https://cs.wikipedia.org/wiki?curid=1126353", "title": "Italský spinone", "text": "Italský spinone\n\nItalský spinone (italsky: \"Spinone Italiano\", anglicky: \"Italian Wire-haired Pointing Dog\") nebo zkráceně spinone, je poměrně neznámé italské psí plemeno.\n\nPředci dnešních italských spinone existovali pravděpodobně již v antické době. První zmínky o těchto psech je možné najít již v 5. století př. n. l. Jednalo se o hrubosrsté lovecké psy, vyskytující se výhradně na území dnešní Itálie. Mezi přímé předky patřili pravděpodobně  francouzští grifoni, italští hrubosrstí stavěči, pointeři a pravděpodobně i některá stará ovčácká plemena psů. Další zmínku nacházíme ale až v roce 1683, kdy Sélicourt ve své knize „Dokonalý lovec“ píše o hrubosrstých psech, pocházejících z Itálie a Piémontu. Podobný typ psa byl často vyobrazován ve spojitosti s úspěšnými lovy, avšak nejznámějším dílem, kde je italský spinone vyobrazen, je freska od Andrea Mantgna z 15. století, kdy pes leží pod královským trůnem (viz obrázek vlevo). Až do 19. století existovaly dvě varianty plemene; hrubosrstá a dlouhosrstá, v této době se ale hrubosrstá varianta rozmohla do té míry, že dlouhosrstá vymřela. Dodnes existuje jen hrubosrstá varianta, o obnovení dlouhosrsté se nikdy nikdo nepokoušel. Za 2. světové války plemeno téměř vymřelo, nejen kvůli válce samotné, ale i kvůli tomu, že myslivci začali využívat novější plemena, například pointra a španěly.\n\nOficiální zkratka používaná pro plemeno italský spinone je SPI. V České republice se chov těchto psů teprve rozvíjí, a je možné je vidět jen zřídka. Nejrozšířenější je toto plemeno v Itálii, kde je dodnes nejoblíbenějším loveckým plemenem.\n\nItalský spinone je učenlivý, milující, oddaný a hravý pes. Je dobře známo, že je milý a laskavý k dětem. Je loajální a zcela oddaný vůči svému majiteli i rodině. Plemeno není přirozeně agresivní, ale agresi si může \"vypěstovat\" při nedostatečné socializaci nebo příliš tvrdém výcviku,\n\nHodí se pro lov a rychle se učí, co po něm majitel chce, přesto může chvílemi být tvrdohlaví. Je to poměrně citlivé a žárlivé plemeno, příliš tvrdý výcvik zbytečně kazí vztah mezi psem a majitelem. Má sklony ke slintání.\n\nItalský spinone je aktivní a pracovité psí plemeno, ale není tak mrštný a obratný, jako někteří jiný ohaři. Typický se pohybuje v uvolněném klusu, pokud ale uvidí kořist, sám ji začne velmi rychle pronásledovat.\n\nStejně jako většina čistokrevných a šlechtěných psů má i toto zdravotní problémy.\n\nCo se délky života týče, pak v roce 2004 provedl UKC (United Kennel Club) průzkum zdraví plemene, který zjistil, že průměrná délka života italského spinone je jen 8,7 let. Přesto se dnes toto plemeno dožívá 11 - 12 let.\n"}
{"id": "1126354", "url": "https://cs.wikipedia.org/wiki?curid=1126354", "title": "Fear (hudební skupina)", "text": "Fear (hudební skupina)\n\nFear je americká hardcoreová hudební skupina. Vznikla v roce 1977 v Los Angeles a tvořili jí zpěvák a kytarista Lee Ving a baskytarista Derf Scratch. Ti k sobě přibrali další hudebníky, původně jimi byli kytarista Burt Good a Johnny Backbeat. Později se ve skupině vystřídala řada dalších členů, jediným stabilním zůstal Lee Ving. Krátce ve skupině hrál i Flea, pozdější člen Red Hot Chili Peppers. Svůj první singl „I Love Livin' in the City“ kapela vydala v roce 1978. První studiové album vyšlo o čtyři roky později. Do roku 2012 skupina vydala další čtyři alba, přičemž to poslední obsahuje nově nahrané písně z první desky.\n\n\n"}
{"id": "1126356", "url": "https://cs.wikipedia.org/wiki?curid=1126356", "title": "Jean-Charles de Borda", "text": "Jean-Charles de Borda\n\nJean-Charles de Borda (4. května 1733, Dax – 20. února 1799, Paříž) byl francouzský námořník, geodet, matematik a astronom. \n\nBorda absolvoval slavnou kolej v La Flèche a brzy vstoupil do armády. V roce 1756 byl za své pojednání o balistice a dráze střel zvolen členem Francouzské akademie věd. O dva roky později vstoupil do námořní služby a věnoval se navigaci, astronomickým a hydraulickým problémům. V letech 1771-1772 vyplul do Severní Ameriky, aby zkoumal spolehlivost chronometru, a při tom upřesnil souřadnice řady bodů na východním pobřeží. Podobně cestoval do Cap Verde a do Západní Afriky. Roku 1782 byl při návratu z ostrova Martinik zajat Angličany, na čestné slovo ale propuštěn. Po návratu nastoupil do ministerstva pro mořeplavbu.\n\nProslul svými příspěvky v oblasti navigace, geodézie a svými studiemi o velikosti a tvaru Země. Aplikoval řadu svých objevů v armádě, zejména v dělostřelectvu a námořnictvu. Vynalezl reflexní kruh a Bordův kruh se dvěma dalekohledy na přesné měření úhlů. Jeho práce z mechaniky tekutin, například poprvé použité prohnuté lopatky, které snižují ztráty při nárazu vody na lopatku. výrazně podpořily rozvoj hydraulických čerpadel. V letech 1777-1778 sehrál jako generálmajor námořnictva významnou roli v americké revoluci. Pomohl zavést metrický systém ve Francii. \n\nNavrhl nový volební systém, tzv. Bordovo hlasování, v němž volič kandidáty boduje a vítězí kandidát s nejvyšším počtem bodů, a sestavil logaritmické tabulky pro dekadické dělení kruhu. \n\nJean-Charles de Borda byl členem Académie des sciences. Je po něm pojmenován také kráter Borda na Měsíci, planetka 175726, mys Borda a ostrov Borda v Austrálii i několik francouzských lodí.\n\nJe jedním ze 72 vědců, jejichž jméno je zvěčněno na Eifellově věži v Paříži. \n\n"}
{"id": "1126360", "url": "https://cs.wikipedia.org/wiki?curid=1126360", "title": "Tenis na Letních olympijských hrách 1920 – mužská dvouhra", "text": "Tenis na Letních olympijských hrách 1920 – mužská dvouhra\n\nMužská dvouhra na Letních olympijských hrách 1920 probíhala v antverpském Tenisovém klubu Beerschot. Soutěž se konala v období od 23. do 28. srpna 1920 na otevřených travnatých dvorcích. Nastoupilo do ni 41 tenistů ze 14 zemí. Hrálo se na tři vítězné sety. Obhájcem zlaté medaile z předchozí olympiády byl Jihoafričan Charles Winslow, který vybojoval bronzový kov.\n\nDo soutěže nesměli nastoupit tenisté Centrálních mocností, jakožto poražení v první světové válce. Nepřicestovali také hráči Spojených států, protože dali přednost přípravě na blížící se zářijové Mezinárodní mistrovství USA 1920\n\nOlympijským vítězem se stal jihoafrický reprezentant Louis Raymond, jenž ve finále zdolal Japonce Ičiju Kumagaeho ve čtyřech sadách. Bronzovou medaili si odvezl další Jihoafričan Charles Winslow.\n"}
{"id": "1126362", "url": "https://cs.wikipedia.org/wiki?curid=1126362", "title": "Katharina Nocunová", "text": "Katharina Nocunová\n\nKatharina Nocunová (* 1986 Tychy jako \"Katarzyna Nocuń\") je německá politička polského původu, v roce 2013 zastávala post manažerky (\"Politische Geschäftsführerin\") Pirátské strany Německa.\n\nDo Německa přišla v roce 1989 s rodiči, kteří pracovali jako počítačoví odborníci. Absolvovala gymnázium ve Weselu, získala bakalářský titul v oboru politologie na Hamburské univerzitě. Působila v Německém svazu na ochranu spotřebitelů a v internetovém časopisu netzwelt, zabývá se problematikou ochrany osobních dat. Členkou Pirátské strany je od března 2012. Angažovala se v kampani hnutí Campact požadující, aby Edward Snowden dostal v Německu politický azyl.\n\n"}
{"id": "1126366", "url": "https://cs.wikipedia.org/wiki?curid=1126366", "title": "Tenis na Letních olympijských hrách 1924 – mužská dvouhra", "text": "Tenis na Letních olympijských hrách 1924 – mužská dvouhra\n\nMužská dvouhra na Letních olympijských hrách 1924 probíhala na pařížském Stade Olympique de Colombes. Soutěž se konala v období od 13. do 20. července 1924 na otevřených antukových dvorcích. Nastoupilo do ni 82 tenistů z 27 zemí, což znamenalo nejvíce obsazenou hlavní tenisovou soutěž v historii olympijských her. Hrálo se na tři vítězné sety. Obhájcem zlaté medaile z předchozí olympiády byl Jiohafričan Louis Raymond, který vypadl v úvodním kole po pětisetovém dramatu s Australanem Jamesem Willardem.\n\nOlympijským vítězem se stal Vincent Richards, jenž ve finále zdolal francouzského tenisového mušketýra Henriho Cocheta v pěti sadách. Bronzovou medaili vybojoval Ital Umberto De Morpurgo, který v zápase o tento olympijský kov porazil Francouze Jeana Borotru po pětisetovém průběhu.\n"}
{"id": "1126367", "url": "https://cs.wikipedia.org/wiki?curid=1126367", "title": "Brněnská káznice", "text": "Brněnská káznice\n\nBývalá káznice v Brně se nachází v Zábrdovicích, mezi ulicemi Bratislavská, Soudní a Cejl. Jako věznice svému účelu sloužila v letech 1784 až 1956, kdy její roli převzala věznice v Bohunicích. Na počátku 21. století vznikl záměr z tohoto chátrajícího komplexu budov (brownfieldu) vytvořit Kreativní centrum Brno.\n\nNa počátku se zařízení nazývalo \"Zucht-und Arbeitshaus\" (česky káznice a donucovací pracovna či robotárna). Později \"K. k. Provinzial Stauf-und Arbeithaus\" či \"K. k. Landesgericht in Strafsachen\", česky Zemský a krajský trestní soud. Po vzniku Československa bylo zařízení dále označováno jako \"Zemský trestní soud\". V období protektorátu byl užíván opět název \"Landesgericht\" či \"Deutsches Landgerichtsgefängnis\" (Německá soudní věznice) a \"Kreisgericht in Strafsachen\" (česky \"Krajský soud trestní\"). Po válce zde fungoval mezi lety 1945 až 1946 \"Mimořádný lidový soud\" a posléze \"Okresní soud trestní v Brně\" a \"Soud mládeže v Brně\".\n\nDvorským dekretem ze 4. srpna 1770 bylo rozhodnuto o výstavbě společné moravsko-slezské trestnice v Brně, v tehdejší předměstské čtvrti Dolní a Horní Cejl. Základní kámen položil 20. července 1772 zemský hejtman Arnošt Kryštof hrabě z Kounic. Do roku 1776 byla stavěna nejstarší čtyřkřídlá část káznice a roku 1779 byla dokončena vězeňská kaple Nanebevstoupení Panny Marie ve středovém křídle, kterou vysvětil brněnský biskup Matyáš František Chorinský z Ledské. Věznice od počátku měla svou mužskou a ženskou část, ale dohromady jen 16 cel. V roce 1798 přestavěl přízemí Karel Jacobi z Eckholmu podle projektu Josepha Seiferta, kdy byla změněna jeho jednotraktová dispozice na dvoutraktové a podél obvodové zdi byla postavena chodba. Roku 1833 došlo k zásadní přestavbě, která zvýšila kapacitu až na několik stovek vězňů. Došlo k prodloužení křídel káznice až k ulici Bratislavská, mezi nimiž byla postavena zeď uzavírající nově vzniklý dvůr a strážnice. Roku 1854 se stavěla nová budova soudní budovy a kratších bočních křídel, které prodloužily komplex káznice až k ulici Cejl a vyrovnala komplex káznice z obou stran s uliční frontou. Tato dvoupodlažní budova byla roku 1860 ještě navýšena o jedno podlaží. Průčelí budovy mělo reprezentativní trojdílný vstup členěný iónskými sloupy a bosáž kolem oken. Roku 1903 byla stržena strážnice a zeď uzavírající dvůr při ulici Bratislavská a místo nich byla postavena nová budova s úřednickými byty převyšující káznici o jedno patro. Pří této stavbě byly opraveny cely a jejich vybavení. K dalším opravám budov došlo ve 20. letech 20. století. Za druhé světové války poškodily věznici dva nálety amerických bombardérů, posléze se na opravách od 5. května 1945 podíleli vězni.\n\nV káznici se popravovalo mezi lety 1937 a 1952. Místo popraviště bylo v druhém dvoře určeném pro vycházky. Podle průzkumu z roku 2016 se nacházelo před celou č. 64 místo, kde byla šibenice typu prkno příležitostně umisťována. V její horní části byl hák, kde se zavěsilo škrtidlo, vespod byla kladka, přes které vedlo lano připoutané k nohám odsouzeného. Při popravě tahal katův pomocník za lano a pomalým dušením odsouzeného usmrtil, ke zlomení vazu nedocházelo.\n\nKáznice z počátku nesloužila účelu, pro který byla postavena. Mezi lety 1779 a 1784 fungovala z rozhodnutí Marie Terezie jako dočasné útočiště sirotků, kteří kvůli přestěhování Stavovské akademie z Olomouce museli opustit jezuitskou kolej, až od roku 1784 začaly budovy sloužit svému původnímu účelu. Zpočátku sem byli umisťováni jen lehčí provinilci, pro těžší zločince i nadále fungovalo vězení na Špilberku. Reprezentativní část komplexu využíval od roku 1850 zemský trestní soud k soudním jednáním, dozor nad věznicí vykonával předseda vrchního zemského soudu. Po přestavbách ve 40. letech 19 století došlo nejspíše k navýšení kapacity a v roce 1855 byli do káznice převezeni poslední vězni ze Špilberku.\n\nVězněn zde byl krátkou dobu roku 1916 básník Petr Bezruč.\n\nPo vzniku Československa byla věznice zařazena pod zde sídlící brněnský krajský soud, přičemž ve věznicích krajského byli pouze odsouzení s trestem do jednoho roku, a rozdělena na oddělení ženské, mužské a pro mladistvé. Kromě výkonu trestu káznice sloužila i pro vazební účely a po celou dobu se potýkala s problémem přeplněnosti a nedostatkem dozorců. V celách se tísnilo až 20 lidí. K roku 1937 měla věznice 39 cel a kapacitu až 550 osob. Součástí věznice byla knihovna, kde mohli vězni číst periodika ministerstva spravedlnosti.\n\nVězněni zde byli zatčení z potlačené generální stávky v rosicko-oslavanském revíru v roce 1920 nebo po Židenickém puči roku 1933 generál Radola Gajda. \n\nV protektorátním období věznici i nadále využíval český krajský soud, kde pracovali čeští dozorci, ale část byla vyčleněna pro ženské oddělení gestapa a začal zde působit také německý zemský soud, jehož část v prvním patře zadního traktu se později stala samostatnou německou věznicí (\"Haftanstalt\"). Řízena byla přímo z Kounicových kolejí jako pouze přestupní do jiných věznic nebo koncentračních táborů. V německé části věznice panovaly mnohem přísnější podmínky, vězni dostávali pouze nuznou stravu, v průběhu dne museli uklízet, čistit latríny, po obědě chodit po dvoře a vykonávat různou práci až do večeře, po které všechny vězně zkontroloval dozorce (\"anschluss\"). V neděli mohli vybraní vězni navštěvovat bohoslužbu v místní kapli, která se ráno konala v češtině a posléze v němčině. \n\nTehdy zde byl vězněn česko-židovský překladatel a spisovatel Peter Demetz. Za celou dobu zde také došlo k minimálně jedné popravě. Na půdě byli 12. března 1945 pověšeni partyzáni z oddílu Olga Alois Zavadil a Květoslav Kolařík na hácích, které se zde stále nachází. Jde o zatím jedinou doloženou popravu v káznici z období protektorátu, jelikož obvykle se popravovalo v Kounicových kolejích. Existují však indicie, že poprav v káznici bylo více, jsou jimi výpovědi dozorce, pamětníků a vyrytý nápis na dveřích jedné z cel.\n\nPo válce, na jejímž konci byla několikrát zasažena bombardováním, byla věznice převedena zpět pod ministerstvo spravedlnosti a stala se opět krajskou soudní věznicí. Vězněni zde byli Němci a čeští kolaboranti odsouzení na základě rozsudků mimořádného lidového soudu z 8. června 1945, zároveň zde ale bylo vykonáno celkem 74 poprav. Byly zde uvězněni i političtí vězni po Únoru 1948, např. básník Jan Zahradníček a roku 1951 spisovatel Zdeněk Rotrekl. Do roku 1952 se tu političtí vězni i popravovali. Mezi lety 1948 a 1952 zde popravili celkem 17 osob. Byl zde oběšen úředník Jan Křižan, otec pozdějšího scenáristy Jiřího Křižana. Věznice zde však již dlouho nezůstala, protože v roce 1956 byla konečně postavena nová věznice v Bohunicích, o jejíž stavbu bylo žádáno kvůli tristnímu stavu káznice již v roce 1920. Budovy bývalé káznice pak až do roku 2006 sloužily jako depozitář Moravského zemského archivu. Od té doby zůstaly budovy uzavřené a chátraly. Nyní je káznice v majetku města Brna.\n\nV letech 2008 až 2009 nabízelo město Brno káznici k prodeji, ale nikdo neměl zájem, takže posléze byl navržen projekt Kreativní Brno, který byl v březnu 2009 regionálním informačním centrem schválen a mimo několik vybraných lokalit počítal s káznicí na Cejlu jako nejvhodnějším místem. V prosinci následujícího roku se konala konference Kreativní Brno, která představila důležitost projektu a jiné podobné realizace v jiných městech. Centrum by mělo sloužit pro podporu kreativního průmyslu a jeho prostory měli využívat různí umělci a veřejnost, která by zde mohla navštěvovat různé kulturní akce, promítání atp. Roku 2014 zadalo město k provedení studii proveditelnosti Jihomoravskému inovačnímu centru. Již od ledna 2013 byly budovy káznice prozkoumávány a vypracován byl podrobný stavebně-technický průzkum. Následující rok byla provedena studie faktorů vnějšího prostředí, zaměřen stávající stav a posouzen stavu objektu, z čehož byl stanoven náklad na plánovanou sanaci objektu. Posléze byla vypracována předprojektová dokumentace. Na podzim roku 2015 pořádalo sdružení Paměť výstavu \"Tváře Cejlu\" v Alfa Pasáži, která prezentovala osudy lidí, jenž prošli káznicí na Cejlu. Zástupci tohoto sdružení a Konfederace politických vězňů již před touto výstavou byli s městem ve sporu, obávali se, že stavbou Kreativního centra dojde ke zničení reliktů.\n\nKvůli historické významnosti káznice zahájilo počátkem roku 2016 ministerstvo kultury řízení o prohlášení budov káznice za kulturní památku. Národní památkový ústav měl totiž obavy, že sanací a rekonstrukcí dojde ke zničení historických hodnot budov. Matěj Hollan, tehdy náměstek pro dopravu a kulturu, se den po podání návrhu vyjádřil, že město bude usilovat o to, aby káznice za památku prohlášena nebyla. Hollan rovněž prohlásil, že nechce aby z káznice stala „neživoucí [...] památkově chráněná barabizna,“ ale aby to byl „živoucí projekt“. Město se totiž obávalo, že zpamátnění ohrozí financování projektu z dotací nebo způsobí jeho neproveditelnost kvůli omezení zásahů do budovy či zvýšení finanční náročnosti a povede k dalšímu chátrání budov, přičemž deklarovalo, že se k budovám chová od počátku jako k památce. Město rovněž podotklo, že se památkový ústav o káznici v předešlé době nezajímal a ohradilo se proti nařčení, že památkářům nebyl do budov umožněn přístup. Rovněž město Brno dodalo, že cenné části jako tzv. cely smrti nebudou poškozeny a stavební úpravy budou prováděny pouze v nezbytném rozsahu, tak jak určuje smlouva. V reakci na proces zpamátnění vznikla proti němu iniciativa \"Zachraňme káznici\" organizovaná Zdeňkou Kujovou, autorkou studie přeměny káznice, pod níž se podepisovala řada osob převážně z kulturní sféry. Za zachování káznice a zpamátnění se naopak postavili památkáři jako Zdeněk Vácha a historik Pavel Paleček, který označil projekt Kreativního centra v tak pietním místě jako je káznice za šílený a navrhl ať se realizuje třeba v jedné z řady opuštěných továren.\n\nV souvislosti s obavami památkového ústavu posléze vznikla pracovní skupina se zástupci města a NPÚ, která dohlížela na sanaci nejhůře poškozených částí. Proti sanacím byla vznesena kritika Konfederace politických vězňů, která rovněž kritizovala, že Matěj Hollan nechal rozpustit skupinu s jejími členy a to kvůli tomu, že na sanaci nyní dohlíží památkový ústav. Paleček během sanačních prací, probíhajících od února 2016, kritizoval, že dosud nebyl proveden stavebně-historický průzkum. Ten byl prováděn již během těchto sanačních prací a dokončen byl až v květnu. Město v této době rovněž odsouhlasilo vyhlášení architektonické soutěže. K 14. červenci 2016 byla káznice prohlášena za kulturní památku, ale město Brno proti tomu vydalo rozklad. Muselo také posunout architektonickou soutěž a přepracovat již hotovou studii proveditelnosti tak, aby zohlednilo požadavky památkářů, kteří jsou kupříkladu proti zničení krovů a přistavění dalšího patra. Dne 11. září 2016 se káznice poprvé otevřela veřejnosti během Dnů evropské kultury, různé události se uvnitř však konaly již v minulosti. V prostorách káznice vystavená připomínková zeď se jmény se však stala předmětem kritiky, jelikož na ni byla i jména nacistů.\n\nZačátkem roku 2017 vydala Anna Kusáková, členka Klubu za starou Prahu, článek, ve kterém popsala předešlý bizarní postup města Brna a vytkla nepochopení památkové ochrany z jeho strany. Podotkla, že v káznici již byly prováděny sanační úpravy a stavebně-historický průzkum, který je zásadní pro pochopení historie stavby nebyl ještě vypracován. Rovněž upozornila na podezřelé kroky města a ministerstva kultury, které měly za cíl změnit památkovou ochranu a založit ji pouze na historických hodnotách spojených s vězněním významných osob, a vyřadit tak umělecko-historické hodnoty, které vychází z toho, že káznice je zachovalou pozdně barokní stavbou. Pozměněnou památkovou ochranu vydal 28. listopadu 2016 tehdejší ministr Daniel Herman, podle brněnských památkářů však v rozporu s názory odborníků. \n\nV únoru 2016 se konal při objeveném místě popraviště první pietní akt uctění obětí totalitních režimů. V prosinci 2015, kdy káznice čekala na sanace, nechal Pavel Paleček z Amerického fondu konzervovat dvě dveře z tzv. cel smrti. I přesto, že si tyto dveře na povolení města zapůjčil, podala na něj trestní oznámení Zdeňka Kujová, s tím, že dveře ukradl. Paleček to označil za mstu řešitelů projektu Kreativního centra, který prosazovala strana Žít Brno (především její členové Matěj Hollan a Michal Doležel), za to, že kritizuje necitlivé zásahy do budovy jakým bylo odstranění pódia v kapli. Dveře jsou symbolicky vystaveny od výročí tzv. Vítězného února v protileteckém krytu 10-Z. V průběhu konzervace dveří natáčel Paleček krátké dokumenty o této konzervaci a představil v nich prostředí a historii káznice.\n\nV průběhu roku 2017 pokračovala debata o způsobu přeměnění káznice a stupni jejího zachování, město rovněž hledalo finance na její přestavbu, která má být podobná jako muzeum Stasi. Téhož roku objevil Pavel Paleček při natáčení dokumentu v prostorách cely stopy krve, které mohou patřit mučeným politickým vězňům. V říjnu 2017 vyhlásilo město opět architektonickou soutěž. \n\nRoky snah o přeměnu bývalé káznice v novodobé kulturní a společenské centrum (Kreativní centrum) vyvrcholily koncem března 2018, kdy Rada města Brna schválila výsledky architektonické soutěže, kterou vypsala kancelář městského architekta. Ze sedmi soutěžních projektů byl vybrán návrh ateliéru Kava z Prahy. Odhadované náklady na přestavbu vězeňského areálu jsou přibližně 400 miliónů korun, přičemž se počítá s finančním přispěním EU prostřednictvím regionálního operačního programu.\n\nBěhem roku 2019 byla iniciována demolice části káznice při ulici Bratislavská, pocházející z počátku 20. století. Tento krok vyvolal nevoli, dokumentarista Jan Plachý kvůli tomu odstartoval petici, ve které říká, že: „Žádná část areálu autenticky dochované věznice není méně hodnotná. Nedopusťme demolici, která zachová jen ‘vybrané’ části věznice. Její unikátní hodnota spočívá v autenticitě celku“. Město má totiž v plánu zachovat hlavně tzv. cely smrti a místo popraviště. Demolice, která je pro projekt Kreativního centra zásadní, prý odpovídá rozhodnutí o zpamátnění káznice a je podpořena památkový ústavem. To potvrdil náměstek primátorky Tomáš Koláčný: „My jsme od památkářů měli stanoveny limity ochrany, které jsou nepřekročitelné a které držíme“. Proti demolici se však vyslovili také zahraniční kapacity. Francis Gary Powers ml., ředitel The Cold War Museum, řekl: „Pokud bude zdemolována část této budovy, která připomíná 20. století, zničíte velkou část historie svého města“. Ředitel Vzdělávacího fondu holocaustu USA Craig R. Wagner přirovnal demolici k bourání Terezína nebo Dachau. Petr Kunc, předseda brněnské TOP 09, rovněž kritizoval vznik dvou kreativních center a ničení památného místa, první by totiž mělo být podle plánu města dočasně v budově FAVU na Údolní do doby, než se přestaví káznice.\n\nV areálu káznice byly natáčeny záběry seriálu \"Detektiv Martin Tomsa\" (1994), filmu \"Posel\" (2012), seriálu \"Labyrint\" (2015) a filmu \"Nabarvené ptáče\" (2019).\n\nKrátká videa projektu 10-Z o průzkumu káznice a konzervaci dveří z tzv. cel smrti, která jsou vystavena v protileteckém krytu 10-Z.\n\n"}
{"id": "1126368", "url": "https://cs.wikipedia.org/wiki?curid=1126368", "title": "Arabati Baba Teḱe", "text": "Arabati Baba Teḱe\n\nArabati Baba Teke je náboženský komplex () ve městě Tetovo na severozápadě Severní Makedonie. Je to nejrozsáhlejší a nejlépe zachovalý klášterní komplex na západním Balkáně. Byl původně vybudován po roce 1538 kolem náhrobku () Sersema Ali Baby, osmanského derviše, který byl stoupencem bektašského ritu v rámci mystického hnutí, známého jako súfismus. Je to jeden z nejkrásnějších příkladů bektašského klášterního komplexu v Evropě, který se skládá z modlitebny, několika obytných a hospodářských budov, lví fontány (), dřevěného pavilonu s mramorovou fontánou a hřbitova. Celý komplex je oplocen kamennými zdmi s několika branami. Dodnes slouží náboženským účelům, ale je přístupný i turistům.\n\nAli Baba byl švagrem sultána Sulejmana Nádherného. Byl také vysoce postaveným představitelem (tzv. \"Baba\") ve významném klášteře Dimetoka Teke (nyní město Didymoteicho). Když jeho sestra Máhidevrán, první ze sultánských manželek, upadla v nemilost, Ali Baba byl vyhnán ze dvora a přišel do Tetova, kde založil vlastní náboženskou školu (tzv. \"Tarik\").\n\nJiná verze příběhu o jeho příchodu do Tetova říká, že byl vysokým úředníkem na sultánově dvoře a tohoto postavení se dobrovolně vzdal, aby mohl žít jako derviš v klášteře bektašského ritu. Sultán Sulejman Nádherný, rozzlobený odchodem jednoho z oblíbených dvořanů, zakřičel na Aliho, který opouštěl Istanbul: „\"Pokud chceš být bláznem, pak jdi!\"“ \"Sersem\" je vlastně staroturecké slovo označující \"blázna\", a stalo se přezdívkou Ali Baby.\n\nAli Baba, nazývaný později Sersem, cestoval po velkém území Osmanské říše, dokud nepřišel do podhůří nedaleko městečka Tetovo na řece Pena. Zde se kolem roku 1538 usadil a postupně vybudoval náboženský komplex, ve kterém žil až do své smrti v roce 1569. Po jeho smrti vybudoval další klášterní budovy jeho žák Arabati Baba, aby jimi oslavil život Ali Baby Sersema.\nPo roce 1799 komplex přebudoval osmanský místodržitel Recep Paša, který byl také stoupencem bektašských dervišů a jehož hrob leží v blízkosti Sersemova náhrobku v mauzoleu. Půda v okolí komplexu byla jako tzv. \"Waqf\" rozdělena mezi muslimy, kteří část úrody předávali dervišům. V současnosti existující budovy pocházejí z přelomu 18. a 19. století. Jedna z budov slouží jako malá mešita. Vedle ní stojí tzv. Modrý dům (), který dal vybudovat Recep Paša pro svou dceru Fatmu Hanim, trpící tuberkulózou.\n\n\"Teke\" v Tetovu zůstalo sídlem řádu bektašských dervišů až do roku 1912, kdy byly Osmanští Turci vypuzeni z oblasti Makedonie. \"Teke\" obnovilo svou činnost mezi lety 1941 a 1945, ale po druhé světové válce byl celý komplex i s půdou zestátněn a přeměněn na hotel s restaurací a malým muzeem. V nedávné minulosti byla \"Teke\" vrácena bektašskému dervišskému řádu a komplex se rekonstruuje. V komplexu žije asi deset až patnáct dervišů.\n"}
{"id": "1126371", "url": "https://cs.wikipedia.org/wiki?curid=1126371", "title": "Piast", "text": "Piast\n\nPiast je legendární postava z polské historie, bájný zakladatel dynastie polských vládců Piastovců.\n\nO Piastovi se dozvídáme z kroniky \"Gesta principum Polonorum\" (česky \"Činy polských knížat\", případně \"Kronika a činy polských knížat a vládců\") od Galluse Anonymuse (dílo z roku 1115).\n\nPiast byl prý oráč v hnězdenském podhradí. Kronika vypráví příběh o nečekané návštěvě Piasta dvěma cizinci, kteří se předtím marně snažili o přijetí u knížete Popiela I. Zeptali se ho, zda se smí připojit k Piastově rodině na oslavu 7. narozenin Piastova syna, Siemovíta (\"slaví se tzv. postřižiny - pohanský rituál pro mladé chlapce\"). Tito cizinci byli ve skutečnosti dva andělé. Po přijetí k oslavě předpověděli Piastovi skvělou budoucnost. Piast byl pak zvolen knížetem (\"podle jiné verze až jeho syn\"). Kníže Popiel I., který anděly nepřijal, byl podle legendy sežrán myšmi.\n\nPodle polských legend vládli po Piastovi jeho synové Siemovít , Lestek (někdy psán jako \"Leszek\") a Siemomysł (\"Leszkův syn\").\n\nPokud by Piast opravdu existoval, byl by prapradědečkem knížete Meška I. (kolem 930 - 92), prvního historického vládce Polska.\n\n\n"}
{"id": "1126375", "url": "https://cs.wikipedia.org/wiki?curid=1126375", "title": "Loch Lomond a The Trossachs", "text": "Loch Lomond a The Trossachs\n\nNárodní park Loch Lomond a The Trossachs (skotskou gaelštinou \"Pàirc Nàiseanta Loch Laomainn is nan Tròisichean\") je národní park ve Skotsku, který se rozkládá kolem jezera Loch Lomond a zahrnuje několik hřebenů kopců, z nichž Trossachs je nejslavnější. Jedná se o první ze dvou národních parků vytvořených skotským parlamentem v roce 2002. Druhým je Národní park Cairngorms.\n\nNárodní park je čtvrtý největší na Britských ostrovech, má celkovou rozlohu 1865 km a obvod na délku přibližně 350 km. Území parku zahrnuje 21 vrcholů, které jsou Munro (vrchol ve Skotsku vyšší než 3000 stop) (včetně Ben Lomond, Ben Lui, Beinn Challuim, Ben More a dva kopce zvané Ben Vorlich). V parku leží i 19 tzv. Corbettu (hor nižších než Munro), dva lesoparky (Královny Elizabeth, a Argyll) a 57 zvláštně chráněných území.\n\nV parku žije 15 600 obyvatel. Park se obvykle dělí na čtyři částí: Breadalbane, Loch Lomond, Trossachs, a Argyll Forest Park.\n\nPark se skládá z mnoha hor a jezer a jeho hlavními atrakcemi jsou krajina (scenérie), pěší turistika a divoká zvěř.\n\nPro turisty, kteří hledají výzvu, parkem prochází pěší dálková cesta West Highland Way a dále zde jsou vrcholy Ben Lomond a The Cobbler v \"Arrocharských Alpách\", které lákají nejvíce turistů. Méně bojácní návštěvníci mohou odbočit ze silnice A82 a podívat se na vodopády Dochart.\n\nExistuje návštěvnické centrum národního parku na jižním konci jezera Loch Lomond, nazvané Loch Lomond Shores, které zahrnuje turistickém informační centrum v nejpopulárnější vstupní bráně do parku, stejně jako akvárium, obchody a restaurace.\n\nNa Loch Katrine mohou návštěvníci cestovat na historickém parníku SS sir Walter Scott, plavby po jezeře Loch Lomond lze podnikat z Tarbetu, Argyllu a Bute a Ballochu. Existuje také rozsáhlá vodní taxi služba mezi většinou komunit ležících na břehu jezera Loch Lomond.\n\nSeznam hor Munro, hor vyšších než 3000 stop v parku a jejich nejbližší obec:\n\n\nNa území národního parku leží 21 Munro a 16 z nich je v části Breadalbane. Pro turisty zůstává vrchol Ben Lomondu nejoblíbenější horou ve Skotsku.\n\n"}
{"id": "1126377", "url": "https://cs.wikipedia.org/wiki?curid=1126377", "title": "Felipe Pedrell", "text": "Felipe Pedrell\n\nFelipe Pedrell i Sabaté (19. února 1841 Tortosa – 19. srpna 1922 Barcelona) byl španělský hudební skladatel, pedagog, muzikolog a hudební kritik. Bývá nazýván otcem španělské národní hudby.\n\nNarodil se v Tortosu v provincii Tarragona v Katalánsku 19. února 1841. Jako chlapec zpíval v chrámovém sboru místní katedrály. Již v patnácti letech zkomponoval Stabat Mater pro tři hlasy. Další hudební vzdělání získal v Barceloně. Ve třiceti letech už zkomponoval více než 120 děl různých žánrů, z nichž nejzávažnější byla opera \"L'ultimo Abenzarraggio\", která měla premiéru v \"Teatro del Liceo\" v Barceloně dne 14. dubna 1874. Hojně publikoval hudebněvědné a kritické články v denících i v odborném hudebním tisku.\n\nPo premiéře své druhé opery, \"Quasimodo\", ve stejném divadle (1875), napsal několik skladeb duchovní hudby a získal stipendium místních vlád Girony a Tarragony, což mu umožnilo v letech 1876–1877 vykonat studijní cestu do Říma a Paříže. Stal se tak prvním moderním katalánským hudebníkem, který měl možnost přímého kontaktu se soudobými hudebními směry v zahraničí. Stal se tak průkopníkem díla Richarda Wagnera ve Španělsku, takže se mu i říkalo španělský Wagner. Dalším jeho přínosem bylo hledání inspirace ve španělských lidových písních.\n\nV roce 1882 byl jmenován profesorem katedry zpěvu na madridské konzervatoři a stal se členem \"Akademie krásných umění\". V letech 1896–1899 vydával časopis věnovaný náboženské hudbě ve Španělsku, \"La música religiosa en España\". V roce 1904 přesídlil do Barcelony, kde pokračoval v plodné hudební a literární činnosti. V roce 1910 se odcestoval do Buenos Aires, aby se zúčastnil premiéry opery \"Los Pirineos\".\n\nVýznamná byla rovněž jeho činnost pedagogická. Ovlivnil celou generaci španělských skladatelů. Mimo jiné ukázal cestu k fúzi dvou zdánlivě antagonistických prvků: populární a klasické hudby. Jeho žáky byli např Isaac Albéniz, Enrique Granados, Manuel de Falla, Robert Gerhard či Amadeo Vives.\n\nZemřel v Madridu 19. srpna 1922 ve věku 81 let.\n\n\n\n\n\n\n"}
{"id": "1126379", "url": "https://cs.wikipedia.org/wiki?curid=1126379", "title": "Bez chebdí", "text": "Bez chebdí\n\nBez chebdí (\"Sambucus ebulus\") je vysoká, vytrvalá bylina, jeden ze tří druhů rodu bez v české přírodě rostoucích. Tento zdomácnělý archeofyt obsahuje v plodech, listech, lodyze i v kořenu toxické látky, které mohou po požití ohrozit zdraví.\n\nOd bezu červeného a bezu černého se viditelně liší tím, že bez chebdí je rostlinou s měkkým bylinným stonkem. Ostatní druhy jsou keře s dřevnatým stonkem.\n\nPoměrně teplomilná rostlina, v Evropě probíhá severní hranice výskytu po severu Německa, Polska a Pobaltím. Východním směrem je z Evropy rozšířen přes Rusko až po Kavkaz a Kaspické moře. Dále roste v Sýrii, Libanonu, Íránu, Pákistánu, Indii a izolovaně na severu Afriky a v Saúdské Arábii.\n\nVyskytuje se nejčastěji na vlhkých, výživných, kamenitých i hlinitých půdách. Mívá stanoviště v lesních lemech, na pasekách, křovinatých stráních, loukách, vinicích, rumištích i podél komunikací, místy je nepříjemným polním plevelem. Zvláště v teplých oblastech bývá na slunných a navlhlých místech poměrně hojný, vyskytuje se do nadmořské výšky 1300 m.\n\nPostranní oddenky z kořene se silně rozrůstají a z nich rostoucí rostliny vytvářejí husté jednodruhové kolonie. Na větší vzdálenosti se rostlina šíří semeny kterých vyprodukuje velké množství, rozšiřují je ptáci pojídající zralé plody, peckovice. Ploidie druhu je 2n = 36.\n\nVytrvalá rostlina s 0,5 až 2 m vysokou, bylinnou lodyhou, rostoucí z hrubého, plazivého oddenku. Lodyha je většinou nevětvená nebo se rozvětvuje až u květenství, je podélně slabě rýhovaná, na průřezu oblá a bývá lysá nebo slabě chlupatá. Je porostlá vstřícnými, řapíkatými, lichozpeřenými listy s palisty, spodní jsou až 20 cm dlouhé a 16 cm široké, směrem vzhůru se zmenšují a přecházejí do listenů. Listy jsou tvořené čtyřmi až osmi páry podlouhle kopinatými nebo eliptických lístků asi 7 cm dlouhých a 2 cm širokých, koncový lístek bývá nápadně delší. Lístky jsou u báze nesouměrné, na vrcholu hrotité a po obvodě ostře zubaté, ze spodní strany jsou jemně chlupaté. Po skončení vegetačního období celá lodyha, která po rozemnutí nepříjemně páchne, usychá; na jaře z kořene vyrůstá nová.\n\nZ úžlabí kopinatých a po obvodě pilovitých listenů vyrůstají pravidelné, po mandlích vonící, pětičetné květy. Vytvářejí mnohoramenná, koncová, vrcholičnatá květenství o průměru 7 až 15 cm, která mívají obvykle tři nebo čtyři hlavní paprsky. Květy mají kalich široce trojúhelníkovitý s ostře zakončenými cípy asi 1 mm dlouhými. Kolovitá, bílá nebo růžová koruna, asi 7 mm velká, má kopinaté cípy s vyhnutou špičkou. Pět tyčinek, přirostlých bílými nitkami k bázi koruny, nese nachové neb purpurové prašníky. Tři blizny jsou přisedlé. Květy kvetou od června do srpna, opylovány jsou létajícím hmyzem, nejčastěji motýly.\n\nPlodenství je složeno z mnoha tmavě fialových až černých peckovic na purpurových nebo lila stopkách. Elipsoidní, lesklá, asi 5 mm velká peckovice obsahuje tři hnědá vejčitá semena.\n\nCelá rostlina obsahuje toxické látky. Pro člověka jsou nebezpečné hlavně plody, které může omylem sníst. Plody obsahují antokyan, organické kyseliny (kyselina jablečná, kyselina vinná, kyselina valerová, kyselina kumarová, kyselina ferulová), silice, třísloviny a hořčiny. Otravy způsobené jejich požitím se projevují zvracením, průjmy a závratěmi; zvláště nebezpečné jsou u dětí. Toxická aktivita se částečně ztrácí tepelným zpracováním.\n\nNebezpečí hrozí také pasoucím se býložravcům, z nichž někteří (například skot) mladé lodyhy rádi spásají. V nadzemních částech rostlina obsahuje lektiny (ebulin, nigrin), esteridoidní glykosidy (ebulosid, isoswerosid) a kyanogenní glykosidy (sambunigrin). v trávicím traktu zvířat nastává rozklad na kyanovodík. Po přijetí většího množství bezu chebdí se objevuje nauzea, ztráta pohybové stability, krvavé průjmy, dýchací obtíže, tetanické křeče, ochrnutí až úhyn zvířete.\nV lidovém léčitelství se sbírají plody v době zralosti a oddenek na jaře či na podzim. Plody se podávají čerstvé nebo se z nich získává šťáva, která se v malých dávkách používá proti astmatu. Oddenek se suší a jeho odvar je silně močopudný a užívá se při zánětu močových cest nebo pro razantní vyloučení kaménků z močového traktu. V soudobém lékařství se žádná část rostliny bezu chebdí jako zdroj léčivé drogy nepoužívá.\n\nPlody se také v minulosti používaly pro obsažené silně barvící látky (antokyany) k dobarvování vína, barvení kůže, příze a při výrobě inkoustů.\n\nDruhové jméno chebdí pochází ze staročeského výrazu „chamradí“ či „chabrdie“, označující neužitečné rostliny.\n\n\n \n"}
{"id": "1126381", "url": "https://cs.wikipedia.org/wiki?curid=1126381", "title": "Moimir Papalescu &amp; The Nihilists", "text": "Moimir Papalescu &amp; The Nihilists\n\nSkupina Moimir Papalescu & The Nihilists vznikla v létě roku 2003. Založili jí Moimir Papalescu (Gun Dreams, Magnetik, Papalescu2, Die Alten Maschinen, Vanessa), La Petite Sonja (Kill The Dandies!) a Hank J. Manchini (Kill The Dandies!, Rány Těla, Thee Lazy Eyes). Dalšími členy byli pak v minulosti i Peter Venkrbec a Vratislav Placheta. Mezi hlavní hudební vlivy patří taková seskupení jako Cabaret Voltaire, Suicide, nebo třeba The Fall. První album s názvem \"Analogue Voodoo\" vydala skupina u společnosti X Production/Manipulation Records v roce 2004. Za něj pak získali cenu Anděl v žánrové kategorii elektronická a taneční hudba. Později se spojili s berlínským producentem a majitelem labelu Pale Music Steve Morellem. Ve spolupráci s ním vydali roku 2005 singl obsahující píseň Summer Deviation doplněný o remixy od Sunshine, Steve Morella, či Marca Lanziho. Druhé album \"Lewis Neptune\" skupina vydala v roce 2006. Po delší odmlce kapela ohlásila vydání nového alba, které je plánováno na rok 2020 a mělo by vyjít na značce Drug Me Records.\n\n\n"}
{"id": "1126386", "url": "https://cs.wikipedia.org/wiki?curid=1126386", "title": "Československá basketbalová liga 1971/1972", "text": "Československá basketbalová liga 1971/1972\n\n1. basketbalová liga 1971/1972 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Slavia VŠ Praha Autoškoda získala titul mistra Československa, Zbrojovka Brno skončila na 2. místě a Dukla Olomouc na 3. místě. Z ligy sestoupila tři družstva, všichni tři nováčci: Slavoj Vyšehrad, Slávia VŠT Košice, Moravská Slavia Brno. \nKonečné pořadí:\n1. Slavia VŠ Praha (mistr Československa 1972) - 2. Zbrojovka Brno - 3. Dukla Olomouc - 4. Sparta Praha - 5. NHKG Ostrava - 6. Iskra Svit - 7. Baník Ostrava - 8. Baník Prievidza - 9. RH Pardubice - další 3 družstva sestup z 1. ligy: 10. Slavoj Vyšehrad - 11. Slávia VŠT Košice - 12. Moravská Slavia Brno\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů.\n\n\n\n"}
{"id": "1126387", "url": "https://cs.wikipedia.org/wiki?curid=1126387", "title": "Československá basketbalová liga 1972/1973", "text": "Československá basketbalová liga 1972/1973\n\n1. basketbalová liga 1972/1973 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Dukla Olomouc získala titul mistra Československa, Slavia VŠ Praha Autoškoda skončila na 2. místě a Zbrojovka Brno na 3. místě. Z ligy sestoupila tři družstva. Z nováčků se zachránili dva (Bohemians Praha, Inter Bratislava), sestoupil Tatran Praha. Dále sestoupila dvě družstva Iskra Svit a Baník Ostrava.\n\nKonečné pořadí:\n1. Dukla Olomouc (mistr Československa 1973) – 2. Slavia VŠ Praha – 3. Zbrojovka Brno – 4. Sparta Praha – 5. Baník Prievidza – 6. Bohemians Praha – 7. RH Pardubice – 8. Internacionál Slovnaft Bratislava – 9. NHKG Ostrava – další 3 družstva sestup z 1. ligy: 10. Baník Ostrava – 11. Iskra Svit – 12. Tatran Praha\n\nVšech dvanáct družstev odehrálo dvoukolově každý s každým (zápasy doma – venku), každé družstvo odehrálo 22 zápasů.\n\n\n\n"}
{"id": "1126389", "url": "https://cs.wikipedia.org/wiki?curid=1126389", "title": "Československá basketbalová liga 1973/1974", "text": "Československá basketbalová liga 1973/1974\n\n1. basketbalová liga 1973/1974 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Slavia VŠ Praha Autoškoda získala titul mistra Československa, RH Pardubice skončila na 2. místě a Dukla Olomouc na 3. místě. Z ligy sestoupila tři družstva. Z nováčků se zachránil Baník Handlová, sestoupili dva (Slavoj Vyšehrad, Technika Brno). Dále sestoupil Inter Bratislava.\n\nKonečné pořadí:\n1. Slavia VŠ Praha (mistr Československa 1974) - 2. RH Pardubice - 3. Dukla Olomouc - 4. Zbrojovka Brno - 5. NHKG Ostrava - 6. Sparta Praha - 7. Baník Prievidza - 8. Baník Ostrava - 9. Bohemians Praha - další 3 družstva sestup z 1. ligy: 10. Internacionál Slovnaft Bratislava - 11. Slavoj Vyšehrad - 12. Technika Brno\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů.\n\n\n\n\n"}
{"id": "1126390", "url": "https://cs.wikipedia.org/wiki?curid=1126390", "title": "Georgina Leonidas", "text": "Georgina Leonidas\n\nGeorgina Leonidas (* 28. února 1990, Londýn, Spojené království) je anglická herečka, známá především jako Molly v The Basil Brush Show a jako Katie Bellová v sáze Harry Potter. \n\nNarodila v Londýně jako nejmladší ze čtyř sourozenců. Její otec je Řek a matka Britka s anglickými a welšskými kořeny. Její starší bratr Shane (známý jako Dimitri) i starší sestra Stephanie jsou také herci. Poslední sestra Helena pracuje jako učitelka. V mládí navštěvovala Prestonskou základní školu ve Wembley v Londýně, později Katolickou vědeckou školu svatého Jiřího v Kentonu. \n\nPrvní roli získala v roce 1999, kdy si v Londýně zahrála malou Cosettu v představení Bídníci. Poté byla v roce 2002 obsazena jako Molly v \"The Basil Brush Show\", v níž se objevila v každé epizodě prvních čtyř sérií, méně pak také v páté řadě. \n\nPo skončení show \"Basil Brush\" skončila, začala hostovat v televizní sérii BBC Holby City jako Ali Jarvisová v epizodě \"Stargazer\" z počátku roku 2007. Poté v prosinci roku 2007 získala roli Katie Bellové – Harryho nebelvírské spolužačky – ve filmu Harry Potter a Princ dvojí krve. Rovněž namluvila Katie v související počítačové hře. V roce 2008 získala hlavní roli Mayi v krátkometrážním filmu \"Baghdad Express\" a v roce 2009 se společně s kolegyní z Harryho Pottera Isabellou Laughlandovou objevila ve filmu \"Driftwood\". Také si zahrála v seriálu \"New Tricks\" jako Kiraz Yilmaz v epizodě \"Nové začátky\". Poté se objevila jako Matronova dcera ve filmu Devět a jako Adra v BBC adaptaci řecké báje Ikarův pád. \n\nSvoji roli Katie Bellové si zopakovala v obou částech Harryho Pottera a relikvií smrti. Poté se objevila v divadelní rolí v \"The Real Thing\" a ve filmu \"Papadopoulos & Sons\". Také hrála v několika videích své kolegyně z filmu Harry Potter Jessie Caveové na jejích webových stránkách. Během roku 2013 si zahrála hlavní roli Simone v seriálu \"Wizards vs Aliens\". Také hrála Izzy ve hře \"That Face\" v londýnském divadle Landor. V roce 2014 hrála Lucii ve hře Agathy Christie \"Černá káva\" a také v roli Belly v Krásce a zvířeti v královském divadle ve Windsoru. \n\n"}
{"id": "1126394", "url": "https://cs.wikipedia.org/wiki?curid=1126394", "title": "Coming Out (film, 2013)", "text": "Coming Out (film, 2013)\n\nComing Out je maďarský hraný film z roku 2013, který režíroval Dénes Orosz podle vlastního scénáře. Film popisuje osudy gaye, který se zamiluje do ženy.\n\nErik Vándor pracuje jako rozhlasový moderátor. Je gay a ve svém pořadu \"Coming Out\" hovoří s posluchači o otázkách homosexuality. Erik už pět let žije Balázsem, se kterým plánuje registrované partnerství. Jednoho dne Erika srazí na ulici žena na motorce. Po otřesu mozku pozvolna zjišťuje, že ho přitahují ženy. Linda, které ho srazila, je zároveň jeho lékařkou. Situace se začíná komplikovat nejen v partnerství, ale i v práci a s ostatními přáteli. \n"}
{"id": "1126397", "url": "https://cs.wikipedia.org/wiki?curid=1126397", "title": "Česko Slovensko má talent (5. řada)", "text": "Česko Slovensko má talent (5. řada)\n\nPátá řada Česko Slovensko má talent odstartovala na Slovensku 1. září 2015 a v Česku o dva dny později. Do poroty se opět vrátili Jaro Slávik a Lucie Bílá, ke kterým se přidali Jakub Prachař a slovenská herečka Diana Mórová. Moderátory byli Marcel Forgáč a Milan Zimnýkoval, kteří nahradili původní dvojici Jakuba Prachaře a Martina Rausche, který přijal nabídku moderovat čtvrtou řadu \"SuperStar\". Na produkci show se podílela pouze TV JOJ, Prima pouze pomáhala s pořádáním castingů na území Česka, jelikož show neplánovala vysílat. Proto je pátá řada obsazena víceméně Slováky. Později se Prima rozhodla show také odvysílat.\n\nNově byla pátá řada vysílána dvakrát týdně, na Slovensku ve středu a v sobotu, v Česku ve čtvrtek a v sobotu. Show nemohla být vysílána v neděli, jelikož licence na vysílání pochází od stejné společnosti jako licence k \"SuperStar\", kterou stanice Nova a Markíza uvedly na podzim 2015 v neděli. V pravidlech k těmto licencím je zakázáno vysílat show ve stejný čas.\n\nV pátém ročníku se konalo pouze jedno porotcovské semifinálové kolo, naopak se ale zvýšil počet castingových kol. Porotci ve \"Velkém třesku\" poslali soutěžící rovnou do finále. Novinkou v soutěži se stal \"Zlatý bzučák\", kterým může porotce poslat soutěžícího rovnou do finále.\n\nCastingy před producenty show se konaly v těchto městech:\nPo producentských castinzích následovaly castingy před porotou zde:\n\nSemifinále proběhlo 18. listopadu 2015, živě ho odvysílala pouze slovenská televize JOJ, TV Prima vysílala živě pouze na webových stránkách pořadu a záznam nabídla na svém kanále o den později. Soutěžící do semifinále vybrala porota a diváci svými SMS hlasy rozhodli o postupu dvou soutěžících do finále, kde doplnili šestici finalistů, které nechala porota postoupit rovnou do finále. Semifinále se kvůli divadelnímu představení neúčastnila Lucie Bílá. V rámci večera vystoupil Adam Ďurica.\n\nFinále se vysílalo na obou stanic současně a to 21. listopadu 2015. V rámci finálového večera vystoupila porotkyně Lucie Bílá.\nPátá řada je vysílána jinak na české Primě a i na slovenské JOJce, jsou proto uvedeny premiéry dílů pro jednotlivé státy.\n<onlyinclude>\n\n</onlyinclude>\n"}
{"id": "1126402", "url": "https://cs.wikipedia.org/wiki?curid=1126402", "title": "Útulna Ďurková", "text": "Útulna Ďurková\n\nÚtulna Ďurková, dle provozovatele Útulňa Ďurková pod Chabencom, dle turistických map Turistická útulna pod Chabencom nebo jen Ďurková útulňa je horská chata v Nízkých Tatrách s celoročním provozem. Nachází se pod hlavním hřebenem Nízkých Tater, pod vrcholem Ďurková a stejnojmenným sedlem v nadmořské výšce 1623 m. Chata postavená na místě bývalé salaše v současnosti poskytuje stravování a ubytování s vlastním spacákem. První chata byla otevřena v roce 1932, rozšířena v roce 1933, 1937 a 1938. V létě 1940 celá shořela. Od té doby bylo místo prázdné. Nově postavená chata byla otevřena 28. září 2002.\n\n\n"}
{"id": "1126404", "url": "https://cs.wikipedia.org/wiki?curid=1126404", "title": "Giresunské pohoří", "text": "Giresunské pohoří\n\nGiresunské pohoří () je pohoří na západním okraji Východopontských hor na severu Turecka.\nGiresunské pohoří se táhne v délce přes 120 km v západovýchodním směru mezi městem Mesudiye na západě v provincii Ordu k provincii Gümüşhane na východě.\n\nŘeka Melet Çayı odděluje na západě Giresunské pohoří od pohoří Canik Dağları. Říční údolí Kelkit sledující Severoanatolský zlom tvoří jižní okraj pohoří.\nSeverní svahy jsou odvodňovány řekami Pazarsuyu Deresi, Aksu Deresi, Yağlıdere Çayı a Gelevera Deresi do Černého moře. Na východně pohoří plynule přechází v pohoří Gümüşhane Dağları. Podle tureckých geologických map je Gümüşhane Dağları ještě součástí Giresunského pohoří, a to pak tedy končí až na okraji Bayburtské kotliny (\"Bayburt Ovası\").\n\nNejvyšší částí pohoří je hřbet Alucra Dağları, který se nachází v jeho východní části. V něm je i nejvyšší vrchol pohoří, 3331 metrů vysoký Abdal Musa Tepesi, který je současně nejvyšším bodem provincie Giresun. Dalším vysokým masivem je Karagöl Dağları na západě pohoří s maximální nadmořskou výškou 3107 metrů.\n\nSilnice D865 z Dereli do Şebinkarahisar přechází přes Giresunské pohoří průsmykem Eğribel v nadmořské výšce 2320 m. Pod tímto průsmykem probíhá výstavba 5900 metrů dlouhého silničního tunelu, který by měl být otevřen v roce 2021 a zjednodušit a zrychlit dopravu mezi Giresunem a Sivasem.\n\nNásleduje seznam vrcholů Giresunského pohoří od západu k východu:\n\n\nJádro pohoří tvoří paleocénní až eocénní granitoidy, obklopené vulkanickými (bazalty, spility, andezity) a sedimentárními horninami spodní až střední Jury a vulkanickými (dacity, ryolity, ryodacity, andezity a pyroklastika) a sedimentárními horninami svrchní křídy. V ose pohoří v jeho nejvyšší části je zčásti doložen a zčásti předpokládán tektonický zlom (přesmyk), na jih od něj převládají nad vulkanity a sedimenty svrchní křídy zejména vulkanity a sedimenty středního až svrchního miocénu.\n\nKaragöl (v tureckém překladu \"Černé jezero\") je turistická atrakce v Giresunském pohoří a provincii Giresun. Název Černé jezero má původ v tmavomodré (obrazně černé) hladině jezera způsobené jeho velkou hloubkou.\nKaragöl je společný název pro horský hřbet Karagöl Dağları, jeho nejvyšší vrchol Karagöl Tepesi (též \"Karagöl Daği\"), jezero v blízkosti vrcholu, náhorní plošinu kolem vrcholu a letní sídlo v náhorní plošině na jihovýchodě města Dereli.\n\nŠest kruhovitých ledovcových jezer se nachází na svazích hřbetu Karagöl Dağları:\n\n"}
{"id": "1126408", "url": "https://cs.wikipedia.org/wiki?curid=1126408", "title": "Kaple svatého Jáchyma (Lobendava)", "text": "Kaple svatého Jáchyma (Lobendava)\n\nKaple svatého Jáchyma (něm. \"Joachimskapelle\"), doplněná zničenou křížovou cestou, stojí na vrcholu kopce Jáchym (též \"Jáchymův vrch\", něm. \"Joachimsberg\", 472 m n. m.) na okraji katastru obce Lobendava. Přestože je kaple značně poničená, je od roku 2014 chráněna jako kulturní památka České republiky.\n\nPodle staré pověsti žil na vrchu Roubený (něm. \"Raupenberg\", 461 m n. m.) u Lobendavy rytíř Wilm, který podnikal se svou družinou loupežné výpravy do širokého okolí. Aby byla jeho řádění učiněna přítrž, vyslalo na něj město Budyšín trestnou výpravu právě ve chvíli, kdy byl Wilm na tažení u hradu Krásný Buk. Jeho hrad zastihli vojáci téměř prázdný, proto jej snadno dobyli a zničili. Věrný hradní správce Jáchym (něm. \"Jochen\", \"Joachim\") spolu s jedním zbrojnošem unikli Budyšínským díky tajné chodbě. S sebou vzali z Wilmovy pokladnice tolik, kolik jen mohli unést, a poklad se vydali uschovat do tajné jeskyně na blízkém kopci uprostřed lesa (Jáchymův vrch). Jáchym vyslal zbrojnoše na výzvědy, ten se ale již nevrátil, proto vyrazil z úkrytu sám. Svého pána hledal nejprve na Krásném Buku, který byl však také dobyt. Vrátil se proto do trosek Wilmova hradu, odkud z tajné pokladnice odnosil postupně všechny cennosti do nové jeskynní skrýše. Jáchym vchod jeskyně pečlivě zakryl tak, aby jej nikdo nemohl objevit.\nNedlouho poté se Jáchymovi v noci zdál sen. V něm k němu promluvil jeho jmenovec svatý Jáchym a radil mu, aby zanechal loupežného života a obrátil se k Bohu. Jáchym uposlechl, odložil rytířský oblek a rozhodl se stát poustevníkem. Velmi brzy vešel ve známost v celém okolí. Ke skromnému a vlídnému poustevníku chodili lidé pro radu, neboť jim uměl pomoci, dát útěchu a uzdravit nemocné léčivými bylinami. Během svátků putoval se známými vesničany do kostela, v neděli se s nimi společně modlil v malé lesní kapli, kterou sám vystavěl a kde na oltáři visel obraz svaté Anny a svatého Jáchyma.\nJednoho dne poustevníka Jáchyma vyrušil při ranní modlitbě zbožný poutník. Nebyl to nikdo jiný než rytíř Wilm, který se po zničení svého hradu obrátil k Bohu. Vydal se do Svaté země, aby zde slíbil konat pokání za své těžké hříchy. Jáchym mu nabízel, že mu ukáže skrýš s pokladem, Wilm však nechtěl; rozhodl se také pro kajícný život poustevníka. Usadil se nedaleko na úpatí Ječného vrchu (něm. \"Gerstenberg\", 502 m n. m.), kde spolu s několika dřevorubci založil ves Wilmsdorf (dnes Vilémov).\nPoustevník Jáchym žil ještě mnoho let, zcela oddán Bohu a službě prostým lidem. Ve vysokém věku zemřel tak, jak si vždy přál: na svátek svatého Jáchyma odešel na věčnost během modlitby. Vesničané, kteří jej našli, byli jeho skonem velmi zarmoucení. Za účasti poustevníka Wilma byl Jáchym pohřben uprostřed své kapličky. Wilm pak následoval svého přítele na věčnost nedlouho poté. Protože Jáchym o pokladu nikomu neřekl, čeká tak, ukryt v útrobách Jáchymova vrchu, na své objevení dodnes.\n\nPověst o poustevníku Jáchymovi je časově zařazována do 14. století. První kaple na vrchu Jáchym však byla pravděpodobně postavena až mnohem později, podle dochovaných pramenů patrně v polovině 18. století. Její založení je příznačně spjato s kaplí svaté Anny na Anenském vrchu (něm. \"Annaberg\", 418 m n. m.). Roku 1716 muž jménem Schlemkrich při cestě Saskem uviděl skupinku dětí, jak na provázku vláčí rozedraný obraz svaté Anny. Muž jej od dětí odkoupil a poté daroval lobendavskému kostelu, obraz byl vystaven na sloupu na Anenském vrchu. Protože byl obraz při bouřkách často schozen, složili se obyvatelé na stavbu malé dřevěné kaple na vrchu Jáchym, kam byl obraz umístěn. Po výstavbě kaple svaté Anny na Anenském vrchu v letech 1776-1777 byl obraz vrácen na Anenský vrch, údajně také proto, že se sem několikrát zázračně přemístil. Kaple svatého Jáchyma zůstala i nadále navštěvovaným poutním místem, byť zastíněným novou svatoanenskou kaplí.\nNa konci 19. století je na Jáchymově vrchu zmiňována malá dřevěná poutní kaplička se zastaveními křížové cesty. Ta stála až do roku 1914, kdy vyhořela. Téhož roku byla postavena kaple nová, již zděná. Spolu s kaplí svatého Jáchyma vyrostla na vrchu nová křížová cesta se čtrnácti sloupky a dvěma kaplemi. Autorem celého komplexu byl Franz Eiselt ze sousední Lipové. Kaple svatého Jáchyma (stejně jako dnes zaniklá křížová cesta) nebyla později upravována, dochovala se tak v původní podobě a je významným dokladem církevní architektury 1. poloviny 20. století.\nPo druhé světové válce ztratila kaple i křížová cesta svůj význam a nebyla využívána, současně přišla o vnitřní vybavení. Zatímco křížová cesta zanikla v průběhu 60. let 20. století, kaple svatého Jáchyma přečkala do dnešních dnů, i když nebyla udržována a zchátrala. V současnosti je kaple ve vlastnictví Římskokatolické farnosti Lobendava a není využívána. Od roku 2014 je památkově chráněna. V následujících letech je plánována celková rekonstrukce kaple i křížové cesty, která je však ve vlastnictví podniku Lesy České republiky, s.p.\n\nSvatojáchymská kaple stojí na obdélném půdorysu, v závěru je doplněna o půlkruhovou apsidu, v průčelí je předsazena předsíň. Stavba nese celkově secesní i historizující prvky. Omítky jsou dvojí (hrubá a hladká), doplněné o štukové reliéfy a jednoduché štukové pilastry. Ve štítu, částečně obloženém hoblovanými prkny, je umístěn medailon s podobiznou svatého Jáchyma, nad ním menší kříž a oválné okno. V bočních stěnách jsou umístěny dvojice obdélných oken s půlkruhovým závěrem, v současnosti bez okenních výplní, částečně zabedněná prkny. Apsidu zdobí dvě kruhová okna a velký štukový latinský kříž. Předsíň, ke které vedou tři schody, je velmi zajímavě a originálně výtvarně pojata. Tři arkády podpírají dva sloupy a dva polosloupy. Hlavice jsou zdobené obličeji andělíčků a křídly. Zábradlí mezi bočními arkádami chybí. V bočních stěnách předsíně je umístěno vždy po jednom malém kruhovém oknu. Jediný vstup do kaple je dvoukřídlými dřevěnými dvěřmi s dvěma kruhovými okénky. V šambráně je reliéf božího oka. Po obou stranách dvěří jsou umístěna obdélná okna s půlkruhovým závěrem, částečně zabedněná, bez výplní. Předsíň je zakrytá plechovou pultovou střechou. Vysoká střecha kaple je polovalbová, stejně jako polokuželovitá střecha apsidy je krytá pálenými taškami (bobrovky). Na bocích střechy jsou umístěny lichoběžníkové vikýře bez okenních výplní. V přední části střechy ční čtverhranný sanktusník krytý plechem, v současnosti poškozený (sanktusníkem a vikýři zatéká do krovu).\n\nVnitřní omítky a nátěry jsou značně poškozené vlivem stáří, ale především díky vandalům. Apsida, která zároveň plní funkci presbytáře, je prázdná, po jejích stranách jsou umístěny dvě půlkruhově zakončené niky, rovněž prázdné. Podlaha je tvořena černými a okrovými dlaždicemi a nese známky poškození. Strop byl plochý, po celé délce lodi kaple chybí, odhaleny jsou tak trámy. V levé přední části kaple jsou úzké dřevěné schody, které vedou na dřevěný kůr a do podkroví. Kůr a trámy jsou poškozené zatékáním. Vnitřní vybavení kaple se nedochovalo, ztratilo se nebo bylo zničeno po druhé světové válce.\n\n\n\n"}
{"id": "1126410", "url": "https://cs.wikipedia.org/wiki?curid=1126410", "title": "Józef Tyszkowski", "text": "Józef Tyszkowski\n\nJózef Tyszkowski (\"cca 1830\" – 2. února 1882 Rybotycze) byl rakouský politik polské národnosti z Haliče, v 2. polovině 19. století poslanec Říšské rady.\n\nPatřil mezi bohaté polské šlechtice. Přispíval na dobročinné účely. V roce 1871 vypravil hudební kapelu z Rybotycz do Lvova, aby přivítala tamní zástupce Poláků ze Slezska a Poznaňska poté, co místní vojenská správa odmítla poskytnout hudební těleso.\n\nOd 60. let 19. století byl poslancem Haličského zemského sněmu.\n\nPůsobil taky jako poslanec Říšské rady (celostátního parlamentu Předlitavska), kde usedl ve volbách roku 1879 za kurii venkovských obcí v Haliči, obvod Přemyšl, Bircza atd. Poslancem byl až do své smrti roku 1882. Pak ho v parlamentu nahradil Antoni Tyszkowski. Ve volebním období 1879–1885 se uvádí jako rytíř Josef Tyszkowski, statkář, bytem Rybotycze. Patřil mezi polské národní poslance. Reprezentoval parlamentní Polský klub. Angažoval se v boji za zrovnoprávnění Poláků v Slezsku.\n\nZemřel v únoru 1882 na svém statku v Rybotyczích. Podle jiného zdroje zemřel na svém statku poblíž obce Niżankowice. Bylo mu 52 let. Zemřel na chorobu srdce. Měl paralyzovanou levou stranu těla.\n"}
{"id": "1126411", "url": "https://cs.wikipedia.org/wiki?curid=1126411", "title": "Tenis na Letních olympijských hrách 1988 – mužská dvouhra", "text": "Tenis na Letních olympijských hrách 1988 – mužská dvouhra\n\nMužská dvouhra na Letních olympijských hrách 1988 probíhala v soulském Tenisovém centru Olympijského parku. Soutěž se konala v období od 20. září do 1. října 1988 na otevřených dvorcích s tvrdým povrchem Neodex. Nastoupilo do ni 64 tenistů. Hrálo se na tři vítězné sety. Obhájcem zlaté medaile z olympiády v roce 1924 byl Američan Vincent Richards.\n\nTenis se vrátil do rodiny olympijských sportů po 64 letech. V rámci mužského singlu došlo k vytvoření pěti kontinentálních kvalifikací a tří předkvalifikací. Do nich nastoupili i amatérští hráči z tenisově exotických zemí, jakými byly Jordánsko, Kuvajt, Guatemala, Bermudy, Zambie, Ghana či San Marino. Celkem se do turnaje zapojilo 155 tenistů ze 60 zemí. Hlavní singlovou soutěž v Soulu pak odehrálo 64 olympioniků. Kvalifikační systém byl zrušen v roce 1996.\n\nVzhledem k nepovinné účasti a nepřidělení žádných bodů ani odměn na olympiádě chyběli elitní světoví tenisté. Z první desítky žebříčku ATP se nezúčastnili Mats Wilander (č. 1), Ivan Lendl (č. 2), Andre Agassi (č. 4), Boris Becker (č. 5), Kent Carlsson (č. 6) a Yannick Noah (č. 8). Naopak tři zbývající hráči z této skupiny Stefan Edberg, Tim Mayotte i Miloslav Mečíř startovali, a potvrdili roli favoritů, když si rozdělili medaile.\n\nAgassi zvolil místo her účast na Los Angeles Open, Kent Carlsson, se světovou třináctkou Guillermem Perezem-Roldanem, hráli na Geneva Open a šestnáctý muž pořadí Thomas Muster nastoupil do antukového Campionati Internaztional di Tennis Puglia v Bari. Světová jednička, Mats Wilander, během olympiády vyhrála palermský International Championships of Sicily.\n\nPřekvapením olympijské události se stala čtvrtfinálová účast Itala Paola Caneho, jenž figuroval na 101. příčce. Mezi zajímavé duely úvodního kola patřila výhra 198. sovětského hráče klasifikace Andreje Čerkasova nad 405. tenistou pořadí Hugem Chapacúem z Paraguaye 6–0, 6–0 a 6–1. Překvapením se stala porážka čtvrtého nasazeného Francouze, a světové jedenáctky, Henriho Leconta ve druhém kole, kde nestačil na 361. Korejce žebříčku Kima Bong-soo po pětisetovém dramatu.\nOlympijským vítězem se stal československý reprezentant Miloslav Mečíř, jenž si v semifinále poradil s favorizovaným a nejvýše nasazeným Stefanem Edbergem v pětisetové bitvě 3–6, 6–0, 1–6, 6–4 a 6–2. Ve finále pak přehrál americkou turnajovou dvojku Tima Mayotta po čtyřsetovém průběhu. Bronzové medaile obdrželi oba poražení semifinalisté Švéd Edberg i americká turnajová pětka Brad Gilbert.\n"}
{"id": "1126412", "url": "https://cs.wikipedia.org/wiki?curid=1126412", "title": "Alphabet Inc.", "text": "Alphabet Inc.\n\nAlphabet Inc. je americký celosvětově působící konglomerát, vytvořený 2. října 2015 dvěma zakladateli společnosti Google, Larrym Pagem a Sergeyem Brinem, ve kterém stejně jako předtím v Googlu zastává Page funkci CEO a Brin je prezidentem společnosti.\n\nAlphabet Inc. je v současnosti především mateřskou společností Googlu, ale také několika dalších firem, které byly do ní převedeny z majetku Googlu. Společnost má sídlo ve městě Mountain View v kalifornském Silicon Valley. Jeho centrála se nazývá Googleplex.\n\nPortfolio Alphabetu zahrnuje firmy z několika průmyslových odvětví včetně technologického odvětví, životních věd, investičního kapitálu a výzkumu. Mezi dceřiné společnosti patří Google Calico, GV, CapitalG, Verily, Waymo, X a Google Fiber. Některé dceřiné společnosti Alphabetu změnily svá jména po opuštění Googlu, Google Ventures se stal GV, Google Life Sciences se stal Verily a Google X dostal jméno jen X. V návaznosti na restrukturalizaci se stal Page CEO Alphabetu, zatímco Sundar Pichai převzal jeho pozici jako CEO Googlu. Podíly na akciích Googlu byly převedeny na akcie Alphabetu, které se obchodují burzovním symbolem „GOOG“ a „GOOGL“.\n\nVznik Alphabetu byl vyvolán snahou vytvořit jádro podnikání v internetových službách Googlu tak, aby bylo „ryzejší a odpovědnější“. Zároveň jde o to, umožnit větší autonomii té skupině dceřiných společností, které působí v jiných než internetových službách.\n\n"}
{"id": "1126413", "url": "https://cs.wikipedia.org/wiki?curid=1126413", "title": "Katajev", "text": "Katajev\n\nRuské příjmení Katajev nosí více osob:\n\n"}
{"id": "1126414", "url": "https://cs.wikipedia.org/wiki?curid=1126414", "title": "Antoni Tyszkowski", "text": "Antoni Tyszkowski\n\nAntoni Tyszkowski (??? – 8. května 1895 poblíž Přemyšlu) byl rakouský politik polské národnosti z Haliče, v 2. polovině 19. století poslanec Říšské rady.\n\nPatřil do movitého polského šlechtického rodu. Byl veřejně a politicky aktivní. Od roku 1882 zastával funkci okresního starosty v Dobromylu. Byl rovněž poslancem Haličského zemského sněmu.\n\nPůsobil taky jako poslanec Říšské rady (celostátního parlamentu Předlitavska), kde usedl v doplňovacích volbách roku 1882 poté, co zemřel Józef Tyszkowski. Reprezentoval kurii venkovských obcí v Haliči, obvod Přemyšl, Bircza atd. Slib složil 25. dubna 1882. Mandát obhájil v řádných volbách roku 1885. Složil slib 28. září 1885. V těchto volbách výrazně porazil rusínského kandidáta Sienkiewicze. Opětovně zde byl zvolen i ve volbách roku 1891. Poslancem byl až do své smrti roku 1895. Pak ho v parlamentu nahradil Paweł Tyszkowski. Ve volebním období 1879–1885 se uvádí jako rytíř Anton von Tyszkowski, statkář, bytem Trójca. Patřil mezi polské národní poslance. Reprezentoval parlamentní Polský klub.\n\nZemřel v květnu 1895.\n"}
{"id": "1126415", "url": "https://cs.wikipedia.org/wiki?curid=1126415", "title": "Paweł Tyszkowski", "text": "Paweł Tyszkowski\n\nPaweł Tyszkowski (\"cca 1870\" – 17. září 1920) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Byl posledním majitelem panství Grabownica Starzeńska. Ve své závěti z 19. října 1912 odkázal svůj majetek v 18 vesnicích polské akademii věd. Jeho manželkou byla Henryką Fredro, pravnučka šlechtice Jacka Fredra.\n\nV letech 1889–1914 byl poslancem Haličského zemského sněmu.\n\nPůsobil taky jako poslanec Říšské rady (celostátního parlamentu Předlitavska), kde usedl v doplňovacích volbách roku 1895 poté, co zemřel Antoni Tyszkowski. Reprezentoval kurii venkovských obcí v Haliči, obvod Přemyšl, Dobromyl atd. Slib složil 27. listopadu 1895. Porazil tehdy rusínského kandidáta dr. Franka. Mandát obhájil v řádných volbách roku 1897 a volbách roku 1901. Ve volebním období 1891–1897 se uvádí jako rytíř Paul von Tyszkowski, statkář, bytem Huwniki. Patřil mezi polské národní poslance. Do Říšské rady ho kandidoval ústřední polský volební výbor. Na Říšské radě zastupoval Polský klub.\n"}
{"id": "1126416", "url": "https://cs.wikipedia.org/wiki?curid=1126416", "title": "Clausula rebus sic stantibus", "text": "Clausula rebus sic stantibus\n\nClausula rebus sic stantibus (lat., v překladu „za předpokladu, že věci zůstanou, jak jsou“) je právní doktrína užívaná zejména v rámci veřejného mezinárodního práva umožňující smlouvám se stát neplatnými v důsledku zásadní změny okolností. Jde v podstatě o únikovou klauzuli, která činí výjimku z obecného pravidla \"pacta sunt servanda\" („smlouvy se mají dodržovat“).\n\nDoktrína je především součástí zvykového mezinárodního práva, ale je využíván např. i ve Vídeňské úmluvě o smluvním právu z roku 1969 pod článkem 62 (Podstatná změna poměrů), ačkoli zde doktrína není zmíněna svým jménem.\n\n"}
{"id": "1126424", "url": "https://cs.wikipedia.org/wiki?curid=1126424", "title": "Erazm Wolański", "text": "Erazm Wolański\n\nErazm Wolański (\"cca 1825\" – 14. května 1886 Velyki Čornokinci) byl rakouský politik polské národnosti z Haliče, v 2. polovině 19. století poslanec Říšské rady.\n\nZastával funkci předsedy okresní rady v Husjatynu. Byl poslancem Haličského zemského sněmu.\n\nPůsobil taky jako poslanec Říšské rady (celostátního parlamentu Předlitavska), kde usedl ve volbách roku 1879 za kurii venkovských obcí v Haliči, obvod Terebovlja, Husjatyn atd. Ve volebním období 1879–1885 se uvádí jako rytíř Erasmus von Wolański, c. k. komoří a statkář, bytem Velyki Čornokinci. Patřil mezi polské národní poslance. Reprezentoval parlamentní Polský klub.\n\nZemřel náhle v květnu 1886 na srdeční mrtvici. Bylo mu 61 let.\n"}
{"id": "1126426", "url": "https://cs.wikipedia.org/wiki?curid=1126426", "title": "Tenis na Letních olympijských hrách 1992 – mužská dvouhra", "text": "Tenis na Letních olympijských hrách 1992 – mužská dvouhra\n\nMužská dvouhra na Letních olympijských hrách 1992 probíhala v areálu Tennis de la Vall d'Hebron, ležícím v barcelonské čtvrti Horta-Guinardó. Soutěž se konala v období od 28. července do 6. srpna 1992 na devíti otevřených antukových dvorcích. Nastoupilo do ni 64  tenistů. Hrálo se na tři vítězné sety.\n\nObhájcem zlaté medaile z předchozí olympiády byl československý hráč Miloslav Mečíř, který však pro protrahované zádové zranění ukončil kariéru v červenci 1990, již ve 26 letech.\n\nV rámci mužského singlu podruhé došlo k vytvoření čtyř kontinentálních kvalifikací a jedné předkvalifikace. Kvalifikační turnaje proběhly mezi 27. dubnem až 18. květnem 1992 v Lillehammeru, Asunciónu, Casablance a japonské Suité. Do nich nastoupili i amatérští hráči z tenisově exotických zemí, jakými byly Island, Aruba, Bermudy, Zambie, Pobřeží slonoviny či San Marino. Celkem se do turnaje zapojilo 131 tenistů z 56 zemí. Hlavní singlovou soutěž v Barceloně pak odehrálo 64 olympioniků. Kvalifikační systém byl zrušen již na následujících hrách v Atlantě 1996.\n\nNa barcelonskou antuku nezavítal sedmý hráč žebříčku Petr Korda. Nestartovala ani světová osmička Andre Agassi, která se ovšem nemohla účastnit pro redukovaný počet tří startujících ze Spojených států. Jim Courier, Pete Sampras i Michael Chang byli v klasifikaci ATP z 20. července výše postavenými tenisty.\n\nNěkolik hráčů elitní světové desítky vypadlo v rané fázi, když antuka nepatřila mezi jejich preferovaný povrch. Světová dvojka Stefan Edberg tak skončil v prvním kole na raketě Andreje Česnokova, jenž mu na úvod uštědřil „kanára“. Ve druhé fázi dohrál Michael Chang a ve třetí Boris Becker i Pete Sampras, který po pětisetovém boji nestačil na Čerkasova. Překvapením se stala čtvrtfinálová účast 84. muže žebříčku Leonarda Lavalleho z Mexika, startujícího z pozice náhradníka.\nOlympijským vítězem se stal nenasazený Švýcar a 44. hráč žebříčku Marc Rosset, jenž v dramatickém finále přehrál španělskou světovou třicítku Jordiho Arreseho až v páté rozhodující sadě poměrem 8–6. Získal tak třetí kariérní titul na okruhu ATP Tour, respektive Grand Prix a stal se prvním švýcarským olympijským vítězem v tenisu. Ve druhém kole vyřadil devátého nasazeného Jihoaričana Waynea Ferreiru. Ve třetí fázi pak eliminoval hlavního favorita na zlato, úřadující světovou jedničku a šampiona French Open 1991 i 1992 Jima Couriera. V obou utkáních neztratil ani set.\n\nBronzové medaile obdrželi oba poražení semifinalisté, Chorvat Goran Ivanišević a Andrej Čerkasov ze Smíšeného týmu.\n"}
{"id": "1126446", "url": "https://cs.wikipedia.org/wiki?curid=1126446", "title": "Jean Nicolas de Francine", "text": "Jean Nicolas de Francine\n\nJean-Nicolas de Francine (1662, Paříž – březen 1735) byl ředitelem \"Académie royale de musique\" (\"Královská hudební akademie\") v Paříži.\n\nJean-Nicolasova rodina přišla do Francie za vlády Jindřicha IV. Francouzského z Florencie.\n\nDne 18. dubna 1684 se Jean-Nicolas oženil s Madeleine Catherine Lully, nejstarší dcerou Jean-Baptiste Lullyho, za přítomnosti krále Ludvíka XIV.\n\nPo smrti Lullyho získal jeho prvivilegia na uvádění oper.\n\n"}
{"id": "1126456", "url": "https://cs.wikipedia.org/wiki?curid=1126456", "title": "Útulna Andrejcová", "text": "Útulna Andrejcová\n\nÚtulna Andrejcová je srubová chata na hlavním hřebeni Kráľovohoľských Nízkých Tater. Leží na území obce Liptovská Teplička v okrese Poprad.\n\nÚtulna určena na jednorázové přespání turistů, během přechodu hřebenu pohoří. Je nepřetržitě otevřená a nachází se nad obcí Pohorelá, na severní straně sedla pod stejnojmenným vrchem v nadmořské výšce 1410 m n. m. V minulosti byla bez hospodáře a staral se o ni Národní park Nízké Tatry, v současnosti je majetkem Horské Služby Nízké Tatry sever. Prošla postupnou rekonstrukcí, ale její funkce zůstala zachována. V roce 2014 proběhla poslední větší rekonstrukce, s výměnnou kamen a přidáním tepelné izolace. Na střeše je umístěn fotovoltaický panel, který spolu s akumulátorem umožňuje večerní svícení nebo dobíjení drobné elektroniky. Její kapacita je kolem 30 osob.\n\nPřístup k útulně Andrejcová vede po červené turistické značce hlavním hřebenem Nízkých Tater z východu od Telgártu přes Královu holu, nebo ze západu od sedla Priehyba přes Velkou Vápenicu. V zimě je hřeben průchodný obvykle jen na lyžích nebo sněžnicích. Lze též přijít ze severního údolí po modré značce z Liptovské Tepličky nebo z jihu od Pohorelé, případně po severním bočním hřebenu po žluté značce ze Šuňavy.\n\n"}
{"id": "1126458", "url": "https://cs.wikipedia.org/wiki?curid=1126458", "title": "Andrejcová", "text": "Andrejcová\n\nAndrejcová je 1519 m vysoká hora na hlavním hřebeni Kráľovohoľských Nízkých Tater. Z vrcholu se otevírají krásné výhledy do okolní krajiny, hlavně směrem na jih na Muránskou planinu. Poľany Andrejcové od Heľpianskeho vrchu (1586 m) až po Ždiarské sedlo (1473 m) jsou nejkrásnějším úsekem hřebene.\n\nV sedle západně od Andrejcové, asi ve výši 1410 m se nachází roubená turistická útulna Andrejcová. Blízko ní se nachází pramen pitné vody.\n\n\n"}
{"id": "1126460", "url": "https://cs.wikipedia.org/wiki?curid=1126460", "title": "Slovenský plynárenský priemysel", "text": "Slovenský plynárenský priemysel\n\nSlovenský plynárenský priemysel, a. s. (zkráceně SPP; 1989–2001 \"Slovenský plynárenský priemysel, štátny podnik\", 1977–1988 \"Naftový a plynárenský priemysel, koncern\", 1972–1977 \"VHJ Slovenské plynárenské a naftové podniky\", 1970–1972 \"VHJ Slovenské plynárenské závody\") je energetická akciová společnost se sídlem v Bratislavě na Slovensku. \n\nSPP dodává plyn a elektřinu a s nimi spojené služby do všech krajů Slovenské republiky. Na českém trhu SPP působí od roku 2008 prostřednictvím své dceřiné společnosti SPP CZ. Za toto období se mu podařilo získat pozici významného dodavatele plynu a elektřiny i na českém trhu.\n\nAkcionářem SPP je Slovenská republika.\n\nVýznamné dceřiné společnosti jsou SPP CZ, a.s., SPP CNG s. r. o.. a SPP Infrastructure, a.s., které se věnují dodávce, distribuci, přepravě a skladování zemního plynu v podzemních zásobnících na Slovensku a dodávce CNG.\n\n"}
{"id": "1126463", "url": "https://cs.wikipedia.org/wiki?curid=1126463", "title": "Bohumil Říha (fotbalista)", "text": "Bohumil Říha (fotbalista)\n\nBohumil Říha (1916 – 2. září 1992, Pardubice) je bývalý český fotbalista, obránce.\n\nS fotbalem začínal v Pardubicích, kde působil v týmech SK Pardubický team a AFK Pardubice, v jehož sestavě řadu let působil v divizi českého venkova. V československé lize hrál za SK Slavia Praha. Nastoupil ve 101 ligových utkáních. Se Slavií získal tři mistrovské tituly. Vítěz Poháru osvobození 1945. Po skončení působené se vrátil do Pardubic, kde nastupoval za Teslu Pardubice, věnoval se ale i trenérské práci a to jak ve válečných letech, kdy před odchodem do Slavie pracoval s mládeží, tak i v pozdějších letech, kdy na sklonku padesátých let vedl tým Spartak Tesla Pardubice.\n\n"}
{"id": "1126464", "url": "https://cs.wikipedia.org/wiki?curid=1126464", "title": "Barbarine", "text": "Barbarine\n\nBarbarine je volně stojící skalní věž (někdy označovaná též jako skalní jehla) v německé části Labských pískovců, na levém břehu řeky Labe, asi 2 km jihovýchodně od pevnosti Königstein. Tato 42,7 m vysoká skalní věž se nalézá na jižním okraji stolové hory Pfaffenstein u Pfaffendorfu, který je částí městečka Königstein, a patří k nejznámějším symbolům Labských pískovců.\n\nPrvní výstup byl proveden dne 19. září 1905. V průběhu času docházelo k erozi hlavy skalní věže, a proto byla již v roce 1946 provedena její sanace betonem. Eroze nadále pokračovala a proto byla od roku 1975 zakázána horolezecká činnost na věži a v letech 1979–1980 byla provedena impregnace hlavy skalní věže a hlava byla sanována umělým kamenem.\n\nTradovala se zde pověst, že Barbarine byla dívka, která žila v tomto kraji se svou matkou. Jednou v neděli matka své dceři důrazně nakazovala, aby nezapomněla jít do kostela na mši. Barbarine však místo do kostela šla raději do lesa na borůvky (v jiné verzi pověsti šla za svým milým, místním myslivcem). Když se vracela, potkala u lesa svou matku, a ta ze vzteku, že ji Barbarine neposlechla, dceru proklela, ať na místě zkamení. A tak se také stalo. \n"}
{"id": "1126465", "url": "https://cs.wikipedia.org/wiki?curid=1126465", "title": "Benitoit", "text": "Benitoit\n\nBenitoit je vzácný Ba a Ti cyklosilikát modré barvy. Byl objeven v roce 1907 na lokalitě San Benito River, podle které byl také pojmenován. Jeho jednoznačně určujícím znakem je schopnost fluorescence pod krátkými vlnami UV světla, kdy září silně modrou barvou. Má také menší tepelnou odolnost v porovnání s ostatními drahokamy, tudíž ho nelze tepelně upravovat pro zvýšení kontrastu modré barvy. Jedná se o oficiální drahokam státu Kalifornie a nachází se zde i jediný komerční důl zabývající se jeho těžbou. Jedná se o vůdčí minerál benitoitové skupiny a také titanem obohacený analog minerálu pabstitu.\n\nBenitoit je hydrotermálního původu a vyskytuje se v asociaci s natrolitem, neptunitem a albitem (kterým je často obalen a musí se louhovat v HCl), na kontaktech serpentinitových těles a zelených břidlic.\n\n\nBrousí se jako drahý kámen a na trhu s drahokamy je velmi ceněn. Zřídka se vyskytne šperk, který obsahuje benitoit větší velikosti než 1 karát. Největší raritou je pak 7,5 karátový vzorek, který je vystaven pro veřejnost ve Smithsonian museum. Cena již vybroušeného vzorku se pohybuje okolo 3000 $ až 4000 $ za karát.\n\n\n"}
{"id": "1126478", "url": "https://cs.wikipedia.org/wiki?curid=1126478", "title": "Mikołaj Wolański", "text": "Mikołaj Wolański\n\nMikołaj Wolański (18. června 1826 Pauszówka – 2. července 1895 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nByl šlechtického původu. Pocházel ze starobylého polského rodu, který byl povýšen do šlechtického stavu králem Boleslavem IV. Mikołaj vychodil gymnázium a absolvoval filozofii na jezuitské koleji v Tarnopolu. Do roku 1848 na navštěvoval právnickou fakultu Lvovské univerzity. Následně se věnoval správě svých statků ve východní Haliči. Roku 1871 získal titul komořího. Od roku 1872 do roku 1875 zastával funkci okresního starosty v Čortkivě.\n\nV letech 1870–1895 byl poslancem Haličského zemského sněmu.\n\nZemský sněm ho roku 1870 delegoval i do Říšské rady (celostátního parlamentu Předlitavska), tehdy ještě nepřímo voleného zemskými sněmy. Opětovně ho sem zemský sněm zvolil roku 1871. Složil slib 28. prosince 1871, mandát ale byl na základě absence 21. dubna 1873 prohlášen za zaniklý. Do vídeňského parlamentu se vrátil v přímých volbách roku 1879 za kurii venkovských obcí v Haliči, obvod Bučač, Čortkiv atd. Mandát zde obhájil ve volbách roku 1885 a volbách roku 1891. Ve volebním období 1879–1885 se uvádí jako rytíř Nicolaus von Wolański, c. k. komoří a statkář, bytem Pauszówka. Patřil mezi polské národní poslance. Reprezentoval parlamentní Polský klub.\n\n12. února 1888 byl povýšen do hraběcího stavu. Zemřel v červenci 1895. Byl velmi zámožný a po jeho smrti se okolo jeho závěti objevily machinace. Nenechal po sobě písemnou závěť, ale neteř, v jejímž domě zesnul, přišla s informací, že ústně odkázal majetek právě jí. Teprve v roce 1908 vypověděl komorník, že ona neteř mu dala 200 000 korun za to, aby potvrdil její smyšlené údaje. Vyšetřování pak ukázalo, že hrabě zanechal psanou závěť, ale ta byla neteří a komorníkem zničena.\n"}
{"id": "1126480", "url": "https://cs.wikipedia.org/wiki?curid=1126480", "title": "Gohrisch (hora)", "text": "Gohrisch (hora)\n\nGohrisch (nesprávně též Gohrischstein) je 440 m vysoká stolová hora v levobřežním Saském Švýcarsku v Sasku na území obce Gohrisch.\n\nStolová hora Gohrisch leží asi čtyři kilometry jihovýchodně od pevnosti Königstein a asi čtyři kilometry jižně od městečka Bad Schandau. V těsné blízkosti se nalézají další stolové hory Papststein, Kleinhennersdorfer Stein a Lasensteine. Na vrcholu stolové hory se nalézá přístřešek.\n\nPrvní zmínka o stolové hoře Gohrisch pochází z roku 1496, během třicetileté války sloužily zdejší četné jeskyně a skály jako krátkodobý úkryt místního obyvatelstva. V roce 1869 byl vybudován na vrcholu hostinec.\n\n\n"}
{"id": "1126481", "url": "https://cs.wikipedia.org/wiki?curid=1126481", "title": "Bus Driver", "text": "Bus Driver\n\nBus Driver je počítačová hra vyvinutá českou společností SCS Software. Jedná se autobusový simulátor běžící na enginu Prism3D, který vyvinula sama společnost SCS Software pro své hry. Hra byla dokončena v březnu roku 2007.\n\nHra je simulátorem jízdy autobusu z pohledu třetí osoby. Hra je rozdělena nejdříve do pěti sektorů, po update do šesti sektorů, každý po šesti trasách. Na každou trasu je přidělen daný autobus. Na začátku hry je dostupný pouze první sektor, zbylé sektory jsou uzamčené a až po splnění určitého počtu tras v prvním sektoru se odemkne další. Hra má různé počasí, to se nemění ve hře, nýbrž je jedno dané na určitou trať. Pokud dojde k přiblížení autobusu zepředu k nějakému jinému autobusu, celé vozidlo začne opakovaně zprůhledňovat.\n\nHra obsahuje řadu autobusů, jejichž podoba vychází z podoby reálných autobusů. Hra byla produkována v Americe, najdeme v ní autobusy amerického typu, nicméně jelikož je hra česká, nabízeny jsou i evropské typy, jako je třeba doubledecker.\n\nSeznam autobusů ve hře:\nVe hře je k dispozici na dolní straně obrazovky panel s informacemi, který obsahuje: malou mapu, ovšem na křižovatkách jsou umístěny na danou trať červené zářící šipky ve směru jízdy, aby hráč věděl, kudy má jet. Dále je v panelu dole umístěna velmi přísná časomíra. Pod časomírou je uvedeno, kolik ještě stanic zbývá do konce. Vpravo od časomíry je tabulka týkající se cestujících. Je zde uveden počet cestujících, kteří vystoupí následující stanici, pozor může stoupat při špatném hodnocení cestujících, které je uvedeno hned vedle. Dále je zde uvedena rychlost a velmi důležitá intenzita brzdění, při jejímž navýšení se odečte 100 bodů a po druhém tomto incidentu i zhorší hodnocení cestujících.\n\nCelá hra se hodnotí na počet bodů. Ty se získávají za správnou jízdu nebo mohou být odečteny za chybnou jízdu.\n\nSeznam možností přičtení nebo odečtení bodů:\n\nVe hře jsou dvě speciální mise, kde se převáží vězni, a ve kterých je hodnocení trochu pozměněné. Vězni, které je potřeba transportovat, mají na začátku nejhorší hodnocení a po bourání a intenzivním brzdění se jejich hodnocení se zlepšuje. Dále se také při bouračkách ozývá místo výkřiků smích. Také se musí následovat policejní helikoptéra a při jejím vzdálení nastává penalizace - 10 b. Při těchto misích se nevztahují na hráče dopravní předpisy, tzn. že může se jezdit na červenou a v protisměru bez penalizace. Místo stanic jsou v těchto dvou trasách check-pointy v podobě dvou policejních aut, mezi kterými se projíždí.\n\nNa oficiálních stránkách hry bylo k dispozici demo v podobě hry na 1 hodinu. Někdy mezi lety 2007 až 2013 bylo toto demo zkráceno na 30 minut. Dále jsou na oficiálních stránkách hry k dispozici různé tapety ke stažení zdarma.\n\nTemsa Edition (v1.1)\n\nV roce 2008 SCS Software vydalo Temsa update, který do hry přidává:\nGold Edition (v1.5)\n\nKolem roku 2010 SCS Software vydalo nový patch na hru Bus Driver (v1.0), který byl nazván \"Bus Driver Gold\". Je v něm několik nových funkcí, i když některé jsou převzaty z Temsa Edition.\n\n"}
{"id": "1126485", "url": "https://cs.wikipedia.org/wiki?curid=1126485", "title": "Supersense", "text": "Supersense\n\nSupersense je hudební festival, jehož první ročník se konal ve dnech 7. až 9. srpna 2015 v kulturním komplexu Arts Centre Melbourne v Melbourne. Kurátorkou prvního ročníku byla zpěvačka Sophia Brous. Vystupovali zde například kytarista Marc Ribot, zpěvačka Lydia Lunch, zpěvák Ariel Pink nebo skupina The Jon Spencer Blues Explosion. Kapela The Necks spolu s Leo Abrahamsem a dalšími hrála hudbu z alba \"Discreet Music\" anglického hudebníka Briana Ena. Dále zde vystoupil velšský hudebník John Cale za doprovodu své kapely, hráčů na dechové a smyčcové nástroje, elektronické hudebnice Laurel Halo a ve třech písních s ním zpívala zpěvačka Lisa Gerrardová. Vizuální podobu jeho setu obstarala Abigail Portner.\n\n"}
{"id": "1126493", "url": "https://cs.wikipedia.org/wiki?curid=1126493", "title": "Devlet Hatun", "text": "Devlet Hatun\n\nDevlet Hatun (osmanskou turečtinou: دولت شاه خاتون‎; zemřela v lednu 1414; jméno Devlet znamená \"stát\"; známá také jako Devletşah) byla manželka sultána Bajezida I. a matka sultána Mehmeda I.\n\nDevlet Hatun se narodila v Kütahyi anatolskému princi Süleymanovi Şahovi Çelebimu, vládci Anatolské dynastie Germiyan.\n\nSüleyman chtěl uzavřít příměří mezi Osmanskou říší a Anatolií; nabídl svou dceru Devlet jako manželku osmanskému princi Bayezidovi (Bayezid I.). Toto rozhodnutí však Anatolii vůbec nepomohlo, jelikož Osmanská říše získala nejcennější části Anatolie jako věno. Dokonce i hlavní město Anatolie (Kütahya) bylo součástí věna.\nDevlet porodila dalšího sultána, Mehmeda I. Zemřela v lednu 1414 v Burse.\n"}
{"id": "1126494", "url": "https://cs.wikipedia.org/wiki?curid=1126494", "title": "Julian Zachariewicz-Lwigród", "text": "Julian Zachariewicz-Lwigród\n\nJulian Oktawian Zachariewicz-Lwigród (17. července 1837 Lvov – 27. prosince 1898 Lvov) byl rakouský architekt, vysokoškolský pedagog a politik polské národnosti z Haliče, v 2. polovině 19. století poslanec Říšské rady.\n\nNarodil se ve Lvově, kde vychodil obecnou i střední školu. Ve Lvově rovněž vystudoval technickou akademii. Následně studoval na vídeňské polytechnice. Do roku 1870 pracoval jako diplomovaný inženýr na různých postech u rakouských železnic. Roku 1871 nastoupil na nově vzniklou katedru stavitelství na technické akademii ve Lvově (od roku 1877 polytechnika Lvov), kde byl později jmenován řádným profesorem. Od roku 1872 působil na nově utvořené fakultě stavitelství, na které zastával i funkci děkana. V roce 1877/1878 a 1881/1882 byl rektorem této vysoké školy. Podílel se na rozmachu tohoto vysokého učení. Navrhl i budovu školy v honosném historizujícím slohu. Jeho nejvýznamnější realizací je návrh budovy haličské spořitelny v centru Lvova, postavené v letech 1888–1891. Podílel se i na sakrálních stavbách (Zarzecze, Bučniv, Stryj) a ve Lvově navrhl několik soukromých vil a domů.\n\nByl veřejně a politicky aktivní. Inicioval vznik lvovského průmyslového muzea. Byl členem řady spolků. Zasedal také jako poslanec Říšské rady (celostátního parlamentu Předlitavska), kam usedl v doplňovacích volbách roku 1883, za kurii měst v Haliči, obvod Lvov. Slib složil 13. dubna 1883. Rezignaci oznámil na schůzi 3. dubna 1884. Ve volebním období 1879–1885 se uvádí jako rytíř Julian Zacharjewicz von Lwigród, profesor c. k. technické školy, bytem Lvov. Patřil mezi polské národní poslance. Reprezentoval parlamentní Polský klub. V rámci polské politické scény byl kandidátem konzervativního proudu.\n\nZemřel náhle v prosinci 1898 a byl pohřben na Lyčakovském hřbitově ve Lvově.\n\nJako architekt proslul i jeho syn Alfred Zachariewicz (1871–1937).\n"}
{"id": "1126496", "url": "https://cs.wikipedia.org/wiki?curid=1126496", "title": "Ricardinho", "text": "Ricardinho\n\nRicardo Luis Pozzi Rodrigues známý jako Ricardinho (* 23. květen 1976, São Paulo) je bývalý brazilský fotbalista. Nastupoval povětšinou na postu záložníka.\n\nV brazilské reprezentaci odehrál 25 utkání, v nichž dal 1 gól. Stal se s ní mistrem světa roku 2002. Hrál též na světovém šampionátu roku 2006.\n\nS Corinthians vyhrál roku 2000 pokusný první ročník Mistrovství světa klubů.\n\nTřikrát vyhrál brazilskou ligu, dvakrát s Corinthians (1998, 1999), jednou s FC Santos (2004). S Beşiktaşem İstanbul získal turecký pohár.\n"}
{"id": "1126497", "url": "https://cs.wikipedia.org/wiki?curid=1126497", "title": "MŠK - Thermál Veľký Meder", "text": "MŠK - Thermál Veľký Meder\n\nMŠK – Thermál Veľký Meder (celým názvem: Mestský športový klub – Thermál Veľký Meder) je slovenský fotbalový klub, který sídlí ve městě Veľký Meder. Založen byl v roce 1928 pod názvem Nagymegyeri SC. Od sezóny 2017/18 působí ve čtvrté lize Západoslovenského futbalového zväzu, sk. Jihovýchod\n\nSvé domácí zápasy odehrává na stadionu Veľký Meder s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126498", "url": "https://cs.wikipedia.org/wiki?curid=1126498", "title": "Neville Marriner", "text": "Neville Marriner\n\nSir Neville Marriner, CH, CBE (15. dubna 1924 – 2. října 2016) byl anglický dirigent a houslista.\n\nNarodil se v Lincolnu v Anglii, kde studoval na Královské akademii hudebních umění, stejně jako na konzervatoři v Paříži. Na housle hrál ve Filharmonickém orchestru, Kvartetu Martina Stringa a Londýnském symfonickém orchestru . V posledních dvou jmenovaných hrál třináct let. Později založil jakobínský orchestr společně s Thurstonem Dartem, než se přestěhoval do Hancocku v Maine ve Spojených státech, kde studoval pod Pierrem Monteuxem na jeho škole. V roce 1958 založil Akademii svatého Martina, s jejímž komorním orchestrem hojně nahrával.\n\nMarriner byl prvním hudebním režisérem Los Angelského komorního orchestru v letech 1969 - 1978. Od roku 1979 do roku 1986 byl hudebním režisérem orchestru v Minnesotě. V letech 1986 - 1989 byl šéfdirigentem Sttutgartského rádiového symfonického orchestru. \n\nNahrával pro nejrůznější značky, včetně značek jako Argo, L´Oiseau Lyre, Philips a EMI Classics. Repertoár jeho nahrávek se pohybuje od barokní doby do britské hudby 20. století, stejně jako v oblasti opery. Mezi jeho nahrávkami jsou také dvě CD britské hudby pro Philips Classics nahrané společně s Julianem Lloydem Webberem, včetně uznávaných představení Benjaminovy symfonie violoncell a koncertu Sira Williama Waltona. Marriner také dohlížel na výběr hudby pro film Amadeus z roku 1984.\n\nDo roku 1992 byl ředitelem Akademie svatého Martina, kdy ho nahradil Malcolm Latchem. Marriner získal titul Life President. Je otcem klarinetisty Andrewa Marrinera, který je hlavním klarinetistou Londýnského symfonického orchestru.\n\nMarriner byl v roce 1979 jmenován velitelem Řádu britského imperia (CBE). V roce 1985 získal titul Knight Bachelor. V roce 2015 ho královna na svoje narozeniny vyznamenala Řádem společníků cti (CH).\n\n"}
{"id": "1126500", "url": "https://cs.wikipedia.org/wiki?curid=1126500", "title": "Josef Pravda (fotbalista)", "text": "Josef Pravda (fotbalista)\n\nJosef Pravda (2. září 1922 – ?) je bývalý český fotbalista, útočník.\n\nV československé lize hrál za SK Viktoria Žižkov a Technomat Teplice. Nastoupil v 97 ligových utkáních a dal 52 gólů.\n\n\n"}
{"id": "1126501", "url": "https://cs.wikipedia.org/wiki?curid=1126501", "title": "FK Spartak Vráble", "text": "FK Spartak Vráble\n\nFutbalový klub Spartak Vráble byl slovenský fotbalový klub, který sídlil v západoslovenském městě Vráble. V sezóně 2015/16 hrál třetí slovenskou fotbalovou ligu, sk. Západ. Založen byl v roce 1919, zanikl v roce 2016 po fúzi s FC ViOn Zlaté Moravce.\n\nSvé domácí zápasy odehrával na stadionu na Levickej ulici s kapacitou 1 500 diváků.\n\nZdroj: \n\n\nZdroj: \n\n"}
{"id": "1126503", "url": "https://cs.wikipedia.org/wiki?curid=1126503", "title": "MFK Bytča", "text": "MFK Bytča\n\nMFK Bytča (celým názvem: Mestský futbalový klub Bytča) je slovenský fotbalový klub, který sídlí ve městě Bytča. Založen byl v roce 1912 pod názvem Nagybitcsei FC. Od sezóny 2016/17 působí ve čtvrté lize Stredoslovenského futbalového zväzu, sk. Sever.\n\nSvé domácí zápasy odehrává na městském stadionu Bytča s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126505", "url": "https://cs.wikipedia.org/wiki?curid=1126505", "title": "Mistrovství Evropy ve fotbale žen do 17 let", "text": "Mistrovství Evropy ve fotbale žen do 17 let\n\nMistrovství Evropy ve fotbale žen do 17 let je každoroční šampionát ženských národních týmů ve věku do 17 let. Soutěž je pořádána organizací UEFA. Nejlepší týmy se taktéž kvalifikují na Mistrovství světa ve fotbale žen do 17 let. \n\nŠampionát vznikl v roce 2008. Účastníci musí projít dvoufázovou kvalifikací, ze které vzejde 7 týmů, které se připojí k výběru hostující země na finálovém turnaji. Těchto osm týmů jez zařazeno do dvou skupin, ze kterých vždy dva nejlepší postupují do vyřazovací fáze.\n\n"}
{"id": "1126507", "url": "https://cs.wikipedia.org/wiki?curid=1126507", "title": "Ignacy Zapałowicz", "text": "Ignacy Zapałowicz\n\n\"Ignacy Zapałowicz\" (14. srpna 1821 – 17. července 1893 Zebrzydowice) byl rakouský římskokatolický duchovní a politik polské národnosti z Haliče, v 2. polovině 19. století poslanec Říšské rady.\n\nPůsobil jako římskokatolický duchovní. Byl děkanem ve Skawině a učitelem na gymnáziu v Rzeszowě. Dosáhl funkce probošta v Zebrzydowicích.\n\nByl veřejně a politicky aktivní. Zasedal jako poslanec Říšské rady (celostátního parlamentu Předlitavska), kam usedl v doplňovacích volbách roku 1883, poté co zemřel Józef Baum von Appelshofen, za kurii venkovských obcí v Haliči, obvod Wadowice, Myslenice atd. Slib složil 4. prosince 1883.\n. Ve volebním období 1879–1885 se uvádí jako Ignaz Zapałowicz, kněz a farář, bytem Zebrzydowice. Patřil mezi polské národní poslance. Reprezentoval parlamentní Polský klub.\n\nZemřel v červenci 1893. Bylo mu 72 let.\n"}
{"id": "1126509", "url": "https://cs.wikipedia.org/wiki?curid=1126509", "title": "Roberto Gerhard", "text": "Roberto Gerhard\n\nRobert Gerhard i Ottenwaelder, ve světě znám jako Roberto Gerhard, (25. září 1896 Valls, Alt Camp – 5. ledna 1970 Cambridge, Anglie) byl katalánský hudební skladatel. Je považován za jednoho z nejlepších katalánských skladatelů dvacátého století.\n\nNarodil se ve Valls, malém katalánském městečku v blízkosti Tarragony. Byl synem německo-švýcarského otce a alsaské matky. Přestože byl svým původem předurčen k mezinárodnímu nadhledu, jak svým místem narození, tak i kulturou, byl kataláncem. Jeho učitelem klavíru byl slavný klavírista a hudební skladatel Enrique Granados a kompozici studoval u néméně slavného „otce španělské národní hudby“ Felipe Pedrella. Když Pedrell v roce 1922 zemřel, studoval krátce u Manuela de Fally. Jakmile však poznal dílo Arnolda Schoenberga požádal o přijetí mezi jeho žáky. Schoenberg jej přijal jako jediného španělského uchazeče. Několik let pak strávil se Schoenbergem ve Vídni a v Berlíně.\n\nPo návratu do Barcelony v roce 1928 věnoval svou energii propagaci atonální hudby, jak na koncertech, tak jako novinář a hudební kritik. Spolupracoval s katalánskou literární a výtvarnou avantgardou. Spřátelil se s Joanem Miró a Pablem Casalsem a uváděl do Španělska dílo Arnolda Schoenberga a Antona Weberna. Byl hlavním organizátorem Festivalu ISCM v roce 1936. Kromě toho ale také sbíral, upravoval a vydával španělské národní písně a starou španělskou hudbu od renesance až po 18. století.\n\nVe Španělské občanské válce se aktivně postavil na stranu republikánů. Byl hudebním poradcem ministerstva kultury a členem republikánského vládního výboru. Po porážce republikánů emigroval v roce 1939 nejprve do Francie, ale ještě téhož roku se usadil v Anglii, v Cambridgi. Až do smrti generála Franca Španělsko oficiálně nenavštívil. Vracel se tam pouze na dovolenou.\n\nTouhu po rodné zemi vyjadřoval svou hudbou. V roce 1940 zkomponoval \"Symfonii na pamět Felipe Pedrella\" a balet \"Don Quixote\". Vrcholné dílo tohoto období byla španělská opera \"La Dueña\" (anglicky The Duenna) na námět anglické hry Richarda Sheridana. Byl patrně prvním významným skladatelem elektronické hudby ve Velké Británii. Jeho hudba ke Shakespearově tragedii Král Lear pro Royal Shakespeare Company z roku 1955, byla první elektronickou hudbou na britském jevišti.\n\nOd počátku padesátých let trpěl Gerhard srdečními obtížemi, které mu zřejmě zkrátily život. Zemřel v Cambridgi roku 1970 a je pochován na hřbitově \"Ascension Burial Ground\" společně se svou manželkou Leopoldinou Feichtegger Gerhardovou (1903–1994).\n\nOpožděné přijetí Gerhardova díla ve Španělsku bylo zahájeno až v roce 1992 uvedením opery La Dueña v Madridu a v Barceloně. Archiv skladatelova díla je uchován v \"Cambridge University Library\". Další osobní dokumenty jsou uloženy v Katalánské knihovně (\"Biblioteca de Catalunya\") v Barceloně.\n\n\n\n\n\n\n\n\n"}
{"id": "1126510", "url": "https://cs.wikipedia.org/wiki?curid=1126510", "title": "MFK Detva", "text": "MFK Detva\n\nMFK Detva (celým názvem: Mestský futbalový klub Detva) je slovenský fotbalový klub, který sídlí ve městě Detva. Založen byl v roce 1936 pod názvem ŠK Detva. Od sezóny 2015/16 působí ve třetí fotbalové lize, sk. Střed.\n\nSvé domácí zápasy odehrává na městském stadionu Detva s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\nMFK Detva „B“ byl rezervní tým Detvy. Největšího úspěchu dosáhl v sezóně 1986/87, kdy se v Divizi (tehdejší 4. nejvyšší soutěž) umístil na 9. místě.\n\n\nZdroj: \n\n\n\nZdroj: \n\n"}
{"id": "1126511", "url": "https://cs.wikipedia.org/wiki?curid=1126511", "title": "Gamrig", "text": "Gamrig\n\nGamrig je 253 metrů vysoká skalní skupina nalézající se v Saském Švýcarsku východně od městečka Rathen. Vzhledem ke své volně stojící poloze nad městečkem nabízí přes svou poměrně malou nadmořskou výšku dalekosáhlé výhledy na Labské pískovce, a to zejména do údolí Labe. Na vrchol skalní skupiny vede turistický chodník a skalní skupina je vyhledávána horolezci, kterým nabízí mnoho cest různé obtížnosti na jednotlivé skalní věže.\nGamrig se nachází asi jeden kilometr východně od městečka Rathen na severozápadním okraji plošiny, ve které se nachází obec Waltersdorf. Jižně od skalního masivu se nalézá údolí kterým vede silnici Waltersdorf - Niederrathen. Západně od Gamrigu se nalézá známá skalnatá oblast s celou řadou známých skalních útvarů (Bastei, Talwächter, lokomotiva aj.) a údolí (Wehlgrund, Amselgrund). Asi jeden kilometr severovýchodně se nachází kaňonovité údolí Polenztal.\nNa rozdíl od jiných volně stojících skal a skalních útvarů Saského Švýcarska, jako je Falkenstein nebo Neurathen Gamrig nikdy nesloužil jako hradní varta. Gamrig zaznamenal již v roce 1592 Matthias Oeder na první saské mapě. Zde byl dokonce nazýván Gamigkstein.\n\nZnámý saský malíř Caspar David Friedrich vystoupil v roce 1808 na Gamrig a použil motiv z Gamrigu v roce 1818 ve svém slavném obrazu Poutník nad mořem mlhy.\n"}
{"id": "1126514", "url": "https://cs.wikipedia.org/wiki?curid=1126514", "title": "TJ Baník Kalinovo", "text": "TJ Baník Kalinovo\n\nTJ Baník Kalinovo (celým názvem: Telovýchovná jednota Baník Kalinovo) je slovenský fotbalový klub, který sídlí v obci Kalinovo. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu Kalinovo s kapacitou 2 000 diváků.\n\n\nZdroj: \n\n\n\nZdroj: \n\n"}
{"id": "1126516", "url": "https://cs.wikipedia.org/wiki?curid=1126516", "title": "Maksymilian Zatorski", "text": "Maksymilian Zatorski\n\nMaksymilian Zatorski (1. května 1835 Sambir – 19. února 1886 Krakov) byl rakouský právník, vysokoškolský pedagog a politik polské národnosti z Haliče, v 2. polovině 19. století poslanec Říšské rady.\n\nStudoval gymnázium v Sambiru, Stanislavově a Krakově a pak vystudoval právnickou fakultu Jagellonské univerzity v Krakově, kde byl 27. listopadu 1858 promován na doktora práv. Roku 1857 nastoupil k finanční prokuratuře v Krakově. Později se stal mimořádným a od roku 1860 řádným profesorem rakouského občanského práva na Jagellonské univerzitě. Byl členem státní zkušební komise pro právní historii, právní vědy a státovědu. V roce 1875 vydal komentář ke všeobecnému občanskému zákoníku v polském jazyce, společně s profesorem Kasparkem. Za své vědecké zásluhy byl jmenován mimořádným členem akademie věd v Krakově.\n\nOd roku 1873 zasedal v městské radě v Krakově. V letech 1877–1884 byl poslancem Haličského zemského sněmu, kde zastupoval kurii měst, obvod Krakov.\n\nByl též poslancem Říšské rady (celostátního parlamentu Předlitavska), kam nastoupil v doplňovacích volbách roku 1881 za kurii měst Haliči, obvod Krakov. Slib složil 11. března 1881. Mandát zde obhájil ve volbách roku 1885. Poslancem byl do své smrti roku 1886. Pak ho nahradil Maksymilian Machalski. Ve volebním období 1879–1885 se uvádí jako rytíř Dr. Maximilian von Zatorski, c. k. univerzitní profesor, bytem Krakov. Patřil mezi polské národní poslance. Reprezentoval parlamentní Polský klub.\n\nZemřel v únoru 1886.\n"}
{"id": "1126517", "url": "https://cs.wikipedia.org/wiki?curid=1126517", "title": "Karajtín", "text": "Karajtín\n\nKarajtín ( ) nebo také Karjatajn je město ležící na jihovýchodě syrského guvernorátu Homs, nacházející se v jedné z oáz Syrské pouště. Nedaleko se nachází antické město Palmýra (severovýchodně) nebo města Mahín a Sadad (západně). Město leží na silnici č. 7 spojující historickou Palmýru s pohořím Antilibanon na syrsko-libanonské hranici. Název bývá z arabštiny překládán jako \"Dvě vesnice\". V roce 2004 žilo ve městě asi 14 tisíc obyvatel, kteří většinou vyznávají sunnitský islám, nebo křesťanství.\n\nV době vlády etnika Amoritů bylo město známé pod jménem Nazala a složilo jako sídlo korunního prince z Qatny (západně od Karajtínu, jižně od Homsu). Zmíněno bylo též v Achetatonském archivu.\n\nV Karajtínu se nachází množství nejrůznějších řecko-římských staveb včetně rozsáhlých lázní, zvané \"Hamaam Balkis\". Ty během římské nadvlády sloužily jako lidové zdravotnické středisko a základna pro oddíly legionářské jízdy zvané \"Equites Promoti Indigenae.\" Kromě toho zde stojí také řada korintských sloupů a mramorových ornamentů a to z doby kdy byla hlavním městem regionu Palmýra. Ve městě se dokonce našly nápisy vytvořené obyvateli Palmýry a zasvěcené \"Velkému bohu Nazalovi\". Před islámskou nadvládou měli ve městě základnu křesťanští Ganasidé (Arabové, kteří uprchli z arabského poloostrova a přijali křesťanství).\n\nBěhem muslimského dobývání Levanty vzdorovali obyvatelé města armádě generála Chálida ibn al-Valída (léto 634). Později byli ale poraženi a arabská armáda město dobyla a řádně vyplenila. Během vlády Abdulmalika, chalífy z rodu Umajjovců, užíval město jeho syn Al-Valíd I. jako výchozí základnu pro vojenské operace. Al-Valíd II., který proslul jako neschopný vládce, vlastnil během své krátké vlády (743–744) části Umajjovského paláce, nacházejícím se v Karajtínu.\n\nKe konci roku 1104 zemřel ve městě Seldžucký emír Suqman ibn Artuq při své cestě do Damašku, kam byl předvolán vládcem města Zahírem ad-Dín Tugtekinem. Arabský zeměpisec řeckého původu Yaqut al-Hamawi ar-Rumi navštívil Karajtín začátkem 13. století a popsal jej jako velkou vesnici náležící k Homsu a ležící na pouštní stezce mezi městy Homs, Palmýra, Arak a Suchna. Zaznamenal též, že obyvatelstvo je křesťanské. Roku 1260 10 000 mongolských válečníků přepadlo město a celou oblast obklíčilo. Později téhož roku mamlúcké jednotky pod velením emíra Salara zahnaly Mongoly zpět ke Karajtínu.\n\nV 19. století ekonomika města závislá hlavně na příjmu obchodu velbloudích karavan prudce klesla. K tomuto jevu došlo hlavně kvůli novým technickým pokrokům a novým vynálezům, v tomto případě hlavně železnice a parní lodě. Tato skutečnost zapříčinila, že počty poutníků do Mekky, kteří procházeli přes Karajtín značně klesly a lidé z města, které poutníci využívali jako průvodce neměli dostatečné příjmy. V polovině století během vlády egyptského guvernátora Ibrahima Paši byl Karajtín malou vesnicí s domy z blátěných cihel. V roce 1838 tvořili obyvatelstvo sunničtí muslimové a křesťané.\n\nV padesátých letech 19. století bylo město popisováno jako velká vesnice, kde zhruba dvě třetiny obyvatel tvořili muslimové a zbytek pak křesťané. Většina zdejších křesťanů se hlásila k Syrské pravoslavné církvi (jakobité), ale někteří z nich konvertovali ke katolictví, což byl v této době rozšířený trend. Během své návštěvy v roce 1913 popsal americký cestovatel Lewis Gatson Leary Karajtín jako \"špinavou díru\". Na začátku 20. století britská spisovatelka Gertrude Bellová zaznamenala, že v té době sídlil v Karajtínu jeden z největších syrských banditů, Fajjád Aga.\n\nPo většinu války si město zachovalo neutrální postoj. Rada starších se dohodla jak se syrskou vládou, tak s povstalci, že město nebude předmětem bojů. Město má, ale důležitou strategickou pozici, protože leží na křižovatce mezi severní a jižní částí země. Karajtín tedy sloužil jako jakési \"potrubí\", přes které povstalci pašovali zbraně z Damašku a přes které syrská armáda zásobovala přeskupovala své jednotky na severu a západě. Karajtín využívali také zběhové, kteří tudy přecházeli \"na druhou stranu\".\n\n5. srpna 2015 dobyli město teroristé z Islámského státu. Pro Islámský stát bylo město důležité, protože leží na dálnici Damašek-Homs. 6. srpna ISIS unesl z města 230 civilistů, včetně nejméně 60 křesťanů. Teroristům se dokonce podařilo podniknout několik ofenzív a přerušovaně ovládnout město Mahín na západ od něj. 21. srpna IS zveřejnil fotografie zničeného Klášteru svatého Juliána. Některé z částí této památky byly přes 1500 let staré. 3. dubna 2016 se syrském vládním jednotkám podařilo po několikaměsíční ofenzívě město osvobodit.\n"}
{"id": "1126519", "url": "https://cs.wikipedia.org/wiki?curid=1126519", "title": "MŠK Tatran Krásno nad Kysucou", "text": "MŠK Tatran Krásno nad Kysucou\n\nTJ Tatran Krásno nad Kysucou (celým názvem: Telovýchovná jednota Tatran Krásno nad Kysucou) je slovenský fotbalový klub, který sídlí ve městě Krásno nad Kysucou. Založen byl v roce 1925 pod názvem ŠK Orol Krásno. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu Krásno nad Kysucou s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126520", "url": "https://cs.wikipedia.org/wiki?curid=1126520", "title": "Salle", "text": "Salle\n\nSalle je vesnice v italské oblasti Abruzzo, ležící více než 40 km jihozápadně od Pescary. Žijí v ní přes tři stovky obyvatel.\n\nSalle bylo od 14. století známé jako centrum výroby houslových strun z ovčích střev. Ještě počátkem 20. století zde žilo okolo sedmnácti set lidí, ale nedostatek pracovních příležitostí a devastace obce velkým zemětřesením v lednu 1915 vedla k masovému vystěhovalectví. Významní američtí výrobci strun D'Addario a Mari dosud udržují rodinnou tradici založenou v Salle. V obci je také otevřeno muzeum výroby strun.\n\nVesnice leží na hranici Národního parku Majella. Protéká jí řeka Orta, která v okolních horách vyhloubila četná hluboká údolí; přes jedno z nich vede most, na kterém se provozuje bungee jumping. V obci se nachází radnice, pošta a kostel, nejbližší nádraží je ve 14 km vzdáleném Torre de Passeri. Italskou národní památkou jsou zříceniny hradu z 11. století, který patřil rodině di Genova. Místním rodákem a patronem obce je blahoslavený Roberto da Salle.\n\n"}
{"id": "1126524", "url": "https://cs.wikipedia.org/wiki?curid=1126524", "title": "TJ ŠK Kremnička", "text": "TJ ŠK Kremnička\n\nTJ ŠK Kremnička (celým názvem: Telovýchovná jednota ŠK Kremnička) byl slovenský fotbalový klub, který sídlil v banskobystrické městské části Kremnička. Založen byl v roce 1952. V letech 2011–2017 působil ve třetí slovenské fotbalové lize (3. nejvyšší soutěž).\n\nV roce 2017 proběhla fúze Kremničky s mládeží čerstvě zaniklé Dukly Banská Bystrica. Po této fúzi byl založen nový klub, který obdržel název MFK Dukla Banská Bystrica.\n\nSvé domácí zápasy odehrával na stadionu ŠKF Kremnička s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126525", "url": "https://cs.wikipedia.org/wiki?curid=1126525", "title": "Mistrovství České republiky v šachu žen", "text": "Mistrovství České republiky v šachu žen\n\nMistrovství České republiky v šachu je šachový turnaj, jenž určuje nejlepšího hráče šachu v Česku. Poprvé bylo hráno mezi lety 1940 a 1944 za rozdělení Československa během druhé světové války jako Mistrovství Čech a Moravy v šachu, poté ho vystřídalo Mistrovství Československa v šachu, které se hrálo až do rozpadu Československa roku 1992. \n\nOd roku 1993 se koná pravidelně každý rok s výjimkou roku 2007 v různých termínech a místech. Kromě klasické podoby se od roku 2000 hraje také v rapid šachu a od roku 2003 v bleskovém šachu. Hrají se zároveň s muži nebo jako samostatné turnaje.\n\nHrálo se třikrát během 2. světové války.\nMistrovství České republiky v rapid šachu se koná pravidelně každý rok ve Znojmě v rámci mezinárodního turnaje turnaje Znojemská královna hraného švýcarským systémem. Muži hrají samostatný turnaj v jiném termínu v Pardubicích. V závorce je uvedeno umístění v turnaji.\nMistrovství České republiky v bleskovém šachu se koná pravidelně každý rok od roku 2003 jako samostatná akce. První tři ročníky hrály ženy dohromady s muži. Od roku 2006 hrají v ženy ve stejném termínu i místě samostatný turnaj. Hraje se švýcarským systémem na 13 kol, přičemž první čtyři postupují do závěrečných bojů o medaile, které probíhají formou semifinále, finále a zápasu o třetí místo.\n\n\n"}
{"id": "1126528", "url": "https://cs.wikipedia.org/wiki?curid=1126528", "title": "TJ Družstevník Liptovská Štiavnica", "text": "TJ Družstevník Liptovská Štiavnica\n\nTJ Družstevník Liptovská Štiavnica (celým názvem: Telovýchovná jednota Družstevník Liptovská Štiavnica) je slovenský fotbalový klub, který sídlí v obci Liptovská Štiavnica. Od sezóny 2015/16 působí ve třetí fotbalové lize, sk. Střed.\n\nSvé domácí zápasy odehrává na stadionu Liptovská Štiavnica s kapacitou 500 diváků.\n\n\nZdroj: \n\n\n\nZdroj: \n\n"}
{"id": "1126529", "url": "https://cs.wikipedia.org/wiki?curid=1126529", "title": "Vyšeslav Vladimirovič", "text": "Vyšeslav Vladimirovič\n\nVyšeslav Vladimirovič (977 – 1010 Novgorod) byl novgorodský kníže a nejstarší syn Vladimíra I. Velkého a jeho varjažské manželky Olavy, kterou někteří historici považovali za Češku.\n\nPo smrti Vyšeslava Vladimiroviče se stal novgorodským knížetem Jaroslav I. Moudrý, ačkoli kandidátů mezi jeho bratry bylo více. Ti však z různých důvodů neměli možnost trůn získat. Izjaslav I. Vladimirovič umřel v roce 1001 a Sviatopolk I. byl po roce 1013 eskortován k otci Vladimíru I. do Vyšgorodu, kde byl střežen.\n\nExistuje i mnohem starší verze Vyšeslavovy smrti. Podle výkladů varjažských ság vdova švédského krále Erika IV. Vítěze Sigrid nesouhlasila s dvořením knížete Vissawalda (Vyšeslav Vladimirovič) a v roce 995 ho upálila a za manžela si vzala dánského krále Svena I.\n\n"}
{"id": "1126531", "url": "https://cs.wikipedia.org/wiki?curid=1126531", "title": "ŠKM Liptovský Hrádok", "text": "ŠKM Liptovský Hrádok\n\nŠKM Liptovský Hrádok (celým názvem: Športový klub mesta Liptovský Hrádok) je slovenský fotbalový klub, který sídlí ve městě Liptovský Hrádok. Založen byl v roce 1958 pod názvem TJ Tesla Liptovský Hrádok. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu pri Belej s kapacitou 1 950 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126534", "url": "https://cs.wikipedia.org/wiki?curid=1126534", "title": "Tyrolit", "text": "Tyrolit\n\nTyrolit je minerál patřící do skupiny arsenátů. Jeho typovou lokalitou je tyrolská spolková země Rakouska, v níž byl roku 1845 objeven a podle ní také pojmenován. Je charakteristický svou tyrkysově modrou barvou a perleťovým leskem. \n\nJedná se o sekundární minerál, vzniklý zvětráváním měděných ložisek bohatých na arsen. V něm obsažená uhličitanová (CO) skupina zřejmě koreluje s jeho vápencovým podkladem, na kterém se ve většině nalezených vzorků vyskytuje. Dojde-li však k nahrazení karbonátové skupiny síranem, vzniká jiný minerál velice mu chemicky podobný, totiž tangdanit.\n\n\nMůže být zaměněn za jemu podobný theisit nebo clarait.\n\nJedná se o sběratelskou raritu, dnes již velmi vzácný a velmi ceněný minerál.\n\n\n KRATOCHVÍL, Josef. \"Topografická mineralogie Čech I\". 2. vyd. Praha: Nakladatlství ČSAV, 1957. 456 s. S. 66-67.\n\n"}
{"id": "1126535", "url": "https://cs.wikipedia.org/wiki?curid=1126535", "title": "NMS Market Research", "text": "NMS Market Research\n\nNMS Market Research s.r.o. je třetí největší česká agentura marketingového výzkumu. Byla založena v roce 1999 v Praze, v roce 2007 otevřela samostatnou pobočku ve Slovenské republice. Nabízí komplexní služby v oblasti výzkumu trhu. Soustředí se na sektor financí a bankovnictví, telekomunikací a retailu.\n\nPoskytuje kompletní služby kvalitativního výzkumu, kvantitativního výzkumu, on-line výzkumu a Mystery Shopping.\n\nSpolu se společnostmi STEM/MARK, a.s. a Nielsen Admosphere, a.s. je spoluvlastníkem Český národní panel s.r.o., který je provozovatelem on-line panelu Český národní panel (ČNP).\n\nJe členem sdružení SIMAR a prostřednictvím spolumajitele Ondřeje Veise také členem sdružení ESOMAR.\n\nSpolečnost byla založena v roce 1999 pod názvem NETWORK MEDIA SERVICE, s.r.o..\n\nV roce 2007 otevřela samostatnou pobočku ve Slovenské republice. Pobočka původně sídlila v Trenčíně, v roce 2012 se přestěhovala na nynější adresu v Bratislavě.\n\nV roce 2010 se společnost přejmenovala na NMS Market Research s.r.o..\n\nSpolu se společností STEM/MARK, a.s. založila v roce 2012 Český národní panel.\n\nV roce 2015 se jako jediná česká agentura účastní veletrhu výzkumných agentur Research & Results, který se koná ve dnech 28. - 29. 10. v Mnichově.\n"}
{"id": "1126538", "url": "https://cs.wikipedia.org/wiki?curid=1126538", "title": "Josef Kadeřábek", "text": "Josef Kadeřábek\n\nJosef Kadeřábek (1928 – 24. ledna 2014) byl český fotbalista, záložník.\n\nV československé lize hrál za Technomat/Vodotechnu Teplice. Gól nedal. Do Teplic přišel z Bíliny.\n\n"}
{"id": "1126539", "url": "https://cs.wikipedia.org/wiki?curid=1126539", "title": "Marie Františka Orleánská z Braganzy", "text": "Marie Františka Orleánská z Braganzy\n\nMarie Františka z Orléans-Braganzy (8. září 1914 Eu (Seine-Maritime), Francie – 15. ledna 1968 Lisabon) byla pravnučka brazilského císaře Pedra II. (ze strany jeho dcery Izabely), císařská princezna, titulární císařovna brazilská a po své matce hraběnka Dobřenská z Dobřenic.\n\nMarie Františka (celým jménem \"Marie Františka Amélie Luisa Viktorie Tereza Alžběta Michaela Gabriela Rafaela Gonzaga z Orléans a Braganzy a Dobřenská z Dobřenic\", \"Maria Francisca Amélia Luísa Vitória Teresa Isabel Miguela Gabriela Rafaela Gonzaga de Orléans e Bragança e Dobrzensky de Dobrzenicz\") se narodila jako dcera Pedra de Alcântara, knížete z Grão Para, a jeho ženy Alžběty, rozené hraběnky Dobřenské z Dobřenic. Aby se Pedro mohl oženit s českou hraběnkou, byl nucen vzdát se veškerých dynastických nároků. Alžběta sice pocházela ze šlechtické rodiny, která však nepatřila mezi panovnické rody.\n\nZe strany svého otce byla Františka pravnučkou brazilského císaře Pedra I., (Pedra IV. jako krále portugalského), pravnučkou císaře Pedra II., mladšího bratra královny Marie II. a také pravnučkou francouzského krále Ludvíka Filipa I.\n\nPrvní roky svého života prožila princezna Marie Františka, již v rodině nazývali většinou zdrobněle „Chica“, se svými bratry a sestrami v Normandii po boku rodičů a prarodičů.\n\nV roce 1920, ve věku šesti let, navštívila Marie Františka poprvé Brazílii, poté, co byl výnosem prezidenta Epitácio Pessoa zrušen „exilový zákon“, který kdysi donutil její rodinu zemi opustit. Roku 1922 se princezna do Brazílie vrátila, a to u příležitosti oslav sta let nezávislosti země. V roce 1936 se i s rodinou v Brazílii usadila trvale.\n\nRoku 1951 zemřel portugalský prezident Óscar Carmona. Nový diktátor António de Oliveira Salazar zvažoval myšlenku na restauraci monarchie, s Duarte Nunem a Marií Františkou coby panovníky. Poté však diktátor změnil názor na věc a rozhodl se ponechat si vládu v zemi pro sebe.\n\n\n13. října 1942, se vdala za Duarte Nuno z Braganzy, a následníka portugalského trůnu, syna Michala Januário z Braganzy, civilně v Rio de Janeiro a církevní obřad pak 15. října v Petrópolis (ve státě Rio de Janeiro).\n\nMěli tři společné děti:\n\nMarie Františka zemřela 15. ledna 1968 v Lisabonu a její ostatky byly uloženy v klášteře Pěti ran ve Vila Viçosa, tradičním mauzoleu vévodů z  Bragançy.\n\n"}
{"id": "1126542", "url": "https://cs.wikipedia.org/wiki?curid=1126542", "title": "Portugalská šlechta", "text": "Portugalská šlechta\n\nPortugalská šlechta je někdejší společenská třída celkově tvořená osobami s právními výsadami a nárokem na titul, a jako takoví byli uznáni v Portugalském království (1139-1910).\n\nV období absolutní monarchie požívala aristokracie o mnoho více výsad a její příslušníci zastávali nejvýznamnější úřady ve státní správě, přičemž nejvyšší úřady byly vyhrazeny členům královské dynastie, a stejně tak v nejvyšší hierarchii v katolické církvi. Nicméně se zavedením konstituční monarchie v roce 1834, moc šlechty významně zeslábla, ačkoli rozmělňování její moci započalo již asi o století dříve, za vlády premiéra Sebastiana Josefa z Carvalha a Mela.\n\nPoté, co se v roce 1910 Portugalsko stalo republikou, někteří členové starobylé šlechty i nadále užívali tituly náležející příslušným rodům na základě zákona, požívaného Ústavem portugalské šlechty (portugalsky \"Instituto da Nobreza Portuguesa\"), dle tradice v čele s vévoda z Braganzy, z nichž zatím posledním, v pořadí 24., je Eduard Pius z Braganzy.\n\nPortugalská šlechta se dělí na následující tříd:\n\nPortugalská šlechta má své kořeny ve Španělském království za panování Alfonse VI., kde se mužští potomci leonské šlechty stávali drobnou šlechtou na severu Portugalska, mezi řekami Minho a Douro.\n\nZa panování Manuela I. Portugalského byli již členové portugalské šlechty zaregistrování, což přetrvalo až do 12. století. Pro šlechtu vytvořenou napříč úrovněmi, bylo potřeba potvrdit jejich stav výměnou za stálou oddanou službu králi. Za panování krále Manuela I. se taktéž ustálila pravidla užívání šlechtických hodností, stejně jako užívání heraldických symbolů, aby se zamezilo přisvojení či zneužití šlechtických výsad. Všichni členové šlechty byli podřízeni portugalskému panovníkovi.\n\nPo vyhlášení republiky v Portugalsku, byla tamní šlechta oficiálně zrušena zákonem v ústavě. \n\nDuarte Nuno, vévoda z Braganzy a hlavní představitel portugalské královské dynastie založil Radu portugalské šlechty, organizaci upravující a zastupující šlechtu v Portugalsku v době trvání republiky. Tato instituce se také zabývá studiem genealogie rodů a šlechtickými tituly. Během období trvání republiky nejsou v Portugalsku udělovány žádné nové šlechtické tituly.\n\nPo smrti Duarta Nuna, jeho syn, Duarte Pio, vévoda z Braganzy, prohlásil Radu za zrušenou, za což byl mnohými kritizován. Později vytvořil Instituto da Nobreza Portuguesa, která prakticky navazuje na původní činnost Šlechtické rady.\n\n"}
{"id": "1126543", "url": "https://cs.wikipedia.org/wiki?curid=1126543", "title": "Michail Andrejevič Miloradovič", "text": "Michail Andrejevič Miloradovič\n\nMichail Andrejevič Miloradovič (12. října 1771 Petrohrad – 27. prosince 1825 tamtéž) byl ruský generál srbského původu, jeden z velitelů ve Vlastenecké válce 1812, vojenský velitel Petrohradu a člen Státní rady (1818).\n\nDo vojenské služby vstoupil na prahu rusko-švédské války a jeho kariéra za panování Pavla I. strmě stoupala. Pod velením Suvorova se zúčastnil italského tažení v roce 1799. Válčil proti Francii a Turecku, vyznamenal se v bitvě u Amstettenu, při dobytí Bukurešti, v bitvách u Tarutina a Vjazmy. Velel zálohám v bitvě u Chlumce, u Lipska a v bitvě o Paříž. Dosáhl hodnosti generála pěchoty (1809), v roce 1813 byl povýšen do hraběcího stavu. Předcházela jej pověst odvážného velitele (přezdívaného „ruský Murat“ či „ruský Bayard“) což vyvolávalo hořkou závist a osobní nepřátelství generála Bagrationa. Také měl pověst dítěte štěstěny, chvástal se, že v padesáti bitvách neutrpěl ani škrábnutí.\n\nKdyž se Miloradovič stal v roce 1818 generálním guvernérem Sankt Peterburgu, byl po smrti či odchodu ze služby služebně starších generálů nejvíce vyznamenaným důstojníkem ruské armády. Obdržel Řád sv. Jiří 2. třídy, Řád sv. Ondřeje, Řád sv. Vladimíra 1. třídy, Řád sv. Anny 1. třídy, Řád sv. Jana Jeruzalémského a Řád sv. Alexandra Něvského s brilianty.\n\nNarodil se v rodině srbských exulantů z Hercegoviny. Otec () pocházel ze tří bratrů, které Petr Veliký naverboval mezi srbskou aristokracií pro pomoc v protitureckém povstání. V roce 1715 opustil Hercegovinu a vstoupil do carských služeb v hodnosti plukovníka. Velel kozáckému regimentu. Na konci Petrovy vlády byl uvězněn v souvislosti s případem Pavla Polutoboka, jen Petrova smrt jej nejspíše uchránila tragických konců.\nBěhem rusko-švédské války se nijak zvlášť nevyznamenal, avšak v mírových dobách postupoval hodnostně strmě vzhůru. Kapitánem gardy se stal v roce 1796, kdy si jej oblíbil Pavel I. a povýšil jej v roce 1797 na plukovníka a o rok později na generálmajora a velitele Apšeronského pluku. V témže roce byl odeslán k Suvorovovým oddílům v Itálii. Zde si zprvu získal Suvorovovu bezpodmínečnou důvěru, když v předvečer bitvy bitvy o Cassano dobyl Lecco, a v září 1799 velel zadnímu voji při přechodu Gotthardského průsmyku. Pavel I. vyznamenal Miloradoviče Řádem svaté Anny prvního stupně, Řádem svatého Jana Jeruzalémského a Řádem sv. Alexandra Něvského. Suvorov později pro porušení vojenského kodexu převelel Miloradoviče z funkce polního velitele do svého štábu coby \"generála s čekaným\"; car později tento fakt využil jako záminku Suvorovova odvolání.\n\nPo uzavření smlouvy z Fontainebleau jmenoval Alexandr Miloradoviče velitelem Imperátorské gardy, v roce 1818 se stal guvernérem, velel vojenským a policejním složkám a řídil administrativu Petrohradu.\n\nAlexandr I. vydal v létě 1823 tajný manifest, kterým vyloučil bratra Konstantina z nástupnictví a nástupcem na trůně určil jiného bratra, Mikuláše. Není jasné, nakolik byl Miloradovič o Alexandrově rozhodnutí informován. Pouze tři lidé znali celý obsah a souvislosti manifestu – Alexej Arakčejev, Alexandr Golicyn a metropolita Filaret; ani Mikuláš ani Konstantin neznali vše.\n\nO osmé hodině večerní 25. prosince se Mikuláš prohlásil imperátorem; v sedm hodin ráno následujícího dne, v přítomnosti vedoucích státníků, přislíbil Miloradovič carovi poslušnost.\n\nMiloradovičovo chování během bezvládí bylo velice sporné a povzbudilo několik konspirativních teorií, podle kterých snad měl patřit k vůdcům povstání děkabristů. Jde však o fámu, neboť při odjezdu z vyjednávání s nimi na Senátním náměstí během jejich vzpoury byl smrtelně postřelen do zad děkabristou Kachovským, na což nazítří zemřel.\n\n\n"}
{"id": "1126545", "url": "https://cs.wikipedia.org/wiki?curid=1126545", "title": "Evropská desintegrace", "text": "Evropská desintegrace\n\nEvropská desintegrace nebo evropská deintegrace je proces postupného rozvolňování svazku mezi národy Evropy. Jako takový se jedná o opačný proces k procesu evropské integrace. To, že se Evropa může desintegrovat, je podle bulharského publicisty Ivana Krasteva působícího v Západní Evropě víc než jen děsivý scénář, je to podle něj skutečné nebezpečí. Domněnka, že by se Evropská unie nemohla rozložit, protože by to stálo příliš mnoho (nejen v peněžním vyjádření), je podle Krasteva pouze slabým ujištěním.<ref name=\"www.journalofdemocracy.org/sites/default/files/Krastev-23-4.pdf\"> ISSN 1086-3214</ref> \n\nRozpad EU do roku 2040 je jeden ze šesti scénářů vývoje v Evropě uvedených ve 102stránkové vojenské studii s názvem \"Strategická perspektiva 2040\" vypracované experty německého bundeswehru v únoru 2017.<ref name=\"zpravy.aktualne.cz/zahranici/eu-se-muze-do-roku-2040-rozpadnout-pise-nemecka-vojenska-stu/r~b98bb690c1af11e7b286002590604f2e\"></ref> Podle jiného krizového scénáře některé země zmrazí své členství v EU a jiné se dostanou pod vliv Ruska.\n\nFrancouzský politolog Bastien Nivet se domnívá, že přestože je cílem evropských politiků a elit velmi sblížená unie - jak politicky, tak hospodářsky - některé trendy k možnosti desintegrace resp. deintegrace směřují. Jsou výsledkem jednak vzdalování se jednotlivých členských států unie od integračních snah kvůli zvyšující se vzájemné nedůvěře vzniklé v době ekonomické krize od roku 2007 a odmítání stále většího propojování ekonomik, avšak také důsledkem vnějších tlaků. Prosadit společnou zahraniční, bezpečnostní a obrannou politiku je velmi obtížné, přestože se mluví o nutnosti sjednocení v těchto záležitostech. Vztahy jednotlivých zemí (např. i Německa a Francie) s Ruskem a Čínou ukazují na vekou nejednotnost přístupu ke světu vně Evropské unie.<ref name=\"www.eurozine.com/articles/2011-08-31-palmer-en.html\"></ref>\n\nProces sjednocování funguje dobře v době ekonomického růstu, zatímco v době ekonomických problémů a stagnace se státy soustředí především na řešení svých vnitřních problémů. V době krize se také projevuje vliv neurovnaného vztahu mezi národními státy a nadnárodními evropskými organizacemi. Jedním z problémů evropské integrace je nedostatek evropské identity mezi občany EU; přestože vnímají sjednocování Evropy pozitivně, stále se cítí být občany především svých národních států.<ref name=\"sreview.soc.cas.cz/uploads/6611245b8aa1761e0027095cbd232d91609ba33f_486_005MUSIL.pdf\"> ISSN 2336-128X</ref>\n\nTypicky mezi jednotlivými částmi větších společenských celků existuje nerovnost, někteří členové mají větší moc než jiní a mohou vůči nim zneužívat tohoto svého postavení, což dlouhodobě způsobuje nestabilitu.\n\nPřestože většina Evropanů souhlasí s tím, že EU je dobré místo pro život, výzkumy ukazují, že víra v ekonomiku Unie a to, že EU hraje jednu z hlavních rolí ve světovém dění, opadá. Větší vliv na politiku a ekonomiku ve světě než má EU mají především Spojené státy americké, Čína, Rusko a další státy BRICS. Šest z deseti obyvatel EU se domnívá, že život jejich dětí bude těžší než jejich život a 90 % obyvatel vidí velkou mezeru mezi tím, co chce veřejnost a co dělají vlády. Často je kritizováno lidem vzdálené rozhodování EU, účast voličů v evropských volbách se v mnoha zemích postupně snižuje, a to až pod hranici 20 %.\n\nBastien Nivet vyslovil názor, že je důvod se obávat, že pokud by proces postupné deintegrace začal, nebyl by mírumilovný.\n\nOtázkou ovšem je, co lze za evropskou desintegraci považovat. Tímto pojmem může zajisté být označen odchod některého členského státu z EU; skutečným příkladem je plánovaný odchod Spojeného království ke dni 31. října 2019 (tzv. brexit). Teoreticky by tak mohlo být označení také vzetí zpět některých výsledků evropské integrace, jako například zrušení volného pohybu osob nebo zrušení Evropského soudního dvora. Vážné narušení soudržnosti EU by mohlo být způsobeno pádem společné měny (eura).\n\nO opuštění Evropské unie bylo v roce 2016 uskutečněno referendum ve Spojeném království, přičemž většina hlasujících zvolila odchod z EU. Ovšem nejen pro Velkou Británii, ale i pro další státy je členství v EU nákladné, především pro některé členy eurozóny<ref name=\"www.washingtontimes.com/news/2013/may/28/european-integration-or-disintegration/\"></ref> (problém tzv. targetových sald Německé spolkové banky). Přestože pro malé země je společný evropský trh v mnoha ohledech výhodný, je na místě debata o funkčnosti vedení EU, ale místo této debaty je soustavně opakována mantra o stále větší integraci Unie, která údajně vyřeší veškeré její problémy.\n\nPodle bývalého guvernéra České národní banky Miroslava Singra vedou elity vybírané podobně nekompetentně jako elity, které vedly Rakusko-Uhersko.<ref name=\"reflex.cz/clanek/prostor-x/92803/singer-hrozby-rostou-musime-posilit-armadu-eu-je-jako-rakousko-uhersko-pred-valkou\"></ref> Podle něj už směřování EU není schopen nikdo ovlivnit a konec EU je nevyhnutelný.\n\nAby se předešlo možné evropské desintegraci, je podle vídeňského institutu „Vienna Institute for International Economic Studies“ nutné posílit vliv Evropské centrální banky, umožnit Evropské komisi fungovat jako „ekonomická vláda“ Evropy a posílit vliv Evropského parlamentu, přičemž není možné dosáhnout stavu silné Unie při současné nezávislosti národních států.\n\nPříkladem možného rozpadu svazku blízkých a svými charakteristikami si podobných zemí je rozpad Československa v roce 1991. Československo vzniklo na základě podobných myšlenek a pohnutek jako Evropská unie - modernizace zaostalejšího Slovenska a vznik jednotného československého národa. Ještě v roce 1990 se většina analýz shodovala v tom, že modernizace Slovenska a ekonomické, politické a vojenské výhody plynoucí z existence společného státu jsou dostatečnou bariérou proti vzájemné disintegraci.\n\nO Evropě na rozcestí mezi integrací a desintegrací je vyučováno na univerzitě v Turku.\n\n"}
{"id": "1126547", "url": "https://cs.wikipedia.org/wiki?curid=1126547", "title": "Alexej Petrovič Jermolov", "text": "Alexej Petrovič Jermolov\n\nAlexej Petrovič Jermolov (4. června 1777 Moskva – 23. dubna 1861 tamtéž) byl ruský generál, který velel ruským vojskům během dobývání Kavkazu.\n\nNarodil se v roce 1777 do aristokratické rodiny, která přišla do Moskvy z Orjolské gubernie. Absolvoval Moskevskou univerzitu, v roce 1787 nastoupil do gardového Preobraženského pluku, o čtyři roky později byl povýšen na poručíka a převelen do Novgorodu ke dragounskému pluku v hodnosti kapitána. Před tím než byl v roce 1794 poslán potlačit Kościuszkovo povstání, krátce v roce 1793 cvičil dělostřelecké a ženijní kadety. Za dobytí Pragy obdržel 12. ledna 1795 Řád sv. Jiří 4. třídy. \n\nNásledně byl převelen na východní Kavkaz, aby se tu zapojil do bojů s Persií. V dalším roce se účastnil tažení podél Kaspického moře do Persie. Ve věku devatenácti let získal hodnost podplukovníka a řád sv. Vladimíra. Ale 7. ledna 1799 byl za účast v domnělém spiknutí zatčen a odsouzen k vyhnanství v Kostromě, kde se sám naučil latinsky. Po vraždě Pavla I. jej Alexandr I. omilostnil, Jermolov se vrátil k armádě a studoval díla Suvorova, jehož pokračovatelem se cítil být. 13. května 1801 byl přidělen k dělostřelectvu, poté od 21. června 1801 sloužil u jezdeckého dělostřeleckého oddílu.\n\nV bitvě u Slavkova v roce 1805 bojoval v hodnosti plukovníka. Osvědčil se při velení převážně dělostřeleckých jednotek různých stupňů a v roce 1810 byl jmenován do generálské hodnosti. Za dva roky se stal náčelníkem štábu 1. západní armády. Bojoval u Smolenska i Lubina, byl povýšen do hodnosti generálporučíka a vyznamenal se i u Borodina, kde byl raněný při vedení jednoho z ruských protiútoků. \n\nBěhem tažení do Evropy v letech 1813 a 1814 Jermolov velel dělostřeleckým oddílům spojenců. V roce 1813 bojoval u Lützenu, kde byl obviněn z porušení subordinace a převelen ke 2. gardové divizi. Poté bojoval u Budyšína, kde během ústupu velel zadnímu voji. V bitvě u Chlumce se po zranění hraběte Ostermana-Tolstoje ujal velení ruských sil na levém křídle spojeneckých vojsk. Velitelskými schopnostmi přispěl rozhodným způsobem u Chlumce k vítězství. \n\nV roce 1814 se vyznamenal v bitvě u Paříže, za což obdržel 7. dubna 1814 Řád sv. Jiří. Jako velitel spojené ruské a pruské gardy se účastnil obsazení Paříže.\n\nVrchol kariéry Alexeje Petroviče přišel v roce 1816, kdy jej car jmenoval guvernérem Gruzie a Kavkazu a svěřil mu velení nad tamními vojsky. Úkolem Jermolova bylo udržet území Zakavkazska teprve nedávno dobytá v těžkých bojích s Kádžárovci (1805–1813) a Osmany (1807–1812), obsadit Kavkaz oddělující nově dobytá území od Ruska a pacifikovat nepřátelské muslimské kmeny. Ale před tím byl vyslán na naléhavější misi do Teheránu s úkolem vyhnout se navrácení části získaných území, ke kterému se Rusko zavázalo smlouvou z Gulistanu z roku 1813.\n\nBěhem působení ve funkci vojenského velitele v oblasti Kavkazu se Jermolov, v mezičase povýšený do hodnosti generála dělostřelectva, se stal zosobněním brutality. V odpovědi pobouřenému Alexandru I. napsal: „Přeji si, aby hrůza mého jména střežila hranice účinněji než řetězy nebo pevnosti.“ Povýšení vzbudilo velkou nevoli služebně starších důstojníků a rozšířilo řady domácích nepřátel. Ukázal se jako schopný administrátor a po úspěších v jednání s Persií byl 4. března 1818 opětovně povýšen.\n\nV roce 1817 opevnil brod na řece Sunža a v dalším roce založil pevnost v Grozném. Po odražení útoku horských kmenů uspořádal trestnou výpravu a rozhodným postupem nepřátelské kmeny pacifikoval.\n\nPo deset let současně velel vojskům v Gruzii a současně zastával post carského vyslance v Persii. Nezávislá povaha jej často přiváděla do konfliktů s ministerstvem války, které navíc prohlubovalo osobní nepřátelství mnoha úředníků. Jeho vojáci u něj oceňovali přátelské chování a vojenské úspěchy při potlačování horských kmenů Dagestánu, ačkoli se mu nedařilo nepokojům zabránit. Do paměti vrstevníků se zapsal krutostí, se kterou postupoval proti svým protivníkům, v první řadě proti čečenským kmenům na východě Kavkazu. \n\n"}
{"id": "1126551", "url": "https://cs.wikipedia.org/wiki?curid=1126551", "title": "Alojz Hlina", "text": "Alojz Hlina\n\nAlojz Hlina (* 22. října 1970, Liptovský Mikuláš) je slovenský podnikatel, občanský aktivista a v parlamentním cyklu 2012 − 2016 také poslanec NR SR. Od června 2016 předseda mimoparlamentího Křesťanskodemokratického hnutí.\n\nDětství prožil na Horní Oravě, vyrůstal bez otce. Od svých 13 let se snažil na brigádách vydělávat peníze na oblečení a studia. Maturoval na střední zemědělské škole v Liptovském Mikuláši. Rok poté byl přijat na Vysokou školu zemědělskou v Nitře.\n\nV souvislosti se změnami v listopadu 1989 opustil studium a stal se manažerem Vysokoškolské unie Slovenska v Bratislavě.\n\nOd roku 1992 se věnuje projektům v Číně a na Slovensku.\n\nV Bratislavě a Žilině provozoval gastronomická zařízení. V širší známost vešel svými občanskými iniciativami a aktivitami, zvláště proti vulgárnímu chování Jána Sloty, předsedy nacionalistické Slovenské národní strany.\n\nV předčasných parlamentních volbách 2012 byl zvolen na kandidátce Obyčejní lidé a nezávislé osobnosti (OLaNO) a stal se poslancem NR SR s mandátem do roku 2016. Je členem Výboru NR SR pro obranu a bezpečnost.\n\nDne 31. srpna 2012 nechal před vilu Vasila Biľaka v Bratislavě přistavit sovětský tank T-72 s hlavní namířenou do oken vily.\nAlojz Hlina tímto způsobem chtěl 95letému představiteli komunistického režimu připomenout jeho úlohu v tzv. Zvacím dopise, který se váže k Invazi vojsk Varšavské smlouvy v srpnu 1968.\n\nJeště téhož roku na podzim se ale s OLaNO rozešel, opustil poslanecký klub a byl nezávislým poslancem. V parlamentu proslul svými příspěvky a poznámkami.\n\nV létě 2014 založil svou stranu Občané Slovenska (\"Občania Slovenska\").\n\nV březnu 2015 vstoupil do poslaneckého klubu Křesťanskodemokratické hnutí (KDH). V červnu následujícího roku se stal jejím předsedou.\n\nJe ženatý a má dvě děti. Vedle mateřské slovenštiny hovoří také anglicky, německy, rusky a čínsky.\n\n\n"}
{"id": "1126553", "url": "https://cs.wikipedia.org/wiki?curid=1126553", "title": "Rybník Smrkovák", "text": "Rybník Smrkovák\n\nRybník Smrkovák (též označovaný jako Smrkovec) je přírodní památka, která se nachází cca 1,5 km východně od obce Vysoké Veselí a 4 km severně od obce Smidary v nadmořské výšce okolo 250 m. Celková katastrální plocha rybníku činí 1,35 ha. Je to prútočný rybník s rákosovými porosty v otevřené rovinaté krajině.\n\nPředmětem ochrany je podpora a stabilizace populace evropsky významného a silně ohroženého živočišného druhu – kuňky ohnivé, včetně aktivní ochrany jejího biotopu; vhodnými zásahy a hospodařením ve vodní nádrži a ostatních zahrnutých porostech zajistit stabilitu a podpořit její další šíření na lokalitě.\n\nLokalita je zajímavá převážně výskytem chráněných druhů obojživelníků – skokan hnědý (\"Rana\ntemporaria\"), skokan štíhlý (\"Rana dalmatina\") a skokan skřehotavý (\"Pelophylax ridibunda\"),\nkuňka ohnivá \"(Bombina bombina\") a čolek obecný (\"Lissotriton vulgaris\"). Rybník Smrkovák s porosty rákosin v jeho okolí jsou dále významnou ornitologickou lokalitou, hnízdí tu například moudivláček lužní (\"Remiz pendulinus\"), byl zde zaznamenán moták pilich \"(Circus cyaneus\").\n\nV zájmové lokalitě se dle provedených botanických průzkumů a rešerší (Faltys 2010, Formanová 2010) nacházejí nebo v minulosti nacházely i vzácnější druhy cévnatých rostlin. Z rostlin chráněných vyhláškou č. 395/1992 Sb., se zde nalézá oměj pestrý (\"Aconitum variegatum\"), pryšec lesklý (\"Euphorbia lucida\"), kostival český (\"Symphytum bohemicum\") a česnek hranatý (\"Allium angulosum\"). Z rostlin obsažených v červeném seznamu květeny ČR jsou zde (kromě výše uvedených druhů ) zastoupeny: řepík vonný (\"Agrimonia procera\"), ostřice dvouřadá (\"Carex disticha\"), ostřice Otrubova (\"Carex otrubae\"), ostřice pobřežní (\"Carex riparia\"), ostřice trsnatá (\"Carex cespitosa\"), zeměžluč okolíkatá (\"Centaurium erythraea\"), svízel severní (\"Galium boreale\"), chrastavec křovištní pravý (\"Knautia drymeia\" Heuffel subsp. \"drymeia\"), sléz velkokvětý (\"Malva alcea\"), srpice barvířská (\"Serratula tinctoria\"), skřípinec jezerní (\"Schoenoplectus lacustris\"), kozlík výběžkatý bezolistý (\"Valeriana excelsa\" Poiret subsp. \"sambucifolia\"), koromáč olešníkový (\"Silaum silaus\"), ptačinec bahenní (\"Stellaria palustris\") a rozrazil jarní (\"Veronica verna\").\n"}
{"id": "1126555", "url": "https://cs.wikipedia.org/wiki?curid=1126555", "title": "Natasha Lyonne", "text": "Natasha Lyonne\n\nNatasha Bianca Lyonne Braunstein (* 4. dubna 1979 New York, USA), známější jako Natasha Lyonne, je americká herečka.\n\nNarodila se v New Yorku jako dcera Ivette (rozené Buchinger) a Aarona Braunsteinových. Její otec pracoval jako organizátor boxových turnajů, řidič závodních aut a moderátor rádia, který byl vzdáleně příbuzný s kreslířem Al Jaffeem. Oba její rodiče pocházejí ze židovských ortodoxních rodin a takto byla vychovávána i ona sama. Její matka se narodila v Paříži do rodiny maďarských Židů, kteří přežili holokaust. Její dědeček Morris Buchinger provozoval společnost na výrobu hodinek v Los Angeles. Během války se schovával v Budapešti, kde ukrýval svou židovskou identitu a pracoval v kožedělné továrně.\n\nPrvních osm let svého života strávila v Great Neck v New Yorku. Když jí bylo osm let, její rodina se přestěhovala do Izraele, kde strávila rok a půl. Její rodiče se rozvedli a Natasha se spolu s matkou a svým starším bratrem Adamem vrátila do Ameriky. Navštěvovala soukromou židovskou školu Ramaz School, ale byla vyloučena za prodej marihuany v prostorách školy. Vyrůstala na Upper East Side, kde se cítila jako vyvrhel. Poté se s matkou přestěhovali do Miami, kde absolvovala na Miami Country Day School.\n\nCítila se odcizená od svého otce, který žil na Upper West Side až do své smrti v říjnu 2014 a předtím v roce 2013 kandidoval za republikánskou stranu do městské rady pro 6. okrsek v Manhattanu. Lyonne sdělila, že si s matkou není blízká a v podstatě žije nezávisle od svých šestnácti let.\n\nVe věku osmnácti let použila honorář, který dostala za film \"\", aby si koupila malý byt v blízkosti Gramercy Park. Po krátkou dobu navštěvovala i Univerzitu v New Yorku, kde studovala film a filozofii.\n\nŽije trvale v New Yorku.\n\n\n"}
{"id": "1126557", "url": "https://cs.wikipedia.org/wiki?curid=1126557", "title": "A Chance Operation: The John Cage Tribute", "text": "A Chance Operation: The John Cage Tribute\n\nA Chance Operation: The John Cage Tribute je kompilační album různých umělců, vydané v roce 1993 vydavatelstvím Koch International Classics. Jde o poctu americkému hudebnímu skladateli Johnu Cageovi, který v srpnu 1992 zemřel. Na albu se podílela řada hudebníků, mezi které patří například Frank Zappa a Rjúiči Sakamoto. Někteří z nich, například John Cale, James Tenney a David Tudor, v minulosti spolupracovali i se samotným Cagem.\n\n\n"}
{"id": "1126560", "url": "https://cs.wikipedia.org/wiki?curid=1126560", "title": "Vampeta", "text": "Vampeta\n\nV brazilské reprezentaci působil v letech 1998-2002 a odehrál za ni 39 utkání, v nichž dal 2 góly. Stal se s ní mistrem světa roku 2002. Zlato má též z Copa América 1999.\n\nS Corinthians vyhrál roku 2000 pokusný první ročník Mistrovství světa klubů.\n\nS PSV Eindhoven se stal mistrem Nizozemska (1996/97), s Corinthians dvakrát vyhrál brazilskou ligu.\n"}
{"id": "1126562", "url": "https://cs.wikipedia.org/wiki?curid=1126562", "title": "Christian Wolff (rozcestník)", "text": "Christian Wolff (rozcestník)\n\nChristian Wolff může být:\n\n"}
{"id": "1126564", "url": "https://cs.wikipedia.org/wiki?curid=1126564", "title": "Císařovna Čchen (Ťia-ťing)", "text": "Císařovna Čchen (Ťia-ťing)\n\nCísařovna Čchen (; 1508–1528), zkrácené posmrtné jméno císařovna Siao-ťie-su (), příjmení Čchen (), byla v letech 1522–1528 mingská císařovna, manželka Ťia-ťinga, císaře čínské říše Ming.\n\nCísařovna Čchen () se narodila roku 1508. Roku 1522 se stala manželkou císaře Ťia-ťinga a císařovnou, vybrala ji panovníkova teta, excísařovna Čang (vdova po císaři Chung-č’ovi). Roku 1528 se paní Čchen údajně rozrušila kvůli sporu s císařem, potratila a krátce poté, 21. října 1428, zemřela. Svou nevoli vůči ní císař vyjádřil i skromným pohřbem a odsuzujícím posmrtným jménem Tao-ling (), které bylo až roku 1536 na radu panovníkova rádce Sia Jena změněno na uctivé Siao-ťie-su.\n"}
{"id": "1126565", "url": "https://cs.wikipedia.org/wiki?curid=1126565", "title": "Císařovna Čang (Ťia-ťing)", "text": "Císařovna Čang (Ťia-ťing)\n\nCísařovna Čang (; † 1537), příjmením Čang (), byla v letech 1528–1534 mingská císařovna, manželka Ťia-ťinga, císaře čínské říše Ming.\n\nŤia-ťing, císař čínské říše Ming vládnoucí v letech 1521–1567, měl postupně tři manželky s hodností císařovny. První, císařovna Čchen, zemřela roku 1528. Za její nástupkyni si panovník vybral dceru důstojníka císařské gardy příjmením Čang, která přišla do paláce nedlouho předtím, roku 1526. Oficiálně nastoupila 8. ledna 1529.\n\nRoku 1534 byla sesazena bez zřejmého důvodu; podle některých zdrojů ji císař Ťia-ťing zbavil postavení, protože se přimlouvala za jeho tetu, excísařovnu Čang (vdovu po císaři Chung-č’ovi). Po jejím sesazení se novou císařovnou stala jiná z panovníkových konkubín, paní Fang. Bývalá císařovna Čang zemřela začátkem roku 1537.\n"}
{"id": "1126566", "url": "https://cs.wikipedia.org/wiki?curid=1126566", "title": "Císařovna Fang", "text": "Císařovna Fang\n\nCísařovna Fang (; 1516–1547), zkrácené posmrtné jméno císařovna Siao-lie (), příjmení Fang (), byla v letech 1534–1547 mingská císařovna, manželka Ťia-ťinga, císaře čínské říše Ming.\n\nŤia-ťing, císař čínské říše Ming vládnoucí v letech 1521–1567, měl postupně tři manželky s hodností císařovny. První, císařovna Čchen, zemřela roku 1528. Její nástupkyni, císařovnu Čang, panovník sesadil roku 1534. Třetí, paní Fang, pocházela z jihu, z okolí Nankingu. Do paláce přišla jako jedna z konkubín (\"pchin\", ) roku 1531; Dne 28. ledna 1534, devět dní po sesazení paní Čang, se stala císařovnou. Ťia-ťing si ji údajně vybral, protože sdílela jeho názory na obřady.\n\nRoku 1542 Ťia-ťingovi zachránila život. Dne 27. listopadu 1542 se císaře pokusila ve spánku uškrtit hedvábnou šňůrou skupina jeho konkubín. Jedna však zpanikařila a zavolala eunuchy, kteří informovali císařovnu Fang. Panovník se probral až po osmi hodinách bezvědomí. Nemohl zatím mluvit, císařovna Fang proto svým jménem přikázala popravu všech žen zapletených do atentátu, včetně císařovy oblíbené konkubíny Cchao, obviněné jinou ženou, že musela o atentátu vědět. Císař své oblíbenkyně želel, pokládal ji za nevinnou, a vinil císařovnu Fang z její smrti.\n\nCísařovna Fang zemřela roku 1547. Uhořela při požáru paláce, když panovník odmítl vydat příkaz k její záchraně. Uspořádal ji však honosný pohřeb, a osobně vybral příznivé posmrtné jméno.\n"}
{"id": "1126571", "url": "https://cs.wikipedia.org/wiki?curid=1126571", "title": "Nyírbátor", "text": "Nyírbátor\n\nNyírbátor je město v župě Szabolcs-Szatmár-Bereg ve východní části Maďarska. Je centrem stejnojmenného okresu.\n\nPrvní písemný záznam týkající se osady pochází z roku 1279. Jméno osady je odvozeno od tureckého slova „batir“, což je označení pro kladného hrdinu. Král Karel I. Robert udělil roku 1330 osadě trhové právo. Panstvo a okolní území tehdy vlastnil rod Gutkeled, jehož členové přišli ze Švábska kolem roku 1040. Osadu následně získali Báthoryové, kteří také patří do rodu Gutkeled. Báthoryové, za jejichž vlády se z osady stalo město, administrativní centrum a pohřební místo, vlastnili Nyírbátor až do smrti prince Gabriela Báthoryho v roce 1613. Roku 1560 se ve městě narodila uherská hraběnka Alžběta Báthoryová.\n\n\n"}
{"id": "1126576", "url": "https://cs.wikipedia.org/wiki?curid=1126576", "title": "Nodar Chašba", "text": "Nodar Chašba\n\nNodar Chašba (plným jménem Nodar Vladimirovič Chašba, abchazsky: Нодар Хашба, gruzínsky: ნოდარ ხაშბა, rusky: Нодар Владимирович Хашба; nar. ) je abchazský a ruský politik, bývalý premiér Abcházie a bývalý starosta Suchumi. Premiérem byl v letech 2004 až 2005, když překláněl předvolební období, kdy měl být zvolen nástupce prvního abchazského prezidenta Vladislava Ardzinby a dosavadní premiér Chadžimba byl jedním z kandidátů.\n\nChašba se narodil v Tkvarčeli v roce 1951. Zde studoval na základní a střední škole, poté se vydal na studia do Charkova, kde získal titul inženýra na stavební fakultě Charkovské univerzity v oboru konstrukce veřejných staveb. Přitom vstoupil do politiky a působil v Akademii společenských věd, zřízeným Ústředním výborem KSSS, kde též působil jako politický analytik, přičemž získal titul Ph.D..\n\nOd roku 1973 začal pracovat jako jeden z inženýrů a později byl i šéfinženýrem v tkvarčelském důlním podniku OKS Tkvarčelský GRES. V letech 1977 až 1983 působil v komsomolu a poté až do roku 1990 působil přímo ve straně KSSS, kdy zastával postupně funkci inspektora Gorkomu (Hornické komise) v Suchumi, poté se přesunul do struktur Ústředního výboru Gruzínské SSR, kde byl vedoucím odboru rozvoje měst a obcí a zároveň si držel funkci v abchazském regionálním obkomu, kde dohlížel na hospodaření měst.\n\nV roce 1990 se stal náměstkem ministra pro bydlení a komunálního hospodaření Abchazské ASSR. V roce 1991 se přesunul na místo předsedy městského výboru Suchumi. Zde kvůli horšící se politické situaci v souvislosti s rozpadem SSSR dlouho nevydržel, navíc vypukl gruzínsko-abchazský konflikt. Přidal se na stranu separatistů a ve válečných letech 1992 – 1993 zastával post místopředsedy výboru pro obranu Abcházie. Po skončení bojů koncem roku 1993 nastoupil do funkce starosty Suchumi, kde působil do roku 1995, kdy opustil Abcházii a odstěhoval se do Moskvy.\n\nV Rusku ještě téhož roku nastoupil na ministerstvo pro mimořádné situace jako úředník, kde po dobu devíti let pracoval na nejrůznějších pozicích. Začal jako ministrův sekretář, poté byl náměstkem ředitele odboru mezinárodní spolupráce a náměstkem v odboru finančních investic ministerstva pro mimořádné situace Ruské federace. Po roce 2000 byl vedoucím operační skupiny ministerstva pro mimořádné situace RF v Jugoslávii.\n\nV říjnu 2004 ho kontaktoval prezident Abcházie Vladislav Ardzinba a nabídnul mu místo premiéra této separatistické republiky, protože probíhaly volby a dosavadní premiér Raul Chadžimba byl jedním z kandidátů, tudíž musel své působení jako šéf kabinetu pozastavit. Chašba funkci přijal, přičemž vstoupil do strany Jednotná Abcházie, avšak jeho vláda se musela vypořádat s bouřlivou situací v Abcházii, kdy mu vypovídaly poslušnost bezpečnostní orgány v chaosu, jež způsobily zmařené prezidentské volby, a dle abchazské armády a příslušníků policie i sám Chašba svou politikou. Musel dokonce být v tu dobu evakuován ze Suchumi kvůli vzpouře suchumské policie, jež byla toho názoru, že Chašba úmyslně dezinformuje média, veřejnost a také ruské politiky sledující situaci o skutečném stavu v Abcházii. Rovněž se mluvilo o tom, že Chašba byl v Abcházii nastrčený vládou Vladimira Putina, aby zde v bouři související s volbami hájil ruské zájmy, čemuž nahrávalo i Chašbovo předchozí devítileté angažmá na ministerstvu mimořádných situací RF.\n\nPo skončení ve funkci premiéra, když byl konečně zvolen Ardzinbův nástupce a vybrán nový premiér, opustil Chašba politiku a stal se členem bankovní rady abchazské Komerční banky.\n\nJeště téhož roku (2005) Abcházii opustil a až do roku 2009 působil v administrativě ruského prezidenta jako jeho zplnomocněný zástupce pro Jižní federální okruh. Od roku 2009 pracoval jako zástupce Kabardska-Balkarska u prezidenta Ruska.\n\nV listopadu 2014 byl v Moskvě hospitalizován, dle dostupných zdrojů kvůli problémům se srdcem. Po překonání zdravotních potíží se stal v prosinci 2014 místopředsedou vlády Kabardska-Balkarska a mimořádným zmocněncem pro styk s federálními úřady Ruské federace a s hlavním městem Moskva. Kolem roku 2017 pak působil jako zástupce generálního ředitele letecké společnosti AO Aviakompania NordStar pro oblast bezpečnosti provozu.\n\n"}
{"id": "1126580", "url": "https://cs.wikipedia.org/wiki?curid=1126580", "title": "Means of Deliverance", "text": "Means of Deliverance\n\nMeans of Deliverance je sedmnácté sólové studiové album amerického hudebníka a skladatele Billa Laswella. Nahrávání probíhalo ve městě West Orange v americkém státě New Jersey a album následně vyšlo v říjnu 2012. Producentkou nahrávky byla Laswellova manželka, etiopská zpěvačka Ejigayehu „Gigi“ Shibabaw.\n\n"}
{"id": "1126581", "url": "https://cs.wikipedia.org/wiki?curid=1126581", "title": "Židovský hřbitov ve Zbraslavicích", "text": "Židovský hřbitov ve Zbraslavicích\n\nŽidovský hřbitov ve Zbraslavicích se nachází na severním okraji města Zbraslavice v okrese Kutná Hora, na jižním svahu v chatové osadě U Šárů.\n\nV roce 1958 byl hřbitov vyhlášen kulturní památkou.\n\nJiž rok 1632 má být rokem založení prvního židovského hřbitova v části zvané Pančava, ten však byl na nátlak panstva zrušen. Další hřbitov existoval necelý rok 1697 nad Kudláčkovým mlýnem, ale teprve další pokus o založení tzv. domu života byl trvale úspěšný, a to u Hetlína nad Spáleným mlýnem. Je doložen roku 1766 na ručně kresleném plánu, jež uchovává archiv Židovského muzea v Praze. Jiné materiály uvádějí, že hřbitov byl zřejmě založen v roce 1797.\n\nPohřební bratrstvo Chewra kadiša bylo ve městě založeno v roce 1692 a ve Zbraslavicích se těšilo výsadnímu postavení. Poté, co se roku 1906 vlastníkem hřbitova stala ŽNO Kutná Hora, jeho správu se rozhodla dále ponechat v rukách tohoto místního pohřebního bratrstva.\n\nPo 2. světové válce byla ohradní zeď areálu rozebrána a došlo k odcizení části novodobých náhrobků. V 80. letech byl pak pozemek hřbitova zmenšen v důsledku pokládání kabelů elektrického vedení. Během léta roku 2008 areál hřbitova poškodilo tornádo, které vyvrátilo jak několik desítek vzrostlých stromů tak řadu náhrobků. Areál byl opraven následujícího roku, na pozemku nadále roste osm stromů.\n\nDo dnešního dne se dochovalo cca 150 převážně pískovcových a žulových náhrobních kamenů datovaných od počátku 19. století do roku 1932, z nichž nejstarší čitelné jsou z let 1815 a 1834. Dle fotografií z roku 1903 nerostly v areálu žádné dřeviny, na konci 30. let 20. století jsou již evidovány osiky. Náhrobky jsou umístěny v jižní části hřbitova a mají nápisy jak v hebrejštině tak v němčině i češtině. Z ohradní zdi zůstaly pouze málo patrné zbytky a hřbitov je tak volně přístupný. Márnice se prakticky nedochovala – na jejím místě je viditelná jen nízká, travou a břečťanem zarostlá vyvýšenina.\n"}
{"id": "1126583", "url": "https://cs.wikipedia.org/wiki?curid=1126583", "title": "Dingo pralesní", "text": "Dingo pralesní\n\nDingo pralesní (\"Canis lupus hallstromi\"), známý také jako novoguinejský zpívající pes nebo novoguinejský divoký pes je příbuzný psa dinga, který se vyskytuje převážně v Nové Guineji. Žije většinou divoce, ale jeho předci byli domestikovaní psi. Ti přijeli na Novou Guineu s lidmi z jihovýchodní Asie. Dokazují to nedávno provedené genetické výzkumy, které toto tvrzení potvrzují. Označení „zpívající pes“ má původ ve vysokém zvuku podobném jódlování, který tito psi vydávají. Přestože se jedná o divoce žijící zvíře, není výjimkou, že jej na některých místech najdeme i jako domácího mazlíčka a společníka do rodiny. Existují pouze dvě fotografie, které zachycují dingy pralesní ve volné přírodě.\n\nPrvní zmínky o pralesním dingovi se objevily v roce 1897 na Nové Guineji. V té době je přírodovědci zabíjeli, aby je později mohli studovat a klasifikovat. Úplně první zabitý jedinec tohoto poddruhu byl zastřelen sirem Williamem MacGregorem na hoře Scratchley v nadmořské výšce 2133 metrů.\n\nMacGregor poslal kůži i kostru, zachované v alkoholu, do Queenslandského muzea. Jednalo se o tmavě zbarveného psa (samce) menšího vzrůstu, asi 29 cm na výšku (běžně se výška samců pohybuje mezi 31 až 46 cm). Měl drobné bílé znaky na krku, hrudi a špičce ocasu. O další studování těchto psů se postaral samotný MacGregor, profesor Wood Jones nebo profesor Longman.\n\nV roce 1956 získali Albert Speer a JP Sinclair pár pralesních dingů v údolí zvaném 'Lavanni Valley', v jižní provincii Highlands na Papui-Nové Guineji. Psi byli posláni siru Edwardu Hallstromovi, který zřídil centrum na studium zvířat v Nondugi a později i v zoo v Sydney.\n\nBylo poměrně těžké klasifikovat a správně zařadit pralesní dingy. V roce 1958 přezkoumal Ellis Troughton oba psy ze zoo Taronga v Sydney. Následně je klasifikoval jako samostatný druh a ten pojmenoval \"Canis hallstromi\" (na počest sira Edwarda Hallstroma). Pralesní dingové byli pak ještě mnohokrát klasifikováni jinak, třeba jako \"Canis lupus hallstromi\" nebo \"Canis familiaris hallstromi\". Mnoho přírodovědců klasifikuje pralesního dinga jako samostatný druh nebo plemeno psa domácího.\n\nV současné době najdeme pralesního dinga pod latinským názvem \"Canis lupus hallstromi.\" Zda je současná klasifikace správná se stále spekuluje, a i když je tento poddruh oficiálně oddělen od \"Canis lupus familiaris\", někteří přírodovědci mluví o novoguinejském zpívajícím psu jako o psím plemeni.\n\nVe srovnání s jinými druhy z rodu \"Canis\" je dingo pralesní popisován jako pes s poměrně krátkýma nohama a širokou hlavou. Dosahují průměrné výšky 31 až 46 cm, samice jsou trochu menší. Váží od 9 do 14 kg v závislosti na ročním období a úspěšnosti lovu. Nemají zadní paspárky.\n\nPáteř a končetiny těchto psů jsou velmi flexibilní; dingo pralesní může své nohy roztáhnout do strany až na 90°, podobně jako například norský lundehund. Mohou také lépe pohybovat předními i zadními tlapami než psi domácí, což jim umožňuje šplhat na stromy, nemají ale tak dobré lezecké schopnosti jako například liška šedá.\n\nOči jsou mandlového tvaru, většinou tmavě jantarové až tmavě hnědé. Mohou s nimi vidět jasně i za šera. Uši jsou vztyčené, špičaté a dobře osrstěné. Dingo s nimi může otáčet dopředu i dozadu a slyšet tak i vzdálené zvuky. Ocas je huňatý, dlouhý, s bílou špičkou nebo znaky.\nMláďata (štěňata) se rodí s tmavě čokoládovou srsti a se zlatými skvrnkami. Ve věku šesti týdnů se pak začínají vybarvovat a ve čtyřech měsících je přeměna srsti dokončena. Dospělí psi jsou černí, černí s pálením nebo hnědí, většinou mají po těle rozesety i bílé skvrnky. Na stranách krku mohou mít zlatavé pruhy srsti. Čenich zůstává u většiny psů černý až do věku sedmi let, kdy začne pomalu šedivět. Nosní houba je vždy černá.\n\nObecně se dá říct, že dingo pralesní nevykazuje oproti ostatním zvířatům z rodu \"Canis\" žádné abnormální chování. Některé výrazy a postoje sdílí se psem domácím. Jsou aktivní za soumraku nebo v noci, přes den většinou ve stínu odpočívají. V roce 1988 uskutečnil Tim Flannery pozorování těchto psů a vyvodil, že jsou extrémně plaší a bázliví. Žijí většinou v menších skupinkách nebo v párech. Dingo pralesní je převážně mrchožrout, ale běžně loví i větší vačnatce (často klokany), hlodavce, ptáky nebo sbírá ovoce. Jsou ale silně teritoriální.\n\nU psů v zajetí bylo zjištěno, že feny jsou připraveny k rozmnožování jednou ročně, většinou na začátku srpna. Během období rozmnožování jsou samci agresivnější a své samice si chrání. Pokud se na jejich území objeví jiný pes, budou se ho snažit vyhnat i za cenu těžkých zranění. Pár týdnů před porodem začne fena hloubit mělkou jámu, kde následně porodí štěňata, většinou je to vrh o jednom až šesti štěňatech.\n\nJediné evropské zoo, které chová dingy pralesní je právě v Česku, konkrétně ve Zlíně. Toto zoo má jeden pár zvířat, který tvoří fena Bismarck a pes Sepík. Nejvíce jedinců lze najít v zoologických zahradách ve Spojených státech.\n"}
{"id": "1126585", "url": "https://cs.wikipedia.org/wiki?curid=1126585", "title": "Vesnický okres", "text": "Vesnický okres\n\nVesnický okres (rusky \"сельское поселение\") jeden z typů komunálního útvaru v Rusku; představuje termín pro jeden nebo více venkovských sídelních útvarů (obec, vesnice, stanice, osada, žutor, kišlak, aul a dalších venkovských sídel), ve kterém je místní územní samospráva vykonávána přímo obyvateli a (nebo) prostřednictvím volených a dalších orgánů místní samosprávy. Vesnické okresy jsou součástí komunálních rajónů.\n\nTento typ komunálního útvaru je obsažen v zákoně z roku 2003 „O obecných zásadách organizace místní samosprávy v Ruské federaci““, který vstoupil v platnost v rámci reformy.\n\nPodle Federální služby státní statistiky jich Rusko mělo k 1. lednu 2010 celkem 19 591, 1. ledna 2011: 18 996, 1. ledna 2012: 18 883, 1. ledna 2013: 18 722 a 1. ledna 2014: 18 525.\n"}
{"id": "1126589", "url": "https://cs.wikipedia.org/wiki?curid=1126589", "title": "György Klapka", "text": "György Klapka\n\nGyörgy Klapka, , také známý jako Georg, nebo George Klapka(7. dubna 1820, Temešvár, dnes Rumunsko – 17. května 1892, Budapešť, Rakousko-Uhersko), byl maďarský armádní generál a politik, účastník uherské revoluce v letech 1848/1849.\n\nNarodil se v sedmihradském městě Temešvár, v dnešním Rumunsku. V roce 1835 absolvoval gymnázium a následně začal studovat na vojenské dělostřelecké škole ve Vídni. Od roku 1838 byl důstojníkem habsburské armády. V roce 1842 se stal členem elitní uherské gardy ve Vídni.\n\nPo vypuknutí uherské revoluce se přidal k uherským povstalcům, podílel se na organizování uherské národní armády v Pešti. Začátkem roku 1849 nahradil ve funkci generála Lázára Mészárose, jehož vojska byla poraženy u Košic. Velel honvédskému sboru o síle asi 18 000 mužů, operujícímu hlavně na území Horních Uher. V únoru až dubnu 1849 zvítězil nad habsburskými vojsky v bitvách u Kápolna, Isaszegu, Vacova, Tekovských Lužan a Komárna.\n\nV červenci 1849, když hlavní síly uherské armády odtáhly z Komárna pod vedením Artura Görgeye byl pověřen obranou pevnosti Komárno. Obléhání Komárna habsburským vojskem trvalo bez úspěchu až do 23. září 1849. Teprve poté co se dozvěděl o kapitulaci uherských povstalců po bitvě u Világoše (dnes Şiria v Rumunsku) se za velmi výhodných podmínek 2. října 1849 vzdal.\n\nKlapka následně opustil zemi a žil několik let v exilu nejprve v Anglii, později ve Švýcarsku. Později se dále v emigraci spolu s Lajosem Kossuthem politicky pokoušel o získání opětovné samostatnosti Uherska. Během prusko-rakouské války byl pozván do Pruska aby se podílel na zformování uherské legie v rámci pruské armády. Shromáždil jednotku o síle asi 3000 mužů. Do bojů však výrazně nezasáhl a rakouská vojska byla poražena v bitvě u Hradce Králové.\n\nPo skončení války mu byl umožněn návrat do Rakousko-Uherska a v roce 1867 byl zvolen poslancem za stranu Ference Deáka.\n\nV roce 1877 se pokusil o reformy v Turecké armádě v období hrozící války s Ruskem. Věnoval se také psaní memoárů a knih věnovaných historii vojenství. Zemřel v Budapešti 17. května 1892. V Komárně mu byl v roce 1896 vybudován památník. Anglický spisovatel Jerome Klapka Jerome dostal prostřední jméno Klapka na počest rodinného přítele, generála Klapky. \n\n\n"}
{"id": "1126594", "url": "https://cs.wikipedia.org/wiki?curid=1126594", "title": "Kléberson", "text": "Kléberson\n\nJosé Kléberson Pereira známý jako Kléberson (* 19. červen 1979, Uraí) je bývalý brazilský fotbalista. Nastupoval povětšinou na postu záložníka.\n\nV brazilské reprezentaci působil v letech 2002-2010 a odehrál za ni 32 utkání, v nichž dal 2 góly. Stal se s ní mistrem světa roku 2002. Zlato má též z Copa América 2004 a z Konfederačního poháru 2009.\n\nDvakrát vyhrál brazilskou ligu, jednou s Atlético Paranaense (2001), jednou s Flamengem (2009). S Besiktasem Istabul získal dva turecké poháry (2005/06, 2006/07), s Manchesterem United FA Cup (2003/04).\n"}
{"id": "1126604", "url": "https://cs.wikipedia.org/wiki?curid=1126604", "title": "Dafydd", "text": "Dafydd\n\nDafydd může být:\n\n"}
{"id": "1126605", "url": "https://cs.wikipedia.org/wiki?curid=1126605", "title": "Wehlgrund", "text": "Wehlgrund\n\nWehlgrund je pravostranné údolí nalézající se mezi skalními útvary Bastei a Gansenfelsen v Saském Švýcarsku cca 1 km severozápadně od městečka Rathen. Údolím protéká potok Wehlgrundbach který ústí do potoka protékajícího údolím Amselgrund. Strmé skály nad závěrem údolím tvoří romantické kulisy skalního divadla Felsenbühne Rathen. Z údolí vede turistický chodník se 487 schody na vyhlídku Bastei.\n"}
{"id": "1126606", "url": "https://cs.wikipedia.org/wiki?curid=1126606", "title": "Iwan", "text": "Iwan\n\nIwan může být:\n\n"}
{"id": "1126607", "url": "https://cs.wikipedia.org/wiki?curid=1126607", "title": "Doktor (rozcestník)", "text": "Doktor (rozcestník)\n\nSlovo doktor má více významů:\n\n\n\n\n\n\n"}
{"id": "1126611", "url": "https://cs.wikipedia.org/wiki?curid=1126611", "title": "Dafydd Iwan", "text": "Dafydd Iwan\n\nDafydd Iwan, rodným jménem Dafydd Iwan Jones (* 24. srpna 1943) je velšský zpěvák, kytarista, textař a politik.\n\nNarodil se ve vesnici Brynamman v hrabství Carmarthenshire na jihozápadě Walesu. Jeho starším bratrem byl herec Huw Ceredig Jones, mladším politik Alun Ffred Jones. Na počátku své kariéry zpíval převážně protestsongy amerických hudebníků, jakými byli například Woody Guthrie a Pete Seeger. Již v té době zpíval jejich texty přeložené do velštiny a u tohoto jazyka zůstal po celou svou kariéru. Ve svých textech se často zabýval politickými problémy, jako byly například konflikt v Severním Irsku, Pinochetovo prezidentské období v Chile, válka ve Vietnamu i v Zálivu. V letech 2003 až 2010 byl prezidentem politické strany Plaid Cymru.\n\n\n"}
{"id": "1126617", "url": "https://cs.wikipedia.org/wiki?curid=1126617", "title": "ŠK Javorník Makov", "text": "ŠK Javorník Makov\n\nŠK Javorník Makov (celým názvem: Športový klub Javorník Makov) je slovenský fotbalový klub, který sídlí v obci Makov. Založen byl v roce 1933. Od sezóny 2017/18 působí ve čtvrté lize Stredoslovenského futbalového zväzu, sk. Sever.\n\nSvé domácí zápasy odehrává na stadionu ŠK Javorník Makov s kapacitou 500 diváků.\n\n\nZdroj: \n\n\n\nZdroj: \n\n"}
{"id": "1126619", "url": "https://cs.wikipedia.org/wiki?curid=1126619", "title": "Alun Ffred Jones", "text": "Alun Ffred Jones\n\nAlun Ffred Jones (* 29. října 1949) je velšský politik. Narodil se ve vesnici Brynamman v hrabství Carmarthenshire na jihozápadě Walesu. Jeho staršími bratry byli herec Huw Ceredig Jones a zpěvák a politik Dafydd Iwan. Studoval na Bangorské univerzitě. V roce 2003 se stal členem Velšského národního shromáždění za Caernarfon. Od roku 2007 pak v národním shromáždění zastupoval volební oblast Arfon.\n"}
{"id": "1126626", "url": "https://cs.wikipedia.org/wiki?curid=1126626", "title": "Payday: The Heist", "text": "Payday: The Heist\n\nPayday: The Heist (stylizováno jako PAYDAY: THE HEIST) je kooperativní (FPS) videohra, vyvinuta Overkill Software a vydána Sony Online Entertainment. Hra byla pro PlayStation 3 vydána 18. října 2011 v Severní Americe a 2. listopadu 2011 v Evropě. Pro Windows byla vydána 20. října 2011 přes Steam ve Spojených státech a Spojeném království. Hra běží na modifikovaném enginu Diesel. Hra obsahuje 7 různých misí (zahrnujících DLC No Mercy vydané 25. července 2012), přičemž každá mise obsahuje náhodné prvky, které se při každém opakování mohou měnit. 7. září 2012 bylo na PS3 a PC vydáno DLC Wolf Pack. Toto DLC přidalo dvě nové loupeže, více zbraní a nový hráčský strom s vylepšeními.\n\nDne 1. února 2013 Overkill Software oznámilo pokračování této hry s názvem Payday 2. Bylo vydáno 13. září 2013 pro PC přes Steam a 13.–16. září pro PlayStation 3 a Xbox 360.\n\nDne 16. října 2014 byla hra na oslavu 3. výročí 24 hodin zdarma.\n"}
{"id": "1126630", "url": "https://cs.wikipedia.org/wiki?curid=1126630", "title": "Bratři z Fåglumu", "text": "Bratři z Fåglumu\n\nBratři z Fåglumu ( \"Bröderna Fåglum\") byla sourozenecká čtveřice cyklistů z osady Fåglum ve švédském kraji Västra Götaland. Tvořili ji Gösta Pettersson (*1940), Sture Pettersson (1942—1983), Erik Pettersson (* 1944) a Tomas Pettersson (* 1947). Jako časovkářské družstvo vyhráli amatérské mistrovství světa třikrát po sobě v letech 1967—1969, na olympiádě byli třetí v roce 1964 (místo Tomase nastoupil Sven Hamrin) a druzí v roce 1968. Individuálně byl nejlepší Gösta, který získal bronzovou medaili na mistrovství světa 1964 a olympiádě 1968, po přestupu k profesionálům skončil třetí v celkové klasifikaci Tour de France 1970, vyhrál Kolem Romandie 1970 a Giro d'Italia 1971. Kvarteto obdrželo v roce 1967 zlatou medaili Svenska Dagbladet pro nejlepšího švédského sportovce roku, v roce 2006 bylo bratrům odhaleno ve městě Vårgårda kovové sousoší. Švédskými reprezentanty v cyklistice byli také Stureho zeť Jan Bengt Peter Karlsson (bronzový v časovce družstev na olympiádě 1988) a vnuk Marcus Fåglum Karlsson (juniorský mistr země v časovce 2011 a 2012).\n\n"}
{"id": "1126634", "url": "https://cs.wikipedia.org/wiki?curid=1126634", "title": "Fransart", "text": "Fransart\n\nFransart je francouzská obec v departementu Somme v regionu Hauts-de-France. V roce 2012 zde žilo 155 obyvatel.\n\nFouquescourt, Fresnoy-lès-Roye, Hattencourt, La Chavatte, Chilly\n\n\"Počet obyvatel\"\n"}
{"id": "1126637", "url": "https://cs.wikipedia.org/wiki?curid=1126637", "title": "Stefano Gabbana", "text": "Stefano Gabbana\n\nStefano Gabbana (* 14. listopadu 1962 Milán, Itálie) je italský módní návrhář, společně s Domenicem Dolcem spoluzakladatel luxusní módní značky Dolce & Gabbana. Je jedním z nejvlivnějších módních návrhářů na světě.\n\nGabbana se narodil v Miláně. Jeho otec pracoval v tiskárně a matka v prádelně. Jeho rodina pochází z Benátek - otec se narodil v Ceggii a matka v Cessaltu. Maturoval na Institutu průmyslového umění a designu v Římě.\n\nV roce 1980 potkal skrze svého zaměstnavatele designéra Giorgia Correggiariho Domenica Dolce ze Sicílie. Correggiari, který zemřel v roce 2012, měl na oba dva velký vliv. V roce 2013 Gabbana řekl: \"Nebyl příliš slavný. Ale pro nás byl důležitý. Naučil nás hlavně, co nemáme dělat.\"\n\nV roce 1983 opustili Gabbana a Dolce Correggiariho a začali pracovat samostatně. O dva roky založili značku Dolce & Gabbana (D&G).\n\nV říjnu roku 1985 debutovala značka D&G na módní přehlídce v Milán hledající nové talenty. V dubnu 1986 vydali svoji první kolekci a uspořádali vlastní show s názvem \"Real Woman\". V roce 1987 byl otevřen první obchod D&G v Miláně. O rok později uzavřeli partnerství s Dolceho otcem Saveriem, který vlastnil výrobní společnost v Legnanu, poblíž Milána.\n\nD&G pokračovalo ve svém rozmachu. V dubnu 1989 uspořádali vlastní show v Tokyu, o rok později v New Yorku. Vydali několik módních kolekcí, včetně první kolekce spodního prádla a plážového oblečení z července 1989. První pánskou kolekci vypustili v lednu 1990. Na konci téhož roku otevřeli předváděcí místnost na Manhattanu. V říjnu 1992 vydali svoji první vůni.\n\nV roce 1993 se stali světově proslulými, když si jejich modely zvolila Madonna pro svoje světové turné \"Girlie Show.\" Dále pak navrhovali například pro Monicu Bellucci, Kylie Minogue, Angelinu Jolie a Isabellu Rossellini.\n\nPozději zahrnovaly jejich módní kolekce také doplňky jako kravaty, opasky, kabelky, sluneční brýle, hodinky a obuv. Do roku 2003 prodala firma v Itálii víc výrobků než Armani, Gucci, Prada i Gianni Versace. V roce 2009, skoro 25 let po založení značky, měla společnost 113 obchodů a 21 továren, v nichž pracovalo asi 3 500 lidí. Roční obrat se vyšplhal až nad částku 1 miliarda eur.\n\nGabbana a Dolce vystupovali mnoho let otevřeně jako pár. Díky svému úspěchu žili v Miláně ve vile z 19. století a vlastnili několik realit na Francouzské riviéře. Svůj dlouhodobý vztah ukončili v roce 2005, ale stále spolu pracují na své značce.\n\nV dubnu 2015 byl podle časopisu Forbes Gabbana 27. nejbohatší osobou v Itálii s majetkem okolo 1,56 miliardy amerických dolarů.\n\nV roce 2013 byl Gabbana, stejně jako Dolce, obviněn z daňových úniků a podmínečně odsouzen k 20 měsícům odnětí svobody. Italský soud je shledal vinnými v zatajení milionových zisků ze své dceřiné společnosti Gado, založené v Lucembursku. Obvinění popírali a odvolali se. V říjnu 2014 je soud zbavil viny.\n\nV březnu 2015 vyzval zpěvák Elton John k bojkotu značky Dolce & Gabbana poté, co se Dolce v jednom rozhovoru vyslovil, že děti narozené ve zkumavce jsou „chemickými a syntetickými“. To zažehlo slovní přestřelku, Gabbana označil Johna za „fašistu“ a vyzval k boji proti bojkotu. Přesto později vyjasnil, že jeho postoj je jiný, než postoj Dolceho. Když byl na CNN dotázán, jestli podporuje oplodnění ve zkumavce, odpověděl: „Ano, nemůžu proti tomu nic říct, protože krása tohoto světa spočívá ve svobodě. Milujeme homosexuální páry. Jsme homosexuálové. Podporujeme adopci homosexuály. Tohle si myslím já.“\n\nGabbana a Dolce obdrželi množství ocenění za svoji módu i kulturní přínos. Jejich první módní cenou byla Mezinárodní cena Woolmark z roku 1991. V roce 1993 byl jejich parfém jmenován nejlepší vůní roku.\n\nV roce 2009 jim město Miláno udělilo Ambrogiho zlatou medaili. V roce 2014 pak oznámili záměr ji vrátit, když je město obvinilo z daňových úniků V roce 2014 je Newyorská charita, zaměřená na podporu mladých italských a amerických umělců, ocenila Gabbanu, Dolceho a Luhrmanna na svém třetím gala večeru v Museum of the Moving Image. \"Žijeme filmy - naše inspirace je ve filmech a také naše kolekce děláme jako filmy,\" řekl během události Gabbana.\n\nGabbana se objevil v dokumentu \"Scatter My Ashes at Bergdorf´s\" o filmovém průmyslu z roku 2013. Také se krátce objevil ve filmu Woodyho Allena \"Do Říma s láskou\" z roku 2012. Gabbana také moderoval MTV Europe Music Awards v roce 2002. Ještě předtím, v roce 1995 si zahrál Giuseppeho Tornatore ve filmu \"The Star Maker\".\n"}
{"id": "1126639", "url": "https://cs.wikipedia.org/wiki?curid=1126639", "title": "Huw Ceredig", "text": "Huw Ceredig\n\nHuw Ceredig, rodným jménem Huw Ceredig Jones, (22. června 1942 – 16. srpna 2011) byl velšský herec. Narodil se ve vesnici Brynamman v hrabství Carmarthenshire na jihozápadě Walesu. Jeho mladšími bratry byli zpěvák a politik Dafydd Iwan a politik Alun Ffred Jones. Studoval na Llandovery College. V roce 1974 začal hrát ve velšskojazyčné mýdlové opeře nazvané \"Pobol y Cwm\". V obsazení seriálu zůstal po dobu 29 let, do roku 2003. Později hrál například ve filmech \"Twin Town\" (1997) a \"Na hraně lásky\" (2008). Roku 2006 vyšla jeho autobiografická kniha nazvaná \"\". Zemřel roku 2011 ve věku 69 let.\n"}
{"id": "1126642", "url": "https://cs.wikipedia.org/wiki?curid=1126642", "title": "Twin Town", "text": "Twin Town\n\nTwin Town je britská filmová komedie, jejíž režisérem byl velšský herec Kevin Allen. Jde o první snímek, ve které se v hlavní roli představil Rhys Ifans. Rovněž zde hrál jeho mladší bratr Llŷr Ifans. Jejich otce zde hrál Huw Ceredig a dále ve filmu vystupovali například Dougray Scott, Ronnie Williams a Di Botcher. Děj filmu se odehrává v jihovelšských městech Swansea a Port Talbot. Premiéru měl 11. dubna roku 1997. Pojednává o dvou bratrech, kteří žijí z krádeží.\n\n"}
{"id": "1126646", "url": "https://cs.wikipedia.org/wiki?curid=1126646", "title": "Tenis na Letních olympijských hrách 1996 – mužská dvouhra", "text": "Tenis na Letních olympijských hrách 1996 – mužská dvouhra\n\nMužská dvouhra na Letních olympijských hrách 1996 probíhala v areálu Stone Mountain Tennis Center, ležícím ve městě Stone Mountain. Soutěž se konala v období od 23. července do 1. srpna 1996 na otevřených dvorcích s tvrdým povrchem.\n\nPremiérově od znovuzařazení tenisu do olympijského programu v roce 1988 nebyly hrány kvalifikace ani předkvalifikace. Do dvouhry nastoupilo 64 tenistů. Poprvé od roku 1904 byl také turnaj odehrán pouze na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Obhájce zlata z předchozí olympiády Marc Rosset skrečoval zápas třetího kola proti Italu Renzu Furlanovi v průběhu druhého setu.\n\nOlympijským vítězem se stal nejvýše nasazený Američan a sedmý hráč světa Andre Agassi, když ve finále hladce přehrál světovou devětašedesátku Sergiho Brugueru ze Španělska ve třech sadách 6–2, 6–3, 6–1. Po následném vítězství na French Open 1999 se stal druhým tenistou historie (po Steffi Grafové), jenž zkompletoval tzv. Zlatý Slam, tj. vyhrál všechny čtyři Grand Slamy i olympijské hry. Poražení semifinalisté odehráli poprvé od roku 1924 utkání o bronzovou medaili. Vítězně z něho vyšel Ind Leander Paes, startující na divokou kartu, po výhře nad Brazilcem Fernandem Meligenim, který do soutěže nastoupil z pozice náhradníka. Paesovi patřila na tehdejším žebříčku ATP 127. příčka a Meligenimu 96. místo.\n"}
{"id": "1126647", "url": "https://cs.wikipedia.org/wiki?curid=1126647", "title": "Československá basketbalová liga 1974/1975", "text": "Československá basketbalová liga 1974/1975\n\n1. basketbalová liga 1974/1975 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Dukla Olomouc získala druhý titul mistra Československa, Zbrojovka Brno skončila na 2. místě a Slavia VŠ Praha Autoškoda na 3. místě. Dukla Olomouc byla vétězem ligy zásluhou lepšího skóre ze vzájemných zápasů se Zbrojovkou Brno. Z ligy sestoupila tři družstva. Z nováčků se zachránili Baník Ostrava a Iskra Svit, sestoupila Lokomotiva Děčín. Dále sestoupili Baník Handlová a Bohemians Praha.\n\nKonečné pořadí:\n1. Dukla Olomouc (mistr Československa 1975) - 2. Zbrojovka Brno - 3. Slavia VŠ Praha - 4. NHKG Ostrava - 5. RH Pardubice - 6. Sparta Praha - 7. Baník Ostrava - 8. Baník Prievidza - 9. Iskra Svit - další 3 družstva sestup z 1. ligy: 10. Baník Handlová - 11. Bohemians Praha - 12. Lokomotíva Děčín\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů.\n\n\n\n"}
{"id": "1126648", "url": "https://cs.wikipedia.org/wiki?curid=1126648", "title": "Československá basketbalová liga 1975/1976", "text": "Československá basketbalová liga 1975/1976\n\n1. basketbalová liga 1975/1976 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Zbrojovka Brno získala 14. titul mistra Československa, Slavia VŠ Praha Autoškoda skončila na 2. místě a Sparta Praha na 3. místě. Z ligy sestoupila dvě družstva. Ze tří nováčků Inter Bratislava skončil na 4. místě, Slavoj Litoměřice a Technika Brno sestoupili.\n\nKonečné pořadí:\n1. Zbrojovka Brno (mistr Československa 1976) - 2. Slavia VŠ Praha - 3. Sparta Praha - 4. Inter Bratislava - 5. Baník Prievidza - 6. Dukla Olomouc - 7. Iskra Svit - 8. Baník Ostrava - 9. RH Pardubice - 10. NHKG Ostrava -- další 2 družstva sestup z 1. ligy: 11. Technika Brno - 12. Slavoj Litoměřice\n\nVšech dvanáct družstev odehrálo dvoukolově každý s každým (zápasy doma - venku), každé družstvo odehrálo 22 zápasů. Poté po rozdělení do dvou skupin podle pořadí každé družstvo ve skupině odehrálo dalších 10 zápasů, tedy celkem 32 zápasů.\n\n\n\n"}
{"id": "1126649", "url": "https://cs.wikipedia.org/wiki?curid=1126649", "title": "Day of the Dead", "text": "Day of the Dead\n\nDay of the Dead je čtvrté studiové album americké rap rockové kapely Hollywood Undead. Původní vydání alba bylo naplánováno na říjen 2014, nakonec bylo vydáno 31. března 2015.\n"}
{"id": "1126651", "url": "https://cs.wikipedia.org/wiki?curid=1126651", "title": "Brian Hibbard", "text": "Brian Hibbard\n\nBrian Hibbard (26. listopadu 1946 – 17. června 2012) byl velšský herec a zpěvák. Narodil se ve městě Ebbw Vale na jihovýchodě Walesu a studoval na místním gymnáziu. V roce 1982 založil a cappella skupinu The Flying Pickets. Skupinu později opustil a začal se primárně věnovat herectví. Hrál například ve filmech \"Twin Town\" (1997) a \"Rancid Aluminium\" (2000) či seriálech \"Pán času\" a \"Coronation Street\". Zemřel na karcinom prostaty ve věku 65 let.\n"}
{"id": "1126653", "url": "https://cs.wikipedia.org/wiki?curid=1126653", "title": "Československá basketbalová liga 1976/1977", "text": "Československá basketbalová liga 1976/1977\n\n1. basketbalová liga 1976/1977 byla v Československu nejvyšší ligovou basketbalovou soutěží mužů, v ročníku 1. ligy hrálo 12 družstev. Zbrojovka Brno získala 15. titul mistra Československa, Slavia VŠ Praha Autoškoda skončila na 2. místě a Inter Bratislava na 3. místě. O pořadí na druhém a třetím místě rozhodlo skóre ze vzájemných zápasů obou družstev. Z ligy sestoupila dvě družstva. Ze dvou nováčků se zachránil Baník Handlová, sestoupil Slavoj Vyšehrad a také RH Pardubice.\n\nKonečné pořadí:\n1. Zbrojovka Brno (mistr Československa 1977) – 2. Slavia VŠ Praha – 3. Inter Bratislava – 4. Baník Ostrava – 5. NHKG Ostrava – 6. Dukla Olomouc – 7. Sparta Praha – 8. Baník Prievidza – 9. Chemosvit Svit - 10. Baník Handlová -- další 2 družstva sestup z 1. ligy: 11. RH Pardubice – 12. Slavoj Vyšehrad\n\nVšech dvanáct družstev odehrálo dvoukolově každý s každým (zápasy doma – venku), každé družstvo odehrálo 22 zápasů. Poté po rozdělení do dvou skupin podle pořadí každé družstvo ve skupině odehrálo dalších 10 zápasů, tedy celkem 32 zápasů.\n\n\n\n"}
{"id": "1126654", "url": "https://cs.wikipedia.org/wiki?curid=1126654", "title": "Iracionální muž", "text": "Iracionální muž\n\nIracionální muž ( ) je dramatický mysteriózní film režiséra Woodyho Allena z roku 2015. V hlavních rolích se objevili Emma Stone, Joaquin Phoenix, Parker Posey a Jamie Blackley.\n\nTento film je posledním producenta Jacka Rollinse, který v červnu 2015 zemřel a produkoval Allenovy filmy už od sedmdesátých let. Film měl světovou premiéru dne 16. května 2015 na filmovém festivalu v Cannes. V České republice film do kin přišel 30. července 2015.\n\nNa kampusu univerzity Braylin v malém městečku se profesor filozofie Abe Lucas (Joaquin Phoenix) ocitá v existenciální krizi. Náhle však nalézá nový smysl života, když započne vztah s Jill Pollard (Emma Stone), jednou ze svých studentek.\n\nDne 2. května 2014 bylo oznámeno, že Woody Allen napíše a zrežíruje svůj nadcházející film, ve kterém bude hrát Joaquin Phoenix hlavní roli. O čtyři dny později se k obsazení filmu přidala Emma Stone, která se již objevila v Allenově předcházejícím filmu, romantické komedii \"Kouzlo měsíčního svitu\". Dne 24. července 2014 se byli obsazeni další dva herci, a to Parker Posey a Jamie Blackley a na post producenta byli, kromě Allena, ohlášeni Letty Aronson a Stephen Tenenbaum. Společnost Sony Pictures Clasics dne 29. ledna 2015 získala distribuční práva k filmu, čímž se \"Iracionální muž\" stává osmým Allenovým filmem vydaným pod touto značkou. \n\nHlavní natáčení začalo 7. července 2014 v Newportu na Rhode Islandu a trvalo do konce srpna téhož roku. \n\nK červnu 2019 získal film v Česko-slovenské filmové databázi 66 %.\n\n"}
{"id": "1126655", "url": "https://cs.wikipedia.org/wiki?curid=1126655", "title": "Wanici", "text": "Wanici\n\nWANICI LIMITED je kyperská developerská společnost ovládaná Luďkem Sekyrou.\n\n23. listopadu 2006 koupila od Sekyra Group akciovou společnost Mrázovka II., vlastníka paláce Riunione Adriatica di Sicurtà od architekta Fritze Lehmanna na Jungmannově náměstí v Praze, kterou 8. března 2007 prodala fondu CEE Property Development Portfolio.\n\nV roce 2007 koupila od skupiny Sekyra Group akciovou společnost Dejvice-Center, která připravuje o výstavbu administrativně-obchodního centra na pozemcích Vysoké školy chemicko-technologické na Vítězném náměstí v Praze-Dejvicích. Podle původního záměru mělo část pozemků odkoupit České vysoké učení technické a obě vysoké školy měly následně pozemky směnit za kanceláře v novém centru. VŠCHT od záměru ustoupila, ČVUT však nadále usilovala o odkoupení pozemků VŠCHT a následnou realizaci projektu. 31. července 2017 byl podíl prodán kyperské společnosti Ascia Holding, která ho 7. prosince 2017 dále prodala kyperské společnosti Fourth Quadrant Holdings.\n\nV lednu 2010 byla od kyperské společnosti Berthier & Cie odkoupena společnost Interpoint vlastnící obraz \"Sedící žena\" od Pabla Picassa, pocházející ze sbírky Vincence Kramáře. Obraz byl v českých médiích zmiňován v souvislosti s pokusem o nelegální vývoz do zahraničí. V roce 2015 byl podíl prodán společnosti Alpha Noir registrované na Seychellách.\n\nV lednu 2011 byla od Sekyra Group Real Estate B.V. koupena společnost SG Kofir, která v roce 2007 koupila od britské Wharton Capital Ltd. za 150 milionů korun její opci na 10 % podíl v projektech Žižkov Station Development. Plány Luďka Sekyry na zástavbu nákladového nádraží Žižkov komplikuje prohlášení hlavní budovy za kulturní památku.\n"}
{"id": "1126660", "url": "https://cs.wikipedia.org/wiki?curid=1126660", "title": "Cuatro lunas", "text": "Cuatro lunas\n\nCuatro lunas (tj. \"Čtyři měsíce\") je mexický hraný film z roku 2014, který režíroval Sergio Tovar Velarde podle vlastního scénáře. Film se skládá ze čtyř příběhů zachycujících osudy gayů různého věku žijících v Mexico City.\n\nJoaquín je úspěšný spisovatel a básník. V pokročilém věku má za své celoživotní dílo získat čestný doktorát na univerzitě. Joaquín má manželku, dvě dcery a vnoučata, přesto tajně vyhledává sex s muži. V sauně se seznámí s prostitutem Gilbertem, kterému zaplatí za sex. Joaquín se postupně o Gilbertovi dozví důvody, které ho vedou k prostituci.\n\nHugo a Andrés spolu žijí již deset let. Jejich vztah prochází krizí, když Andrés zjistí, že Hugo má poměr. Přesvědčí Huga, aby se na 14 dní zkusili svůj vztah urovnat. Hugo však v dosavadním vztahu již nevidí budoucnost.\n\nFito a Leo jsou dávní přátelé z dětství, kteří se náhodou setkají na univerzitě, kde oba studují. Jejich přátelství se postupně mění na hlubší vztah. Ani jeden z nich neměl doposud homosexuální zkušenost. Zatímco Fito se s jejich vztahem vyrovnává rychle, Leo má strach z odmítnutí okolím a rodinou, což mezi nimi vyvolává napětí.\n\nMauricio chodí na základní školu a je tajně zamilovaný do svého bratrance Olivera. Když to Olivier zjistí, roznese informaci mezi spolužáky a Mauricio je vystaven šikaně.\n"}
{"id": "1126663", "url": "https://cs.wikipedia.org/wiki?curid=1126663", "title": "Huw", "text": "Huw\n\nHuw může být:\n\n"}
{"id": "1126664", "url": "https://cs.wikipedia.org/wiki?curid=1126664", "title": "Alun", "text": "Alun\n\nAlun může být:\n\n"}
{"id": "1126665", "url": "https://cs.wikipedia.org/wiki?curid=1126665", "title": "Meic Stevens", "text": "Meic Stevens\n\nMeic Stevens (* 13. března 1942) je velšský zpěvák, kytarista a textař. Zpívá a textuje převážně ve velšském jazyce. Narodil se ve vesnici Solva v hrabství Pembrokeshire na jihozápadě Walesu. Aranžérem jeho prvního singlu byl John Paul Jones, pozdější člen Led Zeppelin. Koncem šedesátých let vydal několik velšsky zpívaných EP a roku 1972 vydal svou první dlouhohrající desku \", která obsahovala anglicky zpívané písně. Později vydal řadu dalších alb, převážně s velšskými texty.\n\n\n"}
{"id": "1126667", "url": "https://cs.wikipedia.org/wiki?curid=1126667", "title": "Mark Wells", "text": "Mark Wells\n\nMark Ronald Wells (* 18. září 1957 v St. Clair Shores, Michigan, USA) je bývalý americký hokejový útočník.\n\nV roce 1975 se přesunul z mládežnického celku Detroit Jr. Red Wings do celku univerzity Bowling Green State. Za ten hrál v letech 1975-1979 a dvakrát byl zařazen do All star teamu NCAA (1977 a 1979).\n\nTrenér Herb Brooks jej vybral do amerického výběru pro olympijský turnaj v Lake Placid 1980. V rámci přípravy, která probíhala celý úvod sezony 1979/80, sehrál 29 utkání. V těch získal 16 bodů za devět branek a sedm asistencí, \"odseděl\" si dvě trestné minuty. Na samotném turnaji se podílel na překvapivých zlatých medailích (Zázrak na ledě). V sedmi utkáních si připsal dvě branky a asistenci.\n\nWells byl draftován do NHL v roce 1977, kdy si jej vybral Montreal Canadiens. Po olympijském turnaji (viz výše) dohrál sezonu v dresu dvou klubů – Nova Scotia Voyageurs (AHL – farma Montrealu) a Flint Generals (IHL). Sezonu 1980/81 nastupoval za New Haven Nighthawks (farma New York Rangers v AHL). Svůj poslední aktivní ročník 1981/82 prostřídal celky Fort Wayne Komets (IHL), Oklahoma City Stars (CHL) a Flint Generals (IHL).\n\n\n\n"}
{"id": "1126668", "url": "https://cs.wikipedia.org/wiki?curid=1126668", "title": "Solva (Pembrokeshire)", "text": "Solva (Pembrokeshire)\n\nSolva ( \"\") je vesnice v hrabství Pembrokeshire na jihozápadě Walesu. Leží na řece Solva v severní části zálivu St Brides Bay a je součástí oblasti Národního parku Pembrokeshire Coast. Ve vesnici se nachází kostel svatého Aidána. Pochází odsud například hudebník Meic Stevens a vyrůstal zde také anglický zpěvák David Gray. V roce 2011 zde žilo 865 obyvatel.\n\n"}
{"id": "1126671", "url": "https://cs.wikipedia.org/wiki?curid=1126671", "title": "Katharine Hayhoeová", "text": "Katharine Hayhoeová\n\nKatharine Anne Scott Hayhoeová (nepřechýleně Katharine Anne Scott Hayhoe, * 1973) je kanadsko-americká vědkyně zabývající se vědami o atmosféře a politologií. Je ředitelkou Střediska vědy klimatu na Texas Tech University. Patří k celosvětově nejvlivnějším reprezentantům vědeckého proudu varujícího před riziky globálních změn klimatu.\n\nHayhoeová vystudovala fyziku a astronomii na Torontské univerzitě a magisterské a doktorské studium věd o atmosféře na University of Illinois at Urbana-Champaign. Od roku 2005 začala pracovat na Texas Tech University. Napsala více než 60 recenzovaných publikací a spolu se svým manželem Andrewem Farleyem je též autorkou knihy \"A Climate for Change: Global Warming Facts for Faith-Based Decisions\". (\"Klima pro změnu: Fakta o globálním oteplování pro rozhodování založená na víře\"). Je spoluautorkou několika zpráv pro Americký výzkumný program golbálních změn (US Global Change Research Program) a pro Národní akademii věd. V květnu 2014 prohlásila: „Změna klimatu je tady a teď, ne v nějaké daleké budoucnosti a na dalekém místě. Rozhodnutí, která učiníme dnes, budou mít významný dopad na budoucnost.“ Byla expertní recenzentkou Čtvrté hodnotící zprávy Mezivládního panelu pro změny klimatu.\n\nČasopis \"Time\" ji v roce 2014 zařadil mezi 100 nejvlivnějších lidí. Ve stejném roce obdržela za své vystupování o změnách klimatu cenu od Americké geofyzikální unie.\n\nHayhoeová je dcerou misionářů. je evangelického křesťanského vyznání a o životě křesťanky a vědkyně říká, že je „jako vyjít ze skříně“ Její otec je pomocným profesorem na torontské Tyndale University College and Seminary. Hayhoeová ho označuje za svůj vzor z hlediska víry, že náboženství a věda nemusejí být v protikladu.\n\nJe vdaná za Andrew Farleyho, se kterým se seznámila na postgraduálních studiích na University of Illinois. Farley je lingvista a evangelický pastor v Lubbocku v Texasu.\n\nHayhoeová napsala jednu kapitolu knihy Newta Gingriche o změnách klimatu z roku 2009. Přestože byla původně přijata Gingrichovým spoluautorem Terrym Maplem, na konci roku 2011 byla z knihy na Gingrichovu výzvu vypuštěna.\n\nKdyž to zjistila, Hayhoeová si postěžovala, že na tvorbě kapitoly strávila více než 100 neplacených hodin práce. Podle spekulací za vypuštěním kapitoly stála kritika Marka Morana na jeho webu \"Climate Depot\", ve které útočil na její výzkumy. Tato událost a její vystoupení v televizní show Billa O'Reillyho vedly k tomu, že během následujícího dne obdržela téměř 200 nenávistných e-mailů.\n"}
{"id": "1126672", "url": "https://cs.wikipedia.org/wiki?curid=1126672", "title": "Pudl", "text": "Pudl\n\nPudl ( Poodle, Caniche) je společenské psí plemeno. Vyskytuje se ve třech velikostních a mnoha barevných variantách, primárně ale rozlišujeme pudly na velké, střední, toy a trpasličí. Jejich původ je dosud sporný: některé chovatelské kluby, například Kennel Club (KC) a American Kennel Club (AKC), uvádí jako jejich zemi původu Německo, zatímco Mezinárodní kynologická federace (FCI) plemeno připisuje Francii.\n\nPudl bývá uváděn jako jedno z nejinteligentnějších plemen a je i všestranně využitelný. Hodí se i pro začínající kynology.\n\nPůvodně byl tento pes vyšlechtěn jako aportér – aportoval z vody lovci sestřelené kachny nebo jiné vodní ptáky. Časem se ale začal používat více jako společník. Slovo „pudl“ v překladu z německého Pudelhaas znamená „promoklý na kost“. Existuje domněnka, že mezi předky pudla patří retrívr a irský vodní španěl. Amatérští chovatelé se snažili vyšlechtit trpasličí psíky, velmi často však získávali jen slabé a neduživé jedince. Odborníci pak dosáhli normálních ukazatelů a stanovili standard. Ze standardního pudla byla odvozena trpasličí a miniaturní forma.\n\nJe to dobře osvalený, elegantní pes.. Hlava je ušlechtilá a zároveň úměrná velikosti těla. Oči mají oválný tvar a jsou velmi tmavé. U černých, aprikot, stříbrných a bílých pudlů jsou černé popřípadě tmavě hnědé. Hnědí pudlové mohou mít oči zbarvené i jantarově. Délka těla by měla odpovídat kohoutkové výšce. Pudl nese svůj dlouhý, vysoko nasazený ocas šikmo vzhůru, dříve se kupíroval. Drápy má černé nebo hnědé, bílé drápy jsou vadou u všech barevných variant. Uši by měly přiléhat k hlavě a sedět by měly v úrovni očí, či jemně pod ní.\n\nPudl, na rozdíl od většiny plemen, má srst bez podsady, velmi hustou a zvlněnou. Díky tomu místo klasického línání sice také líná, avšak tato srst se zamotá do okolní srsti, nevypadne a je proto potřeba ji vyčesat. Což v případě zanedbání péče může vést k plstnatění. Jsou dva typy srsti — kadeřavá (hedvábná, nadýchaná) a šňůrová (zapletená do šňůr, přiléhavá). Péče o výstavní srst pudla je časově náročná.\n\nKadeřavá srst může připomínat vlnu, je velmi jemná, bohatá a zkadeřená. Tvrdá srst je nežádoucí. Před střihem je důležité srst pořádně vyčesat (nejlépe se sprejem usnadňujícím rozčesání), vyšamponovat (kvalitním šamponem) a umýt. Poté přichází na řadu vyfénovat srst do sucha, a to za neustálého vyčesávání. Platí, že lepší je fénem srst vysušovat déle, než kratší dobu.\n\nŠňůrová srst je taktéž velmi jemná, přiléhavá a bohatá, avšak na rozdíl od kadeřavé by měla tvořit alespoň 20 cm dlouhé šňůry. V případě výstavních střihů vyžadují oba typy srsti velkou péči, která sestává i z několika hodin česání týdně. Přípustné barvy srsti jsou hnědá, bílá, aprikot, stříbrná a černá.\n\n\nPudl známý jako velmi inteligentní (v žebříčku nejchytřejších plemen se dostal na druhé místo), chytrý a učenlivý pes. Je to aktivní, temperamentní a energický pes. S tím přichází nutnost zajistit mu jak fyzické (běh u kola, běh, canicross), tak především psychické vybití (psí sporty, obedience). Díky svému zápalu pro hru i učení je to velmi lehce a rychle vycvičitelný pes. Je vhodný pro většinu psích sportů, například agility, dogdancing, flyball, canicross.\n\nSnadno se naučí respektovat i nejmenší členy rodiny, naučí se být jemný a něžný. Nicméně, stejně jako jakékoliv jiné plemeno psa, by neměl zůstat s dětmi bez dohledu. Na rozdíl od menších rázů (toy a miniaturní) je klidnější a především trpělivější na divočejší dětské hry a tudíž do rodin s dětmi vhodný více. Také ale potřebuje dostatek místa.\n\nMá velmi silnou vazbu na majitele, případně rodinu, těm je velmi oddaný a těžce nese odloučení od nich. Nicméně jakákoliv nervozita, hlasité štěkání, nepřestávající vytí, ani všemožné ničení v době nepřítomnosti majitele samozřejmě je nežádoucí a stejně jako u ostatních rázů, je netypické pro plemeno a nemělo by tedy být tolerováno. Zvykání na samotu by mělo být postupné (nejprve pár sekund, postupně prodlužovat), a to už od prvního dne doma. Oproti tomu k cizincům se chová rezervovaně, ne však bojácně či dokonce agresivně. Je nutná důsledná socializace již ve štěněcím věku na nejrůznější podněty, předměty, situace, zvířata i lidi.\n\n\n"}
{"id": "1126675", "url": "https://cs.wikipedia.org/wiki?curid=1126675", "title": "Hvozdík Lumnitzerův", "text": "Hvozdík Lumnitzerův\n\nHvozdík Lumnitzerův (\"Dianthus lumnitzeri\") je nízká, bíle kvetoucí rostlina řídce se vyskytující v pahorkatinách s vápencovitým podložím. Tento druh z rodu hvozdík se v české přírodě vyskytuje vzácně a hrozí mu vyhynutí.\n\nDruh roste v panonské Střední Evropě, na jihovýchodě České republiky (Pavlovské vrchy), jihozápadě Slovenska (Malé Karpaty), na severozápadě Maďarska (Pilišské vrchy) a severovýchodě Rakouska (Hainburské vrchy). Již z vyjmenovaných míst je zřejmé, že se vyskytuje převážně v teplých pahorkatinách. Na Pálavě roste pouze ve čtyřech lokalitách: Děvín, Růžový vrch, Martinka a Stolová. Pokusně byl v Čechách vysázen v přírodní rezervaci Střemošická stráň v okrese Chrudim.\n\nVyskytuje se na světlých a nezastíněných stanovištích, hlavně na vápencových skalách. Obvykle roste ve skalních štěrbinách a na kamenitých svazích a plošinkách. Osídluje špatně přístupná místa, což ho částečně chrání před zvěří a neukázněnými turisty.\n\nVytrvalá trsnatá, šedozelená, výrazně ojíněná bylina dorůstající do výšky od 10 do 15 cm. Vyrůstá z dlouhého, kůlovitého, vícehlavého kořene, který je uzpůsoben pro vnikání do skalních štěrbin. Vystoupavá až přímá lodyha, se třemi až šesti lodyžními články, je porostlá čárkovitými listy jež jsou tuhé, přímo nebo šikmo odstávají a na vrcholu jsou náhle zúžené.\n\nVonné, pětičetné, oboupohlavné květy vyrůstají po jednom až třech na lodyze. Dva páry listenů jsou podlouhlé až elipsovité a krátce špičaté. Lístky válcovitého kalichu jsou šedě zelené, trojúhelníkovité, asi 15 mm dlouhé a po okraji blanité. Korunní lístky jsou převážně bílé, obvejčité, někdy oddálené, až 10 mm dlouhé a na konci do hloubky 3 mm nepravidelně roztřepené. Kvete poměrně krátce, obvykle v květnu a červnu. Po opylení hmyzem, nejčastěji blanokřídlým, vzniká tobolka obsahující množství drobných semena uvolňujících se postupně.\n\nVegetativně se rozmnožuje rozrůstáním trsů které mohou být plošně rozsáhlé. Generativně se druh šíří semeny vypadávajícími obvykle do blízkosti rostliny.\n\nNebezpečí vyhynutí hvozdíku Lumnitzerova v Česku plyne hlavně z malého počtu lokalit a nepříliš rozsáhlého areálu výskytu. Je ohrožován nejvíce sešlapáváním a vyrýpáváním trsů nedisciplinovanými skalničkáři, okusem a rozhrabáváním zvěří a zarůstáním stanovišť náletovými rostlinami. Proto je „Vyhláškou MŽP ČR č. 395/1992 Sb. ve znění vyhl. č. 175/2006 Sb.“ prohlášen za druh silně ohrožený (§2) a „Červeným seznamem cévnatých rostlin České republiky“ dokonce za druh kriticky ohrožený (C1r).\n\n"}
{"id": "1126677", "url": "https://cs.wikipedia.org/wiki?curid=1126677", "title": "Hrob Ferka Urbánka", "text": "Hrob Ferka Urbánka\n\nHrob Ferka Urbánka je národní kulturní památka Slovenské republiky nacházející se v bratislavské městské části Staré Mesto na ulici \"29. augusta\" na Ondřejském hřbitově. Za národní kulturní památku byl objekt prohlášen 23. října 1963.\n\nHrob patří významnému slovenskému spisovateli a dramatikovi Ferko Urbánkovi (1858 – 1934) a autorem pomníku je akademický sochař Jozef Pospíšil.\n"}
{"id": "1126681", "url": "https://cs.wikipedia.org/wiki?curid=1126681", "title": "Zámeček rodiny Kubínyi", "text": "Zámeček rodiny Kubínyi\n\nZámeček rodiny Kubínyi nebo Zámeček rodiny Lónyay je renesanční zámeček ze 16. století nacházející se v obci Vlachy v okrese Liptovský Mikuláš. Zámeček byl několikrát rekonstruován a rozšiřován, poslední rekonstrukce proběhla v letech 1957 až 1958. Budova má obdélníkový půdorys, dvě patra a jednu baštu nacházející se na rohu budovy. Kolem zámečku jsou i zbytky ostatních hospodářských budov, ale jediná, která se zachovala, je sýpka.\n\nZámeček je v současnosti národní kulturní památkou Slovenské republiky.\n"}
{"id": "1126682", "url": "https://cs.wikipedia.org/wiki?curid=1126682", "title": "Útulek Tabby's Place", "text": "Útulek Tabby's Place\n\nTabby's Place je kočičí útulek, který se nachází ve městě Ringoes, New Jersey v USA. Byl otevřen v roce 2003 a je v něm místo pro cca 100 koček. Většina z nich pochází z přeplněných veřejných útulků, kde bylo rozhodnuto o jejich utracení. V USA existuje mnoho útulků, které usmrcují přebytečné kočky, zejména takové, u kterých kvůli zdravotnímu stavu hrozí vysoké náklady. Tabby's Place je pak jedním z řady organizací, které se snaží tyto kočky před smrtí zachraňovat, pečovat o ně a pokud je to možné, hledat jim nový domov.\n\nPříběh Tabby's Place začal jedním zatoulaným mourovatým kocourem. Jonathan Rosenberg, v té době vedoucí technického oddělení v CNET, a jeho žena Sharon ho adoptovali a pojmenovali Tabby. Rosenbergovi o Tabbyho přišli o patnáct let později, kdy onecmoněl neléčitelným nádorem dlaždicových buněk. Na Tabbyho počest dal Jonathan výpověď, vybral peníze, které vydělal na akciích své firmy a investoval přes dva miliony dolarů do založení neziskové organizace Tabby's Place. Jonathan pracuje v tomto útulku zadarmo na plný úvazek jako výkonný ředitel a Sharon je zde koordinátorkou dobrovolníků.\n\nKočky i lidé z Tabby's Place se často objevují ve videích na YouTube a zařízení i se svými obyvateli bylo součástí pořadu Cats 101 na Animal Planet. Rosenbergova práce byla také oceněna organizací New Jersey Veterinary Medical Association, která udělila v roce 2005 Jonathanovi cenu New Jersey Veterinary Fundation Award. Supreme Master Ching Hai International Association pak udělila Jonathanovi a Sharon v roce 2008 cenu Shining World Hero Award.\n\nZatím posledního ocenění se dostalo v roce 2011 tzv. Super kočkám z tohoto útulku. Dobrovolníci z útulku tuto skupinu koček nominovali na cenu Animal Hall of Fame Award, kterou uděluje New Jersey Veterinary Medical Association. Jedním z rozhodujících faktorů pro udělení této ceny je výjimečný vztah mezi člověkem a zvířetem, kterým tato skupina vyniká, protože si udržuje úžasné láskyplné vztahy s dobrovolníky i s ostatními obyvateli útulku.\n\nAzyl byl založen s cílem \"poskytovat útočiště kočkám, které jsou v zoufalé situaci\". Nachází se v Ringoes, malém městě v New Jersey, a poskytuje domov téměř 100 kočkám z veřejných útulků, kde se obvykle rozhodlo, že tyto kočky půjdou na eutanázii. Tento výraz se ale používá k zakrytí skutečnosti, že tyto kočky budou utraceny, obvykle proto, že péče o ně by byla příliš nákladná. Tabby's Place příjem zvířat neomezuje věkem ani zdravotním stavem, a také neodmítá lékařskou a finanční pomoc těm kočkám, které většina veřejných útulků považuje za neadoptovatelné, a tedy nezachranitelné.\n\nTabby's Place poskytuje domov mnoha kočkám se speciálními potřebami, protože prosazuje názor, že i kočky s vážnými zdravotními problémy, jako třeba cukrovka, Felinní imunodeficientní virus (FIV), neurologická postižení, rakovina, slepota a paraplegie, by měly mít šanci žít důstojně, mít milující domov a být adoptované.\n\nÚtulek funguje jako adopční centrum, nemocnice a hospic pro kočky a je také sdružovacím místem pro zaměstnance a více než 100 dobrovolníků. Během prvních sedmi let bylo do útulku přijato přes 900 koček, do roku 2010 bylo 750 koček adoptováno, 150 jich dožilo svůj život v azylu a 100 čekalo na adopci. Rodiny, které si nemohou žádnou kočku adoptovat, mohou útulek sponzorovat nebo si mohou nějaké zvíře adoptovat virtuálně.\n\nNeustálý problém s přemnožením domácích zvířat a nedostatkem míst v kvalitních útulcích vážně limituje, čeho mohou útulky a azyly dosáhnout. Humane Society of the United States (HSUS) odhaduje, že v roce 2008 bylo ve veřejných útulcích zabito přibližně 3,7 milionů zvířat. Neexistuje ale žádný spolehlivý způsob, jak zjistit přesné informace, protože útulky nemají povinnost tyto údaje uvádět. Poslední posudek od HSUS jde až do roku 1997 a uvádí, že 71% koček, které se dostanou do útulků, je zabito, zatímco pouze 2% ztracených koček, které skončí v útulcích a nemají žádnou identifikaci (třeba mikročip), se kdy opět setkají se svými majiteli.\n\nTabby's Place poskytuje domov přibližně stovce koček v jedné budově, ale plánuje rozšíření o další dvě budovy, které by kapacitu navýšily na 500 zvířat. Každoročně také pořádá den otevřených dveří, kdy si majitelé mohou nechat svá zvířata očipovat a také se něco nového naučit o zvířecím chování z výstav a menších přednášek\n\n"}
{"id": "1126683", "url": "https://cs.wikipedia.org/wiki?curid=1126683", "title": "Zlynkovský rajón", "text": "Zlynkovský rajón\n\nZlynkovský komunální rajón (rusky Злынковский муниципальный район) je správní jednotkou na jihozápadě Brjanské oblasti v Rusku. Administrativním centrem je město Zlynka.\n\nRajón zabírá území o rozloze 735 km² a je tak nejmenším rajónem Brjanské oblasti. Hlavními řekami jsou Ipuť, Nětěša a Zlynka.\n\nTéměř celé území současného Zlynkovského rajónu bylo až do roku 1919 součástí Novozybkovského újezdu Černigovské gubernie. V roce 1919 bylo převedeno pod správu Homelské gubernie Ruské sovětské federativní socialistické republiky (RSFSR). V roce 1926 bylo území v důsledku rozpuštění Homelského rajónu připojeno k Brjanské gubernii.\n\nV roce 1929, se zavedením nového administrativního členění, byly gubernie a ujezdy zrušeny. Byl vytvořen Zlynkovský rajón, který byl původně součástí Klincovského okruhu Západní oblasti s centrem ve městě Smolensk. V letech 1937—1944 se nacházel pod správou Orlovské oblasti.\n\nDne 5. července 1944 byla vyhláškou prezidia Nejvyššího sovětu SSSR vytvořena Brjanská oblast, jejíž součástí byl spolu s dalšími i Zlynkovský rajón. V roce 1959 byl rajón zrušen, a v roce 1988 opět obnoven.\n\nV roce 2009 žilo na území rajónu celkem 13 200 lidí, z čehož žilo městském prostředí okolo 8 300 obyvatel (5,5 tisíce v rajónním centru a 2,8 tisíce v obci Vyškov. Na území rajónu se rozkládá celkem 42 osad.\n\nPo reformě z roku 2005 se rajón skládá ze 2 městských a 4 venkovských okresů:\n\n\nNa území rajónu leží železniční magistrála Brjansk — Homel. V obci Vyškov se nachází železniční stanice Zlynka Moskevských drah. V obci Krasnyj Kameň ve Zlynkovském rajónu se stýkají ruská dálnice federativního významu M13 a běloruská M10.\n\nZlynkovskému rajónu administrativně náleží enkláva Medvežje-Saňkovo, která se nachází uvnitř Dobrušského rajónu v Homelské oblasti Běloruska.\n"}
{"id": "1126689", "url": "https://cs.wikipedia.org/wiki?curid=1126689", "title": "Nicolae de Grigorcea", "text": "Nicolae de Grigorcea\n\nNicolae de Grigorcea (??? – leden 1889 Vídeň) byl rakouský politik rumunské národnosti z Bukoviny, v 2. polovině 19. století poslanec Říšské rady.\n\nAž do své smrti zasedal jako poslanec Bukovinského zemského sněmu.\n\nByl poslancem Říšské rady (celostátního parlamentu Předlitavska), kam nastoupil v doplňovacích volbách roku 1882 za kurii velkostatkářskou v Bukovině, II. voličský sbor. Slib složil 5. prosince 1882. Mandát zde obhájil ve volbách roku 1885. Poslancem byl do své smrti roku 1889. Pak ho nahradil Leon Goian. Ve volebním období 1879–1885 se uvádí jako rytíř Dr. Nikolaus Grigorcia, statkář, bytem Černovice. Na Říšské radě se po volbách roku 1885 uvádí jako člen Hohenwartova klubu. Politickým založením byl konzervativcem.\n\nZemřel náhle v lednu 1889 ve Vídni.\n\nV politice se angažovali i další členové jeho rodu. Roku 1892 byl na Bukovinský zemský sněm v doplňovací volbě za kurii venkovských obcí zvolen jistý rytíř Grigorcea, který byl stoupencem rumunského politického tábora.\n"}
{"id": "1126690", "url": "https://cs.wikipedia.org/wiki?curid=1126690", "title": "Tenis na Letních olympijských hrách 2000 – mužská dvouhra", "text": "Tenis na Letních olympijských hrách 2000 – mužská dvouhra\n\nMužská dvouhra na Letních olympijských hrách 2000 probíhala v areálu NSW Tennis Centre, ležícím v Sydney. Soutěž se konala v období od 19. do 28. září 2000 na otevřených dvorcích s tvrdým povrchem Rebound Ace.\n\nKvalifikace ani předkvalifikace hrány nebyly, když k opuštění tohoto systému došlo na Atlantské olympiádě 1996. Do dvouhry nastoupilo 64 tenistů. Turnaj byl odehrán na dva vítězné sety, vyjma finále, ve kterém bylo k zisku zlaté medaile potřeba vyhrát sady tři. Obhájce zlata z předchozí olympiády Andre Agassi se her neúčastnil.\n\nZ elitní světové desítky do soutěže nezasáhli Pete Sampras (č. 1), Andre Agassi (č. 5) a Thomas Enquist (č. 6).\n\nPřekvapením úvodního kola se stala třísetová výhra Francouze Fabrice Santora nad nervózně hrající nasazenou jedničkou a světovou dvojkou Maratem Safinem z Ruska. Čeští hráči Jiří Novák a Ctislav Doseděl dohráli v první fázi turnaje. Jiří Vaněk skončil ve druhém kole na raketě Bělorusa Maxe Mirného. Úvodní zápas nezvládlo devět ze šestnácti nasazených, včetně australské turnajové čtyřky Lleytona Hewitta a britské světové desítky Tima Henmana.\n\nAmatérští tenisté, Bolivijec Diego Camacho a Christophe Pognon z Beninu, nebyli na žebříčku ATP klasifikování. Do turnaje zasáhli na divokou kartu díky pozvání Tripartitní komise. Camacho mezi profesionály odehrál pouze osm zápasů. Američanu Jeffu Tarangovi odebral jeden game. Daviscupový reprezentant Pognon podlehl za 38 minut světové trojce Gustavu Kuertenovi 1–6 a 1–6.\n\nOlympijským vítězem se stal pátý nasazený Rus a osmý hráč světa Jevgenij Kafelnikov, když ve finále přehrál světovou osmačtyřicítku Tommyho Haase z Německa v pětisetovém dramatu 7–6, 3–6, 6–2, 4–6 a 6–3. Připsal si tak 21. singlový titul kariéry. Poražení semifinalisté odehráli podruhé od roku 1924 utkání o bronzovou medaili. Vítězně z něho vyšel Francouz Arnaud Di Pasquale po výhře nad Švýcarem Rogerem Federerem ve třech setech. Pasqualemu patřila na tehdejším žebříčku ATP 62. příčka a Federerovi 36. místo.\n"}
{"id": "1126722", "url": "https://cs.wikipedia.org/wiki?curid=1126722", "title": "Mobilien", "text": "Mobilien\n\nMobilien je autobusová síť v regionu Île-de-France. Linky provozují různí soukromí dopravci sdružení v organizaci Optile. Zatímco v Paříži a sousedících městech autobusy provozuje převážně RATP, síť Mobilien je určená k propojení vzdálenějších měst v pařížské aglomeraci.\n\nProjekt \"Mobilien\" vznikl v prosinci 2000 dohodou mezi státem, regionem Île-de-France, STIF a RATP. Tento první návrh tvořil program na zlepšení komunikací pro hromadnou dopravu s cílem zlepšit úroveň služeb některých autobusových linek v regionu Île-de-France. Zpočátku se jednalo o dílčí úpravy bez zavedení nových linek: politika parkování, regulace vozů dodavatelů, uspořádání křižovatek, semafory pro optimalizaci dopravy, tvorba vyhrazených jízdních pruhů.\n\nDne 5. července 2006 správní rada STIF rozhodla, že síť \"Mobilien\" bude projektována ve dvou kategoriích: městské linky pro Paříž a přilehlá předměstí a dálkové linky spojující nádraží mezi velkými městy dále od Paříže a doplňující tak železniční síť.\n\nV roce 2007 bylo vytipováno devět linek spojujících velká města:\n\nV letech 2008–2009 byl projekt upraven a počet linek snížen.\nMěstské linky sítě Mobilien jsou nezávislé na linkách RATP v Paříži. V rámci Mobilien operují dopravci Albatrans, Busval d'Oise, Courriers de l'Île-de-France, Daniel Meyer, Seine-et-Marne Express, SETRA, Hourtoule, Transdev Poissy CSO, Transdev Tourneux, Transdev Houdan, SITUS, Sqybus, STRAV, Transdev Ecquevilly, Transdev Montesson les Rabaux a TRA.\n\nOd roku 2009 fungují v rámci Mobilien následující linky, které spojují významná města a dopravní uzly v pařížské aglomeraci:\n"}
{"id": "1126723", "url": "https://cs.wikipedia.org/wiki?curid=1126723", "title": "Daniel Polman", "text": "Daniel Polman\n\nDaniel Polman (* 14. října 1979 Nová Paka) je český novinář, spisovatel, cyklista a alpinista. V současné době pracuje jako šéfredaktor časopisu lidé&HORY, editor webu www.lideahory.cz a podílí se na organizaci Mezinárodního festivalu alpinismu na Smíchově a outdoorových kempů v Alpách. Žije v Nové Pace, kde mimo jiné působí jako předseda redakční rady regionálního časopisu \"Achát\".\n\nPřevážně se zaměřuje na extrémní expedice, v nichž kombinuje cyklistiku s vysokohorskou turistikou (bike&hike). V srpnu 2009 uskutečnil expedici \"„Velký Benátčan“\", při níž se vydal z Benátek na rakouský vrchol Großvenediger (česky Velký Benátčan). Za necelých 17 hodin non-stop urazil 310 km na silničním a horském kole, pak následoval horský výstup a celkové převýšení činilo 6000 m. V roce 2010 se ve švýcarském Schötzu stal držitelem českého rekordu v cyklistické čtyřiadvacetihodinovce, který má hodnotu 880 kilometrů. V srpnu 2012 uskutečnil další extrémní bike&hike projekt \"„Knock the Glock“\" z Vídně na Großglockner (tedy z hlavního města Rakouska na nejvyšší horu této země) - opět pomocí vlastních sil (silniční kolo, MTB, chůze, výstup přes Stüdlgrat) bez přestávky. Na vrchol Großglockneru se dostal v čase 22 hodin a 15 minut, celkem urazil 477 km a nastoupal 7400 m. Zatím jeho posledním projektem byla v červnu 2015 expedice \"„Praha-Sněžka ...okolo Česka“\", jejíž cílem bylo propojit pomocí vlastních sil na kole a pěšky Prahu a Sněžku a mezi tím zároveň stanout na nejvyšších bodech všech čtrnácti českých krajů. Jel zcela sám, bez podpory a vše potřebné si vezl na kole a v batohu. Trasu dlouhou 1463 km s převýšením 24 300 m zvládl za necelých 98 hodin (4 dny a necelé 2 hodiny). Akci spojil také s charitativní sbírkou na Domeček plný koleček – projekt víceúčelového bezbariérového centra buduje organizace Sportem proti bariérám ve Staré Pace. Od dárců vybral přes 50 000 Kč. V roce 2016 překonal svůj šest let starý český rekord v cyklistické čtyřiadvacetihodinovce, když výkonem 911,68 km vyhrál závod \"24H Slovakiaring Cycling Race\" v Orechové Potôni. V roce 2017 skončil ve své kategorii 3. na MS v ultracyklistice – Glocknerman (1000 km/17 000 m/45 h) . V sezóně 2018 vyhrál kategorii sólo bez podpory na závodě Ultracycling Dolomitica (675 km / 16 000 m) a v srpnu dokončil nejtěžší evropský závod ze světové ultramaratonské série Race Around Austria (2200 km / 30 000 m) v čase 4 dny, 19 h a 19 min (z toho spal pouze necelé 4 h) . Za účelem účasti na extrémních cyklistických závodech založil Daniel Polman v Nové Pace spolek \"Ultra Paka Racing Team\".\n\nJe autorem cyklistických průvodců \"Alpentour & Štýrsko\" (2007) a \"Salzkammergut\" (2013), které byly vydány v nakladatelství Alpy. V roce 2014 vydal knihu pohádek \"Prapodivné cesty Nezmarů\", která obsahuje jedenáct pohádkových kapitol propojených jednou dějovou linkou. Většina příběhů se odehrává v imaginárních světech, do kterých hlavní hrdinové vstupují pomocí kouzelné knihy, tři pohádky se pak odehrávají v reálu. Polman se inspiroval krajinou Novopacka, Podklášteřím, ale i tajemným Kumburkem a zážitky ze sportu. V roce 2017 navázal na úspěšný první díl pokračováním, které nese název \"Nezmaři nic nezmař\"í.\nFotograf a kameraman Petr Novák natočil o Polmanových expedicích tři dokumentární filmy \"Velký Benátčan - cesta od moře do mraků\" (2012), \"Knock the Glock – cesta do srdce kamenného zvonu\" (2013) a \"98 hodin brouka\" (2015) u nichž je Polman autorem scénáře. Další jejich filmy vznikly z účasti na z ulracycklistických závodů: \"Devět kil\" (2016), \"Hustej litr\" (2017) a \"Kód RAA - pekelná jízda po hranici ráje\" (2018).\n\n"}
{"id": "1126724", "url": "https://cs.wikipedia.org/wiki?curid=1126724", "title": "Václav Peták (fotbalista)", "text": "Václav Peták (fotbalista)\n\nVáclav Peták (* 15. prosince 1922) je bývalý český fotbalista, útočník.\n\nV československé lize hrál za SK Kladno. Nastoupil ve 117 ligových utkáních a dal 27 gólů.\n\n"}
{"id": "1126727", "url": "https://cs.wikipedia.org/wiki?curid=1126727", "title": "Borová alej", "text": "Borová alej\n\nBorová alej je název státem chráněného stromořadí nacházející se v katastru obce Chvalšiny v okrese Český Krumlov. Začíná jihozápadně od místní části \"Nová Hospoda,\" \"Rohy\" a pokračuje kolem asfaltové silnice do osady \"Borovští Uhlíři\", kde končí v lese. Ač se jmenuje Borová alej, je tvořena hlavně listnatými stromy jako je dub. V Borovských Uhlířích pod ní protéká potok Borová, který pramení nedaleko ve svahu a nedaleko zámku Červený dvůr (dnes léčebna) se vlévá do Chvalšinského potoka.\n"}
{"id": "1126728", "url": "https://cs.wikipedia.org/wiki?curid=1126728", "title": "Handley Page H.P.54 Harrow", "text": "Handley Page H.P.54 Harrow\n\nHandley Page H.P.54 Harrow byl britský těžký bombardovací a transportní letoun z počátku 30. let 20. století, řešený jako dvoumotorový hornoplošník smíšené konstrukce s dvojitou svislou ocasní plochou a pevným kapotovaným podvozkem.\n\nH.P.54 vznikl na základě prototypu H.P.51, který se společně s prototypy AW-23 a Bristol 130 účastnil soutěže britského ministerstva letectví na letoun kategorie Bomber Transport.\n\nPrototyp H.P.54 (sér. č. K6933) poprvé vzlétl 10. října 1936, poháněný dvojicí hvězdicových devítiválců Bristol Pegasus X o výkonu po 610 kW. Stroj byl vybaven třemi motoricky ovládanými střelišti na přídi a zádi trupu a ve výstupku na hřbetě trupu za křídlem, ve kterých byly instalovány zdvojené kulomety Browning ráže 7,7 mm. Náklad leteckých pum o hmotnosti 1362 kg byl uložen v pumovnici pod podlahou trupu.\n\nMinisterstvo letectví objednalo již v srpnu 1935 100 sériových kusů s bojovým jménem Harrow. Prvních 39 exemplářů mělo původní pohonné jednotky Pegasus X, které nesly označení Handley Page H.P.54 Harrow Mk.I. Dalších 61 s výkonnějšími motory Pegasus XX po 680 kW bylo značeno Harrow Mk.II. Poslední z nich byl dohotoven v prosinci 1937.\n\nPrvní H.P.54 byly zařazeny do služby bombardovacích perutí RAF v roce 1937, kde nahradily zastaralé dvojplošníky Vickers Virginia. Postupně byly přidělovány k perutím č. 37, 75, 115, 214 a 215. V roce 1939 byly Harrowy v původním určení nahrazeny letouny Vickers Wellington.\n\nNadále byly v RAF využívány jako dopravní a cvičné pro zaškolování osádek těžkých bombardérů. Dopravní H.P.54 upravené pro transport 20 vojáků s výzbrojí byly soustředěny u 271. perutě. Příď a záď trupu letounů měly nový vřetenovitý tvar a byly známy i pod přezdívkou „Sparrow“. V září 1944 se osvědčily při evakuaci raněných z výsadkové operace Market-Garden u nizozemského Arnhemu.\n\nLetouny Harrow byly využívány také jako pokusné stroje. V roce 1937 použil A. J. Cobham H.P.54 jako tankovací při testech s doplňováním paliva pružnou hadicí létajícímu člunu Short E. Úspěch celé akce vedl k rozšíření této techniky nejprve u Cobhamovy společnosti Flight Refuelling Ltd., počínaje srpnem a říjnem 1939 během provozu pokusné poštovní linky Southampton–Montréal–New York Imperial Airways, později pak celosvětově. Tankovací H.P.54 nesly označení Harrow CK Mk.8.\n\nDalší pokusy z období 1938-1941 se týkaly testů protiletadlových min LAM (Long Aerial Mine) vynálezců Grahama a Price. LAM o hmotnosti 0,5 kg vypouštěná z letounů visela na padáku, od ní dolů vedla piánová struna o délce 610 m, která byla napínaná dalším padáčkem na spodním konci. Pokud nepřátelský letoun zavadil o strunu, sklouzla letecká mina po struně dolů a explodovala nárazem na nepřátelský stroj. Celé zařízení se vypouštělo ve válcových pouzdrech o hmotnosti 6,3 kg. V září 1940 byla tato zbraň uznána za použitelnou a nasazena s krycím názvem „Mutton“. V rámci 93. perutě RAF působily Harrowy jako nosiče LAM, kterých pojaly až 120 kusů. Vynášely se při vyhlášení poplachu do hladin nad 5000 m a uvolňovaly se před přilétajícími letouny Luftwaffe s převýšením cca 300 m a roztečí 18 m. Takto vytvořené vzdušné minové pole se snášelo rychlostí 5 m/s. V pozdějším období při nočních akcích byla rozteč zvětšena na 60 m. Jeden H.P.54 mohl vytvořit pás až 7 km dlouhý. Operace Mutton, ukončená v červenci 1941, zničila jeden nepřátelský stroj jistě, další tři pravděpodobně.\n\n\nÚdaje dle\n\n\n\n"}
{"id": "1126731", "url": "https://cs.wikipedia.org/wiki?curid=1126731", "title": "Věž v Jerichu", "text": "Věž v Jerichu\n\nVěž v Jerichu je kamenná věž, která stála v (pozdějším) městě Jericho na Západním břehu Jordánu. Je to asi 8,5 m vysoká kamenná budova postavená asi 8000 let př. n. l. \n\nPatří k nejstarším kamenným stavbám světa, před objevením lokalit Göbekli Tepe a Tel Quaramel na konci 20. století bývala považována za nejstarší známou veřejnou stavbu světa. Věž byla nejvyšší stavbou světa do roku 5500 př. n. l., poté ji překonal Zikkurat Elam. Nejvyšší věží světa zůstala až do roku 1500 př. n. l., když ji překonal Obelisk v Luxoru. Věž byla postavena v období neolitu. Je to památka města Jericho spolu s hradbami města.\n\n"}
{"id": "1126734", "url": "https://cs.wikipedia.org/wiki?curid=1126734", "title": "Zinho", "text": "Zinho\n\nCrizam César de Oliveira Filho známý jako Zinho (* 17. červen 1967, Nova Iguaçu) je bývalý brazilský fotbalista. Nastupoval povětšinou na postu záložníka.\n\nV brazilské reprezentaci působil v letech 1989-1997 a odehrál 55 utkání, v nichž dal 7 gólů. Stal se s ní mistrem světa roku 1994.\n\nS Palmeiras vyhrál Pohár osvoboditelů 1999.\n\nBrazilskou ligu vyhrál čtyřikrát, dvakrát s Palmeiras (1993, 1994), jednou s Flamengem (1992) a jednou s Cruzeirem (2003).\n"}
{"id": "1126736", "url": "https://cs.wikipedia.org/wiki?curid=1126736", "title": "Tepe Sialk", "text": "Tepe Sialk\n\nTappa-je Sejalk ( písmem: تپه سیلک; jiné přepisy: Tapp (-je) S (e) jalko, TAPPI (-je) S (e) jalko, Tapp ( -je) Sijalk, TAPPI (-je) Sijalk; jiný název: Tepe S (e) jalko, Tepe Sijalk; anglické přepisy: \"Tepe Sialk, Tappa(h)(-ye) Sialk/S(e)yalk, Tappe(h)(-ye) Sialk/S(e)yalk/Siyalk\") je archeologické naleziště dvou sídlištních mohyl Telly a dvou pohřebišť nacházejících se asi 3 km jihozápadně od města Kášán ve středním Íránu.\n\nRozlišují se zde archeologické vrstvy Sialk I. až VI. Z toho nejstarší dvě (I. a II.) jsou zastoupeny jen na severním Tellu. Nejstarší vrstva (Sialk I.) pochází asi z období 5800 - 5000 př. n. l., nejmladší vrstva z 1. tisíciletí př. n . l.\n\nNa nalezišti (jižní tell) se nachází významný zikkuratu podobný útvar u kterého není jasné datum vzniku, ani zda jde vůbec o zikkurat.\n\n"}
{"id": "1126739", "url": "https://cs.wikipedia.org/wiki?curid=1126739", "title": "Rijád Mahriz", "text": "Rijád Mahriz\n\nRijád Mahriz ( , anglickou transkripcí Riyad Mahrez; * 21. února 1991, Sarcelles, Francie) je alžírský fotbalový záložník a reprezentant, v současné době hráč anglického klubu Manchester City. Má francouzské, marocké a alžírské občanství.\n\nV sezóně 2015/16 se stal jako první fotbalista z Afriky hráčem roku dle PFA (Asociace profesionálních fotbalistů) v Anglii.\n\nAž do roku 2010 hrál Mahriz ve Francii za amatérský klub Quimper Kerfeunteun, odkud přestoupil do druholigového Le Havre AC. V lednu 2014 pak zamířil do anglického týmu Leicester City, kde podepsal smlouvu na tři a půl roku. V prosinci 2015 přispěl hattrickem k ligové výhře nad Swansea City AFC (3:0). Stal se tak prvním Alžířanem v Premier League, který vstřelil 3 góly v jednom zápase. V sezóně 2015/16 získal s Leicesterem City premiérový titul klubu v anglické nejvyšší lize. V letním přestupovém termínu sezóny 2018/19 přestupuje z Leicesteru do mistrovského Manchesteru City za 60 milionů liber, což je dosud největší částka, kterou Cityzens za příchod jediného hráče zaplatili. Mahriz podepsal se svým novým klubem pětiletý kontrakt.\n\nV roce 2013 vyjádřil zájem reprezentovat Alžírsko. V národním týmu „pouštních lišek“ (jak se alžírské fotbalové reprezentaci přezdívá) debutoval 31. 5. 2014 v přípravném utkání před MS 2014 proti týmu Arménie (výhra 3:1).\n\nBosenský trenér Alžírska Vahid Halilhodžić jej vzal na Mistrovství světa 2014 v Brazílii. Alžírsko postoupilo poprvé v historii do osmifinále MS, kde vypadlo s Německem po výsledku 1:2 po prodloužení.\n\n"}
{"id": "1126740", "url": "https://cs.wikipedia.org/wiki?curid=1126740", "title": "Cirkulane", "text": "Cirkulane\n\nCirkulane je vesnice ve Slovinsku. Je správním centrem občiny Cirkulane. V roce 2002 zde žilo 362 lidí.\n\nNachází se v Podrávském regionu. Rozloha obce je 2,6 km a rozkládá se v nadmořské výšce zhruba 230 m.\n\nDo nejbližšího města, jímž je Ptuj je přibližně 16 km. Maribor, hlavní město regionu, je vzdálen zhruba 140 km. Kolem obce prochází na jih silnice č.692, směřující ke hranici s Chorvatskem.\n\nV obci je barokní kostel sv. Barbory s věží o výšce 52 m. Školu zde nemají.\n"}
{"id": "1126742", "url": "https://cs.wikipedia.org/wiki?curid=1126742", "title": "Nurdín Amrabat", "text": "Nurdín Amrabat\n\nNurdín Amrabat (:نورالدين أمرابط‎; * 31. března 1987, Naarden, Nizozemsko) je nizozemsko-marocký fotbalový útočník a reprezentant Maroka, který od ledna 2016 hraje za anglický klub Watford FC.\n\n"}
{"id": "1126745", "url": "https://cs.wikipedia.org/wiki?curid=1126745", "title": "Péronne", "text": "Péronne\n\nPéronne může být:\n\n"}
{"id": "1126753", "url": "https://cs.wikipedia.org/wiki?curid=1126753", "title": "Ingeborg Hallstein", "text": "Ingeborg Hallstein\n\nIngeborg Hallstein (*23. května 1936 Mnichov) je německá operní koloraturní sopranistka. Rozsah jejího hlasu byl ges - b<nowiki></nowiki>.\n\nStudovala u své matky, Elisabeth Hallstein, která byla rovněž sopranistkou a učitelkou zpěvu. V opeře debutovala v Pasově v roce 1957 v roli Musette v Pucciniho opeře \"Bohéma\".\n\nPo angažmá v Divadle v Basileji a Staatstheater am Gärtnerplatz v Mnichově, debutovala v roce 1960 na Salcburském festivalu jako Rosina v Mozartově opeře \"La finta semplice\". Ve stejném roce nastoupila do angažmá v Bavorské státní opeře, kde byla řádným členem souboru od roku 1961 až do roku 1973.\n\nV následujících letech, vystupovala pohostinsky téměř ve všech důležitých operních domech na světě, mimo jiné Deutsche Oper v Berlíně, Státní opera v Hamburku, Teatro La Fenice v Benátkách a Teatro Colón v Buenos Aires. Zpívala rovněž v Royal Opera House v Londýně pod taktovkou Otto Klemperera a vytvořila jednu ze svých pozoruhodných rolí při znovuotevření Theater an der Wien pod taktovkou Herberta von Karajana jako Královna noci v Mozartově \"Kouzelné flétně\".\n\nV opeře zpívala některé z nejnáročnějších rolí koloraturního oboru, např. Zerbinettu v opěře Richarda Strausse \"Ariadna na Naxu\", Violettu ve Verdiho opeře \"La traviata\", Zaidu v Mozartově opeře \"Zaide\" a již zmíněnou Královnu noci v Kouzelné flétně.\n\nVěnovala se rovněž písňovému repertoáru a provedla mnoho písňových recitálů v Německu i v zahraničí.\n\nV roce 1979 byla jmenována profesorem na konzervatoři ve Würzburgu. Po počátečním váhání se začala věnovat výchově mladých talentů a rozhodla se kvůli tomu odejít z jeviště. Ve Würzburgu vyučovala až do roku 2006. Později pořádala mistrovské kurzy v Německu a v zahraničí a je vyhledávaným porotcem mezinárodních pěveckých soutěží.\n\nMá exkluzivní smlouvu s nahrávací společností Deutsche Grammophon, pro kterou nahrála řadu oper, operet a písní.\n\nVystupovala také - především v šedesátých a sedmdesátých letech 20. století - ve filmech a televizních pořadech.\n\nZa své zásluhy, mimo jiné za výchovu mladých talentů, obderžela řadu ocenění:\n\n"}
{"id": "1126756", "url": "https://cs.wikipedia.org/wiki?curid=1126756", "title": "Allaines", "text": "Allaines\n\nAllaines je francouzská obec v departementu Somme v regionu Hauts-de-France. V roce 2012 zde žilo 416 obyvatel.\n\nAizecourt-le-Haut, Bouchavesnes-Bergen, Bussu, Cléry-sur-Somme, Moislains, Péronne\n\n\"Počet obyvatel\"\n"}
{"id": "1126767", "url": "https://cs.wikipedia.org/wiki?curid=1126767", "title": "Peták", "text": "Peták\n\nPříjmení Peták či Petáková má v České republice více osob. Pochází zřejmě ze srbochorvatského slova \"petak\" což znamená česky pátek.\n\n\n"}
{"id": "1126772", "url": "https://cs.wikipedia.org/wiki?curid=1126772", "title": "Ogar", "text": "Ogar\n\nOgar byla česká značka motocyklů existující v letech 1934-1949. V roce 1910 založil Jan Machek firmu \"Jan Machek\", prodej náhradních dílů na jízdní kola, motocykly a automobily. V roce 1924 spoluzakládá veřejnou obchodní společnost Machek a spol., která nabízela stejný sortiment. V roce 1931 je založena sesterská společnost Autfit, jenž v Praze-Strašnicích vyrábí ozubená kola a další náhradní díly pro společnost Machek a spol. V roce 1933 bylo rozhodnuto začít vyrábět motocykly. S jejich výrobou se začalo v roce 1934 v nově založené společnost Autfit. V roce 1942 společnosti Machek a spol. a Autfit fúzovaly pod akciovou společnost Ogar. V roce 1945 byla zavedena národní správa, od roku 1946 připadl Ogar (společně s firmou Jawa) pod národní podnik Zbrojovka Brno.\n\nV roce 1933 bylo rozhodnuto o výrobě motocyklů. Ogar byla obchodní značka, výrobcem byla společnost Autfit se sídlem v Praze-Strašnicích. Kromě sériových strojů bylo vyrobeno několik závodních motocyklů s dvoudobým i čtyřdobým motorem a chlazením vodou i vzduchem.\n\nNovodobé zdroje uvádí motokola Ahoj 100 ccm nebo Ogar 100 ccm s motorem Fichtel & Sachs. Tovární výrobu nelze doložit. Patrně se jednalo o soukromou úpravu jízdního kola s montáží motoru o obsahu 98 ccm.\n\nV roce 1933 byla zakoupena licence belgického motocyklu FN 200, podle kterého byl od roku 1934 vyráběn motocykl o obsahu 250 ccm s dvoustupňovou převodovkou a ručním řazením s označením Ogar Standard. Vrtání a zdvih měl 68 x 68 mm, výkon 8 koní, trubkový rám, lisovanou přední vidlicí paralelogramového typu s tlumičem řízení a výkyvů. Cena byla 5 350 Kč. Vyráběn byl v letech 1934-1940.\n\nNa podzim roku 1935 firma představila motocykl Ogar 4 se čtyřrychlostní převodovkou s monoblokem a s řazením ruční pákou nebo nožním automatem. Vrtání a zdvih bylo 68x68 mm, zdvihový objem 250 ccm, výkon 8,5 koní. Konstrukce rámu byla stejná jako u modelu Standard. Cena byla 6 400 Kč. Byl vyráběn v letech 1936-1941. Ve své době to byl jediný čtyřrychlostní československý motocykl objemu 250 ccm.\n\nJezdci Jan Lucák a Hugo Rosák startovali na upravených motocyklech Ogar 2 Standard s vodním chlazením.\n\nNa jaře roku 1938 byl představen model Ogar 250 Elán s třístupňovou převodovkou s nožním řazením a olejovým čerpadlem u bloku motoru, které obstarávalo mazání všech ložisek motoru. Vrtání a zdvih 68x68 mm, výkon 9,5 koně, dvojitý rám z čtyřhranných ocelových trubek a lisovaná přední vidlice. Bylo vyrobeno cca 350 ks. U všech modelů byla elektroinstalace Bosch. Vyráběn byl v letech 1938-1940.\n\nSpolečnost Autfit postavila několik plochodrážních motocyklů Ogar s motorem JAP 500 ccm.\n\nNa podzim roku 1940 byl představen motocykl Ogar 125 s motorem Sachs s třístupňovou převodovkou a nožním řazením. Vrtání a zdvih 54x54 mm, výkon 3,5 koně, trubkový rám a lisovaná přední vidlice.\n\nZa války probíhala tajná modernizace modelu Ogar 4, který byl v roce 1946 představen se čtyřrychlostní převodovkou s nožním a pomocným ručním řazením. Vrtání a zdvih 68x68 mm a výkonu 9,5 koně, trubkový rám a teleskopická přední vidlice. Spínací skříňka s kontrolkou neutrálu a dobíjení byla v nádrži.\n\nV roce 1946 bylo vyrobeno několik kusů motocyklu Ogar 350 OHC konstruktéra Vincence Sklenáře o výkonu 18 koní.\n\nV roce 1948 byla zahájena sériová výroba motocyklu Ogar 350 typ 12 s moderním dvouválcovým motorem o objemu 350 ccm v rámu Jawa \"Pérák\". Bylo použito barvy holubí šedi se zlatými linkami. Vrtání a zdvih 58x65 mm, výkon byl 12 koní při 4000 ot/min. Od roku 1950 nesl motocykl označení Jawa 350.\n\n"}
{"id": "1126777", "url": "https://cs.wikipedia.org/wiki?curid=1126777", "title": "Basil Mitrofanowicz", "text": "Basil Mitrofanowicz\n\nBasil Mitrofanowicz, ukrajinsky Василь Митрофанович, \"Vasyl Mytrofanovyč\", rumunsky Vasile Mitrofanovici (1. dubna 1831 Budenec – 21. srpna 1888 Mariánské Lázně) byl rakouský řeckokatolický duchovní a politik z Bukoviny, v 2. polovině 19. století poslanec Říšské rady.\n\nStudoval řeckokatolickou teologii v Černovicích a Vídni. V roce 1856 byl vysvěcen na kněze. V letech 1856–1859 působil jako učitel suplent pro předmět praktická teologie na řeckokatolickém semináři. Od roku 1861 byl mimořádným a od roku 1875 řádným profesorem praktické teologie na Černovické univerzitě. V letech 1875/1876 a 1882/1883 zde byl děkanem a v roce 1877/1878 rektorem univerzity. V roce 1879 získal čestný doktorát teologie. Zasedal v černovické obecní radě.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1880 za kurii velkostatkářskou v Bukovině, I. voličský sbor. Slib složil 30. listopadu 1880. Ve volebním období 1879–1885 se uvádí jako Basil Mitrofanowicz, c. k. univerzitní profesor, bytem Černovice. Na Říšské radě zastupoval Hohenwartův klub (středopravicový, konzervativní a federalistický blok).\n\nCo se týče jazykové nebo národnostní orientace, v roce 1885 se zúčastnil oslavy pořádané rumunským studentským spolkem v Černovicích. Pronesl tehdy přípitek v rumunštině na slávu \"velké rakouské vlasti\" a \"malé vlasti bukovinské\".\n\nZemřel v srpnu 1888 v Mariánských Lázních.\n"}
{"id": "1126780", "url": "https://cs.wikipedia.org/wiki?curid=1126780", "title": "Pezzottait", "text": "Pezzottait\n\nPezzottait je minerál, který byl objeven v roce 2002 na Madagaskaru. Byl pojmenován podle Dr. Federica Pezzotty, který na dané lokalitě provedl velice podrobný výzkum ohledně granitických pegmatitů. Má velmi výrazné růžovo-červené zbarvení. Kapsa, ve které byl poprvé nalezen byla společně tvořena turmalíny a spodumeny a ze začátku byl tudíž mylně vykládán jako odrůda turmalínu. Později byl považován za bixbit a poté klasifikován jako nová odrůda berylu pod obchodním názvem \"malinový beryl\". Při podrobné analýze se však prokázalo, že daný nerost se od berylu a turmalínu liší nejen chemickým složením (navíc s obsahem lithia a cesia), ale i fyzikálními vlastnostmi (jiná krystalická soustava). Občas je stále ještě nesprávně uváděn mezi odrůdami berylu. \n\nVznik tohoto nerostu je vzhledem k jeho nedávnému nálezu a nízkému výskytu nejasný. Při vzniku tohoto nerostu musely panovat podmínky zcela ojedinělé a jsou předmětem vědeckého zkoumání. Vázaný striktně na pegmatity.\n\nJe možné ho zaměnit s bixbitem, rubelitem, morganitem nebo indialitem.\nBrousí se jako drahý kámen a šperky s pezzottaitem vypadají neobyčejně nádherně. Navzdory tomu, že je velmi vzácný, jeho cena nedosahuje cen podobně vzácných drahokamů. \n\n\n\n"}
{"id": "1126783", "url": "https://cs.wikipedia.org/wiki?curid=1126783", "title": "Barbey", "text": "Barbey\n\nBarbey je francouzská obec v departementu Seine-et-Marne v regionu Île-de-France. V roce 2012 zde žilo 181 obyvatel.\n\nObec leží u hranic departementu Seine-et-Marne s departementem Yonne, tedy i u hranic regionu Île-de-France s regionem Burgundsko-Franche-Comté. Sousední obce jsou: La Brosse-Montceaux, Marolles-sur-Seine, Misy-sur-Yonne a Villeneuve-la-Guyard (Yonne).\n\n\"Počet obyvatel\"\n"}
{"id": "1126784", "url": "https://cs.wikipedia.org/wiki?curid=1126784", "title": "Bedřich Plaške", "text": "Bedřich Plaške\n\nBedřich Plaške \"psán též Plaschke\" (7. ledna 1875 Jaroměř – 4. února 1952 Praha), byl český malíř a operní pěvec, barytonista.\n\nBedřich Plaške se narodil v Jaroměři 7. ledna 1875. Po absolvování základní školy studoval na gymnáziu v Jičíně. Gymnaziální studium však dokončil v Hradci Králové. V letech 1892–1899 studoval na malířské Akademii v Praze v krajinářské škole prof. Julia Mařáka. Na doporučení prof. Mařáka, jež rozpoznal jeho pěvecký talent studoval Plaške v letech 1895–1899 na pražské Konzervatoři. Zpěv u Leontiny z Dötscherů a deklamaci u Otýlie Sklenářové-Malé. V letech 1900–1936 byl angažován v drážďanské opeře, kde vystupoval pod jménem Friedrich Plaschke. Rovněž hostoval v Bayreuthu. Malířské činnosti se pravděpodobně více věnoval do roku 1900. V roce 1925 byl u příležitosti 25 let své umělecké činnosti jmenován čestným členem pražského Národního divadla. V letech 1936–1938 byl angažován do Národního divadla a vykonával funkci náměstka šéfa opery Václava Talicha. V roce 1938 odešel Plaške na vlastní žádost do soukromí, ale spolupráci s Národním divadlem neukončil. Ve svých stěžejních wagnerovských rolích hostoval také v Plzni (1909), v Neues Deutsches Theater v Praze (1916) a v brněnském divadle (1923). Bedřich Plaške zemřel téměř zapomenut 4. února 1952 v Praze a je pochován na hřbitově Malvazinky.\n\n\n"}
{"id": "1126785", "url": "https://cs.wikipedia.org/wiki?curid=1126785", "title": "Čakram", "text": "Čakram\n\nČakram (také \"čakkar\" nebo \"čalikar\") je vrhací zbraň pocházející z Indie. Zmínky o jeho používání se objevují už v eposu \"Mahábhárata\" pocházejícím z doby před naším letopočtem. V hinduistickém umění je čakram atributem boha Višnua. V novější době proslulo jeho používáním sikhské vojenské bratrstvo Nihang, které tvořilo elitní jednotky Sikhské říše. Zbraň má podobu plochého prstence z oceli nebo mosazi s ostrou vnější hranou. Průměr čakramů činí okolo deseti až třiceti centimetrů. Válečníci je nosili na turbanu, jehož kónický tvar umožňoval navléci na sebe čakramy různé velikosti. Zkušený bojovník dokázal zasáhnout cíl na vzdálenost až sto metrů.\n\nČakram je spolu s kopím a zkříženými meči vyobrazen na vlajce jednostranně vyhlášeného sikhského státu Chálistánu. V seriálu \"Xena\" se objevuje jako jedna ze zbraní čakram nadaný nadpřirozenými vlastnostmi. \n\n"}
{"id": "1126786", "url": "https://cs.wikipedia.org/wiki?curid=1126786", "title": "Sluníčkář", "text": "Sluníčkář\n\nSluníčkář (\"sluníčkářka\", \"sluníčkoví lidé\") je specificky český výraz, neologismus, který se od roku 2013 začal používat v kontextu evropské uprchlické krize zejména pro lidi se vstřícným multikulturalistickým přístupem k islámské kultuře a imigraci. Především z názorové protistrany je užíván pejorativně.\n\nPodle Jiřího Burýška ze serveru \"Bezfaulu.net\" funguje v některých kontextech trochu jako jeho protiklad slovo „slušnočech.“\n\nPodle sociologa Jana Jandourka se výrazy „sluníčkový člověk“ či „sluníčkář“ používaly již před rokem 2013, ale v odlišném významu. 28. března 2013 Jiří X. Doležal v Reflexu psal v souvislosti s únosem dvou českých dívek v Pákistánu o sluníčkových lidech, čímž podle Jandourka spustil lavinu používání tohoto výrazu. Jandourek označuje výraz za určitého příbuzného výrazů pravdoláskař, havloid, dobroser, zaprodanec USA, levičák, pražská kavárna atd. Pro protikladný význam se podle Jandourka moc neuchytil výraz „měsíčci“, sám Jandourek navrhl výrazy nočníci či nočníčci, pro jejich údajnou schopnost vstřebávat do sebe nevábné obsahy a pak kolem sebe šířit nelibou vůni.\n\nTaké podle iDNES.cz se termín \"Sluníčkář\" začal užívat v roce 2013 v souvislosti s únosem Češek v Balúčistánu, a označoval multikulturní nadšence. Výraz má i odvozené varianty „sluníčkářka“ a „sluníčkový“. Podle Karla Olivy, ředitele Ústavu pro jazyk český AV ČR, se jako sluníčkář označuje člověk, který je spíše světu otevřený a levicově zaměřený, a jde o pejorativní výraz, mírně urážlivý nebo spíš pohrdlivý. Ze začátku byl používán spíše jako výsměch, nově získává na urážlivém, ponižujícím smyslu. Podle Michaely Liškové z oddělení současné lexikologie a lexikografie označuje \"„takové naivní, multikulti, nadšené, pozitivní osoby, a je citově zabarvené, trochu hanlivě.“\" Vágnost označení je podle Liškové u pejorativních výrazů běžná.\n\nČlánek iDNES.cz z listopadu 2015 analyzoval hanlivá slova, jimiž se častují příznivci různých názorových táborů, a citoval diskusní příspěvek, kde výraz „sluníčkář“ souvisí se vstřícným postojem k muslimské imigraci: „Pokud si sluníčkáři a havloidi myslí, že je slimáci ušetří, až to tady ovládnou, hluboce se mýlí.“ Podobný specifický význam získalo i slovo „vítač“ – podle lexikografky Michaely Liškové je to, oproti původnímu neutrálnímu významu, pejorativní označení někoho, kdo něco či někoho (nekriticky) vítá, soudobě užívané zejména v souvislosti s uprchlickou krizí.\n\nDne 15. července 2015 výraz vůbec poprvé použila ČTK, a to pro označení demonstrantů podporujících uprchlíky v souvislosti s evropskou migrační krizí. Výraz uvedla v uvozovkách, ale v pozitivním kontextu – zmínila je jako ty, kteří chtějí vyjádřit uprchlíkům solidaritu a chtějí odsoudit šíření xenofobie a strachu z běženců. Autorka zprávy vysvětlila, že výraz použila, protože se tak organizátoři akce sami označili.\n\nV červenci 2015 Karel Oliva vyslovil svůj dojem, že dlouhé a hůře použitelné označení „pravdoláskař“ je částečně nahrazováno právě výrazem „sluníčkář“, ale konstatoval, že to zatím není podložené žádnou studií. Vyjádřil názor, že toto slovo, jehož frekvence je nyní vysoká, \"„patří mezi taková ta momentální slova, která jsou jako kometa a zase brzy pohasnou“\". Připustil, že se bude používat ještě za rok nebo za pět let, ale vyjádřil pochybnost, že by se používalo třeba za třicet let. Michaela Lišková odhadovala, že pokud to v komunikaci bude potřeba, tak se uchytí, protože to slovo pro označení určité skupiny lidí funguje a má výhodu, že je utvořeno českými prostředky z českého slova. Výraz by podle ní měl velkou šanci dostat se do případného slovníku neologismů, podobně jako „vítač“.\n\nV jiném významu – jako \"veřejný posluha\" bylo slovo \"sluníčkář\" zaznamenáno v češtině již v roce 1881. Později bylo slovo \"sluníčkář\" používáno ve významu \"výletník\", \"lufťák\". \n\n"}
{"id": "1126789", "url": "https://cs.wikipedia.org/wiki?curid=1126789", "title": "MŠK Fomat Martin", "text": "MŠK Fomat Martin\n\nMŠK Fomat Martin (celým názvem: Mestský športový klub Fomat Martin) je slovenský fotbalový klub, který sídlí ve městě Martin. Založen byl v roce 1994 původně jako čistě mládežnický klub, mužské družstvo bylo založené až v roce 2006. Od sezóny 2017/18 působí ve třetí fotbalové lize, sk. Střed.\n\nSvé domácí zápasy odehrává na stadionu Martin s kapacitou 8 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126794", "url": "https://cs.wikipedia.org/wiki?curid=1126794", "title": "Stanislav Nikolau", "text": "Stanislav Nikolau\n\nPhDr. Stanislav Nikolau, (5. června 1878 Humpolec – 4. června 1950 Praha) byl český geograf a novinář. Byl vedoucí osobností zeměpisného časopisu \"Širým světem\", který mj. ilustroval \"Zdeněk Burian\". \n\nStanislav Nikolau se narodil v Humpolci. Otec Jan Nikolau byl kupec, matka Anna (rozená Říhová) zemřela, když mu bylo 20 let. Otec se již neoženil a v roce 1903 se se syny Stanislavem a Zdeňkem odstěhoval do Prahy. \nStanislav Nikolau vystudoval na Filozofické fakultě Univerzity Karlo-Ferdinandovy obor zeměpis–dějepis. Učil nejprve jako suplent na reálce v Ječné ulici, později jako středoškolský profesor na reálce v Karlíně. Jako středoškolský profesor psal zeměpisné učebnice. \n\nStanislav Nikolau v mládí cestoval po Evropě a Přední Asii. Jeho osobnost geografa je spojena s předchůdci dnešní České geografické společnosti. V letech 1920–1931 byl jejím předsedou (tehdejší název \"Československá společnost zeměpisná\"); byl předsedou i protektorátní \"České společnosti zeměpisné\" (v letech 1939–1945). \n\nPoliticky se angažoval v hnutí Vlajka, které sdružovalo československá fašistická uskupení; k přímé spolupráci s nacistickým Německem se ale nepropůjčil. Byl dlouholetým redaktorem deníku Národní politika. Jeho politické názory byly antisovětské, antigermánské, antisemitské a patriotické, což se projevovalo v jeho novinářské činnosti. Z aktivní politiky se stáhnul po vzniku Protektorátu.\n\nV roce 1947 byl odsouzen pro šíření letáků. \n\nZemřel v Praze.\n\nČasopis \"Širým světem\", vydávaný po dobu dvaceti let, je nejvýznamnějším odkazem Stanislava Nikolaua.\n\nStanislav Nikolau se v období první republiky angažoval v hnutí Vlajka. Vlajka zastávala ideologii antisemitismu, antiněmectví a antikomunismu; 21. 10. 1932 se Stanislav Nikolau stal jejím předsedou.\n\nAntisemitismus Vlajky jako jeden z jejích programových bodů se projevil již v programovém prohlášení Vlajky vyhlášeném při zvolení S. Nikolaua předsedou; v bodu 7 se požaduje \"odstranění nadvlády německého resp. židovského kapitálu...\"\n\nDokud stál Stanislav Nikolau v čele Vlajky, odkazovali Vlajkaři k Rašínovi, Palackému či Jiráskovi. Po vzniku Protektorátu již myšlenka slovanství mizí a Vlajka přebírá prvky nacistické ideologie. V roce 1934 odstupuje Stanislav Nikolau z předsednictví Vlajky, v roce 1940 z Vlajky vystupuje.\n\nPolitické postoje Stanislava Nikolaua odpovídaly ideologii Vlajky v období První republiky.\n\nStanislav Nikolau byl znám především jako autor zeměpisných učebnic, které vydával od roku 1909 do roku 1937. Příklady jeho knižního díla jsou:\n\nPřeklady\n\n\n\nKartografické dokumenty\n\n\n\nZeměpisný časopis \"Širým světem\" (podtitul \"Zeměpisný měsíčník\"),byl nejdůležitějším redakčním a spoluautorským dílem Stanislava Nikolaua. Vydávala ho Česká grafická unie.\n\nČasopis \"Širým světem\" vycházel nepřetržitě dvacet let (1924–1944). V letech 1924–1938 vycházel 10× ročně, v období 1939–1944 se frekvence jeho vydávání zdvojnásobila (20× ročně) a časopis nesl podtitul \"Zeměpisný čtrnáctideník\". Zahrnoval rozmanité příspěvky, od aktuálních informací o jednotlivých zemích, přes informace o exotické floře a fauně, až po dobrodružné povídky a příběhy. Články byly bohatě ilustrovány fotografiemi, kresbami a mapami a jejich výběr přiměřeně reagoval na současnou politickou situaci v jednotlivých zemích.\n\nVýtvarnou kvalitu významně ovlivnila dlouhodobá spolupráce s malířem Zdeňkem Burianem. Od roku 1924 doprovázel povídky svými kvaši a perokresbami; od třetího ročníku se objevují i barevné reprodukce olejomaleb geografického cyklu Země a lidé. Celkem bylo v jedenadvaceti ročnících reprodukováno přibližně 560 ilustrací. Dalších přibližně 270 Burianových ilustrací ilustrovalo 25 knižních titulů České grafické unie, kterou Nikolau redigoval.\n\n\"Národní politika\" byl deník blízký politické straně Československá národní demokracie, i když jí nebyl řízen. \nStanislav Nikolau byl redaktorem Národní politiky a psal do ní pravidelně v letech 1920 až 1940; příspěvky podepisoval vlastním jménem. Během dvaceti let vytvořil Stanislav Nikolau několik set novinářských příspěvků, především úvodníků na prvních stranách listu. Zastával v nich názory antisovětské, vlastenecké a antigermánské; věnuje se i otázkám národohospodářským, politickým, školským a jiným. Jeho antisemitismus se v tisku projevuje spíš okrajově, na intenzitě nabývá v období Druhé republiky. Silnou stránkou Nikolauových příspěvků do tisku byly geografické komentáře aktuální zahraniční politické situace. Obdiv nebo sympatie k německému nacismu se u Stanislava Nikolaua neprojevovaly. \n\nRozmanitost a vývoj příspěvků Stanislava Nikolaua do Národní politiky ilustrují příklady úvodníků z titulních stránek:\n\n\n\nPříspěvky Stanislava Nikolaua z titulní stránky Národní politiky mizí. Objevují se jeho nejvýraznější antisemitské články uvnitř listu:\n\nJeště je otištěno několik geograficko-politických příspěvků nebo vzpomínkové texty Stanislava Nikolaua uvnitř listu. \nČlánky\n\nPublikoval články v titulu Sborník České společnosti zeměvědné. V době okupace byl předsedu redakčního výboru Sborníku České společnosti zeměpisné. \n\nZatímco odbornost geografa není zpochybňována, s ostatními názory Stanislava Nikolaua často nesouhlasí dobový tisk, ať je jeho zaměření pravicové či levicové, např.:\nNapř. 18.3.1931 polemizuje s jeho názorem, že \"většina biografů hraje filmy výhradně německé\" (Nikolau zastává postoj současně antiněmecký i antisemitský). \n28. 11. 1929 uvedla \"Přítomnost\", že se Stanislav Nikolau \"dostal do bezprostřední blízkosti Rudého práva, které...tvrdí totéž, tj. že žijeme v policejním státě\" (Nikolau kritizoval zákrok policie proti studentům.)\n\n\n\n\nV lednu 1946 byl Stanislav Nikolau zatčen s dalšími osobami zapojenými do přepravy a rozšiřování zahraničních letáků generála Prchaly. Jak uvedlo Rudé právo, byl v těchto letácích president Edvard Beneš nazýván uzurpátorem moci a legalita jeho funkce byla popírána. Stanislava Nikolaua nazývá Rudé právo \"známý odpůrce demokracie\"\n\nVlastní soud začal 19. 11. 1947 a výsledek oznámen již 20. 11. 1947.\n\nRudé právo popisuje provinění Stanislava Nikolaua tak, že: \n\n\" ... V prosinci 1945 dostal od štábního kapitána v. v. Václava Jirsy leták nazvaný \"Poselství do vlasti,\" vydaný zrádným generálem Prchalou v Londýně. Nikolau předal tento leták inženýru Svobodovi, který jej o silvestrovské noci přečetl několika dalším lidem.\"\n\nStanislav Nikolau byl odsouzen na čtyři měsíce nepodmíněně s tím, že trest již byl vykonán vyšetřovací vazbou. Spoluodsouzení ing. Rudolf Svoboda a Rudolf Bejšovec dostali tresty mírnější (2 a 1 měsíc). V době vyhlášení rozsudku bylo Stanislavu Nikolauovi 69 let a zbývalo mu zhruba 1½ roku života. \n\nPo roce 1948 byl Stanislav Nikolau téměř zapomenut. Pokud bylo jeho jméno připomenuto, pak v negativních souvislostech. Např. roce 1951 ho označilo Rudé právo za \"protisovětského štváče\" v souvislosti s jeho předválečným výrokem v Národní politice. V roce 1959 vzpomínal v tomtéž deníku Jan Kopecký na Nikolauovu předválečnou učebnici zeměpisu, která se kriticky vyjadřuje o poměrech v Sovětském svazu a naopak místo slova \"kolonie\" používá výrazy \"osady\" a \"osadní mocnosti\".\n\n(O hospodářských problémech Sovětského svazu) \n\"Tak se sny a skutečnost stále více rozcházejí a budou se rozcházet, dokud nenastane návrat k normálním poměrům. Ale to znamená, že by pak celá ta revoluce byla zbytečná.\" \nNárodní politika, 5. 6. 1928\n\nV roce 2006 se Stálá komise Senátu ČR pro krajany žijící v zahraničí zabývala návrhem jedné krajanské organizace v USA na zřízení „Dne Čechů v zahraničí“. Pro tento den bylo navrženo datum narození Stanislava Nikolaua – 5. června. Vzhledem k nejednotnosti postoje krajanů odložila Komise projednání.\n\n\n"}
{"id": "1126797", "url": "https://cs.wikipedia.org/wiki?curid=1126797", "title": "Victor Ofenheim von Ponteuxin", "text": "Victor Ofenheim von Ponteuxin\n\nVictor Ofenheim von Ponteuxin (18. listopadu 1820 Vídeň – 11. října 1886 Vídeň) byl rakouský podnikatel, diplomat a politik, v 2. polovině 19. století poslanec Říšské rady.\n\nPocházel z židovské kupecké rodiny. V mládí se původně připravoval na kariéru diplomata. V letech 1839–1843 studoval filozofii a práva na Vídeňské univerzitě. Roku 1843 nastoupil do státní služby k dvorské komoře. Roku 1850 se stal kancléřem na generálním konzulátu v Galați. Pak ale odešel do vysokých úřednických funkcí na železnici. Od roku 1854 byl ministerským koncipistou na ministerstvu obchodu. Podílel se na vypracování koncesního zákona, který podpořil soukromou výstavbu železnic. V roce 1856 odešel ze státních služeb a nastoupil k Haličské dráze Karla Ludvíka. Řídil její výstavbu až do Lvova. V roce 1858 se stal jejím inspektorem. Podařilo se mu získat pro budování této železniční dráhy významný zahraniční kapitál, zejména britský. Roku 1864 nastoupil jako první generální ředitel dráhy ze Lvova do Černovic a zasloužil se o její další výstavbu východním směrem. 10. 3. 1867 byl povýšen do šlechtického stavu. Jeho vliv ale během 70. let oslabil, když na post ministra obchodu nastoupil Anton von Banhans. Ocital se v stále ostřejších sporech s vládou a pak se stal aktérem velkého finančního skandálu.\n\nUž roku 1870 hlásil haličský místodržící do Vídně, že lvovsko-černovická dráha vykazuje některé podezřelé jevy. Vlaky měly častá zpoždění a na trati docházelo k opakovaným nehodám. Na místo byla vyslána komise. Na základě jejích zjištění byla na podzim roku 1872 zřízena sekvestrace této dráhy. Ofenheim odstoupil ze své funkce. Po jisté době se ale kromě podezření z špatného hospodaření objevily i informace o masivní zpronevěře. V červnu 1873 započalo trestní řízení proti Ofenheimovi. 4. ledna 1875 pak začal s dotyčným soudní proces, který vyvolával značnou publicitu a který byl výrazným prvkem společenské atmosféry po burzovním krachu na počátku 70. let. Ofenheim se hájil sebevědomým způsobem, obžalobu odmítl jako nepoučenou a všechny problémy spojené s provozem dráhy označil za zcela běžné daným podmínkám. Právní zástupce Ofenheima během přelíčení zaútočil na ministra Antona von Banhanse, přičemž naznačil, že Banhans se dopouštěl stejných praktik, za které teď má být souzen jeho klient. Na jeho obranu vypovídal i liberální politik Karl Giskra, který odmítl skandalizaci Ofenheima kvůli podezření z uplácení a prohlásil, že fenomén spropitného je v Rakousku zcela běžný. Nakonec byl Ofenheim zproštěn viny. Banhans v důsledku aféry odešel do penze, Giskra zase měl po jistou dobu zapovězen přístup k panovníkovi.\n\nPatřil mezi hlavní postavy liberální podnikatelské éry v Rakousku (tzv. gründerské období). V roce 1851 se oženil. Velký majetek získal mj. spekulacemi na burze.\n\nByl i poslancem Říšské rady (celostátního parlamentu Předlitavska), kam nastoupil ve volbách roku 1879 za kurii městskou v Bukovině, obvod Suceava, Siret, Rădăuți atd. Rezignaci na mandát oznámil dopisem 29. ledna 1880. Ve volebním období 1879–1885 se uvádí jako Victor Ofenheim von Ponteuxin, soukromník, bytem Vídeň. Proti jeho zvolení byly vzneseny protesty z úplatkářství. Patřil mezi ústavověrné poslance (tzv. Ústavní strana, centralisticky a provídeňsky orientovaná).\n\nZemřel v říjnu 1886 na mozkovou mrtvici. Ještě večer před svou smrtí se účastnil společenské večeře. Po návratu do svého vídeňského paláce se mu v noci udělalo nevolno. Přivolal ještě pokojskou, ale okamžitě nato zemřel.\n\nJeho otcem byl velkoobchodník a zakladatel první vídeňské plynárny Alexander Ofenheimer (1789–1850). Jeho syn Adolf Ofenheim von Ponteuxin (1857–1905) byl vídeňským advokátem a publicistou. Další syn Wilhelm Ofenheim von Ponteuxin (1860–1932) podnikal v ropném průmyslu.\n"}
{"id": "1126799", "url": "https://cs.wikipedia.org/wiki?curid=1126799", "title": "MŠK Námestovo", "text": "MŠK Námestovo\n\nMŠK Námestovo (celým názvem: Mestský športový klub Námestovo) je slovenský fotbalový klub, který sídlí ve městě Námestovo. Založen byl v roce 1931. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu MŠK Námestovo s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126800", "url": "https://cs.wikipedia.org/wiki?curid=1126800", "title": "Design to cost", "text": "Design to cost\n\nDesign to Cost je komplexní metoda snižování nákladů investice, změnou jejich funkčních parametrů, vlastností, výrobní konstrukce, produktu nebo změnou procesů výroby. To vše při zachování bezpečnosti, funkcionality a kvality.\nJiž v roce 1950 se objevují první konkrétní zmínky o tzv. nákladovém inženýrství. Následně v roce 1956 vzniká mezinárodní inženýrská organizace - AACE International. Jedná se o nadnárodní sdružení inženýrských společnosti zaměřující se na projektové řízení.\nV roce 1976 byla založena mezinárodní organizace sdružující nákladové inženýrství a projektové řízení společnosti - International Cost Engineering Congress (ICEC).\nDílčí myšlenky metody Design to Cost (dále jen DTC) můžeme spatřovat již v začátcích práce amerického ekonoma Michala Portera. Ten ukazuje společnostem, jak mohou získávat konkurenční výhody a vytvářet strategie pro svou lepší konkurenceschopnost. Porter zdůrazňuje, že zvýšení podílu na trhu se může v konkurenčním prostředí výrazně podařit jen díky nižším nákladům ve srovnání s konkurencí. Poukazuje na výhody výrobců low-cost ve svém oboru pro danou oblast a možnost vytvářit dlouhodobě dobrou pozici pro vypořádání se s pěti konkurenčními silami.\nMetoda DTC začala být významněji prezentovaná v polovině osmdesátých let v USA jako pevně daný postup řízení vývoje a výroby s soustavou kontinuálních opatření podporující efektivnější investování do výrobku. Primární snahou bylo přizpůsobit řízení tak, aby všechny firemní procesy přijaly cenu jako nedílný parametr designu výrobku. Konstruktéři tak dostali od managementu firem přesné úkoly již na počátku vývoje a vstupní parametry přestaly být jen technické, ale začínají být i přísně finanční. Vlastní konstrukce tak začíná již v počátku cílit na náklady spojené s vývojem a výrobou. Nižší cena ale neznamená nižší cenu produktu na trhu ale vyšší zisk výrobce.\nDr.-Ing. Hans Sippel and Dr.-Ing. Jacek Marczyk ,Application Strategies of Robust Design & Complexity Management in Engineering, 2009, ISBN:978-3-00-028311-6 \n\nDr.-Ing. Hans Sippel and Prof. Dr.-Ing. Erich Schelkle , Design-To-Cost in Engineering, 2009, ISBN: 978-3-00-028311-6\n\nMichaels Jack V.,Wood William P., Design to Cost, John Wiley & Sons 1989, ISBN 978-0-471-60900-1\nhttps://web.archive.org/web/20170918094924/http://designtocost.cz/\n"}
{"id": "1126803", "url": "https://cs.wikipedia.org/wiki?curid=1126803", "title": "MFK Nová Baňa", "text": "MFK Nová Baňa\n\nMFK Nová Baňa (celým názvem: Mestský futbalový klub Nová Baňa) je slovenský fotbalový klub, který sídlí ve městě Nová Baňa. Založen byl v roce 1912 jako Újbányai TE. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu MFK Nová Baňa s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126804", "url": "https://cs.wikipedia.org/wiki?curid=1126804", "title": "Paschenova série", "text": "Paschenova série\n\nPaschenova série je sérií spekter tvořených v důsledku emise fotonů přes elektron z atomu vodíku přecházející z vyššího orbitalu na orbital 3. \n\nSérii jako první objevil Němec Friedrich Paschen v roce 1908. \n\nVlnové délky této řady jsou 820,4 nm až 1875, 1 nm. Všechny jsou v infračervené oblasti spektra.\n"}
{"id": "1126805", "url": "https://cs.wikipedia.org/wiki?curid=1126805", "title": "MFK Žarnovica", "text": "MFK Žarnovica\n\nMFK Žarnovica (celým názvem: Mestský futbalový klub Žarnovica) je slovenský fotbalový klub, který sídlí ve městě Žarnovica. Založen byl v roce 1931 pod názvem ŠK Žarnovica. Od sezóny 2014/15 působí ve třetí fotbalové lize, sk. Střed.\n\nSvé domácí zápasy odehrává na stadionu MFK Žarnovica s kapacitou 15 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126806", "url": "https://cs.wikipedia.org/wiki?curid=1126806", "title": "Zetti", "text": "Zetti\n\nArmelino Donizetti Quagliato známý jako Zetti (* 10. leden 1965, Porto Feliz) je bývalý brazilský fotbalový brankář.\n\nV brazilské reprezentaci odehrál 13 utkání. Stal se s ní mistrem světa roku 1994.\n\nSe São Paulo FC vyhrál dvakrát Pohár osvoboditelů (1992, 1993) a následně v obou případech i Interkontinentální pohár.\n\nSe Sao Paulem vyhrál jednou i brazilskou ligu (1991).\n\nPo skončení hráčské kariéry se stal trenérem.\n"}
{"id": "1126807", "url": "https://cs.wikipedia.org/wiki?curid=1126807", "title": "Scink uťatý", "text": "Scink uťatý\n\nScink uťatý (\"Tiliqua rugosa\") je plaz z řádu šupinatí (\"Squamata\") a čeledi scinkovití (\"Scincidae\").\n\nJeštěr se vyskytuje v suchých oblastech Austrálie.\nScink měří kolem 40 cm. Živí se bezobratlými živočichy a rostlinami nebo masem, jedná se o všežravce. V případě nebezpečí plaz na narušitele otevře tlamu a ukáže mu fialový jazyk, což většinu predátorů a jiných zvířat odradí. Jinak je však scink uťatý klidný. V největších vedrech je zalezlý v noře a vchod ucpe tlustým ocasem. Ten slouží také jako zásobiště živin. \nJsou uznány čtyři poddruhy scinka uťatého (\"T\". \"rugosa\")\n\n\n"}
{"id": "1126809", "url": "https://cs.wikipedia.org/wiki?curid=1126809", "title": "ŠK Milenium 2000 Bardejovská Nová Ves", "text": "ŠK Milenium 2000 Bardejovská Nová Ves\n\nŠK Milenium 2000 Bardejovská Nová Ves (celým názvem: Športový klub Milenium 2000 Bardejovská Nová Ves) je slovenský fotbalový klub, který sídlí v bardejovské městské části Bardejovská Nová Ves. Založen byl v roce 1962. Od sezóny 2013/14 působí ve třetí fotbalové lize, sk. Východ.\n\nSvé domácí zápasy odehrává na stadionu Bardejovská Nová Ves s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126810", "url": "https://cs.wikipedia.org/wiki?curid=1126810", "title": "Kráľova Lehota", "text": "Kráľova Lehota\n\nKráľova Lehota je obec na Slovensku v okrese Liptovský Mikuláš na soutoku řek Boca a Váh. V roce 2016 zde žilo 583 obyvatel. První písemná zmínka o obci pochází z konce 13. století.\n\n\n\n"}
{"id": "1126811", "url": "https://cs.wikipedia.org/wiki?curid=1126811", "title": "Michael Pitey", "text": "Michael Pitey\n\nMichael Pitey, rumunsky Mihai Pitey (1820 Černovice – 26. srpna 1892 Černovice), byl rakouský právník a politik rumunské národnosti z Bukoviny, v 2. polovině 19. století poslanec Říšské rady.\n\nByl rumunské národnosti. Narodil se roku 1820 na černovickém předměstí Rosch. Absolvoval gymnázium v Černovicích a pak práva na Lvovské univerzitě. V září 1846 byl jmenován guberniálním konceptním praktikantem na místodržitelství ve Lvově. Od listopadu 1849 působil jako auskultant u zemského soudu v Černovicích. Už v dubnu 1850 ovšem přešel do diplomatických služeb, když se stal vicekancléřem na generálním konzulátu ve městě Jasy. V červnu 1855 se vrátil do Bukoviny a byl jmenován okresním hejtmanem v Rădăuți. Od roku 1868 byl okresním soudcem v Dorna a roku 1869 se stal radou zemského soudu v Černovicích. 6. června 1882 byl jmenován radou vrchního zemského soudu v Černovicích. Na této pozici setrval do roku 1888, kdy odešel do penze. V závěru jeho působení v čele vrchního zemského soudu proti němu místní advokátní komora podala stížnost a dokonce uspořádala stávku právních zástupců. Advokátům vadila Piteyova \"přikrost\".\n\nByl i politicky aktivní. Od roku 1890 byl členem černovické obecní rady za rodnou čtvrť Rosch. Působil rovněž jako poslanec Říšské rady (celostátního parlamentu Předlitavska), kam nastoupil v doplňovacích volbách roku 1880 za kurii venkovských obcí v Bukovině, obvod Suceava, Rădăuți atd. Slib složil 30. listopadu 1880, rezignaci oznámil na schůzi 5. prosince 1882. Důvodem rezignace bylo jmenování do vysoké soudní funkce. Ve volebním období 1879–1885 se uvádí jako Michael Pitey, c. k. rada zemského soudu, bytem Černovice. Politicky ho vídeňský tisk řadil mezi bukovinské nacionální autonomisty. V parlamentní debatě o používání jazyků hájil práva rumunštiny coby jazyka obvyklého v Bukovině. Na Říšské radě zastupoval Hohenwartův klub (středopravicový, konzervativní a federalistický blok).\n\nZemřel náhle v srpnu 1892 na mrtvici.\n"}
{"id": "1126813", "url": "https://cs.wikipedia.org/wiki?curid=1126813", "title": "Interkontinentální pohár 1961", "text": "Interkontinentální pohár 1961\n\nDruhý ročník Interkontinentálního poháru byl odehrán ve dnech 4. září a 17. září 1961. Ve vzájemném dvouzápase se střetli vítěz Poháru mistrů evropských zemí 1960/61, Benfica Lisabon, a vítěz Poháru osvoboditelů 1961, CA Peñarol. Protože si oba kluby připsaly jedno vítězství a skóre tehdy nerozhodovalo, musel se hrát třetí, rozhodující zápas, dva dny po odvetě.\n"}
{"id": "1126814", "url": "https://cs.wikipedia.org/wiki?curid=1126814", "title": "MFK Slovan Giraltovce", "text": "MFK Slovan Giraltovce\n\nMFK Slovan Giraltovce (celým názvem: Mestský futbalový klub Slovan Giraltovce) je slovenský fotbalový klub, který sídlí ve městě Giraltovce. Založen byl v roce 1916. Od sezóny 2014/15 působí ve třetí fotbalové lize, sk. Východ.\n\nSvé domácí zápasy odehrává na stadionu MFK Slovan Giraltovce s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1126818", "url": "https://cs.wikipedia.org/wiki?curid=1126818", "title": "Montdidier", "text": "Montdidier\n\nMontdidier je název dvou obcí ve Francii:\n\n"}
{"id": "1126821", "url": "https://cs.wikipedia.org/wiki?curid=1126821", "title": "Haringvliet", "text": "Haringvliet\n\nHaringvliet je původně protáhlá zátoka Severního moře a nyní jezero, nacházející se v nizozemské provincii Jižní Holandsko. Je součástí komplexu Delta Rýnu, Mázy a Šeldy. Sahá do vnitrozemí po obec Numansdorp, kde se říční rameno Hollandsch Diep dělí na dva estuáry, severní Haringvliet a jižní Volkerak. V severovýchodní části zátoky se nachází ostrov Tiengemeten.\n\nZátoka vznikla při povodni v roce 1216, při další velké povodni v roce 1421 se propojila s říčním systémem Rýna. V roce 1971 byla v rámci programu Deltawerken dokončena hráz Haringvlietdam, uzavírající zátoku od moře, která chrání okolní kraj před povodněmi a umožňuje silniční dopravu mezi oběma břehy. Tím se snížila salinita vody, což vedlo k úbytku populace tuleňů a ryb. Za účelem ochrany původní přírody byla lokalita zařazena do programu Natura 2000.\n\n"}
{"id": "1126823", "url": "https://cs.wikipedia.org/wiki?curid=1126823", "title": "Platinová elektroda", "text": "Platinová elektroda\n\nPlatinová elektroda patří mezi velmi používané identifikační neboli měrné elektrody. Elektroda je zhotovena zatavením platinového drátku nebo plíšku do trubičky ze skla. Spojení platiny, které musí být vodivé je realizováno pomocí rtuti. Výrobci tyto elektrody dodávají ve vhodné úpravě, díky ní je možné je připojit k potenciometrům. Mezi výhody platinové elektrody patří chemická inertnost. Její použití je v anodické oblasti. Plíšková platinová elektroda se pak používá jako elektroda generační a nebo pracovní. \n\nU komerčních typů elektrod většinou není možné čistit elektrodu vyžíháním, ale čistí se pouze mechanicky. Mechanické čištění se provádí opláchnutím elektrody v kyselině chromsírové a pak dusičné. Poté následuje opláchnutí v destilované vodě. Další metodou čištění je pak čištění elektrochemické, které se provede tak, že se dvě platinové elektrody ponoří do zředěného roztoku kyseliny asi na 20-30 sekund. Poté se mění polarizace. \n\n\n"}
